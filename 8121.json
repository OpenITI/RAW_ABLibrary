[
  {"content":"\r\n\r\nخراسان و سيستان\r\nسفرنامه خراسان و سيستان .\r\nنوشته : كلنل چارلز ادوارد بيت\r\nترجمه : قدرت الله روشنى زعفرانلو - مهرداد رهبرى .\r\nتيراژ : سه هزار جلد .\r\nناشر : انتشارات يزدان ، بلوار كشاورز ، شماره 238 تلفن 656616\r\nچاپ اول : 1365\r\nحروفچينى : حروفچينى گيتى خودكار\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\n\r\nفهرست مطالب\r\nمقدمهء مترجم ت - ص\r\nسرگذشت مختصر مؤلف ض\r\nمقدمهء مؤلف 1 - 2\r\nبخش اول - قندهار ، فراه و هرات 3 - 22\r\nبخش دوم - مرز افغانستان با روسيه 23 - 32\r\nبخش سوم - سرحدات شمال خراسان 33 - 40\r\nبخش چهارم - مشهد 41 - 50\r\nبخش پنجم - تربت حيدريه و طبس 51 - 60\r\nبخش ششم - قاين و بيرجند 61 - 72\r\nبخش هفتم - سيستان 73 - 100\r\nبخش هشتم - كناره‌هاى هلمند 101 - 114\r\nبخش نهم - مرز ايران و افغانستان 115 - 128\r\nبخش دهم - تابستان در مشهد 129 - 136\r\nبخش يازدهم - كلات نادرى و درگز 137 - 158\r\nبخش دوازدهم - قوچان 159 - 174\r\nبخش سيزدهم - بجنورد 175 - 194\r\nبخش چهاردهم - تركمن‌هاى گوكلان 195 - 216\r\nبخش پانزدهم - تركمن‌هاى يموت 217 - 254\r\nبخش شانزدهم - استرآباد و درياى خزر 255 - 267\r\nبخش هفدهم - بار ديگر در مشهد 268 - 283\r\nبخش هيجدهم - تاريخچه و ديدنيهاى شهر مشهد 284 - 300\r\nبخش نوزدهم - شهر مشهد و مرقد مطهر امام رضا 301 - 322\r\nبخش بيستم - تپه‌هاى نيشابور 323 - 336\r\nبخش بيست و يكم - رادكان ، بام و صفىآباد 337 - 352\r\nبخش بيست و دوم - اسفراين و جوين 353 - 372\r\nبخش بيست و سوم - سبزوار ، معدن و نيشابور 373 - 392\r\nبخش بيست و چهارم - زمستان در مشهد 393 - 396\r\nبخش بيست و پنجم - بازگشت به هندوستان 397 - 404\r\nفهرست اعلام - نام جايها 405 - 422\r\nفهرست اعلام - ايلات ، طوايف ، قبايل و سلسله‌ها 423 - 426\r\nفهرست اعلام - نامهاى اشخاص 427 - 438\r\nتصاوير 439 - 461\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\n\r\nمقدمه\r\nدر سرآغاز مقدمهء سفرنامه خراسان و سيستان اثر كلنل ييت مناسب است دو نوشته يكى از هزار سال پيش و يكى از روزگار خودمان آورده شود ، آنكه از هزار سال پيش است جمله‌اى است از تاريخ بيهقى نوشتهء ابو الفضل بيهقى آنجا كه نوشته است « تواريخ خزاين اسرار امور است » و آنكه از روزگار خودمان است نوشته‌اى است از مرحوم سعيد نفيسى به اين عبارت كه زبان زنده است و ما امروز شاهد وصف و حال آن هستيم . « اگر در تاريخ روزگار خود بخواهيم فرو رويم و ژرف بنگريم ، بسيارى از وقايعى كه ما به چشم خود ديده‌ايم دنباله و نتيجه واقعهء ديگرى است كه چند يا چندين سال پيش روى داده است و بدين جهت تاريخ دوران ما لا اقل با تاريخ نزديكترين دوره به ما پيوستگى كامل دارد .\r\nامروز ديگر جاى هيچ‌گونه سخن نيست كه تاريخ در پرورش روح ملى و خصال مردانه و دوستدارى ميهن و سرزمين نياكان و بالاتر از همه دوستدارى فرهنگ و سنن و شئون ملى و نژادى بهترين و برترين وسيله است . بهر اندازه كه تاريخ زمانهاى دور از ما اين سودهاى فراوان را دربرداشته باشد قطعا و يقينا تاريخ زمانهاى نزديك بما چند برابر سود خواهد داشت . زيرا كه زندگى امروز ما بزندگى اين روزها نزديك‌تر و پيوسته‌تر است و ما از تاريخ زمان نزديك به خود براى زنگى امروز بهره‌مندتر مىشويم و بيشتر عبرت مىگيريم . 1 »\r\n* * * سفرنامهء خراسان و سيستان هم نزديك به ايام زندگى ما نوشته شده است . چيزى در حدود يكصد سال قبل ، نزديك به اواخر حكومت ناصر الدين شاه در ايران و اواسط حكومت امير عبد الرحمن خان در افغانستان ، اين كتاب وقتى نگارش يافته است كه ديگر هرات به موجب قرارداد پاريس از ايران جدا شده است . مرو ، بخارا ، تاشكند و خوارزم يعنى از سرچشمهء سيحون و جيحون تا كناره‌هاى خزر از دست رفته است . يعنى در ظرف سيزده سال از سلطنت ناصر الدين شاه قسمت‌هاى بزرگى از مملكت كهنسال ما از سرزمين تاريخى خود\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nمجزا گرديده است . يكى از صاحب‌نظران تاريخ دورهء قاجاريه ، اين حوادث را به درستى ، حاصل حكومت خودكامهء استبدادى و بىلياقتى اولياى امور وقت مىدانست 2 .\r\nبراى اينكه دريابيم ، چرا قسمت‌هائى از سرزمين ايران در طول دويست سال حكومت قاجاريه از دست رفت ، بايد علل آن را در دورهء قبل از صفويه و بعد از آن جستجو كنيم و براى اينكه بدانيم افغانستان چرا بدين‌حال و روز افتاده است بايد تاريخ افغانستان و گرفتاريهاى آن كشور را از خلال نويسندگان هم‌عهد نويسندهء اين كتاب مورد غور و بررسى قرار دهيم . « چون بهترين راه شناخت واقعيات امروزى جستجوى علل پيدايش آنها در گذشته است 3 » .\r\n\r\nنگاهى به گذشته\r\nبحث در تاريخ قبل از صفويه و دورهء صفويه خارج از بحث مقدمهء اين كتاب است .\r\nفقط به اختصار مرورى به تاريخ دويست ساله گذشته تا زمان تاليف اين كتاب خواهد شد كه روشن شود اروپائيان و دول استعمارى از ديرباز درصدد دست‌اندازى و بهره‌جوئى از كشورهاى آسيائى و ساير ملل زير ستم بوده‌اند . اصولا پيدايش امپراطورى عثمانى در آسيا و تسخير قسطنطنيه مركز امپراطورى رم شرقى و دست‌اندازى در شبه جزيره بالكان و شمشير سربازان ينىجرى خواب راحت را از چشم يك عده حكومتهاى خودمختار اروپائى ربوده بود . با افتادن بغاز به سفر يعنى راه ورود به درياى مديترانه و درياى سياه بدست سلطان محمد دوم بالنتيجه راه بازرگانى مشرق‌زمين به مخاطره افتاد و بازار دادوستد جمهوريهاى ونيز و پرتقال و ساير كشورهاى اروپائى از رونق افتاد ، كشورهاى اروپائى كه راه زمينى را بسته ديدند درصد آمدند كه راه ديگرى به طرف مشرق بيابند . در همين حال تحولات شگرفى نيز در اروپا رخ داده بود . اكتشافات مهم و استنباط و استخراج قوانين علمى و استفاده از آن قوانين ، اوضاع جهان را بتدريج دگرگون مىساخت بخصوص صنعت كشتىسازى پيشرفتى كرده بود و دريانوردان زيادى درصدد برآمده بودند تا از طريق دريا به طرف مشرق‌زمين و ساير نقاط دنيا بحرپيمائى نمايند ، پيشگامان اين راه در ابتدا اسپانيولىها و پرتقالىها بودند و بعدها انگليسها و فرانسويها نيز بدانها پيوستند . سفيران و مبلغين مسيحى زيادى را در طول دورهء حكومت گوركانان تا عهد صفويه را مىبينم كه به طرف مشرق‌زمين آمده‌اند و خاطرات و سرگذشت‌هاى آنان در دست است كه در خلال آنها به هدف و مقصود و نيت باطنى آنان پى برده مىشود . در زمان حكومت سلسلهء آق قويونلو كه امپراطورى عثمانى قدرت بزرگى در مشرق‌زمين بشمار مىرفت سفرائى چند بدربار اوزن حسن آمدند كه نوشته‌هاى آنان بهترين\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\nمنبع و ماخذ براى روشن شدن تاريخ دورهء بايندرى و رفت‌وآمد خارجيان به كشور ما است .\r\nسفرنامه‌هاى ونيزيان در ايران به زبان فارسى ترجمه شده است 4 و از خلال مطالب آنها ، مشكلات اقتصادى اروپا بواسطهء مسدود شدن راهء تجارت اروپا و مشرق‌زمين بوسيلهء دولت عثمانى مشخص مىگردد . ممالك غربى آن زمان درصدد بوده‌اند كه شايد به كمك حكومت وقت ايران بتوانند از سد اين مشكلات بگذرند و تا حدى جلوى پيشرفت سپاهيان عثمانى را در داخل اروپا بگيرند .\r\nبعدها با روى كار آمدن دولت صفوى در ايران و پيدا شدن يك سلسله كشمكش‌هاى سياسى و ارضى و رسميت يافتن تشيّع به عنوان مذهب رسمى ايران ، جدال و ستيز و جنگهاى طولانى و كشتارهاى هولناكى در داخل دو كشور مسلمان و همسايه اتفاق افتاد كه موجب زيان‌هاى زياد دو كشور و نفوذ يافتن بيگانگانى شد كه درصدد بهره‌بردارى ازين اختلافات بودند . شايد بتوان گفت واقع شدن دولت نيرومند عثمانى بين ايران و اروپا ، بعدها باعث عقب‌افتادگى و تيره‌روزى كشور ما از تحولات علمى و نظامى و پيشرفت صنايع و ساير فنون گرديد . اين عقب‌افتادگى بخصوص از لحاظ پيشرفت علوم و اختراعات جديد در زمينه‌هاى علمى را ديگر نتوانستيم جبران كنيم . بعلاوه ضررهاى سياسى ، اقتصادى و معنوى آن نيز در دوره‌هاى بعد همچنان بيشتر شد و روزبروز اثرات آن ظاهر گرديد .\r\nروزى كه جنگهاى ايران و روس در دورهء فتحعليشاه شروع شد آن روز به اهميت اين عقب‌افتادگى واقف شديم . هم دولت عثمانى و هم كشور ايران از غافلهء پيشرفت‌هاى اروپائى عقب افتادند و ديگر نتوانستند درصدد جبران آن برآيند و دورانديشهاى قايم‌مقام و تدبير ميرزا تقى خان امير كبير هم نتوانست چاره‌گشاى اين راه در كشور ما بشود .\r\nهمچنانكه يادآورى شد مسدود شدن راه‌هاى درياى مديترانه به طرف شرق و راههاى زمينى از طريق امپراطورى عثمانى بزرگترين صدمهء اقتصادى را متوجهء چند كشور و دولت‌هاى خودمختار اروپائى از قبيل ، ونيز ، ژن و ايتاليا كرد و مقدمات برترى و سلطه‌جوئى چندين كشور ديگر از قبيل اسپانيا ، فرانسه ، پرتقال و انگلستان را در عرصهء درياها فراهم ساخت 5 .\r\nكشف راه تازه‌اى به هندوستان از طريق دماغهء اميدنيك در افريقا ، دول اروپائى را به بحرپيمائى و ساختن سفينه‌ها و كشتيهاى بزرگ وادار ساخت و هر دولتى كه داراى اين امتياز مىگرديد ، مسلما برترى دريائى از آن وى مىشد . بعد از آن درياها عرصه رقابت و كشمكشهاى زيادى گرديد . با رابطه با همين موضوع ابتدا پرتقاليها و اسپانيوليها و بعد فرانسويها و سپس انگليسها مالك الرقاب درياها گشتند تا پاى آنان به خليج فارس گشوده\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nگرديد . بعدها مىبينيم كه در پى اين رقابت‌ها در دورهء حكومت شاه عباس صفوى ، شاهء ايران بوسيلهء كمك از انگليسها پرتقاليها را از خليج فارس بيرون مىكند ولى متاسفانه فرصت راندن انگليسها براى جانشينان وى ممكن نمىشود و سلطهء انگليسها بر هندوستان و ساير كشورهاى اطراف خليج روزبروز بيشتر مىشود . بعدها هر موقع كه حكومت مركزى در ايران قدرتمند بوده است و مرد لايقى بر كشور حكومت مىكرده است ، چند صباحى دست تجاوز خارجى از كشور ما كوتاه بوده است . طبعا ضعف دولتها ، خودخواهىها ، جهل و عدم آگاهى صاحبان قدرت در اين مملكت ديگر فرصت پيشرفت و جلوگيرى نفوذ خارجى از اين مملكت ممكن نگرديد و روزبروز كشور رو بتباهى رفت تا جائى كه تعيين سلاطين و حكام و وزراء با مشورت بيگانگان انجام مىگرديد . زبان حال آن نوشته يكى از كارگزاران امور خارجهء ايران در خراسان است كه چنين مىنگارد « حكومت‌كنندگان واقعى ايران ، سفراى روس و انگليس بودند و قونسلهاى اين دو سفارتخانه نمايندگان جبار حكام در ولايات . آنها مىزدند ، مىسوختند ، مىكشتند و مىبردند و كسى را ياراى مقاومت در برابر آنان نبود . اگر مأمورى از مركز به ولايات اعزام مىشد ، مىبايست گره مشكلات را خود بدون كمك مركزيان بازنمايد . انتظار و توقع هرگونه كمك از دولت بىحاصل بود ، چرا كه دولت نيز در همان حد اسير تمايلات خارجيان بود كه آن مامور ، اگر مأمور با خارجيان دوستى مىكرد ، نوكرى محقر بيشتر نبود و اگر دشمنى آغاز مىكرد ، سرنگون مىشد 6 . »\r\nانگيزهء دولت‌هاى استعمارى اروپا ظاهرا به دو منظور بوده يكى آنكه امنيت كافى در راههاى دريائى و زمينى ايجاد نمايند تا تجار و بازرگانان بتوانند مصنوعات اروپائى را بشرق حمل نمايند و در عوض كالاهاى اين ممالك را به اروپا برسانند . دوم آنكه مبلغين مذهبى در پى داشتن امنيت كافى در شرق بتوانند نيات و اهداف كشورهاى متبوع خود را تبليغ نمايند .\r\nبوضوح مىبينيم كه اكثر جهانگردان اروپائى از زمان گوركانان ببعد اكثرا دعاة عيسوى مذهب هستند كه بمشرق زمين آمده‌اند و پس از اينكه جاى پائى براى خود در اين ممالك بازكرده ، سپس در پى اهداف تعين‌شده خود برآمده‌اند .\r\nجزو اولين بازرگانان خارجى كه بايران آمده‌اند يكى آنتونى جنگين‌سون است كه از طريق مسكو به ايران آمده و در قزوين با شاه طهماسب صفوى ديدار كرده است ، هرچند حاصل اين سفر سودى براى بازرگان انگليسى نداشته است ولى مىتوان نامبرده را عامل اصلى بازگشائى راه بين امپراطورى انگليس و ايران دانست 7 . راهى كه آنتونى جنگين‌سون از طريق روسيه از طريق يك شركت روسى به ايران پيمود ، بيشتر از مستملكات امپراطورى عثمانى مىگذشت و چندان امن به نظر نمىرسيد . در ضمن پيمودن تمام سواحل آن روز\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nسوريه ، حلب ، طرابلس و گذشتن از صحراى خشك شامات و آمدن به بغداد و رسيدن به خليج فارس مقرون بصرفهء اقتصادى نبود و بعلاوه متصرفات دولت عثمانى بين ايران و اروپا ، مانع ارتباط مستقيم اروپائيان با ايران مىگشت . سوداگران اقتصادى كه غالبا فرانسوى ، انگليسى و ايتاليائى بودند و مىخواستند ابريشم ايران را خريدارى نمايند ، مجبور بودند به چندين برابر بهاى اصلى آن از تركها خريدارى نايند و فروش توپ و تفنگ و صدور آن نيز به ايران ممنوع شده بود . ناچارا تمام نظرها به سواحل خليج فارس دوخته شد كه قبلا پرتقاليها بر آن دست يافته بودند . سياحان انگليسى كه مأمور مطالعهء در اوضاع سياسى و اقتصادى شرق بودند در جزيرهء هرمز گرفتار پرتغاليها شدند و بزندان افتادند و همين يكى از دلايل تأسيس شركت هند شرقى و تسخير هندوستان گرديد 8 .\r\nدر دورهء حكومت شاه عباس صفوى ، باب مراوده با انگليس‌ها گشوده گرديد و برادران شرلى به ايران آمدند و مورد استقبال سلطان صفوى قرار گرفتند و حتى از طرف شاه ايران حامل پيامهائى براى سران دولتهاى اروپائى نيز گرديدند 9 . رفت‌وآمد سفرها و مبلغين مذهبى در تمام طول دوره صفويه 1722 - 1504 م . / 1135 - 910 ه . ق و بخصوص شاه عباس رونق بسزائى گرفت . براى اينكه شاه عباس به جنگ با عثمانيها كشيده شود ، قول همكارى و همراهى بوى دادند . بمحض اينكه شاه عباس درصدد برآمد عثمانيها را از تبريز بيرون براند دست از حمايت او برداشتند . بهترين دليل نامه پادرى پل سيمون كشيش عيسوى و نمايندهء پاپ در دربار صفوى است كه خطاب به پاپ اعظم مىنويسد .\r\n« قدرت شاه ايران به درجه‌اى رسيده است كه چون بر دژهاى عثمانى در نزديكى تبريز هجوم برد ، سرداران ترك بقدرى از او هراسان شدند كه حتى يك سرباز براى مقابله با وى نفرستادند . اگر اين شاه نيرومند به درياى مديترانه يا قسطنطنيه نزديك شود ، ممكن است وجودش براى كليساى مقدس ما در حكم تازيانهء ثانوى خدا باشد ( اشاره به آتيلا سلطان قوم هون است كه در سال 404 ميلادى اروپا را مورد تاخت و تاز قرار داد ) ، چه سردارى لايق مانند وى نادر است و شاه عباس مردى است به غايت خردمند . به نظر اين بنده صلاح نيست كه انسان همسايه‌اى اين‌سان نيرومند داشته باشد . . . 10 » نيت و هدف تمام سفرا و نمايندگان خارجى دول استعمارى هميشه بر همين منوال بوده است كه بين دو كشور مسلمان و همسايه جنگ باشد تا آنها بهتر بتوانند از اين درگيريها استفاده نمايند . ايران در آن زمان همچون سدى در مقابل قشون آل عثمان مقاومت مىكرد و اگر ايرانيها نبودند ترك‌ها اروپا را به خاك و خون كشيده بودند 11 . شاه عباس عثمانيها را از تبريز و قلمرو ايران بيرون كرد و نظرش نسبت به مبلغين مذهبى و سفراى دول اروپائى تغير كرد . معهذا با وجود بيرون\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nراندن پرتغاليها از ايران به تمام كشورهاى اروپائى اجازه داد تا در خليج فارس كشتيرانى كنند 12 .\r\nبا مرگ شاه عباس نفوذ بيگانگان در خليج فارس افزايش يافت و رشتهء امور مملكت نيز به علت ضعف سلاطين صفوى از هم پاشيد . هرچند براى مدت كوتاهى در اوايل حكومت نادرى ، مملكت سروسامانى يافت . ولى نادر در خليج فارس گرفتار دسيسه و نيرنگ بيگانگان گرديد . بخصوص انگليس‌ها در نقل و انتقال سپاهيانش كمك نكردند . نادر درصدد تهيه و ساخت ناوگان بحرى در خليج فارس و درياى مازندران برآمد . چون انگليس‌ها در مقابل هر نوع نقل و انتقالى امتيازى درخواست مىكردند . تلاش نادر در ساخت سفاين بحرى به علت شورشهاى داخلى و جنگ با دولت عثمانى به جائى نرسيد و با مرگ وى تهيه و ساخت كشتى نيز از بين رفت .\r\n* * * لشكركشيهاى نادر به هندوستان و جنگهاى متعدد او با دولت عثمانى و وقايعى كه در گرجستان پيش آمد و اخذ مالياتهاى گزاف از مردم سبب سختيهاى بسيار در داخل مملكت و فقر مردم اين مملكت گرديد . جنگهاى داخلى در دوران حكومت زنديه و تا بقدرت رسيدن كريم خان باعث بوجود آمدن حكومت نيرومند احمد شاه درانى در افغانستان گرديد و همچنين ، انگليس‌ها در خليج فارس بىرقيب گستند . بطوريكه در دورهء حكومت كريم خان زند انگليس‌ها اجازه يافتند در بوشهر تجارتخانهء داير نمايند و در سواحل خليج فارس كالاهاى خود را به فروش برسانند و در ضمن امتعهء ايران را نيز خريدارى نمايند . به موجب فرمانى از كريم خان زند اجازهء خريد زمين و احداث كارخانه يافتند و كالاهاى انگليسى از پرداخت ماليات معاف شد 13 . انگليس‌ها از اين زمان در سواحل جنوبى كشور ما ريشه دوانيدند و بتدريج كمپانى هند شرقى هم صاحب تمام هندوستان گرديد .\r\n\r\nنگاهى به جريان‌هاى افغانستان\r\nسرزمين پهناور و ثروتمند هندوستان هميشه مورد نظر و توجه جهانگشايان زيادى در طول تاريخ بوده است ، از اسكندر مقدونى گرفته تا نادر شاهء افشار از طريق افغانستان به هند لشكركشى كرده بودند . انگليس‌ها نيز دريافته بودند كه هندوستان فقط از راه افغانستان و پنجاب تهديد شده است . لذا درصدد بودند در مقابل رقباى سياسى خود و ساير دول استعمارى اروپا سدى در مقابل دروازهء هندوستان ببندند . چون راه دريائى بوسيلهء ناوگان نيرومندشان حراست مىگرديد ، فقط خطر از طريق كشور ايران در بين بود كه به نحوى\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nچاره‌اى براى آن بيانديشند و بر افغانستان چيره شوند .\r\nاز طرفى تجاوزات و كشتارهاى بىرويهء انگليس‌ها در هند براى دست‌يابى بيشتر بر منابع اقتصادى و تسلط كامل از لحاظ سياسى ، بعضى از راجه‌هاى هندى را به اين فكر انداخته بود كه شايد بتوانند با كمك گرفتن از زمان شاه نوه احمد خان درانى حاكم وقت افغانستان دست طمع انگليس‌ها را از هندوستان قطع كنند . چون پادشاه افغانستان در اين زمان بزرگترين خطر براى حمله به هندوستان بشمار مىرفت . راجه‌هاى هند تقبل هزينه لشگريان زمانشاه را پذيرفتند و حاكم وقت افغانستان تا لاهور نيز پيشرفت 14 .\r\nحكومت كمپانى هند تحت سلطهء انگليس كه با حملهء زمانشاه مواجه شده بود در صدد برآمد كه از دولت ايران در سركوبى زمانشاه بهره‌بردارى كند . به همين منظور سر جان ملكم را با هداياى زيادى بدربار فتحعلى شاه فرستاد و با وعده مالى و خدعه و نيرنگ باعث گرديد كه شاه قاجار به افغانستان لشكركشى كند 15 . هرچند روابط ايران با امراى محلى افغانستان تا اين زمان كه از ايران تبعيت مىكردند حسنه بود و اگر اختلافاتى هم بين فرزندان احمد شاه درانى اتفاق مىافتاد در جهت رفع گرفتارى بدربار ايران پناهنده مىشدند ، بطوريكه محمود برادر زمانشاه و پسرش كامران ميرزا بر سر مسئلهء حكومت هرات در ايران بودند . كمك دولت ايران به محمود و كامران ميرزا و لشكركشى ايران به افغانستان سبب گرديد تا زمانشاه از پشت دروازه‌هاى هندوستان عقب‌نشينى كند و دچار جنگ‌هاى داخلى گردد . زمانشاه در جنگ با محمود گرفتار گرديد و خاطر حكومت هندوستان از جانب افغانستان آسوده گرديد 16 . بعدها اين سياست تفرقه‌انداز و حكومت كن دولت انگليس در حفظ هندوستان ثمربخش گرديد . ولى گرفتارى دولت ايران با امراى محلى افغانستان به قوت خود باقى ماند .\r\n* * * دولت تزارى روس درصدد اجراى وصيت‌نامهء پطر كبير بود كه سه هدف بزرگ را دربرداشت كه دو قسمت از آن اهداف در ارتباط با كشور ما بود . يكى دست‌اندازى به ايران از طريق گرجستان و داغستان و دوم دست‌يابى به منابع عظيم اقتصادى هندوستان و چين از طريق تركستان و افغانستان 17 .\r\nدر مورد اول دولت تزارى روس به علت سياست خشن و دور از تدبير ، آقا محمد خان قاجار در كشتار و ستمكارى با مردم گرجستان موفق گرديد . حاصل آن جنگ‌هاى طولانى ايران و روس در طى دو دهه است كه منجر به عقد معاهدات گلستان و تركمانچاى گرديد .\r\nدر مورد دوم روسها با اشغال حاجى طرخان در شمال درياى خزر ، و سرتاسر تركستان شرقى و\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nمرو با افغانستان همسايه گرديد كه البته اين پيشرويها به طرف شرق از زمان سلطنت فتحعلى شاه شروع شد تا سلطنت ناصر الدين شاه در ظرف پنجاه سال تكميل گرديد 18 .\r\nدر فواصل اين زمان تغييرات شگرفى در اوضاع و احوال ايران و افغانستان پديد آمد . امراى وقت افغانستان كه شكست‌هاى پياپى ايران از روسها را ديده بودند ، درصدد برآمدند كه از ضعف قدرت مركزى ايران استفاده كنند . البته انگليسىها هم حكام محلى افغانستان را بجدائى از ايران تحريك مىكردند 19 . بمحض اينكه دولت ايران از جنگ‌هاى قفقاز فراغت يافت درصدد برآمد چند تن از روساى قبايل خراسان را كه سر بشورش برداشته بودند و امراى محلى افغانستان كه خودمختارى مىخواستند گوشمالى بدهد . فتحعلى شاه عباس ميرزا وليعهد خود را بخراسان فرستاد . عباس ميرزا ضمن سروصورت دادن باوضاع و احوال خراسان ، دو نفر از پسرانش خسرو ميرزا و محمد ميرزا را در سال 1249 هجرى قمرى مطابق 1833 ميلادى مأمور فتح هرات كرد ، لشگريان ايران در جنگ با كامران ميرزا پيروز شدند و شهر هرات را محاصره كردند .\r\nهرات كه از قديم الايام بر سر جاده سرتاسرى از ايران به كابل و از طريق گردنهء خيبريه پيشاور متصل بود ، راه ورود به هندوستان بشمار مىرفت و از زمان اسكندر تا دوران نادر شاه افشار هندوستان از همين طريق مورد تاخت و تاز قرار گرفته بود و سقوط هرات را ناقوس مرگ هندوستان مىدانسته‌اند 20 . چون هرات به محاصرهء لشكريان ايران درآمد ، مدافعين افغانى هرات براى اولين بار از حكومت كمپانى انگليس در هند درخواست كمك كردند 21 . در همين بين عباس ميرزا در مشهد درگذشت و كار هرات ناتمام ماند و محمد ميرزا به مشهد بازگشت . بطور كلى در اين زمان افغانستان در دست امراى درانى اداره مىشد .\r\nكامران ميرزا از قبيلهء سدوزايى در هرات ، كهندل خان در قندهار و دوست محمد خان از قبيله باركزايى در كابل حكومت مىكردند .\r\nچون فتحعلى شاه درگذشت و محمد شاه در ايران بسلطنت رسيد درصدد برآمد بار ديگر به تصرف هرات اقدام نمايد . در اين زمان سياست روس و انگليس به خوبى در ايران تعين شده بود يعنى انگليس‌ها نزديك شدن روسها را به مرز هندوستان تعقيب مىكردند و درصدد جلوگيرى از آن بودند 22 . اصولا سياست انگليس بر سه اصل در آسيا پس از دفع خطر ناپلئون طرح‌ريزى شده بود :\r\n1 - جلوگيرى از تهاجم روس به هندوستان .\r\n2 - ضعيف كردن ايران و افغانستان .\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\n3 - تعين يك پادشاه دست‌نشانده براى افغانستان 23 .\r\nانگليس‌ها در اين زمان از شاه شجاع دشمن ديرين امير دوست محمد خان حمايت مىكردند . لذا دوست محمد خان امير كابل ، با محمد شاه باب مراوده گذاشت كه با يكديگر بر ضد كامران ميرزا حاكم هرات همدست شوند . محمد شاه عازم هرات گشت . فتح هرات براى سپاهيان به علت اختلاف بين حاجى ميرزا آقاسى صدر اعظم و ميرزا آقا خان نورى وزير لشگر بر سر چگونگى جنگ ميسر نگرديد . از طرف ديگر افسران انگليسى در هرات مستقيم حاكم هرات را كمك مىكردند . انگليس‌ها در سواحل خليج فارس نيرو پياده كردند اجبارا شاه ايران مجبور به مراجعت گرديد 24 . محمد شاه بعدها به علت بيمارى و گرفتاريهاى مملكت فرصت لشكركشى به هرات را پيدا نكرد . در اوايل سلطنت ناصر الدين شاه و صدارت امير كبير . چون امير كبير كاملا باوضاع و احوال سياست بيگانگان در داخل مملكت آگاهى داشت درصدد برآمد كه باب دوستى را با حكمرانان افغانستان بگشايد و سياست تحبيب را پيش گرفت . چون يار محمد خان وزير كامران ميرزا در اواخر سلطنت محمد شاه زير بار قبول امر و نفوذ عمال دولت انگليس قرار نگرفت از دولت ايران خواستار كمك گرديد ، و حتى در وقايع شورش حسن خان سالار به كمك حشمت الدوله والى خراسان آمد . امير كبير از يار محمد خان در دفع شورش و برقرارى نظم در سيستان كمك گرفت تا بدينوسيله حاكم هرات را به عنوان نماينده ايران در هرات معرفى نمايد و ضمنا او را به لقب ظهير الدوله در 1257 مفتخر ساخت 25 .\r\nبا پيشامد قتل امير كبير آنچه او براى حفظ و حراست هرات انديشيده بود از دست رفت ، پس از اينكه امير دوست محمد خان در سال 1863 / 1280 ه . ق درگذشت . جنگ و ستيز بين پسران او آشكار شد 26 و برادرها بر عليه امير شير على خان وليعهد دوست محمد خان شوريدند و اين جنگ خانگى نزديك به پنج سال طول كشيد . امير شير على در طول زمامداريش نشان داد كه نمىتواند حاكم دلخواه دولت انگليس باشد چون باب مراوده با روسها را گشوده بود 27 . انگليس‌ها تصور مىكردند دوستى امير شير على با روسها سبب خواهد شد كه روسها به مرو نزديك شوند . چون گرفتن مرو گرفتن هرات و بعد از هرات نوبت قندهار برسد و بعد از آن حمله به هندوستان و دست يافتن به خليج فارس از راه بلوچستان منجر خواهد شد 28 .\r\nبنابراين انگليس‌ها امير عبد الرحمن خان را براى حكومت افغانستان مناسب ديدند . چون در طول جنگ‌هاى داخلى افغانستان امير عبد الرحمن خان دوستى بىقيد و شرط خودش را به انگليسىها نشان داده بود 29 . بعلاوه امير عبد الرحمن خان هميشه كينه ايرانيان را در دل داشت چون سبب آوارگى خود از كابل را از دولت ايران مىدانست 30 . امير عبد الرحمن خان\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nدر 22 ژوئيه سال 1880 ميلادى رسما امير افغانستان شد 31 .\r\n\r\nدربارهء اين كتاب\r\nنويسندهء كتاب سفر خود را كه جنبه سياسى داشته است در همين زمان شروع كرده است و مأموريت داشته است تا مرزهاى بين افغانستان و روسيه را تعين نمايد كه در متن كتاب بدان اشاره كرده است . چون شناخت مرزهاى ايران و آشنائى با آن مراكز براى دولت انگليس امرى حياتى بوده است . لذا به سمت كنسول بريتانيا در مشهد منصوب مىگردد .\r\nبه علت آشنائى بزبان‌هاى فارسى و تركى مشگلى براى شناخت مردم نداشته است . سرتاسر مرزهاى ايران و روسيه را مىپيمايد . به داخل ايران سفر مىكند . بعنوان اولين سياح با تراكمه داخل مرز ايران آشنائى پيدا مىكند . قبايل مختلف تركمن ، گوكلان ، يموت و . . . شرح مىدهد از طريق جنوب خراسان به سيستان سفر مىكند . مرز افغانستان با سيستان را مورد مطالعه قرار مىدهد . تمام مسيرى كه پيموده است توصيف مىكند كه در متن كتاب آمده است .\r\nمطالب كتاب را مىتوان به سه بخش تقسيم كرد .\r\nبخش اول موضوع سياسى كتاب است كه مؤلف سرتاسر مرزهاى شمالى خراسان و شرق ايران با روسيه را پيموده است تا آگاهى كامل از حمله احتمالى روسها به ايران و افغانستان داشته باشد ، بعلاوه سپاهيان ايران را مورد ارزيابى دقيق قرار داده است . با كليه حكام شهرستانهاى خراسان آشنائى كامل پيدا كرده و قدرت نظامى طوايف ايران را به خوبى سنجيده است . بحث سياسى جالبى راجع به افغانستان دارد كه بسيار ارزشمند است كه در بخش آخر كتاب آمده است كه مىتوان به نيات دو ابرقدرت در آن زمان در مورد تصرف افغانستان پى برد .\r\nقسمت دوم مسئلهء اقتصادى است . مؤلف در طول سفرش در شهرهاى خراسان و بخصوص در نوار مرزى بنيهء مالى دولت ايران را ارزيابى كرده است . بخصوص در سيستان كه زمانى انبار غله ايران بوده است . ولى دانسته است چنانچه مسير رودخانه هيرمند به داخل ايران بسته شود كليه مناطق سيستان و نواحى اطراف تبديل به صحراى خشك و لم يزرع مىگردد . مقدار برداشت غله و درآمد ساليانه شهرستانهاى خراسان را يادداشت كرده است و دقيقا مىدانسته است كه كدام يك از شهرستانهاى خراسان نسبت به ديگرى از لحاظ برداشت غله و حاصل‌خيزى برترى دارد و چه محصول در چه منطقه‌اى بهتر به عمل مىآيد . نفوذ اقتصادى دولت روسيه را در ايران مورد توجه خاص قرار داده است . هميشه دادوستد روسها\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nدر ايران را در مدّ نظر داشته است . مقدار فروش و خريد روسها و برترى و ارزانى اجناس روسى را به خوبى پىگيرى كرده است .\r\nسومين موضوع جنبهء اجتماعى كتاب است ، كه خوانندگان از آداب اجتماعى مردم در يكصد سال پيش آگاه مىشوند . از مراسم ازدواج و روابط مردم با يكديگر ، از مراسم عزادارى ، جشنهاى نوروزى ، عيد قربان ، ديدوبازديد مردم ، طرز لباس پوشيدن و نحوه زندگى مردم در دهات و شهرها .\r\nبا توجه به مطالب بالا مؤلف كتاب اطلاعات بسيار ارزشمندى از لحاظ تاريخى و جغرافياى يكصد سال پيش ارائه مىدهد . هر كجا كه آثار باستانى بوده است دقيقا بازديد كرده است . آثار تاريخى سيستان ، كلات نادرى ، كوههاى نيشابور ، بام وصفىآباد ، اسفراين ، جاجرم ، سبزوار ، نيشابور و ديوار قزل‌آلان در استرآباد را شرح داده است از نوشته‌هاى محمد حسن خان اعتماد السلطنه سود جسته است .\r\nسالها قبل ، يعنى در سال 1347 تصميم به ترجمهء اين كتاب داشتم ، چون در ارتباط با تاريخ و جغرافياى خراسان بود . ترجمه آن به مؤسسهء انتشارات فرانكلين پيشنهاد گرديد كه مورد موافقت قرار گرفت ، ولى متاسفانه بدلايل خاصى از چاپ آن خوددارى شد . از اين كتاب دو نسخه يكى در كتابخانهء دانشكده حقوق و ديگرى به شماره 388 در كتابخانه ملى وجود داشت . بعدها نسخهء دانشكده حقوق بدليل جابجائى و بهم ريختن كتابخانه از بين رفت . ناچارا از نسخه كتابخانه ملى استفاده شد .\r\nدر ترجمه كتاب تا آنجا كه بضاعت علمى اجازه ميداد ، سعى شد بزبانى ساده و سليس ترجمه و در دسترس اهل كتاب گذاشته شود . اسامى شهرها ، كوه‌ها ، رودخانه‌ها و مسير راه با توجه به منابع و فرهنگ‌ها مشخص گرديد . سعى شد تلفظ اعلام جغرافيائى مطابق آنچه در محل خوانده مىشود به كار برده شود . نه آنچه را كه مؤلف شنيده و نوشته است .\r\nاصلاحات يكصد سال قبل در زبان آن روز از قبيل حكمران ، والى ، داروغه ، بيگلربيگى ، مستوفى و امثالهم كه معادل فارسى براى آن در دست داريم به همان روال سابق به كار برده شد كه اصالت آن حفظ شود . مؤلف كتاب در چند مورد دچار اشتباه در تاريخ سلسله‌ها شده بود كه در زيرنويس توضيح داده شده است . در مقدمه لازم دانسته نشد كه به فصول كتاب اشاره شود و جزءبجزء توضيح داده شود و واگذار گرديد كه خود خوانندگان مطالعه فرمايند و اگر نقصى در ترجمه و حواشى كتاب بنظرشان رسيد ارشاد فرمايند تا در چاپ بعدى كتاب رعايت شود .\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nاين كتاب با همكارى دوست فاضلم آقاى مهرداد رهبرى ترجمه گرديد . مقدمه و فهارس و حواشى كتاب را خود تهيه كردم اگر مطالبى لازم دانسته شد در حواشى اشاره بدان شده است . چون شرح‌حال مولف در دست نبود از جناب ايرج افشار تقاضا كردم كه از آكسفورد تهيه فرمودند . نوشته‌هاى اين مؤلف در كتابهاى ديگر خارجيان مورد استفاده و استناد قرار گرفته است . از جمله در كتاب سرزمين خلافت شرقى تأليف لسترنج و سفرنامهء ژنرال سايكس كه هر دو به زبان فارسى ترجمه شده است . شرح احوال برادر مولف در كتاب تاريخ روابط بازرگانى و سياسى ايران و انگليس تأليف ابو القاسم طاهرى آمده است . در خاتمه از استادان گرامى آقايان دكتر فتح إله مجتبايى و ايرج افشار كه نهايت كمك و مساعدت را در مشكلات كتاب راهنمايم بودند تشكر مىكنم . تصاوير با زيرنويس در انتهاى كتاب آمده است .\r\nمترجمين وظيفه خود مىدانند از ناشر كتاب ( انتشارات يزدان ) و مسئولين حروفچينى گيتى خودكار آقايان نعيمى و صدقيان كه با نهايت دقت و صبر و حوصله حروفچينى را انجام دادند تشكر نمايند .\r\nدىماه 1364 قدرت الله روشنى ( زعفرانلو )\r\n\r\nمنابع مقدمه\r\n( 1 ) - تاريخ اجتماعى و سياسى ايران در دوره معاصر ، تأليف سعيد نفيسى . چاپ مؤسسهء مطبوعاتى شرق تهران ، 1335\r\n( 2 ) - ص 16 مقدمهء سه سفرنامه بقلم حسين محبوبى اردكانى ، انتشارات دانشگاه تهران . 1347\r\n( 3 ) - ص 5 مقدمهء جلد دوم تاريخ روابط بازرگانى و سياسى ايران و انگليس تأليف ابو لقاسم طاهرى .\r\nانتشارات انجمن آثار ملى ، تهران ، 1356 .\r\n( 4 ) - ترجمه ونيزيان در ايران . ترجمه دكتر منوچهر اميرى . انتشارات خوارزمى ، تهران ، 1349 ، و سفرنامه گنتارينى ، ترجمه قدرت الله روشنى ، انتشارات امير كبير 1349 تهران .\r\n( 5 ) - ص 43 جلد اول تاريخ سياسى و اجتماعى ايران تأليف ابو القاسم طاهرى شركت سهامى كتابهاى جيبى تهران ، 1349 .\r\n( 6 ) - نقل از خاطرات سياسى سيد مهدى فرخ ، انتشارات امير كبير ، سال 1347 .\r\n( 7 ) - ص 43 جلد اول تاريخ سياسى و اجتماعى ايران . تأليف ابو القاسم طاهرى .\r\n( 8 ) - مأخذ فوق و ص 22 جلد اول كتاب تاريخ موسسات تمدنى جديد در ايران . تأليف حسين محبوبى اردكانى . انتشارات دانشگاه تهران . 1354 .\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\n( 9 ) - در خصوص هيأت‌هاى بازرگانى و سياسى و شرح‌حال سياحان انگليسى به مجلدات هشتگانه تاريخ روابط سياسى ايران و انگليس تأليف محمود محمود و كتاب تاريخ موسسات تمدنى جديد در ايران ( دو جلد ) تأليف حسين محبوبى اركان و تاريخ سياسى و اجتماعى ايران جلد اول و دوم تأليف ابو القاسم طاهرى مراجعه شود .\r\n( 10 ) - ص جلد اول تاريخ سياسى و اجتماعى ايران تأليف ابو القاسم طاهرى .\r\n( 11 ) - ص 3 ، جلد اول تاريخ روابط سياسى ايران و انگليس تأليف محمود محمود انتشارات نسبى اقبال و شركاء . تهران ، 1344\r\n( 12 ) - ص 4 ، ماخذ فوق\r\n( 13 ) - ص 5 ، ماخذ فوق\r\n( 14 ) - ص 11 ، ماخذ فوق\r\n( 15 ) - ص 14 ، ماخذ 11 و ص 65 جلد دوم تاريخ روابط بازرگانى و سياسى ايران و انگليس تأليف ابو القاسم طاهرى .\r\n( 16 ) - ص 4 كتاب خاطرات سياسى سر آرتور هاردينك ، ترجمهء دكتر جواد شيخ الاسلامى . نشر دانشگاه ، 1363 .\r\n( 17 ) - ص 34 كتاب رقابت روس و انگليس در ايران . تأليف كارلو ترنزيو . ترجمهء دكتر عباس آذرين .\r\nانتشارات بنگاه ترجمه و نشر كتاب ، تهران ، 1359 و كتاب بهاى آزادى ( تراژدى افغانستان ) نوشتهء سيد قاسم رشتيا . رم . 1984\r\n( 18 ) - ص 57 ماخذ كتاب رقابت روس و انگليس در ايران . ترجمه دكتر عباس آذرين\r\n( 19 ) - ص 4 مقدمهء سه سفرنامه بقلم حسين محبوبى اردكانى . بكوشش قدرت الله روشنى\r\n( 20 ) - ص 40 كتاب رقابت روس و انگليس در ايران . ترجمه دكتر عباس آذرين\r\n( 21 ) - ص 7 مقدمهء سه سفرنامه . به كوشش قدرت الله روشنى\r\n( 22 ) - ص 337 جلد اول تاريخ روابط سياسى ايران و انگليس تأليف محمود محمود . تهران ، 1344\r\n( 23 ) - ص 376 مأخذ فوق\r\n( 24 ) - ص 7 مقدمهء سه سفرنامه بقلم محجوبى اردكانى .\r\n( 25 ) - ص 9 مقدمهء سه سفرنامه\r\n( 26 ) - ص 1294 جلد چهارم روابط سياسى ايران و انگليس تأليف محمود محمود . تهران . 1345\r\n( 27 ) - سفارت روسيه تزارى بدربار امير شير على خان تأليف دكتر ياورسكى ترجمه عبد القفور برشنا ، چاپ كابل . با مقدمهء سيد قاسم رشتيا .\r\n( 28 ) - ص 959 جلد سوم تاريخ روابط سياسى ايران و انگليس ترجمه محمود محمود . تهران . 1344\r\n( 29 ) - ص 1310 جلد چهارم تاريخ روابط سياسى ايران و انگليس تأليف محمود محمود .\r\n( 30 ) - ص 897 جلد سوم تاريخ روابط سياسى ايران و انگليس تأليف محمود محمود .\r\n( 31 ) - ص 1290 - فصل پنجاه و دوم جلد چهارم تاريخ روابط سياسى ايران و انگليس تأليف محمود محمود .\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\n\r\nسرگذشت مختصر مؤلف سر . چارلز ادوارد . ييت  Sir Charles E . yate  1940 - 1849\r\nدر 1849 متولد شد . پدرش كشيش بود و در سال 1867 جزو فوج 49 پادشاهى انگليس بود از 1871 تا 1906 در هند و غالبا در قسمت شمال غربى خدمت مىكرد و بين سالهاى 1900 تا 1904 مفتش حكومت و كميسيونر اصلى بلوچستان بود . در 1901 بدرجه سرهنگى رسيد و از كارگزاران هندوستان و سياستمدار انگليسى بود . در ژوئيه سال 1893 كفيل كنسولگرى مشهد شد و از سپتامبر 1896 تا دهم فوريه 1897 سركنسول مشهد شد . در سال 1940 درگذشت . « * »\r\n\r\n\r\n","description":"","footnote":"\r\n* مأخوذ از « سرگذشتنامهء ملى »  National Biografhy \r\n","page_name":" مقدمه 16 ","page_number":16},
  {"content":"\r\n\r\n\r\nمقدمه مؤلف\r\nدر كتاب شمال افغانستان « 1 » شرحى از تركستان افغان در محدوده‌اى از كابل در شرق و هرات در غرب آوردم . اكنون در سمت غرب پيش‌روى كرده به خاك ايران وارد مىشوم و به شرح و توصيف نواحى مختلف خراسان و سيستان از بخش‌هاى كرد و تركمن‌نشين واقع در مرز با روسيه در شمال تا ناحيهء مرزى بلوچستان و هندوستان در جنوب مىپردازم .\r\nشرح كاملى از مدت زمانى كه بين طوايف تركمن كوگلان و يموت بسر بردم و نيز نحوهء زندگى و خصوصيات اخلاقى اين دو قبيله كه تا حد زيادى نيز ناشناخته مانده است ، و همچنين سفرم به سرچشمهء رود گرگان كه تا آنزمان پاى هيچ سياح اروپايى بدانجا نرسيده بود را مىنويسم .\r\nآرايش قواى نظامى افغانستان به نحوى كه در قندهار ، فراه و هرات شاهد آن بودم .\r\nنيروهاى نظامى ايران ، درجات و سلسله مراتب حاكم بر آن ، قبايل مختلف ساكن در مرز ايران و افغانستان ، چگونگى تجارت ايران با خارج از اين كشور از طريق سيستان و بندر عباس ، ضعف حكومت‌هاى محلى در اين كشور و قدرت رهبران مذهبى و شمار پيروان آنها در مقايسه با هندوستان و روسيه ، تفاوت‌هاى موجود در شيوهء زندگى مردم هندوستان و آسياى مركزى ، سربازگيرى و تأمين افراد مورد نياز قواى نظامى از بين مردم عادى در ايران و تفاوت‌هاى آن با سياست‌هاى دولت روسيه در آسياى مركزى و دولت بريتانيا در هندوستان در اين خصوص موضوعاتى هستند كه به شرح آنها خواهم پرداخت . بدنبال آن پيشنهاد اتصال خطوط آهن هندوستان و روسيه نيز مورد بحث قرار خواهد گرفت .\r\nاز مرقد مطهر امام رضا ( ع ) ، تاريخچه و آثار باستانى مشهد ، نيشابور و نواحى ديگر ، همچنين آرامگاة حكيم عمر خيام و معادن فيروزه در ناحيهء معدن نيشابور نيز سخن به ميان\r\n\r\n\r\n","description":"","footnote":"\r\n( 1 ) -  Northern Afghanistan \r\n","page_name":" 1 ","page_number":17},
  {"content":"\r\n\r\nخواهم آورد و شرح جامعى از چگونگى سه سال زندگيم در ايران به عنوان نمايندهء حكمران كل هندوستان و سركنسول دولت بريتانيا در اين كشور و مردمى كه در طول اين مدت به آنها برخوردم و يا در تماس بودم بدست خواهم داد . به اميد آنكه اين مطالب روزى مورد استفادهء آندسته از برادرانم در ارتش هندوستان كه فكر آمدن به خراسان و سيستان را در سر دارند و يا علاقمند به بررسى مسائل موجود در آسياى مركزىاند واقع شود .\r\nسى . ئى . ييت\r\n C . A . Yate \r\n25 دسامبر 1900\r\n\r\n","description":"","footnote":"","page_name":" 2 ","page_number":18},
  {"content":"\r\n\r\n\r\nبخش اول خراسان و سيستان قندهار « 1 » ، فراه « 2 » ، و هرات « 3 »\r\nدر پنجم آوريل 1893 م . چمن ايستگاه مرزى بريتانيا در بلوچستان را بعنوان نمايندهء ملكه انگليس جهت رفع اختلاف با دولت روسيه بر سر مسئلهء رود كشك در شمال هرات واقع در مرز آن كشور با افغانستان را ترك گفتم و همچنين ملزم شدم تا بعد از انجام اين مهم به عنوان نمايندهء حكمران كل هندوستان و سركنسول بريتانيا در ايالت خراسان و سيستان به مشهد بروم .\r\nاز طرف تنى چند از افسران هنگ چهلم پاتان بدرقه شديم . محافظت ما را نيز سواران هنگ ششم بمبئى به عهده داشتند تا به مرز رسيديم ، و مورد استقبال عبد الحميد خان يك تاجيك اهل لوگار « 4 » كه از طرف امير با در اختيار داشتن گروهى متشكل از سى سوارهء نظام افغانى و بيست سرباز پياده مأمور حفاظت و همراهى ما تا قندهار شده بود ، قرار گرفتيم . در حالى كه سرگرم خداحافظى با همقطاران انگليسى خود بودم سواران افغانى نيز خود را براى شروع حركت آماده مىساختند . چيزى نگذشته بود كه براى چهارمين بار در عمرم خود را درگير سفرى در خاك افغانستان يافتم . به زودى با محافظين افغانى خود آشنا و صميمى شديم . تمام كسانى كه تاكنون تحت محافظت سواره نظام‌هاى افغانى سفر كرده‌اند با من هم‌عقيده‌اند كه سربازان افغانى به شرط آنكه با آنها درست رفتار شود دوستانى خوب و همسفرانى بىنظير هستند . شايد شادتر ، صميمىتر و باخلوص‌تر از سوارهاى افغانى نتوان در تمام خاك افغانستان پيدا كرد .\r\n\r\n\r\n","description":"","footnote":"\r\n( 1 ، 2 ، 3 ) - سه شهر در خراسان بزرگ بوده است كه امروز جزو افغانستان است .\r\n( 4 ) - محلى نزديك مرو ، ص 1839 ، فرهنگ فارسى معين بخش اعلام .\r\n","page_name":" 3 ","page_number":19},
  {"content":"\r\n\r\nجاده‌اى كه از آن به سوى قندهار رفتيم به خوبى شناخته شده است و نياز به شرحى در مورد آن نيست . به محض ورود به قندهار مورد استقبال ميرزا تقى خان ، مأمور انگليسى و يك سرهنگ افغانى از فرزندان ولى احمد خان نمايندهء سابق امير و رابط با حكومت هندوستان قرار گرفتيم . در حالى كه از طرف ايندو همراهى مىشديم از دروازهء بار دورانى به شهر داخل شده و يكراست به سوى ارك پيش رفتيم . بعد از ورود به ارك به محل اقامت نايب الحكومه واقع در قسمت غربى آن رفتيم . در مقابل در ورودى اقامتگاه گارد احترام وابسته به هنگ سوم هرات به صف ايستاده بود . فرماندهء گارد كلاه‌خودى را كه مخصوص آفتاب بود به سر داشت و به نظر مىرسيد از پوشيدن آن حالت شعف و رضايت خاص بر او مستولى گشته است . حال آنكه افراد تحت نظر وى كلاه‌هايى از پوست روباه ، گوسفند و پوست‌هايى ديگر به سر داشتند .\r\nنايب الحكومه عبد إله خان تيمورى در حالى كه كت قرمزرنگ زربافتى را به تن داشت باشكوه تمام ظاهر شد ؛ كمى بعد از وى فرماندهء كل كه محمد صادق خان نام داشت همراه با فرماندهء هنگ يكم هرات كه سرهنگى بود ، در لباس‌هايى زربفت و همسان وارد شدند . دوازده سروان نيز با احترام نظامى به داخل آمده و بعد از معرفى شدن و عرض خير مقدم اتاق را ترك گفتند .\r\nهنگام بازگشت از بازار گذشتيم و از چهار سو كه در واقع مركز بازار بوده و بر روى آن بزرگترين گنبد بازار نيز استوار است و خيابان‌هاى اصلى شهر نيز از چهار طرف به آن منتهى مىشوند عبور كرديم ، و سپس از دروازهء كابل خارج شديم . شهر به مراتب شلوغ‌تر و پرجمعيت‌تر از زمانى به نظر مىرسيد كه آن را در طول جنگ ( 80 - 1879 م . « 1 » ) در اشغال داشتيم . معلوم بود كه كسب و كار و تجارت رونق داشت . مسجد جامع به تازگى مرمت شده و شهر كلا در وضعيتى خيلى بهتر از آنچه در آنوقت ديده بودم قرار داشت .\r\nباغ منزل كه به عنوان محل سكونت در طول اقامتم در نظر گرفته شده بود خانه‌اى بود بزرگ كه به تازگى به دستور امير در ده خواجه كه در سال 1880 م . عرصهء تاخت و تاز ميان ما و افغان‌ها بود ، بنا گرديده بود . ساختمان منزل از مربعى نسبتا بزرگ تشكيل مىشد . در طبقهء پائين آن آشپزخانه‌اى بزرگ و اتاق‌هايى جهت سكونت مستخدمين منزل قرار داشت . در طبقهء دوم ساختمان يك تالار بزرگ و در گوشه‌هاى آن دو اتاق كوچك كه\r\n\r\n\r\n","description":"","footnote":"\r\n( 1 ) - منظور بار دوم تجاوز انگليس‌ها به افغانستان است كه دفعهء اول در سالهاى ( 1842 - 1839 م . ) بوده است . ص 523 و 615 كتاب افغانستان در مسير تاريخ تأليف مير غلام محمد غبار .\r\n","page_name":" 4 ","page_number":20},
  {"content":"\r\n\r\nدر كل شكلى همانند صليب مالت « 1 » را تشكيل مىدادند بنا شده بود . بر روى هريك از اين اتاق‌ها ، اتاق‌هاى ديگرى نيز به چشم مىخورد . باغ از درخت‌هاى زردآلو ، هلو ، انار و به ، منظرهء سبز دل‌انگيزى به خود گرفته بود و تمام مدت فاخته‌اى به صداى بلند نغمه‌اش را تكرار مىكرد . وجود پرندگان كوچك به تعداد زياد در اطراف روح تازه‌اى به باغ داده بود . در وسط هال سفرهء صبحانهء بزرگى كه براى يك هنگ كافى به نظر مىرسيد مهيا بود و همگى صبحانهء بسيار مفصلى خورديم .\r\nدو سروان يكى از توپخانه و ديگرى از يكى از هنگ‌هاى هرات را براى انجام امورى كه لازم داشتم به خدمتم گماشتند . هر دو افرادى وظيفه‌شناس بودند و تمام بعد از ظهر را با آنها به صحبت و قدم زدن در باغ گذراندم .\r\nآنچه كه در طول اقامتم باعث تعجب شد ، كنجكاوى ناشناخته‌اى بود كه تقريبا همهء مأمورين دولتى افعان نسبت به چگونگى زندگى ما در مرز داشتند كه اين نيز خود از فقدان آگاهى و شناخت آنان دربارهء ما سرچشمه مىگرفت ، به آنها تاكنون اجازهء داده نشده بود كه از مرز عبور كنند و با مأمورين انگليسى تماس بگيرند ، به همين دليل نيز كلا با عقايد انگليسىها و شيوهء آنان در ادارهء حكومت ناآشنا بودند . بديهى است همانطور كه گفته شد چنين وضعيتى مختص طبقهء مأمورين دولتى است و طبقات ديگر جامعه از قبيل بازرگانان و سوداگران هر ساله در دستجات و گروه‌هاى نسبتا بزرگى از هندوستان ديدن مىكنند . گاهى اوقات تعدادى از اين افراد پا را نيز فراتر نهاده و به نواحى دور تر نيز سفر مىكنند .\r\nمردى را در بلوچستان بخاطر مىآورم كه با لهجه‌اى شبيه به كارگران مستعمرات سعى داشت با من به انگليسى صحبت كند . از حرفهايش فهميدم كه يك بار با كاروان شتر به استراليا سفر كرده است . مرد ديگرى نيز به هنگام بازگشت با يك بيوهء استراليايى كه دو دختربچهء كوچك هم داشت ازدواج كرده بود . زن از او خواسته بود تا همراه با وى از مرز گذشته و به افغانستان وارد شوند . گمان مىكنم اين زن در حال حاضر زندگى ساده و مختصر بيابان‌نشينى در چادرى محقر و به رنگ سياه داشته باشد .\r\nهوا تاريك شده بود كه سرهنگ توپخانه براى صرف شام پيش ما آمد . او هم‌چنين از ما دعوت كرد تا صبح روز بعد ، از رژهء نيروهاى نظامى افغان كه مقرر بود در محل پادگان برپا گردد ديدن كنيم . فردا صبح سر وقت تعيين‌شده با هم به راه افتاديم .\r\nفرماندار زودتر از ما در محل حاضر شده بود و كت قرمز و طلادوزىشده‌اى را كه به تن\r\n\r\n\r\n","description":"","footnote":"\r\n( 1 ) -  Maltese Cross \r\n","page_name":" 5 ","page_number":21},
  {"content":"\r\n\r\nداشت جلوه و شكوه زيادى به وى داده بود . فرماندهء كل و سرهنگ‌ها در جاى مخصوص خود قرار گرفتند . من به آنها نزديك شدم و رژه به آرامى آغاز گرديد ، به كنار فرماندار رفتم و آنجا مدت زمانى حدود يك ساعت يا يك ساعت و نيم به تماشاى رژه مشغول بوديم .\r\nواحدهايى كه در رژه شركت داشتند عبارت بودند از واحد سواره ، واحد كوهستانى و دو هنگ از واحد پياده . اسب‌هايى كه در واحد سواره به كار گرفته شده بودند بخاطر نوع كارى كه از آنها انتظار مىرفت بسيار سبك و چالاك بودند . سلاح‌هاى كوهستانى بر پشت يابو و اسب‌هاى ريزنقش سوار شده و تعجب‌آور بود كه اين اسب‌ها اصلا در مراسم رژه شركت داده نشدند . بعضى از تفنگ‌هايى كه توسط حكمران كل هندوستان در راولپندى « 1 » به امير اهداء شده بود ، تمام مدت بدوش افرادى در هنگ پياده حمل مىگرديد . تفنگدارهاى كابلى از قدرت و شهامت قابل توجهى برخوردار بودند و به خوبى توانستند كارآئى خود را به نمايش بگذارند . آنها ميله‌اى كوتاه را به صورت افقى در ته قنداق تفنگ محكم كرده بودند ، و در حالى كه آن را مانند دستگيره‌اى در دست داشتند چنان محكم گام برمىداشتند كه انگار تفنگ اصلا وزنى نداشت . فكر مىكنم وقتى پاى كار و مقايسه در ميان باشد يك كابلى با دو قندهارى يا چهار هراتى برابر است و البته به همين نسبت نيز باارزش‌تر است . سرانجام بعد از رفت‌وآمدهاى مكرر اين چند واحد ، رژه با اداى سلام پايان يافت . براى اين منظور فرماندهء هنگ از اسب پياده شد ، كلاه‌خود ، خود را كه پر خروسى نيز به آن بود از سر برگرفت ، و سپس در تمام مدت مراسم سلام ، كه دستهء موزيك سرود خداوند امير را به سلامت نگهدارد را مىنواخت ، بدون حركت در حالى كه دست خود را تا نزديك پيشانى بالا برده بود به حالت احترام و سلام ايستاد . بعد از اتمام اين مراسم فرماندار و من برخاستيم و از صف افراد سان ديديم . در حالى كه با سرهنگ‌ها دست مىداديم ، مرتب به آنها مىگفتيم مانده نباشيد ، كه همان معنى خسته نباشيد را مىدهد . آنها مؤدبانه پاسخ مىدادند و لبخندى بر لب داشتند كه از خوشحالى و رضايت‌شان از نحوهء برگزارى رژه خبر مىداد به پايان صف رسيديم . در حالى كه در كنار فرماندار بودم در جلو ايستاد ، كلاه آستراخانى خود را از سر برگرفت . من و فرماندهان نيز كلاه‌خود و ساير افراد نيز عمامه‌هاى خود را از سر برداشتند ، همه با هم براى سلامتى و طول عمر امير دعا كرديم . دستهء موزيك هنوز در حال نواختن بود ليكن واحدها يكى پس ديگرى محل رژه را ترك مىگفتند . اين دسته از تعدادى شيپورزن كه كت‌هايى كوتاه و به رنگ قرمز همراه با شلوارهايى سفيد به تن\r\n\r\n\r\n","description":"","footnote":"\r\n( 1 ) - راولپندى ، شهريست در پاكستان ، ناحيه پنجاب ( شمال شرقى كشور پاكستان ) ص 578 فرهنگ فارسى معين ، بخش اعلام .\r\n","page_name":" 6 ","page_number":22},
  {"content":"\r\n\r\nداشتند تشكيل مىشد و آنطور كه بخاطر دارم در تمام طول رژه بدون وقفه مىنواخت . مدت دو ساعت ايستاده و شاهد كار آنها بودم ، اينكه چند ساعت قبل از رسيدن من به محل و شروع مراسم آنها نواختن را آغاز كرده بودند ، خدا مىداند .\r\nروز بعد به محلات اطراف شهر رفتم . مىخواستم مناظر آشنايى را كه از دوران محاصرهء اين منطقه بخاطر داشتم نظاره كنم . ابتدا به سراغ گورستان رفتم . قبرها با نظم كامل در كنار يكديگر قرار داشتند . ليكن تمام سنگ‌نوشته‌هاى روى آنها را برداشته بودند ، و غير ممكن بود كه بتوان گفت كدام قبر متعلق به چه كسى است . گورستان توسط ديوارى گلى و بلند محصور و در بزرگ آن نيز با گل مسدود شده بود . مدتى پيش قسمتى از ديوار فرومىريزد و قبل از آنكه مأمور انگليسى مقيم در شهر موفق شود تا مراتب را گزارش كرده و بودجهء كافى براى مرمت آن دريافت دارد ، ساكنين دهات اطراف سنگ‌ها ، آجرها و هر آنچه را كه قادر به حمل و جابه‌جا كردن بودند با خود مىبرند . حاكم بعد از مطلع شدن از اوضاع دستور مىدهد تا نگهبانى را براى مراقبت از گورستان مأمور كنند . فكر مىكنم اين اقدام زمانى صورت گرفت كه كليه سنگ‌ها را ساكنين دهات از آنجا خارج كرده بودند و ديگر بسيار دير شده بود .\r\nپادگان و ساختمان‌هايى كه ما در طول محاصره سال 1881 م . از آنها استفاده مىكرديم اكنون در دست نيروهاى افغانى بود . گنبدهاى سقف بيمارستان و چند ناحيهء ديگر فرو ريخته بود و كلا تمام اين تأسيسات ويران به نظر مىرسيد . با اين حال با كمى تلاش و تميز و مرتب كردن مىتوان از چند سربازخانهء آن در صورت لزوم به خوبى استفاده نمود .\r\nمنازلى كه در طول جنگ فرماندهان ، كادر غير نظامى ، مهندسين و غيره در آنها سكونت داشتند ، درست مثل سابق بجاى مانده بودند . اوضاع تا حد كمى بهبود يافته بود ، از آن جمله جاده‌اى را كه كشيده بوديم و توسط آن بطور كمربندى قسمت غربى و جنوبى شهر بهم متصل مىشد اكنون تعويض شده و دو طرف آن درختكارى شده بود . همچنين جادهء اصلى كوكران « 1 » از دروازهء هرات به بعد ، با رديف درختانى كه از دو طرف آن را دربرداشتند جلوهء خاصى پيدا كرده بود .\r\nانجام اين اصلاحات امتياز مثبتى براى حكومت امير به‌شمار مىرفت و شايد هم وجه تمايز اصلى بين حكومت ايران و افغان نيز در همين است . در مشهد و ساير شهرهاى ايران هيچ حاكمى به فكر ساختن جاده و راه نيست ، چه رسد به كاشتن درخت در دو سوى آن . تمام فكر آنها انباشتن ثروت و خوشگذارانى است و اصلا به فكر انجام كارى جهت\r\n\r\n\r\n","description":"","footnote":"\r\n( 1 ) -  Kokeran \r\n","page_name":" 7 ","page_number":23},
  {"content":"\r\n\r\nتأمين رفاهء عمومى نيستند . در اين خصوص حكومت افغانستان علاقه و دلسوزى بيشترى نشان مىداد و همين امر نيز تا حدى تعجب مرا برانگيخته بود .\r\nدر كوكران خواستم از منزل سرتيپ نور محمد خان ديدن كنم . منزلى كه تيپ سواره نظام سرهاك گاف « 1 » در 1880 م . بعد از نبرد قندهار در آن مستقر شد . آنچه مشاهده كردم ويرانه‌اى بيش نبود . تمام گنبدهاى سقف منزل فروريخته بود . بعد از آنجا به سمت پايين و به طرف رودخانهء آرگنداب « 2 » رفتيم . اين رود به اندازه‌اى كه ما خيال مىكرديم عميق نبود و آب فقط تا كمر مىرسيد . براحتى از رود گذشتيم ، وسائل و لوازم را نيز بر پشت شترها عبور داديم ، و آنطرف رود براى شب اردو زديم . روز بعد در محل سينجارى به كاروان بزرگى برخورديم . اين كاروان متعلق به محمّد شريف خان والى ميمنه پسر ولى حسين خان بود كه با خانواده‌اش به سوى كابل حركت مىكرد و محافظت از كاروان وى را تعدادى سواره نظام قندهارى به عهده داشتند . از عاقبت سفر محمد شريف خان ديگر اطلاعى نيافتم .\r\nدر 18 آوريل 1893 م . به ساحل رود هيرمند « 3 » رسيديم و به كمك قايق از آن گذشته و به گرشك « 4 » درآمديم . اين قايق‌ها توسط گروهى كه خود را بلوچ‌هاى فارسيون - ريسانى « 5 » مىنامند هدايت مىشوند . گفته مىشود كه آنان را هفت نسل پيش نادر شاه در آنجا اسكان داده است . آنان افراد ماهر و ورزيده هستند و با مهارت خاص و قابل تحسينى اسب‌ها و قاطرها را به شنا واداشته و از آب مىگذرانند . روش كار آنها بدين ترتيب است كه اسب‌ها را به داخل آب مىرانند و زمانيكه حيوان به خوبى در آب غوطه‌ور گرديد ، در حالى كه يال گردن آن را با دست راست محكم نگاه داشته‌اند خود نيز با حركت دست چپ شنا مىكنند و دائما آب را به صورت حيوان مىپاشند تا سرش بالا نگهداشته و از هرگونه تمايل وى به برگشتن و يا تغيير مسير ممانعت به عمل آورند . بعد از رسيدن به آنسوى رود بلافاصله روى حيوان پريده و او را به تاخت و تاز وا مىدارند تا بعد از شنا كردن بدن حيوان گرم بماند و سرما نخورد . كمى آنسوى رودخانه برادر حاكم كه در انتظار ما بود با بساط\r\n\r\n\r\n","description":"","footnote":"\r\n( 1 ) -  Sir Hugh Gough \r\n( 2 ) - ارغندآب نيز گفته مىشود كه به هيرمند پيوسته و سرانجام به درياچه هامون ميريزد .\r\n( 3 ) - هيلمند ، هلمند . از رودهاى شرقى فلات ايران است كه طول آن به 1100 كيلومتر ميرسد . از كوههاى بابا در 60 كيلومترى مغرب كابل ، نزديك باميان سرچشمه گرفته از شمال شرقى به طرف جنوب غربى جارى شده از نواحى هزارجات و زمين داور عبور مىكند . در مسير راه رودهاى متعدد بدان پيوسته ، و سرانجام به درياچه هامون ميريزد . ص 2318 فرهنگ فارسى معين ، بخش اعلام .\r\n( 4 ) - بين بست و هرات و قندهار بوده . ص 1114 دائرة المعارف اسلام . جلد دوم ، حرف  G . C  ، 1965\r\n( 5 ) -  Farsiwans - Rais ani \r\n","page_name":" 8 ","page_number":24},
  {"content":"\r\n\r\nمفصل چاى و شيرينى از ما پذيرايى كرد . نشستيم و تا رسيدن تمامى وسائل و لوازم و حمل مجدد آنها ، با او به صحبت مشغول شديم ، سپس همه با هم بسوى قلعه به راه افتاديم .\r\nساختمان قلعه از كنار رودخانه منظره‌اى فوق العاده داشت . اين ساختمان برفراز تپه‌اى مشرف به رودخانه بنا شده بود ، در پايين آن زمينى سبز و علفزار با شيبى كه به رودخانه منتهى مىشد قرار داشت . حاكم پشت رود در داخل قلعه و در اتاقى كه براى سكونتم در نظر گرفته شده بود با چاى از من پذيرايى كرد . ليكن ترجيح دادم كه از چادر خودم و در جايى بيرون از قلعه استفاده كنم . در داخل قلعه پادگانى وجود نداشت . يك واحد سواره و چند تيپ ديگر از افراد نظامى در بيرون از قلعه اردو زده بودند و تنها ساكنين قلعه را حاكم و خانوادهء وى تشكيل مىداد .\r\nبعد از ظهر آن روز در برنجزارهاى اطراف رودخانه ، نزديك يك زيارتگاه به تيراندازى و شكار پرداختم . اين زيارتگاه كه گفته مىشد مدفن سيد محترمى است توسط درختان تنومندى كه همگى خشك شده بودند احاطه شده بود . پرسيدم چرا اين درختان را نمىاندازيد ، در پاسخ گفتند كه هيچكس جرأت انجام چنين كارى را ندارد . مدتها پيش شخصى كه قصد دزديدن مقدارى از چوب اين درختان را داشت دستگير شد و به شدت مجازات گرديد و از آن به بعد كسى اجازهء انجام دادن چنين كارى را به خود نداده است .\r\nدر گرشك حاكم ، يكى از خوانين عليزايى را بنام اتا محمد از زمينداور « 1 » همراه با شش سوار محلى مأمور راهنمايى و حفاظت ما تا فراه نمود . اولين جايى كه توقف كرديم سعادت نام داشت . در آنجا به يك آسياب آبى عجيب برخورديم . آب از درون جويى كه در سطح زمين قرار داشت بدرون چاهى با جدارهء آجرى به عمق 15 متر مىريخت . در آنجا آب درون حفره‌اى در زيرزمين سبب چرخش آسياب مىگرديد و سپس بعد از پيمودن مسافتى دوباره از طريق جويى در سطح زمين ظاهر مىگشت . در آسياب مردى را ديدم كه خود را عرب مىخواند و همين كه متوجه شد كه من چند كبوتر شكار كرده‌ام با خوشحالى زياد به سوى من آمد ، گفت « من هم يك شكارچى هستم . من هم شكار مىكنم » و چنين ادامه داد اين ناحيه پر از غزال است . در اين حوالى به آن آهو هم مىگويند . من اينجا\r\n\r\n\r\n","description":"","footnote":"\r\n( 1 ) - حوالى بست و سمت بالاى رود ارگنداب با هيرمند را زمين داور گويند . ( بنقل از مقدسى ) درهء پهناورى كه وقتى رود هيرمند از جبال هندوكش به طرف بست سرازير ميشد و در آن جارى ميگرديد زمين داور خوانده ميشد . جغرافيانويسان عرب ، اين ولايت را ارض داور يا بلد داور ميخوانند . اين سرزمين در قرون وسطى بسيار حاصل‌خيز و آباد و پرجمعيت بوده است . چهار شهر بزرگ درتل ، درغش ، بغثين و شيروان در اين ناحيه وجود داشته است . ص 200 كتاب البلدان ابن فقيه از انتشارات بنياد فرهنگ ايران . ترجمهء ح . مسعود .\r\n","page_name":" 9 ","page_number":25},
  {"content":"\r\n\r\nمنتظر آنها مىمانم و شب‌هنگام وقتى براى خوردن آب و غذا مىآيند آنها را شكار مىكنم .\r\nدر گرشك كه بودم حاكم از فراوانى آهو در منطقه بسيار تعريف مىكرد و مىگفت كه امير طى حكمى به نواحى مختلف از آنها خواسته بود تا تمام پوست‌هاى آهو را براى دباغى به كابل بفرستند و او با ارسال پانصد عدد پوست فرمان امير را گردن نهاده بود . متعجب شدم كه چگونه با چنين روش بيرحمانه‌اى در شكار اين حيوان هنوز نسل آن به كلى از بين نرفته است .\r\nدر سعادت بود كه براى اولين بار به تمايل و علاقهء همراهان افغانيم به غارتگرى و چپاول پى بردم . من ميهمان امير بودم و در تمام مدت راه هرچه مورد نياز من و همراهانم بود بيش از حد لازم برايمان فراهم مىشد . ابتدا متوجه شدم كه براى تهيهء اين مواد به هيچ صورت وجهى پرداخت نمىشود . دهاتىهايى كه اين مواد را فراهم مىكردند به علت مراقبت شديد توسط گارد محافظ اجازه داخل شدن به اردوگاه را نمىيافتند و بدين‌ترتيب اصلا نمىتوانستند شكايت خود را از اين وضع ابراز دارند . تا اينكه يك بار زنهاى عرب كه بسيار نترس هستند با وجود تلاش محافظين جهت جلوگيرى از ورود آنها ، به داخل اردوگاه راه يافتند و فريادكنان بهاى مرغ و شير تحويل گرفته شده از آنها را مطالبه كردند . فرصتى شد تا موضوع را دنبال كنم ، دريافتم كه مقدارى شير و شش عدد تخم‌مرغ براى من و تعدادى مرغ و مقدارى گوشت براى همراهانم كافى بود . حال آنكه نياز همسفران افغانى ما با اين چيزها مرتفع نمىگشت . تنها كارى كه از دست من ساخته بود اين بود كه تأكيد كنم بهاى اقلام مورد نياز سفر حتما به فروشندگان آنها پرداخت شود .\r\nسرزمينى را كه بعد از سعادت در پيش روى داشتيم شرايطى نامناسب و آب و هوايى گرم داشت و سفر ما در آن با آرامش و راحتى توأم نبود . منطقه كلا خشك و بدون آب و علف بود و ساكنين آن را نورزايىهاى چادرنشين تشكيل مىدادند كه در تابستان همراه با گله‌هاى خود به تپه‌هاى واقع در شمال اين ناحيه كوچ مىكردند . در اين فصل به سختى مىشد موجود زنده‌اى را در اين منطقه يافت . يكى دو نفرى هم كه در محل مانده بودند صرفا به سركشى و آبيارى كشتزارها اشتغال داشتند . بسيارى از تپه ماهورهايى را كه پشت سر گذاشتيم پوشيده از بوته‌هاى كوتاهى بود كه ميوه‌اى شبيه به آلوچهء جنگلى داشت ، اما بخاطر آنكه سبز و نارس بود نتوانستم بفهمم كه دقيقا چه بود . افغانها اين ميوه را زيرگا « 1 » مىناميدند ، و مىگفتند كه غالبا اين ميوه يكى از منابع مهم غذايى مردم فقيرى را تشكيل مىدهد كه در انتظار رسيدن محصول خود هستند و توانايى و قدرت خريد براى تهيه مادهء\r\n\r\n\r\n","description":"","footnote":"\r\n( 1 ) -  Zirga \r\n","page_name":" 10 ","page_number":26},
  {"content":"\r\n\r\nغذايى بهتر را ندارند . در طرف راست رود خاش در محلى بنام بار از سوى محمد شريف خان فرستادهء فرماندار فراه مورد استقبال قرار گرفتم . رودخانه در اينجا جريان نسبتا خوبى داشت و در عرضى برابر با سى و پنج يا رد و عمق دو فوت ادامه مىيافت . منظرهء بسيار جالب و دل‌انگيزى بود ، بىاختيار قلاب ماهيگيرى را برداشتم و خواستم شانس خود را امتحان كنم . مدتى گذشت ولى چيزى نصيب من نشد . سرانجام كسى پيش آمده و گفت كه آن آب ماهى ندارد و تلاش من بىنتيجه است . اين رود در اثر گرماى بيش از حد خشك شده و در حال حاضر حتى در پرآب‌ترين موقع سال نيز به هيرمند نمىرسد . بستر رودخانه در عرضى معادل نيم ميل گسترده بود و در سراسر آن علف‌ها و انواع درختان گز بود . بهتر بود قلاب را كنار مىگذاشتم و شانسم را در تيراندازى امتحان مىكردم . در منطقه انواع كبك‌هاى سياه كوهى ، كوچك و بزرگ و همچنين خرگوش صحرايى و كبوترهاى جنگلى ديده مىشد . همچنين نشانه‌هايى را ديدم كه حاكى از وجود خوك در آن ناحيه بود .\r\nبعد از آنكه قلهء كوه دزدان را دور زديم مسير ما براى حدود چهل ميل بطور مستقيم در دشت بكوا قرار گرفت كه منطقه‌اى بود بسيار هموار و بدون هيچگونه درخت يا سبزى كه در ماه‌هاى تابستان تقريبا بدون سكنه مىماند . انتهاى غربى دشت بكوا در بين راه قندهار به هرات واقع است و افغان‌ها عقيده دارند كه روزى دو دولت بريتانيا و روسيه در اينجا رو در روى يكديگر قرار خواهند گرفت . براى اولين بار اين داستان را در سال 1886 م . در تركستان افغان شنيدم و بعد از آن نيز در نواحى ديگر افغانستان آن را با اندك دخل و تصرفى برايم نقل كردند . حتى بعضى نيز اعتقاد داشتند كه اين جنگ آنقدر شديد خواهد بود كه بعد از پايان آن 12000 اسب بدون سوار در ميدان سرگردان خواهند ماند . هيچكس نتوانست به من بگويد كه سرانجام اين نبرد چه خواهد بود و پيروزى از آن كدام طرف خواهد شد .\r\nليكن از آنجا كه قسمتى از طرح ژنرال اسكوبلوف « 1 » در 1877 م . جهت حمله به هندوستان تشكيل و سازماندهى نيروهاى سواره نظام آسيايى بود ، كه بطور سريع و در نهايت قدرت به سوى هندوستان حمله‌ور گردند از تعداد اسب‌هاى سرگردان ذكر شده در اين روايت مىشد حدس زد كه نتيجتا جنگ به زيان كدام طرف تمام خواهد شد . تمام مردم افغان وقوع چنين جنگى را امرى حتمى مىدانند و هيچكس به آن بديدهء احتمال و ترديد نمىنگرد . از تمام افرادى كه اين داستان را برايم تعريف كردند حتى يك تن هم نتوانست بگويد چه كسى براى اولين بار آن را به زبان آورده است . سرانجام در مشهد اين معما را حل كردم . روزى\r\n\r\n\r\n","description":"","footnote":"\r\n( 1 ) -  General Skobeloff \r\n","page_name":" 11 ","page_number":27},
  {"content":"\r\n\r\nمعاون من خان بهادر ملابخش با ملايى از اهل هرات مشغول صحبت بود . اين شخص باز همين داستان را تعريف كرد و آن را منسوب به شاه نعمت الله ولى « 1 » از اهل كرمان دانست .\r\nشاه نعمت الله از اهالى قوچان بوده و تقريبا به تمام نواحى ايران ، تركستان و عربستان سفر كرده و مدتى نيز در يزد اقامت داشته است . زمانى به شيراز رفته و در آنجا رابطهء نزديكى با حافظ پيدا مىكند ، سپس به دعوت شاهرخ ميرزا به هرات مىرود و سالهاى آخر عمر را نيز در دهى بنام ماهان در نزديكى كرمان مىگذراند ، و در همانجا نيز در سال 1430 م . در سن نود و هفت سالگى دار فانى را وداع مىگويد . او نويسنده ، فيلسوف و عارف بزرگ عصر خويش بود و در طول حيات خود به شيوه‌اى خاص مردم را به سوى حق دعوت مىكرد . نام وى بارها در كتابهاى مختلف فارسى آمده است . من هرگز موفق به ديدن كارهاى وى نشدم ، ظاهرا كتابهاى وى به صورت خطى و نادر بوده است .\r\nبه گفتهء آن ملا ، دشت بكوا زمانى يكى از قلمروهاى اصلى حكومت فرمانروايان افغانى بوده و ساكنين آن به زبان فارسى تكلم مىكرده‌اند . اين منطقه را بعدها تيموريان اشغال كردند . ولى پس از گذشت مدت زمانى توسط اميران افغانى به نواحى نزديك كابل كوچ داده شدند و از آن به بعد اين ناحيه مركز اصلى تجمع و زندگى نورزايىها گرديد . از اينجا روشن مىشود كه دشت بكوا هميشه محلى براى زندگى مردم چادرنشين نبوده است .\r\nدر تمام اين منطقه آثارى از وجود كاريزهاى قديمى مشاهده مىگرديد و چون ناحيه پرآبى است مىتوان تصور كرد كه زمانى جمعيت انبوه و قابل ملاحظه‌اى در آن ساكن بوده‌اند .\r\nموقعى كه از آن عبور مىكردم سراسر آن را بىحاصل و به خود واگذاشته ديدم و هيچگونه محصولى از آن برنمىداشتند . امّا علف‌هايى كه بطور خودرو در آن مىروئيد از انواع مرغوب و مخصوصى بود به نحوى كه روغن گرفته شده از آنها قيمت بيشترى از ساير روغن‌ها داشت .\r\nنورزايىهايى كه هم‌اكنون در بكوا زندگى مىكنند تمامى بيابانگرد و مالدار\r\n\r\n\r\n","description":"","footnote":"\r\n( 1 ) - متولد ( 730 ه . ق و فوت 22 رجب 834 ه . ق ) . در شهر حلب زاده شد و ايام جوانى را در عراق بسر برده و از شاگردان شيخ عبد الله يافعى بوده است . پس از آن به سير و سياحت مىپردازد و مدت هفت سال در مكه معظمه بوده و پس از آن بسوى ايران ميآيد و بيشتر عمر خود را در سمرقند و هرات ميگذراند و در آخر عمر در قريه ماهان از بلاد كرمان به مدت بيست و پنج سال اقامت ميگزيند و هميشه مورد لطف شاهرخ پادشاه گوركانى بوده است . براى اطلاع بيشتر به تاريخ ادبيات ايران جلد سوم ، تاليف ادوارد برون ترجمهء على اصغر حكمت و كتاب كليات اشعارش تاليف دكتر جواد نوربخش مراجعه شود . در فرهنگ معين زادگاهش قصبه كوه بنان در كرمان آمده است ص 2136 فرهنگ فارسى معين بخش اعلام .\r\n","page_name":" 12 ","page_number":28},
  {"content":"\r\n\r\nهستند و بر خلاف طبقهء كشاورز و زارع به ماجراجويى و شركت در كشمكش‌ها تمايل كمترى نشان مىدهند . علت اين امر نيز آن است كه ايندسته نمىتوانند گله و گوسفندان خود را تنها و بدون سرپرست رها كرده و به استقبال اين گونه درگيرىها بروند . وجه تمايز نورزايىهاى بكوا و عليزايىهاى زمينداور نيز در همين خصلت آنها است . دستهء دوم به طبقه‌اى كشاورز تعلق دارند . مردمى هستند بسيار پاك و ساده و در مواقع بيكارى براى شركت در هرگونه ماجرايى آمادگى لازم را دارا مىباشند . شايد به همين دليل بود كه ايوب خان در حمله‌اش به ميوند « 1 » به سال 1880 م . توانست هميارى و مساعدت قابل ملاحظه‌اى اهالى زمينداور را جلب كند .\r\nدر سىام آوريل 1893 م . به فراه رسيديم . هيچگاه احساس غربت و تنهايى را كه هنگام عبور از دروازهء قندهار و ديدن مناظر آن حوالى به من دست داد فراموش نميكنم .\r\nفراه در زمينى مسطح و هموار قرار گرفته و از اين بابت بىشباهت به قندهار نيست . شكل آن نزديك به مربع بوده و ديوارهايى از چهار طرف آن را محصور ساخته‌اند . از نظر برج و بارو و استحكامات بسيار شبيه به هرات است . فراه اكنون ديگر شهر نيست و مدتهاست كه سكنهء آن نقل مكان كرده است . در حال حاضر فقط تعدادى از افراد نظامى در آن مستقرند حتى حاكم نيز در آنجا سكونت ندارد . او فقط در روز و جهت انجام امور به اين محل مىآيد .\r\nافراد خانوادهء وى و همچنين بستگان سپاهيان و مردم ديگر در ده‌هاى اطراف فراه زندگى مىكنند . تمام خانه‌ها ويران شده و اثرى از آن جز تعدادى كپه خاك باقى نمانده است .\r\nچند اتاقك گلى كه به فاصله‌هاى نامساوى از يكديگر قرار داشتند تعدادى از سپاهيان را در خود جاى مىدادند . آنچه را كه بازار مىناميدند ، تشكيل شده بود از تعدادى انگشت‌شمار مغازه‌هاى كوچك و محقر كه در نزديكى دروازهء هرات قرار داشت تنها بناى موجود در محل ، مقر حاكم‌نشين فراه بود .\r\nسرهنگ و زيردست او در فرماندهى كه كومدان ناميده مىشد براى استقبال پيش آمدند . مردم هم جمع شده و گردن كشيده بودند تا عبور ما را تماشا كنند . افراد هنگ بتازگى از هزاره‌جات « 2 » بازگشته بودند و به خاطر شيوع و با در آن ناحيه و مقابلهء هزاره‌اىها با آنها ،\r\n\r\n\r\n","description":"","footnote":"\r\n( 1 ) - از شهرهاى قديم خراسان كه اكنون جزو افغانستان است .\r\n( 2 ) - هزارستان ناحيه‌اى است در افغانستان كه از جنوب و جنوب شرقى به درهء هيرمند و از شمال و خاور به هندوكش و كوههاى بابا ، و از طرف باختر تا هرات و درهء هريرود امتداد دارد . مسكن طايفه وايلى است بنام هزاره و در قديم غور يا غورچستان ، ناميده ميشد . ص 1272 و 2276 فرهنگ فارسى معين بخش اعلام .\r\n","page_name":" 13 ","page_number":29},
  {"content":"\r\n\r\nبسيار ناتوان و فرسوده شده بودند .\r\nدر داخل قلعه به راه افتاديم و سپس در باغى كه توسط فرماندار سابق سردار محمد يوسف خان در قسمت شمالى ساخته شده بود اردو زديم . كمى از ظهر گذشته بود كه حاكم ملا داد خان چاركى بديدن ما آمد . من نيز در غروب همانروز به بازديد وى رفتم . سپس بنا به درخواست سرهنگ از رژهء افراد تحت فرماندهى وى ديدن كرده و سرانجام براى ديدن اطراف شهر و ديوارهايى كه آن را محصور كرده بودند به راه افتادم .\r\nاردوگاه بعدى ما محلى بود بنام قلعه سام . اين محل منسوب به سام پدربزرگ رستم است . ما معمولا صبح خيلى زود به راه مىافتاديم و بخاطر فرار از گرماى زياد محيط تا قبل از رسيدن ظهر بيشتر راه مورد نظر خود را مىپيموديم . بر خلاف روز شب هوا معمولا سرد و دلپذير بود . ساعت‌ها در اردوگاه كنار آتش مىنشستيم و از صحبت با يكديگر لذت مىبرديم . گاهى اوقات رئيس قبايل اطراف نيز بما مىپيوستند و از هر درى سخن به ميان مىآمد . ياد دارم يك شب صحبت از سيستان و شرايط كشاورزى و ميزان توليد غلهء آن بود .\r\nسربازى افغانى كه مدت‌ها در مرز بوده و به نظر مىرسيد از اوضاع ايران بىاطلاع نباشد گفت : اگر بخاطر شما و روسها نبود همين فردا سيستان را مىگرفتيم . آن لحظه فكر نكردم كه گفته‌هاى اين شخص تا چه حد صحت داشت . ليكن اگر ايرانىها را به حال خود وا مىگذاشتند و از آنها پشتيبانى و حمايت نمىكردند و شايد يك روز هم نمىتوانستند از سيستان در برابر افعان‌ها دفاع كنند . با اينحال ايرانىها كه احساس مىكنند پشتشان گرم است حتى افغان‌ها را تهديد كرده و آنها را مورد تمسخر و اهانت قرار مىدهند .\r\nيك شب ديگر نمايندگان قبايل اسحاق‌زايى ، نورزايى و باركزايى در كنار ما بودند و در كنار آتش در مورد نتايج حاصله از توافقنامهء مرزى افعانستان كه در سال 87 - 1885 م .\r\nمنعقد شده بود به گفتگو نشستيم . خوشحال شدم وقتى كه ديدم آنها متفقا از انعقاد اين قرارداد خشنود بودند . از آنجا كه براساس اين توافقنامه پنج ده از خاك اين كشور جدا گشته بود و عده‌اى معترض و ناراحت بودند . امّا افراد قبايل اصلا به اين موضوع با اين ديد نگاه نمىكردند . مهم براى آنها اين بود كه كيلومترها زمين در نزديك هرات در اختيار آنها قرار گرفته بود . هم‌اكنون نورزايىها در اين زمين‌ها به كار و زندگى مشغولند . پنج ده از دست رفته است ، ليكن بادغيس و مراتع حاصلخيز و پررونق آن واقع در دامنه‌هاى شمالى پاراپوميسوس « 1 » بدست آمده است . قبل از عقد اين قرارداد هيچكس از ترس جانش جرأت\r\n\r\n\r\n","description":"","footnote":"\r\n( 1 ) -  Parapomisus  سلسله جبالى كه بين هرىرود و رشتهء انهاررود مرغاب قرار گرفته بودند پاراپوميسوس خوانده ميشدند . اين سلسله جبال نام بومى محلى نداشته و جغرافيانويسان معاصر هم همين -\r\n","page_name":" 14 ","page_number":30},
  {"content":"\r\n\r\nنميكرد كه در آن نواحى آفتابى شود . در حال حاضر تمام اين زمين‌ها با امنيت كامل در اختيار مردم قرار گرفته است .\r\nنورزايىها گفتنىهاى زيادى راجع به امير داشتند . از آن ميان آخرين آنها را به ياد دارم و آن اقدامى بود كه امير توسط آن توانسته بود موقعيت خود را در بين اين مردم بيش از پيش تثبيت كند . در پيامى كه براى آنها فرستاده بود بر اين نكته تأكيد داشت كه او نيز مانند آنها يك درانى چادرنشين است ، و از آنها تقاضا كرده بود كه يك چادردرانى را كه به زبان محلى به آن خيزديز « 1 » يا چادرسياه مىگويند برايش بفرستند تا وى براى زندگى از آن استفاده نمايد . نورزايىها اين كار را به حساب تواضع و خودى بودن وى مىگذاشتند و از اين بابت بسيار راضى و خشنود بودند . امير يك دختر نورزايى را به عقد پسر بزرگ خود حبيب الله خان درآورد و براى پسر دومش نيز يك دختر اسحاق‌زايى گرفت . بدين‌ترتيب زمينهء خويشاوندى و دوستى اين دو قبيلهء مهم با امير فراهم گرديد .\r\nدر بيست و پنج ميلى سبزوار « 2 » از طرف محمد اكبر خان كاكارى و يك دفعه‌دار و شانزده سوار از هنگ سواره‌نظام چاريارى كه از جانب حاكم هرات جهت همراهى و حفاظت ما مأمور شده بودند مورد استقبال قرار گرفتيم . آنها همچنين بيست يابو با خود آورده بودند كه در صورت نياز جهت حمل اسباب و لوازم ما به كار گرفته شوند . محمد اكبر خان را از چهره‌اش شناختم . او در زمستان سال 1884 م . موقعى كه جهت عقد قرارداد مرزى در بالا مرغاب « 3 » اردو زده بوديم همراه ما بود . كمى بعد تعدادى سوار از دور پديدار شدند . وقتى نزديك آمدند فهميدم حاكم سبزوار ياسين خان باركزايى و محافطين وى هستند . سپس همگى به سوى شهر روانه شديم . تمامى سبزوار پوشيده از سبزه بود . خاك حاصلخيز و آب فراوان سبب شده بود كه سرتاسر اين دره زير كشت قرار گيرد . شهر چنان با باغ‌ها و درختان\r\n\r\n\r\n","description":"","footnote":"\r\n- اسم را به كار مىبرند ، ولى هر سلسله كوهى نام خاصى دارد ، چنانچه رشته غربى را كه از شمال ، بوادى هرات محدود است به كوهء كيتو يا كوهء بابا معروف است . ص 100 كتاب جغرافياى تاريخى ايران تاليف بارتولد ، ترجمه حمزه سردادور ، چاپخانه اتحاديه ، بهمن 1308 . پاروپاميزوس يا قفقاز هندوستان نام قديم سلسله جبالى در آسياى مركزى يعنى كوههائى كه هندوكش را بجبال خراسان متصل مىكند ص 322 ، فرهنگ فارسى معين ، بخش اعلام .\r\n( 1 ) -  Khizdis \r\n( 2 ) - سبزوار ، شهريست در جنوب هرات ( افغانستان ) ، قديم اسفزار گفته ميشد . فرهنگ جغرافياى افغانستان تأليف آدامك .\r\n( 3 ) - بالامرغاب ، قلعه‌اى نزديك رودخانهء مرغاب و در 142 كيلومترى هرات واقع است ، همان ماخذ فوق .\r\n","page_name":" 15 ","page_number":31},
  {"content":"\r\n\r\nبلند محصور شده بود كه به سختى مىشد از دور آن را تشخيص داد . فقط آن قسمت از ديوار شهر كه از درختان بالاتر قرار داشت قابل رويت بود . سبزوار را شهر مىنامند در حالى كه تمام مردم در خارج آن زندگى مىكنند . در باغى نزديك حوض انبار واقع در كنار دروازهء شهر اردو زديم . حوالى غروب به بازديد حاكم رفتم . بازارى در نزديكى دروازه قرار داشت و پنج يا شش مغازه شكار پورى هندى « 1 » را شامل مىشد و زمانى كه از آن مىگذشتيم احساس تنهايى و غربت عجيبى به من دست داده بود . قلعهء اصلى تقريبا خالى از سكنه بود و در آن جز ويرانه‌هايى چند و انباشته‌هايى از خاك و سنگ و گودال‌هايى از آب ، چيز ديگرى ديده نمىشد . در وسط اين ناحيه بنايى بزرگ و مربع شكل كه محل سكونت حاكم بود قرار داشت . اين ساختمان بيش از حد كهنه و قديمى بود ليكن از ايوان بالاى آن چشم‌انداز بسيار زيبا و جالبى از شهر ديده مىشد . آفتاب در حال غروب كردن بود و آنچه را كه تا دور دست شاهد آن بودم دشتى بود سرسبز و سرشار از طراوت و شادابى و سكون . هوا خنك و ملايم بود و بعد از گرمايى كه در فراه تحمل كرده بوديم برايمان خيلى خوشايند و لذتبخش بود . آنچه بيش از همه جلب توجه مىكرد ويرانه‌هاى قلعهء قديمى و بزرگى بود كه به آن قلعهء دختر « 2 » مىگفتند . اين قلعه همچون تاجى بر روى يك سلسله تپه‌هاى بلند واقع در سه ميلى جنوب شهر قرار گرفته بود . ديوارهاى اين قلعه قديمى به موازات رود تا محل شكستگى آن پيش رفته ، و ظاهرا فضاى نسبتا زيادى را نيز دربرمىگرفته است . ديوارها تماما از آجر و سنگ ساخته شده بود . بناى قلعه براساس روايت‌هاى محلى به زال پدر رستم نسبت داده مىشد . روبروى قلعه و درست در زمين‌هاى هموار آندست رود بقاياى ديوارهاى گلى يك شهر قديمى نمايان بود . گفته مىشد كه بر روى تپه‌هاى آنسوى اين ناحيه نيز قلعه‌اى ديگر قرار داشته است . سبزوار كنونى فقط قسمت مركزى آن شهر قديمى را تشكيل مىدهد كه افراد محلى بناى آن را به آتش‌پرست‌ها نسبت مىدهند و هنوز باقيمانده‌هاى ديوارهايى كه آن را محصور مىكرده‌اند در سمت غرب به خوبى قابل تشخيص است .\r\nدر چهارده ميلى هرات در محلى بنام حوض ميرداوود « 3 » به يك رباط يا كاروانسراى مربع شكل بزرگ آجرى و خيلى كهنه برخورديم كه بر خلاف بناهاى ديگر اثرى از ويرانى در آن ديده نمىشد . از عمر اين بنا سالهاى زيادى مىگذشت و بقدرى كثيف بود كه حتى\r\n\r\n\r\n","description":"","footnote":"\r\n( 1 ) -  Shikarpuri Hindus \r\n( 2 ) - قلعه‌اى نزديك سبزوار و سبزوار شهرى است كه با كمى فاصله از هرات واقع شده است\r\n( 3 ) - رباطى است كه در شاهراه اصلى هرات به سبزوار قرار گرفته است . فرهنگ جغرافيائى افغانستان تاليف آدامك ( مجموعهء كتابخانه مركزى دانشگاه تهران )\r\n","page_name":" 16 ","page_number":32},
  {"content":"\r\n\r\nبراى مدتى كوتاه هم نمىشد در آن بسر برد . اين بنا به كمك سقفى كه به نظر مىرسيد در برابر نفوذ باران تا حدى مانع باشد پوشيده شده بود و بدين‌ترتيب مىتوانست در مواقع طوفانى از طرف مسافرين مورد استفاده قرار بگيرد . در اين محل بود كه خان بهادر ميرزا يعقوب عليخان كارگزار بريتانيا در هرات بديدنم آمد و كمى بعد از آن يادداشتى از حاكم بدستم رسيد كه در آن نوشته بود يك واحد سواره‌نظام به فرماندهى يك سرهنگ از طرف وى مأمور شده‌اند تا از صبح روز بعد همراهى و حفاظت ما را تا هرات به عهده بگيرد . همچنين به ميراب نيز دستور داده شده بود كه وضعيت رودخانه را جهت عبور ما از آن مورد بررسى قرار دهد . صبح روز بعد زمانيكه به كنار رودخانه رسيديم تعدادى شناگر ماهر كه به زبان محلى آب‌باز ناميده مىشدند براى حمل اسباب و لوازم ما به آنسوى رودخانه منتظر بودند . بايد از سه نهر آب عبور مىكرديم . در هر نهر عمق آب تقريبا تا دهنهء اسب‌ها مىرسيد و ما توانستيم با كمى دقت و خوب سوار كردن اثاثيه بر روى اسب‌ها بدون هيچ اشكال يا حادثه‌اى از رودخانه عبور كنيم . در ساحل راست رودخانه و در نزديكى خرابه‌هاى يك پل قديمى بنام پل مالان « 1 » سرهنگ فرمانده در لباسى نظامى به رنگ آبى و بسيار پرزرق و برق همراه با پسر حاكم هرات در انتظار ما بودند . در پشت سر آنها يكدسته سوار ترك از هنگ چاريارى همراه با تعدادى سرباز پياده قرار داشتند . به نحوى بسيار شايان به شهر وارد شده از درون بازار گذشتيم و در حالى كه مسافتى را در داخل شهر طى كرده بوديم به منزل حاكم رسيديم . دو رديف سرباز به عنوان گارد احترام در كنار در بزرگ منزل ايستاده بودند .\r\nنزديك در حاكم ، قاضى سعد الدين خان باركزايى دوست قديمى ما در زمان عقد قرارداد مرزى و همچنين سپهسالار فرامرز خان به ما خوشامد گفتند . به داخل رفتيم و در آنجا به ژنرال الله داد خان فيروزكوهى كه ايشان را از سال‌هاى پيش مىشناختم ، و تعدادى از فرماندهان و سران هنگ‌هاى مختلف معرفى شديم . سپس همگى براى صرف چاى و شيرينى گرداگرد يكديگر نشستيم .\r\nسرهنگ فرماندهء توپخانه و تنى چند سواره نظام مرا تا محلى كه براى اقامتم در باغ كارتا در نظر گرفته شده بود همراهى كردند . حدود نيمروز به گروهى كه از مشهد تحت سرپرستى ستوان هون . اچ . نپير « 2 » براى ملاقات من آمده بودند پيوستم .\r\nنزديك غروب نايب الحكومه براى انجام يك ديدار رسمى در حالى كه مريض احوال و در تخت روان نشسته بود به محل اقامتم آمد . در واقع از او خواسته بودم كه چنين زحمتى را به خود راه ندهد ليكن او براى انجام اين كار اصرار بيش از حدى از خود نشان مىداد . صبح\r\n\r\n\r\n","description":"","footnote":"\r\n( 1 ) - پل و بندى است نزديك هرات . ص 422 لغت‌نامهء دهخدا . حرف پ .\r\n( 2 ) -  Lieutenant . Hon . H . Napie \r\n","page_name":" 17 ","page_number":33},
  {"content":"\r\n\r\nروز بعد به اتفاق ستوان نپير در حالى كه توسط فرماندهء توپخانه و بيست سوار همراهى مىشديم به قصد ديدار با سپهسالار از محل اقامت خود خارج شده و به سمت قسمت مركزى شهر به راه افتاديم .\r\nدر آنجا تعداد زيادى از فرماندهان جمع بودند و ما توانستيم ساعتى را به صحبت و گفتگو در مورد نيروهاى نظامى بگذرانيم . بعد از آن فرصت كمى داشتيم تا نگاهى به مصلا بيندازيم . سپس براى خوردن صبحانه با حاكم عازم منزل وى شديم .\r\nدر طول دو روز بعد سخت مشغول بررسى استحكامات شهر بوديم و در غروب يازدهم مى 1893 م . جهت تماشاى رژه‌اى از نيروهاى افغان مستقر در پادگان به مركز شهر رفتيم . نمايش بسيار جالبى بود و من بىاندازه لذت بردم . حاكم ، فرماندهء كل ، نپير ، كارگزار بريتانيا و من ، همگى در يك اتاقك روباز و مشرف به زمينى كه بتازگى جهت انجام رژه ايجاد شده بود نشستيم . افراد خيلى محكم و منظم حركت مىكردند و ژنرال الله داد خان به خوبى توانست واحد زير نظر خود را هماهنگ كرده و قدرت آن را به معرض نمايش بگذارد . سرانجام افراد به خط ايستاده و سلام دادند و بعد در صفوف متعدد متفرق گشتند .\r\nفرماندهان و سرهنگ‌ها براى نوشيدن چاى به ما محلق شدند . سپس از يكديگر خداحافظى كرديم و بعد از ظهر همانروز بسوى مرز به راه افتادم .\r\nوقتى كه به سوى پروانه « 1 » در حركت بوديم مقايسهء هرات سال 1885 م . با هرات سال 1893 م . اصلا برايم ممكن نبود . در آنسال بيشتر خانه‌ها خالى از سكنه و به صورت ويرانه‌هايى بيش نبود . موجود زنده‌اى در شهر ديده نمىشد و شايد اگر پادگان و افراد مستقر در آن نيز نبودند ، مىشد آن را شهر مردگان ناميد . اين نمايى بود از هرات ، به شرح و توصيف آن پرداختم . اكنون در سال 1893 م . اين شهر حال و هوايى ديگر داشت و به نظر مىرسيد كه در تمام زمينه‌ها راه بهبود و پيشرفت را پيموده است . تمام خانه‌هاى ويران‌شده از نو بنا شده بود و گفته مىشد كه شهر جمعيتى حدود 3000 خانوار دارد كه البته بر اين عده مىشد تعداد زيادى افراد نظامى مستقر در پادگان را نيز اضافه نمود . بر تعداد سكنهء دره‌اى كه در خارج شهر قرار دارد به مراتب افزوده شده و كلا كشاورزى آن به نحو قابل ملاحظه‌اى توسعه يافته بود .\r\nاز ديوارهاى شهر كه گذشتيم به سردسته‌هاى گارد سواره‌نظام قندهارى برخورديم كه تا اينجا ما را همراهى كرده بودند و اكنون در كنار جاده در انتظار خداحافظى به سر\r\n\r\n\r\n","description":"","footnote":"\r\n( 1 ) - دهكده‌ايست كه در كنار صخره‌هاى شرقى رود پروانه قرار گرفته است . فرهنگ جغرافيائى افغانستان ، تاليف آدامك .\r\n","page_name":" 18 ","page_number":34},
  {"content":"\r\n\r\nمىبردند . مأمورين هراتى نسبت به افراد قندهارى حسادت مىورزيدند و از ملاقات آنها با من ممانعت به عمل مىآوردند . به همين علت نيز آنها طى پيغامى به من گفته بودند كه حاضر نيستند بدون انجام خداحافظى آن محل را ترك گويند . عاقبت همين كار را نيز كردند و به قول خود وفادار ماندند . اين رفتار از علاقه‌اى كه آنها نسبت به ما داشتند ناشى مىشد و بايد اضافه كنم كه هر كجا به افراد نظامى افغان برخوردم مورد احترام و لطف آنها واقع شدم و حتى يك مورد از بىمهرى و دشمنى كه در طول جنگ با آن مواجه بوديم ، مشاهده نكردم .\r\nتا آنجا كه مىتوانم قضاوت كنم بايد بگويم در نيروهاى نظامى افغان علاقه شديد به دوستى با بريتانيا احساس مىشود و زمينهء آن نيز روزبه‌روز در حال گسترش و تحكيم است . مردم عادى نيز نظر نسبتا خوشى نسبت به بريتانيا دارند و به نظر مىرسد كه كينه و دشمنى ناشى از شكستى كه متحمل شدند و ما مسبب آن بوديم به كلى در حال فراموش شدن است . اين تمايل و احساس هرچه به سمت شمال پيش مىرويم بيشتر قابل لمس است .\r\nبراى مثال در قندهار مردم خيلى كم راجع به روس‌ها مىدانند و مىانديشند . آنها تاكنون فقط در مورد روسها شنيده‌اند و هيچگونه برخورد مستقيمى با آنها نداشته‌اند . در سير به سوى شمال اين روند دچار تغيير و دگرگونى مىگردد و شكايت‌ها و نارضايتى مردم از دولت روسيه بيشتر آشكار مىشود . من به كرّات از افغان‌ها اين گفته را شنيده‌ام كه اگر قرار باشد كه ما تحت سلطهء يك قدرت اروپايى باشيم ترجيح مىدهيم كه آن قدرت ، كشور شما باشد . در جواب من كه مىپرسيدم چرا ؟ مىگفتند : با شما لا اقل زنهاى ما ايمنى دارند حال آنكه با روسها وضع چنين نيست . شك ندارم انضباط و مقرراتى كه بر ارتش ما در طول جنگ با افغانستان در سالهاى 81 - 1879 م . حاكم بود چنين طرز فكرى را در آنها پديد آورده است تا آنجا كه همگان قبول دارند در طول دو سالى كه افغانستان را در اشغال داشتيم حتى يك زن نيز توسط سربازهاى ما ، مورد بىاحترامى و اهانت واقع نشد چه رسد به اينكه مورد تجاوز قرار گيرد . حال آنكه طبق آنچه افغان‌ها مىگويند . تركمن‌ها به شدت از اين مسئله كه زنهايشان گاه‌وبيگاه مورد اهانت و تعقيب سربازان روسى قرار مىگيرند عصبانى و نارحت هستند . زمانى هم كه آنها مىخواهند شكايت خود را علنى سازند و اعتراض نمايند كمترين محلى به آنها گذاشته نمىشود .\r\nدر هرات متوجهء اين نكته شدم كه نظاميان علاقهء شديد دارند تا همگى لباس واحد و متحد الشكل داشته باشند . تقريبا همهء نظاميان توانسته بودند به نحوى يك كت كهنه قرمز انگليسى را براى خود دست و پا كنند . با اين حال هر هنگ شلوارى به رنگ مشخصهء خود داشت كه از پارچه‌اى نازك تهيه مىگرديد . به عنوان يك قانون و قاعدهء كلى امير به\r\n\r\n","description":"","footnote":"","page_name":" 19 ","page_number":35},
  {"content":"\r\n\r\nهيچيك از افراد خود لباس نمىدهد و اصلا براى اين منظور بودجه‌اى در نظر نگرفته است .\r\nليكن آنها بنا به تمايل خود شخصا اقدام به تهيهء اين كت و شلوارها مىكنند . شايد تجارت لباس كهنه در افغانستان فقط به هندوستان محدود نباشد . از آنجا كه من يك واحد سواره‌نظام افغانى را مشاهده كردم كه همگى كت‌هاى كهنهء محافظين و تحصيلداران بليط خطوط آهن جنوب شرقى و متروپوليتن را به تن داشتند . احتمالا اين تجارت مىبايست بطور منظم با جايى در انگلستان نيز ارتباط داشته باشد . قدر مسلم اين است كه داشتن لباس نظامى يكى از آرزوهاى بزرگ هر سرباز افغانى است و در صورتى كه اين را از وى دريغ كنند او تا حد زيادى غرور و احترام خود را از دست مىدهد و اين احساس ناراحتى به خوبى در رفتار وى بروز مىكند . در هرات تمام افراد كلاه‌هاى گرد نمدى به رنگ قهوه‌اى بر سر داشتند و در حالى كه افسران ، بنا به دستور امير ملزم به استفاده از كلاه‌خودهاى هندى بودند .\r\nدر طول اقامتم در اين ناحيه شاهد انجام رژهء بزرگى نبودم . مانورها فقط نمايش‌هايى بودند از قدرت عملياتى چند واحد نظامى ، كه البته در كمال چابكى و استقامت افراد برگزار گرديد . اصطلاحاتى كه جهت فرمان از آنها در طول رژه استفاده مىشد كلا به زبان « پشتو » بود . در عمليات چيز تازه و جديدى ديده نمىشد با اينحال آنچه هم كه اجرا شد در سطحى خوب و قابل تحسين قرار داشت . سربازان افغانى از روحيهء نظاميگرى خوبى برخوردارند . بكرات در طول سفرم در افغانستان شنيدم كه مردم مىگفتند ، در حال تدارك و تجهيز خود جهت جبران شكست پنج ده هستند . آنها ادعا مىكردند كه در آن روز ، تعدادشان اندك و تفنگ‌هايشان از انواع پوزپر « 1 » قديمى بوده كه در زير باران از كار مىافتاده . در حال حاضر امير تفنگ‌هاى ته‌پر در اختيارشان قرار داده است و آنها مىتوانند در اين جنگ بيش از پيش موقعيت خود را حفظ نمايند . آنها معتقدند كه نتيجهء جنگ عكس آن چيزى خواهد بود كه در گذشته اتفاق افتاد . آنان همگى به پشتيبانى و حمايت دولت بريتانيا اطمينان داشتند و معتقد بودند كه برندهء جنگ نيز آنها خواهند بود . فرماندهان و افسران افغانى اصلا تمايلى ندارند كه افراد ردهء پائين و زيردست آنها با انگليسىها تماس بگيرند .\r\nشايد علت اين امر آن باشد كه آنها نمىخواهند افرادشان به قوانين و مقررات موجود در نظام بريتانيا آشنا شوند تا بتوانند آن را با وضع فعلى خود مقايسه نمايند يك نفر هندى زير دست انگليسى ، از اينكه همسايهء كشور خودش را بيچاره‌تر از خود ببيند ، بيشتر احساس همكارى و\r\n\r\n\r\n","description":"","footnote":"\r\n( 1 ) - اين نوع تفنگ را سرپر نيز ميگفتند ، بدليل اينكه باروت ، ساچمه و گلوله را با مقدارى پارچه يا پنبه از دهانه لوله به داخل تفنگ ميريختند و سپس تفنگ بوسيله فتيله و يا چاشنى از خارج آتش ميگرديد . م .\r\n","page_name":" 20 ","page_number":36},
  {"content":"\r\n\r\nوفادارى مىكند . برعكس او يك فرد افغانى دوست ندارد بهتر از او كسى در اردوگاههاى انگليسى باشد و اين مسأله‌اى است كه ذهن دولت افغانستان را به خود مشغول داشته است .\r\n\r\n","description":"","footnote":"","page_name":" 21 ","page_number":37},
  {"content":"\r\n . \r\n","description":"","footnote":"","page_name":" 22 ","page_number":38},
  {"content":"\r\n\r\n\r\nبخش دوم مرز افغانستان با روسيه\r\nاز هرات به سمت شمال و به سوى بادغيس « 1 » به راه افتادم . بادغيس سرزمينى است در شمال هرات كه محصور به رشته‌كوه پاراپوميسوس و مرز روسيه است . در شرق آن نيز كوه‌هاى بند تركستان و در غرب آن رودخانهء هريرود واقع شده است . آنچه در طول اين سفر تعجب مرا برانگيخته بود تفاوت‌ها و دگرگونىهايى بود كه بين بادغيس سال 1885 م . و بادغيس 1893 م . ملاحظه مىكردم . در آن روزها بادغيس مأواى گرازها و قرقاول‌ها بود و انسان جرأت پا گذاشتن بدانجا را نداشت . معدود ساكنينى كه در آن نواحى ديده مىشدند بتازگى از راه رسيده بودند . تمام اين منطقه بيحاصل و بيهوده افتاده بود و فقط مهاجمين تركمن در آن به تاخت و تاز و شكار مىپرداختند . چند سال گذشته بود و اكنون تمام كاريزها و كانال‌هاى آب لايروبى شده و دهكده‌هاى جديد التأسيس در تمام جهات قابل رويت بود . بعد از آنكه از گذرگاهء اردوان گذشتيم به دشت‌هايى سرسبز و حاصلخيز برخورديم . با پشت سر گذاشتن اين ناحيه نيز راه ما در مسيرى افتاد كه در طول آن دهكده‌ها و زمين‌هاى كشاورزى به تناوب قرار داشتند . تعدادى از زنان و مردان دهكده‌ها در حالى كه ديگ‌هايى پر از دوغ با خود داشتند در كنار مسير در انتظار رسيدن كاروان ما بودند .\r\nبه طرف شمال راه ما در مسير دره‌اى جريان مىيافت . اين ناحيه كه هم‌اكنون سكوت و غم و تنهايى بيش از حدى بر آن حكمفرما بود زمانى گذرگاهى بزرگ و احتمالا نيز بزرگراه هرات به مرو را در اوج شكوه و قدرت اين شهر در برمىگرفته است . در طول اين مسير\r\n\r\n\r\n","description":"","footnote":"\r\n( 1 ) - در قديم بادخيز ميگفتند . حد شرقى آن كروخ و غرجستان و شمال آن آب مرغاب و غرب آن سرخس و جام و جنوب آن فوشنج و هرات است . ص 32 جغرافياى حافظ ابرو از انتشارات بنياد فرهنگ ايران 1349 .\r\n","page_name":" 23 ","page_number":39},
  {"content":"\r\n\r\nبناهايى بسيار بزرگ و قديمى ديده مىشد . از آن جمله كاروانسراى بزرگ رباط خشك « 1 » كه خود مىتواند نمايانگر اين نكته باشد كه روزى كاروان‌هاى بزرگى در اين مسير رفت‌وآمد مىكرده‌اند . براى من اين معما پيش آمده بود كه چرا چنين راهى كه زمانى چنان رونق و شكوهى داشته و ساختمان‌هايى چنين عظيم بر كنار آن برپا بوده و اكنون متروك و بلااستفاده مانده است . دهكده‌هايى كه ساكنين آن مردمى از طايفهء جمشيدى بودند در همسايگى هرات قرار داشت اما پشت سر آنها و درست در درهء كشك به تعداد زيادى از درانىهاى پشتى رود و زمينداور برخوردم . حال آنكه نورزايىها دوباره در سمت غربى اينها اسكان داده شده بودند . به نظر مىرسيد كه امير سياستى را در پيش گرفته است كه بر طبق آن قبايل خالص افغانى بايد در سرحدات شمال اين كشور اسكان داده شوند . آنچه مسلم است اين قبايل غير افغانى از قبيل ازبك‌هاى ميمنه ، هزاره‌هاى هرات و جمشيدىها هستند كه با تركمن‌هاى روس در ارتباط و تماس مستقيم‌اند و امير نيز تصميم گرفته است كه اين قبايل را با مردمى از نژادهاى پشتوزبان محاصره كند . اينها مردمانى كشاورز و افغانىهاى پاك و خالص هستند ، كه هيچگاه رشتهء الفت خود را با افغانستان قطع نخواهند كرد و به بردگى و بهره‌كشى روسها تن در نخواهند داد . اسكان دادن اين افراد در سرحدات شمالى در طول چند سال اخير خود نشانهء بارزى از تغييرات بجا و تصميمات جدى دولت افغانستان در قبال امور و سياست‌هاى مرزى است .\r\nدر هيجدهم ماه مه به چهل دختران در كنار رودخانه كشك رسيديم . از اينجا مرز با روسيه شروع مىشود . در هندوستان و زمانى كه هنوز سفرم آغاز نشده بود اين روز را براى رسيدن به اين محل تعيين كرده بودم . در محلى به نام زيارتگاه چهل دختر چادرها را برافراشته و مستقر شديم . در اين محل در بغل يك كتل پوشيده از علف چشمه‌اى مىجوشيد و در زير آن رديفى چند از درختان توت سر به آسمان كشيده بودند . به همين خاطر چادرهاى ما سايه‌اى گسترده و دلپذير را بر فراز خود احساس مىكردند . در آنسو و در شرق رودخانه تيرهاى علامت مرزى را كه در سال 1887 م . من و سرهنگ پيكوك « 2 » محل آنها را تعيين كرده بوديم و شرقىترين حد مرزى را تشكيل ميداد قابل رويت بود .\r\n\r\n\r\n","description":"","footnote":"\r\n( 1 ) - در اصل رباط خوش است ولى در كتاب فرهنگ جغرافيائى افغانستان تاليف آدامك رباط خشك ضبط شده است كه در مجموع دو دهكده است كه در كنار يكديگر قرار گرفته و در 25 ميلى جنوب غربى رود خشك واقع است . كشك نيز آمده است . ص 109 و 110 جغرافياى حافظ ابرو ، به كوشش مايل هروى . از انتشارات بنياد فرهنگ ايران ، 1349 .\r\n( 2 ) -  Colonel Peacocke \r\n","page_name":" 24 ","page_number":40},
  {"content":"\r\n\r\nاز هيأت روسى خبرى نبود . براى فرماندهء روسى پست مرزى كشك كه در دوازدهء ميلى شمال ما قرار داشت يادداشتى نوشتم و از وى خواستم كه نامهء مرا تسليم هيأت روسى كرده و ورودم را به آنها اطلاع دهند . همچنين از وى خواستم اگر مىداند هيئت روسى به راه افتاده است يا نه ، مرا از ساعت ورود ايشان مطلع سازد .\r\nبعد از ظهر همانروز فرستادهء ما بازگشت . با پاسخى از سرهنگ كوميچوسكى « 1 » فرماندهء روسى و مسئول پست مرزى مبنى بر اينكه هيأت روسى در راه است و وى به محض ورود ايشان به ما اطلاع خواهد داد و ديگر اينكه او طى چند تلگرام مقامات روسى را از ورود ما مطلع ساخته است .\r\nروز بعد نپير و من در حالى كه لباسهاى رسمى خود را به تن داشتيم با تنى چند از همراهان و گارد افغانى محافظ براى ديدار با سرهنگ كوميچوسكى به پست مرزى كشك رفتيم . تمام مدت به ياد ساعات خوشى بودم كه من و سرهنگ پيكوك در ماوراء خزر با هم داشتيم . بهار سال 1888 م . زمانيكه مرز توافق‌شدهء روسيه و افغانستان را مشخص كرده و در حال بازگشت بوديم . در كاركى ، چهارجوى ، مرو و عشق‌آباد با مهمان‌نوازى و محبت بيش از حدى مواجه شديم . اميدوار بودم كه يك بار ديگر همقطاران روسى خود را ببينم و ساعاتى خوش در كنار آنها باشم . افسوس كه اين اميد به يأس مبدل شد . حدود ده ميل در سراشيب درهء كشك پيش رفته بوديم كه به پست مرزى قره تپه افغانستان رسيديم . بيرقى برافراشته بود و تعدادى مأمورين مرزى افغانى كه به آنها خاصه‌دار مىگفتند در محل به نگهبانى مشغول بودند . آنها را پشت سر گذاشته از رود گذشتيم و در آنسوى رود به پست مرزى روسيه برخورديم . در اينجا يك گروهبان و سه سرباز روسى در حالى كه تفنگ‌هاشان را به طرف ما نشانه رفته بودند مانع از پيش رفتن ما شدند . يك سوار قزاق نيز در بين آنها ديده مىشد .\r\nنپير به روسى به او فهماند كه ما كه هستيم و براى ديدار با چه كسى به آنجا آمده‌ايم . او نيز به سرعت اسب زين‌شده و آمادهء خود را سوار شد و در حالى كه مىگفت به زودى بازمىگردم شروع به تاخت كرد . ما در كنار جاده نشستيم . يك ساعت نگذشته بود كه سوار قزاق با حالتى متفاوت با وقتى كه ما را وداع كرده بود ، قدم‌زنان و بدون اداى سلام به ما نزديك شد و با لحنى اهانت‌بار به ما گفت آنچه را شما گفتيد به عرض سرهنگ رساندم ، ليكن ايشان گمان مىكنند كه شما چند تن از مأمورين مخفى انگليس هستيد ، و لذا هيچگونه دستورى مبنى بر اجازهء ورود شما به من ندادند . تنها كارى كه توانستيم بكنيم اين بود كه يادداشتى براى سرهنگ گذاشتيم و بازگشتيم .\r\n\r\n\r\n","description":"","footnote":"\r\n( 1 ) -  Colonel Khomichevski \r\n","page_name":" 25 ","page_number":41},
  {"content":"\r\n\r\nبعد از اينكه به محل استقرار خود رسيديم يادداشتى براى سرهنگ كوميچوسكى نوشتم ، و وى را از چگونگى ماجرا آگاه ساختم . به يادداشتم پاسخى داده نشد و هر روز نيز چند ساعت را به انتظار در همان پست مرزى روسيه در چند ميلى كشك به سر مىبرديم ، امّا در تمام اين مدت نه چشمم به فرماندهء پست افتاد و نه بر يك افسر از پادگان روس .\r\nگارد مسئول حفاظت ما از رفتار زشت و ناخوشايند روس‌ها به شدت برآشفته و عصبانى بودند و مىخواستند به هر نحو كه شده اين عمل را بدون پاسخ نگذارند و تلافى كنند ، البته اين موضوع براى من بسيار جالب بود و آن را قابل ذكر مىدانم . آنها منتظر شدند تا اينكه سرپرست هيأت روسى از راه رسيد و مىخواست با من ملاقات كند . آنوقت بجاى اينكه سلام دهند و مراتب احترام را بجاى آورند ، بىاعتنا ايستادند و كوچكترين توجهى به وى نكردند . وقتى كه او ما را ترك گفت در چهرهء همهء آنان آثار شور و شعف ديده مىشد .\r\nمثل اين بود كه با اين كار توانسته بودند برابرى خود را با روسها حفظ نمايند ، يا لا اقل آن را احساس كنند .\r\nيك هفته گذشت تا اينكه يادداشتى از م . ايگناتيف « 1 » بدستم رسيد . در آن نوشته بود كه وى و معاونش از راه رسيده و به ديدار ما خواهند شتافت كه البته او به وعده خويش نيز وفا نمود . وقتى كه براى بازديد ايگناتيف رفتيم از خود مهربانى زيادى نشان داد و از ما خواست تا شام را با او بخوريم . ما هم قبول كرديم و بعد از ظهر را به خوبى و راحتى در اردوگاه وى به سر برديم . در ساعت 9 شب بعد از خداحافظى آنها را ترك گفتيم . روزهاى بعد به بازديد نهرها و زمين‌هاى كشاورزى و حاصلخيز مورد سئوال و اعتراض ما گذشت .\r\nكار ما در خصوص نهر چهل‌دختر به پايان رسيد و در اين موقع هيأت روسى براى اينكه شام را با ما باشند به نزد ما آمدند . گردهمايى خوبى بود كه جمعا نه نفر در آن شركت داشتيم ايگناتيف رئيس هيأت روس ، سرهنگ آرتامانف « 2 » معاون هيأت ، ستوان گراف آرم‌فلد « 3 » مترجم زبان انگليسى ، و زمين‌شناس ناسى بيانتز « 4 » ، پاينده خان نماينده افغانى ، تنى چند از دستيارانم ، ستوان نپير ، مير شمس شاه و غلام مرتصى خان . سربازان مرزى بلوچ ما در حال تفريح با قزاق‌هاى روسى بودند و مأموران مرزى تركمن نيز كه از مشهد با ما بودند از مصاحبت با برادران روس تركمن خود لذت مىبردند .\r\n\r\n\r\n","description":"","footnote":"\r\n( 1 ) -  M . Ignatiev \r\n( 2 ) -  Colonel . Artamanov \r\n( 3 ) -  Lieutenant . Graf . Armfeld \r\n( 4 ) -  Nassibiantz  .\r\n","page_name":" 26 ","page_number":42},
  {"content":"\r\n\r\nماه ژوئن براى همگى ما ، ماه خستگى و بيمارى بود . نپير و من و بيشتر افراد اردوگاه از تب شديد رنج مىبرديم . دماى هوا بطور وحشتناكى بالا بود و حتى در سايه و درون چادرها به چيزى حدود 34 تا 37 درجه سانتى گراد مىرسيد .\r\nدر ماه ژوئيه ، آمدن سروان دوك « 1 » كه پزشكى حاذق و در مشهد اقامت داشت باعث خوشحالى و مسرت بسيار ما شد . درمانگاه موقتى كه او برپا كرد به زودى از بيماران دهاتى افغانى آن ناحيه ، اردوگاه خود ما و پست مرزى افغان پر شد و دكتر نيز تلاش و كوشش فراوانى براى نجات بيماران مىكرد . افراد هيأت روسى نيز به اندازهء ما مريض و بدحال بودند . م . ايگناتيف حال بسيار بدى داشت و مانند من شش ماه از اين بيمارى در رنج و زحمت بود . در پست مرزى كشك چهارصد نفر غير از آن عده كه در اردوگاههاى روسى از بيمارى رنج مىبردند ، در بيمارستان تحت مراقبت و رسيدگى قرار داشتند . بدين‌ترتيب بر همگان ثابت شد كه درهء كشك ناحيه‌اى بدآب و هوا و براى اقامت بسيار ناسالم و خطرناك است .\r\nمأموريتى كه ما در پى انجام آن بوديم ما را در تماس مستقيم و دائم با ده‌نشينان افغانى در اين منطقه قرار داده بود ، و آنچه كه براى من بسيار جالب بود اين بود كه اين مردم با وجود فاصلهء نسبتا زياد و دور هنوز ارتباط تجارى خود را با هندوستان حفظ كرده بودند .\r\nمالكى را ديدم كه مدعى بود مدت زمان زيادى در هوتى مردان نزديك پنجاب زندگى كرده است . سايرين نيز آشنايان و بستگان نزديكى در هندوستان داشتند . تمام ارتباط و تجارت افغانها با هندوستان است . آنها به هندوستان علاقهء شديدى دارند . بسيارى از آنان در هندوستان براى خدمت در ارتش و يا كار كردن در جاده‌سازى يا كشيدن خط آهن داوطلب هستند . تعداد افغانىهايى كه به نحوى مدتى را در هندوستان گذرانده‌اند بسيار زياد است ، و اينان تقريبا در سرتاسر افغانستان پراكنده هستند . زمانيكه در كويته بودم عدهء زيادى افغانى را از ايل‌هاى غلزايى و هزاره مىديدم كه براى كشيدن خط آهن به اين منطقه مىآمدند . اين ارتباط مستمر افغانىها با هندوستان سبب شده بود كه آنها از نظر فكرى بيش از اندازه به اين كشور نزديك شوند و احساس تمايل كنند . در نزديكى مرز افغانستان با روسيه چنين حالتى ديده نمىشود . اصلا تجارتى با اين كشور صورت نمىگيرد افغانها به عنوان داوطلب در قواى نظامى به كار گرفته نمىشوند و براى آنها فرصت و شانس گرفتن كار نيز بسيار اندك و محدود است . فقط زمانيكه خط آهن مرغاب كشيده مىشد ، تعدادى افغانى نيز به كار گرفته شدند فرصت‌هاى مشابهء ديگر را اصلا من سراغ ندارم و به ياد نمىآورم .\r\n\r\n\r\n","description":"","footnote":"\r\n( 1 ) -  Captain . Duke \r\n","page_name":" 27 ","page_number":43},
  {"content":"\r\n\r\nروش بكارگيرى افراد محلى در نيروهاى روسى بنابر آنچه من در پست مرزى روسيه در كاركى در ناحيهء آمودريا يا سيحون ديدم ، از آنچه ميان ما در ايستگاههاى مرزى بلوچستان معمول است بسيار متفاوت است . كاركى در 1887 م . به دست نيروهاى روس اشغال شد و در مارس 1888 م . من و سرهنگ پيكوك از آن ديدن كرديم . سربازان روس در پادگان‌هايى بسيار بزرگ و فرماندهان آنان نيز در خانه‌هايى كه براى اقامت آنها در نظر گرفته شده بود زندگى مىكردند . اثرى از بكارگيرى نيروهاى محلى در ساختمان و تجهيز اين بناها ديده نمىشد . سربازان روس پادگان‌ها و محل استقرار فرمانده‌هان را خود ساخته بودند . روسها خود غذا مىپختند ، آب تهيه مىكردند و لباس‌هاى خود را نيز خودشان مىشستند .\r\nدر ايستگاه مرزى لورالاى « 1 » در بلوچستان ، پادگانى بزرگ و وسيع مانند آنچه در 1888 م . در كاركى ديده بودم وجود داشت . اين پادگان شامل يك هنگ سواره‌نظام ، يك هنگ پياده‌نظام و يك واحد توپخانه بود و تقريبا همزمان با پادگان كاركى ساخته شده بود . در اينجا وضع با آنچه برايتان از كاركى گفتم به كلى فرق مىكرد . در ساختن اين پادگان نيروهاى نظامى اصلا دستى نداشتند . اين ساختمان در مدت نسبتا طولانىترى بپايان رسيده و هزينهء تمام‌شدهء آن نيز در مقايسه خيلى بيشتر شد . اين ايستگاه و پادگان كلا با بكارگيرى افراد محلى ساخته شد و سربازان هيچگونه سهمى در ايجاد آن نداشتند . حتى زمانيكه پادگان ساخته شده بود و از آن بهره‌بردارى مىشد سربازان هم هريك براى خود گماشته‌اى از افراد بومى منطقه داشتند . شايد در هندوستان كمك گرفتن و دستيارى از افراد محلى براى سربازان يك امر لازم و ضرورى باشد . حال آنكه من يك هنگ اروپايى را ديدم كه از كويته در اردوگاههاى واقع در پيراميدس مستقر بودند و افراد اين هنگ همهء كارهاى خود را شخصا انجام مىدادند . مثل پختن غذا ، تهيه و فراهم نمودن آب و شستشوى لباس‌ها ، آن هم در شرايط آب و هوايى گرم آن منطقه . با مشاهدهء اين وضع به اين نتيجه رسيدم كه داشتن گماشته براى سربازان اروپايى در تمام نقاط هندوستان امرى لازم و ضرورى نيست . سربازان محلى و سواره‌نظام‌هاى هندى تعداد زيادى دستيار و گماشته را به كار مىگيرند . حال آنكه سواره‌نظام افغانى اصلا كمك و يا گماشته‌اى ندارد و تازه آنچه كه او مىتواند انجام دهد يك سواره‌نظام هندى هم مىتواند انجام دهد . چه خوب بود كه افراد محلى نيز تعليم داده شده و براى كارهاى مفيدتر و عملىتر به كار گرفته مىشدند . اگر آنها يك كارابين سبك بدوش و يك سرنيزه به كمر داشته باشند قادر خواهند بود تا در صورت\r\n\r\n\r\n","description":"","footnote":"\r\n( 1 ) -  Ioralai \r\n","page_name":" 28 ","page_number":44},
  {"content":"\r\n\r\nبروز خطر براى يكى از افراد و يا حمله به پادگان و غافلگير شدن افراد ، چه در شب و چه در روز آمادهء انجام وظايف خود باشند .\r\nبازگرديم به مطلب خود . قرار گذاشتيم كه يك روز در هفته مسابقاتى برپا كنيم تا بدين ترتيب وسائل سرگرمى ما تا حدى فراهم گردد . افراد محلى به نحو قابل توجهى از اين امر استقبال كردند . موانع يكى بعد از ديگرى نصب شد و مسابقهء اسب‌دوانى با نظارت نپير افتتاح گرديد . يك روز نيز هيأت روسى براى شركت در اين مسابقات به ما پيوستند و تمام بعد از ظهر را به برگزارى مسابقات مشغول بوديم . از بزكشى با شمشير براى افغان‌ها شروع كرديم . ما نيز به آنها پيوستيم . چند سرباز روسى نيز در اين مسابقه شركت كردند .\r\nليكن افسران روس اصلا گامى پيش ننهادند . همه براى شروع مسابقه در محل‌هاى مخصوص خود قرار گرفتند و بز در نظر گرفته شده براى مسابقه نيز به همگى نشان داده شد .\r\nما كلا دو مسابقه يكى براى سربازان محافظ ما و ديگرى براى خوانين يا سواران محافظ نمايندهء افغانى در هيأت برگزار كرديم . در هر مسابقه دو گروه در دو نوبت به نمايش مهارت‌هاى خود پرداختند . در آخر مسابقه‌اى ترتيب داده شد براى نفرات اول تا سوم هر گروه . در زمين برگزارى مسابقه جمعا هشت مانع در اندازه‌هاى متوسط قرار داده شده بود .\r\nبعضى از افراد به چگونگى پريدن از روى اين موانع آشنا نبودند و مدتى طول كشيد تا ما به آنها ياد داديم كه چگونه بايد اسب خود را به اين موانع نزديك كرده و او را مجبور به پرش نمايند كه البته خود اين هم بسيار جالب و سرگرم‌كننده و گاهى نيز خنده‌آور بود .\r\nقزاق‌هاى روسى نيز در مسابقه شركت جستند و نمايش دادند . عمليات آنها بسيار خوب ، با مهارت و با اطاعت كامل اسب‌هايشان برگزار گرديد . آنها همچنين حركات جالبى از اسب‌سوارى از قبيل خم شدن بر روى زين و برداشتن دستمالى را از زمين به هنگام حركت سريع اسب و همچنين پريدن از روى اسب و خيز برداشتن بر روى آن را به نمايش گذاشتند . به نظر مىآمد كه در قسمت حركات با شمشير آنها از مهارت زيادى برخوردار نباشند . كلا پانزده نفر در انجام اين حركات شركت داشتند و بعد از اتمام آن نيز سرهنگ آرتامانف آنها را به حركاتى واداشت تا ما بيشتر با چگونگى انجام عمليات آشنا شويم . اسب‌هاى آنها به خوبى تربيت شده و تحت كنترل بودند . يكى از عمليات نحوهء برخورد با دشمن را زمانيكه در فضايى باز به آنها حمله‌ور مىشوند نشان مىداد . در اينحال آنها در يك خط و بطور ملايم در حركت بودند ، در ظرف چند لحظه همه از اسب‌ها پايين پريده و در حالى كه تفنگ‌هايشان را بر روى زين اسبهاشان تكيه داده بودند بسوى دشمن شليك مىكردند . در اين عمليات اسبها حلقه‌اى را تشكيل مىدادند كه افراد در آن حلقه قرار مىگرفتند و در تمام طول شليك حتى يكى از اسبها هم حركت نمىكرد و همگى آرام\r\n\r\n","description":"","footnote":"","page_name":" 29 ","page_number":45},
  {"content":"\r\n\r\nو ساكت در جاى خود مىماندند . سپس همگى در يك رديف قرار گرفتند و تاخت ملايمى را آغاز كردند . چند دقيقه نگذشته بود كه يك دفعه متوقف شدند و تمام اسب‌ها بر روى زمين دراز كشيدند . از سرعت و دقتى كه اسبها در انجام اين حركات از خود نشان دادند معلوم بود كه آنها به خوبى تربيت شده بودند . سربازان قفقازى آموزش‌هاى خوبى ديده و از مهارت خاصى برخوردار بودند . اينها وظيفهء سختى را در موقع جنگ بر عهده دارند و در حالى كه پيشاپيش سپاه حركت مىكنند همچون هاله‌اى نيز آن را دربردارند و از آن محافظت مىكنند . بعضى از افسران آنها مىگفتند كه در جنگ كلا ما پيش‌قراول و پيش رو هستيم و تا زمانيكه ما در جلو به انجام وظايف خود مشغوليم نيروهاى پشت سر ما چه سواره و چه پياده به استراحت مىپردازند . بدين‌ترتيب موقعى كه نوبت آنها رسيد همگى از آمادگى لازم برخوردارند . آنچه از آنها خواسته مىشود رويارويى و مقابلهء با دشمن نيست . در واقع آنها نه سواره‌نظام تلقى مىشوند و نه پياده‌نظام و به همين جهت تعليمات خاصى در اين خصوص نديده‌اند . آنان از مهارت و چابكى ويژه‌اى برخوردارند و فقط بايد پيشاپيش سپاه حركت كنند تا بتوانند به موقع آنها را از وجود دشمن و نزديك شدن آن آگاه سازند و در صورت امكان نيز افراد دشمن را با انجام عملياتى مشغول و سرگرم نمايند .\r\nنيمه‌هاى ماهء اوت بود كه هوا كم‌كم تغيير كرد و شب‌ها سرد شد و سر و كلهء اسفرودها پيدا شد و غذاى ديگرى به فهرست خوراك‌هاى ما افزوده گرديد . در زمين‌هاى كنار رودخانه بارها به جستجوى آهو پرداختيم . هرچند تعداد زيادى به چشم ما خوردند ليكن موفق نشديم يكى از آنها را صيد كنيم . تعدادى سوار افغانى را موظف ساختيم تا گرازهاى وحشى را از نيزارهاى باتلاق بالاى اردوگاه ما بيرون برانند ولى آنان نتوانستند از عهدهء اين كار برآيند چونكه نيزارها چنان ستبر و پوشيده بود كه مردان و اسب‌ها جرأت داخل شدن به آنجا را نداشتند و نيزار نيز چندان خشك نشده بود كه بتوان آتش زد ، لذا ناموفق بازگشتند .\r\nبه آخر ماه كه نزديك شديم كم‌كم مرغابى ، پاشله يا نوك‌دراز ، و بلدرچين‌ها نيز خود را نشان دادند . در تمام اين مدت مذاكرات به خوبى پيش مىرفت و سرانجام در روز سوم سپتامبر 1893 م . موافقتنامه نهايى به امضاء رسيد . بعد ازظهر را جشن گرفتيم و براى آخرين بار با هيأت روسى شام خورديم .\r\nم . ايگناتيف عازم پيترزبورگ گرديد و من بر آن شدم تا طبق برنامه‌اى كه داشتم به مشهد بروم . بجاى آنكه به هرات بازگرديم و از بزرگ‌راه قديمى عبور كنيم راه غرب و بادغيس پيش گرفتيم . در ششم سپتامبر 1893 م . درهء كشك را ترك كرديم و بعد از گذشتن از چند تپه به دره‌اى در كنار نهر مگور رسيديم . اين ناحيه را جمشيدىها در زير كشت\r\n\r\n","description":"","footnote":"","page_name":" 30 ","page_number":46},
  {"content":"\r\n\r\nداشتند . از آنجا به گلران « 1 » رفتيم و مورد استقبال حاكم غوريان كه همراه با پنجاه سوار افغانى در جستجوى عبد المجيد پسر بزرگ سلطان احمد آخرين حاكم مستقل هرات بود قرار گرفتيم . عبد المجيد در مشهد و با يك مستمرى كه روسها براى وى در نظر گرفته بودند زندگى مىگذرانيده ، و اخيرا از محل تحت نظر خود در اين شهر فرار كرده بود . گفته مىشد كه وى قصد داشته تا به روسيه رود و سپس در آنجا بعد از تجهيز به هرات حمله‌ور شود . اين حمله هيچگاه بوقوع نپيوست و آخرين خبرى كه من از عبد المجيد شنيدم اين بود ، كه در سمرقند با مقررى كه از دولت روسيه مىگرفت زندگى مىكرد .\r\nدر گلران قبايلى از افغان‌هاى چادرنشين زندگى مىكردند و جاده‌اى كه از آن به رباط سرخ مىرفت بسيار ناهموار و پر از تپه ماهور بود . در طول راه به كرات جاى سم گورخر ديديم . به نظر مىرسيد كه اين حيوان براى آشاميدن آب به اين ناحيه مىآيد . اما متأسفانه موفق نشديم كه يكى از آنها را ببينم . گفته مىشد كه اين حيوان روزبروز كمياب‌تر و ناياب‌تر مىشود .\r\nدر دهم سپتامبر سال 1893 م . در محلى بنام كمان بهشت رودخانهء هريرود را قطع كرديم . بستر رودخانه تقريبا خشك بود و در آن حوضچه‌هاى نمك به وفور ديده مىشد .\r\nمجبور شديم تا تعدادى از افراد را مأمور كنيم تا آب آشاميدنى را از مسافتى دور تر تهيه نمايند . تمام روز باد شديدى مىوزيد و سرتاپاى ما از گرد و غبار پوشيده شده بود .\r\nپست مرزى روسيه در كنار هريرود در محلى بنام پل خاتون واقع است . پل قديمى واقع بر اين رود را روسها مرمت كرده بودند و از راه همين پل در فصولى از سال مردم دو قلمرو روس و ايران آزادانه رفت‌وآمد مىكردند . از پل خاتون بود كه قزاق‌ها در سال 1897 م . به ايران سرازير شدند و بىشك در هر تهاجمى به اين كشور در آينده اين ناحيه از اهميت سوق الجيشى قابل ملاحظه‌اى برخوردار خواهد بود .\r\n\r\n\r\n","description":"","footnote":"\r\n( 1 ) - طرف غربى كشك به فاصلهء هفت فرسخ و مركز آن آل قره‌باغ است . ص 110 جغرافياى حافظ ابرو .\r\n","page_name":" 31 ","page_number":47},
  {"content":"\r\n . \r\n","description":"","footnote":"","page_name":" 32 ","page_number":48},
  {"content":"\r\n\r\n\r\nبخش سوم سرحدات شمال شرقى ايران\r\nنزديكترين ساكنين ايرانى در منطقهء پل خاتون به روسها جمشيدىها در منطقه شوريچه هستند . اين مردم اول بار بعد از محاصره هرات توسط حسام السلطنه در 1857 م . از آنجا به اين ناحيه كوچ داده شدند و زندگى آنها به بهترين نحو نمايانگر طبيعت چادرنشينى قبايل متعدد اين منطقه است . اينان در ابتدا نزديك به دو هزار خانوار بودند كه تحت رياست الهيار خان در ناحيهء سرجام مستقر شدند . چندى بعد بر اثر حمله و هجوم پىدرپى تركمن‌ها ، ناچار به نواحى كنه‌گوشه « 1 » و قره‌بوغه « 2 » در نزديكى مشهد كوچ كردند ، از آنجا نيز گروهى از آنها مجددا به هرات بازگشتند . سرانجام الهيار خان هم راه اين عده را در پيش گرفت و به موطن اصلى خود هرات عزيمت نمود . سپس خانواده‌هايى كه باقى مانده بودند توسط حكومت ايران به ناحيهء قوش‌خانه از توابع قوچان كوچ داده شدند و سرپرستى آنها به اسماعيل خان روتى محول گرديد .\r\nسرانجام الهيار خان از هرات به مشهد بازگشت ، و دوباره به سركردگى جمشيدىها در ناحيهء خراسان گماشته شد . در اين زمان تعداد جمشيدىها بخاطر قحطى سال 1871 م .\r\nبه صد و پنجاه خانوار تقليل يافته بود . الهيار خان در قره‌بوغه درگذشت و پسرش\r\n\r\n\r\n","description":"","footnote":"\r\n( 1 ) - در فرهنگ جغرافيائى ايران كنار گوشه ضبط شده است كه دهى از دهستان تبادكان و ارداك شهرستان مشهد است .\r\n( 2 ) - قره‌بوغه يا قرابوغه ، دهى است در شش فرسخى مشهد . در فرهنگ جغرافيائى ايران ضبط نشده است .\r\nبراى اطلاع بيشتر به مجله بررسيهاى تاريخى شماره پنجم سال هشتم ، آذرودى 1352 نوشته محمد گلبن يا سفرنامه ركن الدوله ، بكوشش همين نويسنده و يا سه سفرنامهء به كوشش قدرت الله روشنى ، چاپ دوم انتشارات طوس مراجعه فرمايند .\r\n","page_name":" 33 ","page_number":49},
  {"content":"\r\n\r\nذو الفقار خان بجاى وى سرپرستى طايفه را بر عهده گرفت . در سال 1885 م . جمشيدىها به ناحيهء پس كمر كوچ داده شدند و در اين منطقه باز هم تعداد آنها رو به كاهش نهاد تا كلا به 80 خانوار رسيدند . سرانجام ذو الفقار خان از در دوستى با روسها درآمد و سعى كرد تا با آنها به توافق‌هايى دست يابد . دولت ايران نيز ناچار شد تا به سال 1889 م . او و طايفه‌اش را از پس كمر به قره‌بوغه بازگرداند . چندى بعد ذو الفقار خان به خاك روسيه گريخت و در حالى كه جوانترين برادرش محمد عظيم خان سرپرستى طايفه را عهده‌دار مىشد .\r\nجمشيدىها به ناحيهء جلال‌آباد و جزآباد « 1 » واقع در ده فرسخى شمال شرقى مشهد كوچ داده شدند . مدتى بعد ذو الفقار خان مجددا به ايران بازگشت و همراه با طايفهء خود در شوريجه و پس كمر در كنار كشف‌رود مستقر گرديد . در حال حاضر ذو الفقار خان و برادرانش از دولت ايران مبلغى به عنوان مستمرى دريافت مىكنند و قبيلهء آنها داراى پنجاه سوار است كه به عنوان سهميه در نيروهاى نظامى ايران به كار گرفته مىشوند .\r\nجمشيدىهاى مقيم هرات هنوز هم آرزوى زندگى كردن در ايران را دارند و به همين علت نيز در سال 1885 م . امير اين مردم را از سرحدات ايران به قسمت داخلى افغانستان در ناحيهء كشك نزديك هرات كوچ داد و تحت نظر گرفت . در سال 1893 م .\r\nگروهى متشكل از پنجاه خانوار از جمشيدىها موفق شدند تا از هرات گريخته و به خراسان وارد شوند . دولت ايران اين عده را پذيرفته و آنها را در ناحيهء زورآباد جا و مكان داد و سرپرستى آنها را به سيد احمد بيگ سپرد . شك نيست افراد ديگر اين طايفه نيز كه هم اكنون در هرات به سر مىبرند در صورت دست دادن فرصت به اقدام مشابهى مبادرت خواهند ورزيد .\r\nروتىها « 2 » طايفهء ديگرى هستند صحرانشين و بيابانگرد و آنچه بر آنها گذشته است بىشباهت به جمشيدىها نيست . آنها هم‌اكنون در ناحيهء پس كمر بر كنار كشف رود سكونت دارند . اين مردم اول بار از دراوات « 3 » قندهار به خراسان و بادغيس كوچ كردند و بعد از سرگردانىهاى بسيار در اين ناحيه در سال 1857 م . در حالى كه شمار آنها به هفتصد\r\n\r\n\r\n","description":"","footnote":"\r\n( 1 ) - در فرهنگ جغرافيائى ايران جيرآباد ضبط شده است ، دهى از دهستان پائين ولايت بخش فريمان شهرستان مشهد است .\r\n( 2 ) - روتى يا بروتىها شاخه‌اى از تيمورىها هستند كه در سرحدات شرق خراسان ساكنند . مراجعه شود به ص 158 - 143 مقالهء ايوانف در مجلهء آسياى بنگال . 1926 . ( از مجموعه كتابخانه مركزى دانشگاه تهران ) . اين مقاله بوسيله مترجم اين كتاب ترجمه شده و به زودى انتشار خواهد يافت .\r\n( 3 ) -  Derawat \r\n","page_name":" 34 ","page_number":50},
  {"content":"\r\n\r\nخانوار مىرسيد در سرجام مستقر شدند . مانند جمشيدىها اين عده نيز در اثر تهاجم تركمن‌ها به كنه‌گوشه و قره‌بوغه پناه برده و از آنجا نيز به قوش‌خانه از توابع قوچان نقل مكان كردند . در اين زمان شمار آنها به پانصد و پنجاه خانوار مىرسيد . حال آنكه در اثر قحطى سال 1871 م . تعداد آنها به دويست خانوار تقليل يافت . اين مردم بار ديگر از قوش‌خانه به كنه‌گوشه بازگشتند و در سال 1885 م . به پس كمر رفتند .\r\nطايفه‌هاى مرزنشين هرچندگاه يك بار محل سكونت خود را تغيير مىدهند و منطقهء ديگرى را براى زندگى در نظر مىگيرند . شايد علت اصلى اين امر اين باشد كه اين مردم هرگز به سرزمينى كه در آن زندگى مىكنند دل نمىبندند و نسبت به آن وابستگى و علاقه پيدا نمىكنند . نزديكترين ناحيه به قبايل جمشيدى در خاك ايران سرخس مىباشد كه در شمال شرقى اين كشور قرار گرفته است .\r\nسرخس ايران قلعهء محصورى بيش نيست . در داخل اين قلعه غير از محل سكونت حاكم ، و كارگزار و مسئول تلگراف گوشهء آباد ديگرى ديده نمىشود . در اين محل دويست يا سيصد سرباز پياده و تعدادى توپچى مستقر است . علاوه بر اين عده صد و پنجاه خانوار كه از نژاد عربند و در سال 1874 م . در سرخس اسكان داده شده‌اند زندگى مىكنند . اين مردم سهميه‌اى برابر با پنجاه سوار را به خود اختصاص داده‌اند . حدود صد خانوار نيز كه اصليت سيستانى داشته‌اند در سال 1888 م . به اين ناحيه كوچ داده شده و شصت نفر از آنها در صف پياده‌نظام به خدمت گرفته شده‌اند . در حال حاضر تعداد اين عده تقليل يافته و به شصت خانوار رسيده است . خانواده‌هاى مستقر در سرخس هرچند كشاورز ناميده مىشوند ، ليكن از زندگى بسيار محقرانه‌اى برخوردار هستند . براساس توافق بين ايران و روس از آب رودخانهء موجود در اين منطقه فقط به ميزان يك ششم به كشتزارهاى ايران جارى مىشود و باقى در زمين‌هاى روسيه جريان مىيابد .\r\nدر نتيجه آبى كه براى كشاورزى در اين ناحيه لازم است كم بوده و عملا قابل اعتنا نيست .\r\nدر سرخس روس وضع بسيار متفاوت است و كشتزارهاى فراوان و مراتع سرشارى كه حاكى از رونق كشاورزى و دامپرورى در آن ناحيه دارد ديده مىشود . بازار بزرگى در اين قسمت موجود است و نزديك به دو هزار تركمن سالور در فاصلهء چند ميلى از اردوگاه زندگى مىكنند . در پشت سر اين عده مهاجرنشين روسى از نژاد آلمانى اسكان داده شده‌اند . تمام اين مردم تحت سرپرستى پريستف « 1 » به سر مىبرند . اين شخص كار جمع‌آورى ماليات‌ها و رياست امنيه منطقه و رياست مهاجرين را بر عهده داشته و ماهانه چيزى حدود 180 روبل\r\n\r\n\r\n","description":"","footnote":"\r\n( 1 ) -  Pristav \r\n","page_name":" 35 ","page_number":51},
  {"content":"\r\n\r\nمعادل 19 پوند از دولت حقوق مىگيرد . اين مبلغ در مقايسه با آنچه كه افسران روسى حتى در مأموريت‌ها دريافت مىكنند بسيار زياد و قابل ملاحظه است .\r\nپادگان روس‌ها در سرخس در سال 1894 م . متشكل از تيپ پنجم ماوراى خزر و يك هنگ احتياط مىباشد . اين پادگان در عكس نشان داده شده است . هنگ‌هاى مستقر در اين پادگان‌ها معمولا تعويض نمىشوند و بطور دائم در محل باقى مىمانند . بدين ترتيب خيلى از افراد آنها بايد تمام عمر را در اين ناحيه سپرى كنند . افراد از ماندن طولانى در اين ناحيه ناراضى هستند و به كرّات ديده شده كه تعدادى قصد فرار از اين منطقه را داشته‌اند . دماى هوا در اين ناحيه بالاست ، ليكن شرايط آن براى زندگى مناسب و سالم است و بهيچوجه وضعى را كه در مرو و پست مرزى كشك شاهد بوديم در اينجا ديده نمىشود . خط تلگراف روس‌ها در ناحيهء سرخس رودخانه را قطع كرده و به خط تلگراف ايران كه از مشهد كشيده شده متصل گرديده است و در حال حاضر ارتباط از طريق آن به خوبى انجام مىشود بيشترين بهره از اين خط تلگراف را روسها مىبرند . حال آنكه آنها بر خلاف ما از پرداختن هرگونه وجهى براى استفاده از خط ، سر باز مىزنند و حتى در بسيارى از مواقع دولت ايران بايد سهم قابل ملاحظه‌اى از هزينه‌هاى تعميرات و نگهدارى خط را نيز عهده‌دار گردد .\r\nدر محلى بنام كمان بهشت با گذشتن از هريرود از قلمرو افغان خارج شديم و به كنار رود جام در خاك ايران رسيديم . سپس راه خود را در امتداد اين رود تا منطقه‌اى بنام اميرآباد ادامه داديم . رود جام بسيار باريك بود و عرض آن به سختى به 9 متر مىرسيد ، و تمام آن را نيزارهاى انبوه به نحوى دربرگرفته بود كه عبور از آن را تقريبا غيرممكن مىساخت و كف آن را لجن پوشانده و بسيار عميق بود . آب رود به شدت تيره بود و در تمام دوازده ميل طول راه در دو سوى رود فقط دو قرقاول ديديم ، اما كبك‌هاى پاقرمز به تعداد زياد در طول اين مسير يافت مىشد و ما توانستيم هشت يا ده كبك ، يك خرگوش و يك مرغابى صيد كنيم .\r\nسفر ما به طرف تربت شيخ جام در روز بعد از زمينى هموار و بيحاصل ادامه يافت .\r\nدر اينجا ما بزرگراه هرات به مشهد را قطع كرديم و از طريق خط پستى كه توسط دولت هندوستان در اين مسير براى حمل محموله پستى بين مشهد و هرات برقرار بود توانستيم با هر دو شهر در تماس و ارتباط دائم باشيم . محمولهء پستى از منطقه چمن پست مرزى ما در بلوچستان بوسيلهء مأموران پستى امير بعد از عبور از قندهار و هرات و نظارت نماينده‌هاى انگليسى در اين دو شهر جهت ارسال به مشهد به اين محل مىرسيد . براى حمل اين محموله‌هاى پستى در افغانستان از سربازها كمك گرفته مىشد . حال آنكه در قسمتى كه\r\n\r\n","description":"","footnote":"","page_name":" 36 ","page_number":52},
  {"content":"\r\n\r\nمربوط به ايران مىگرديد ، مأموران مرزى كه از تركمن‌هاى پنج‌ده ، بودند و در زمان اختلاف مرزى افغان و روس به عنوان راهنما و محافظ به استخدام ما درآمده و بعد از ختم آن غائله باز در خدمت ما باقى ماندند و طبيعتا ديگر جيره‌خوار ما محسوب مىشوند ، انجام اين مهم را بر عهده داشتند . اين مأموران در ايستگاههايى بفاصلهء 6 فرسخ يا 24 ميل از يكديگر و به تعداد سه نفر در هر محل مستقر شده بودند . تربت‌جام در ميان راه هرات به مشهد واقع است و مأمور انگليسى مسئول خط در آنجا مستقر است كه به محض ورود به ديدارم آمد . در اميرآباد همراهان افغانى كه قرار بود تا اولين آبادى در خاك ايران با ما باشند ، مأموريتشان به پايان رسيد ، و ما را وداع گفتند و به سرزمين خود بازگشتند . آنها همراهان خوبى بودند و از اينكه از آنها جدا مىشديم احساس دلتنگى مىكرديم . بعد از رفتن اين عده سواران تركمن مأمور پست انجام وظايف آنها را بر عهده گرفتند و آنشب به نگهبانى و حفاظت از اردوگاه‌ها پرداختند .\r\nدر دهكدهء تربت‌جام كلا دويست و پنجاه خانوار زندگى مىكنند و طايفهء جام بنا بر روايت‌هاى محلى بالغ بر چهار هزار خانوار هستند كه همگى زارع و كشاورزند و سابق بر اين رئيسى از همين طايفه بر آنها سرپرستى مىكرد . عليزار خان كه تنها باقيماندهء از خانوادهء حاكم بر اين طايفه مىباشد اكنون در فريمان است و عملا قدرت چندانى ندارد . پدر وى از رياست طايفه خلع گرديده و در حال حاضر اين طايفه تحت نظر حاكمى كه از طرف حكومت مركزى تعيين شده به سر مىبرند . آندسته از اين مردم كه در تربت‌جام هستند در درون قلعه‌اى كه بوسيله ديوارهاى گلى محصور است و در اطراف آن باغهاى متعددى قرار دارد زندگى مىكنند . مرقد شيخ جام مرد بزرگى كه نام خود را به اين ناحيه داده است در قسمت شرقى اين قلعه قرار دارد . ساختمان اين بنا مربع‌شكل است كه ايوان بزرگ و مناره‌هاى آن از فراز درختانى كه آن را احاطه كرده است از راه دور ديده مىشود . نماى ايوان بنا در ابتدا پوششى از كاشى داشته كه به خط كوفى بر آن خطوطى نقش شده بود . در حال حاضر پوشش اين طاق به شدت آسيب ديده و نوشته‌هاى موجود بر آن قابل خواندن نيست اما هنوز بر اين طاق نقش چند گل و بته سالم باقى مانده بود . در قسمت جلوى بنا تعداد زيادى مقبره به چشم مىخورد و كلا تمام محل از مسجد گرفته تا راهروها و ساختمان‌هاى اطراف حالتى مخروبه داشت . خانيكف « 1 » شرح مختصرى از زندگى شيخ جام « 2 » بدست مىدهد و\r\n\r\n\r\n","description":"","footnote":"\r\n( 1 ) - ايران‌شناس معروف روسى است در قرن نوزدهم مىزيسته است . او را در قسمت آثار و ابنيهء ايران تحقيقات فراوان است و بخصوص دربارهء شهر مشهد - ص 216 ، حرف خ . لغت‌نامهء دهخدا .\r\n( 2 ) - جهت اطلاع بيشتر در خصوص آثار قديمى جام به كتاب آثار باستانى خراسان ( جلد 1 ) تأليف عبد الحميد مولوى از انتشارات انجمن آثار ملى 1354 مراجعه شود .\r\n","page_name":" 37 ","page_number":53},
  {"content":"\r\n\r\nطبق نوشته‌هاى وى سى و هشتمين پشت شيخ به حضرت ابراهيم مىرسد . وى اصل و نسب عرب داشته و به سال 1048 م . در نزديكى ترشيز « 1 » به دنيا آمد و در سال 1141 م . وفات يافت .\r\nنوشته‌اى بر قسمت داخلى طاق بناى اصلى تاريخ 1456 م . را بر خود داشت و اشعارى كه بر روى سنگ قبر شيخ ديده مىشد بتاريخ 1544 م . و به فرمان امپراتور همايون نقر شده بود .\r\nدر اطراف مرقد شيخ مقبره‌هاى متعددى قرار داشت كه تاريخ آنها از 1612 م . تا 1642 م .\r\nبود ولى بطور كلى اثرى از اين قديم‌تر در محل ديده نمىشد .\r\nتربت‌جام در 96 ميلى مشهد واقع است . در راه به محلى برخورديم بنام لنگر « 2 » كه در آن ويرانه‌هاى يك مقبرهء قديمى و آب‌انبارى پر از آب قرار داشت . هنوز در اثر تبى كه در ناحيه رود كشك بدان گرفتار شده بودم چنان احساس ضعف مىكردم كه نتوانستم همراه با نپير و دوك به شكار و گردش در اطراف اين محل بپردازم . اردوگاه بعدى ما در محلى بود بنام كاريزنو كه به فاصلهء هيجده‌ميلى از محل فعلى ما قرار داشت . در اين ناحيه ويرانه‌هاى زياد و كاريزهاى قديمى به طول چندين ميل به چشم مىخورد و حكايت از اين داشت كه روزگارى در اين دشت رونق كار و زندگى خيلى بيشتر از آنى بوده است كه ما در آن موقع ناظر بوديم . فريمان دهكدهء نسبتا بزرگى بود كه دور تا دور آن را كشتزارهاى يونجه دربرداشتند . در شمال غرب دهكده و نزديك به بزرگراه ، رباط جديد و مناسبى بر پا شده بود كه بناى آن به نصرت الملك رئيس ايل تيمورى نسبت داده مىشد .\r\nاين تيمورىها از نژاد تاتار هستند كه امير تيمور ( 1405 - 1369 م . ) آنها را از طريق سوريه به خراسان كوچ داده است . اين عده كه در حدود 20 هزار خانوار بودند به پيروى از نام تيمور به تيموريان مشهور شدند . تيمور اين مردم را ابتدا در بلخ اسكان داد و سپس زمانيكه دخترش را به عقد مير سيد كلال « 3 » نامى كه در كنار رود سيحون زندگى ميكرد ، درآورد ، آنها را به عنوان جزئى از جهيزيه دخترش به وى بخشيد . مير سيد كلال تبار عربى داشت و در امور مذهبى مراد و مرشد امير تيمور بود . بعد از آنكه سيد درگذشت اين طايفه كه ثروت او به شمار مىرفت ميان پسران وى تقسيم گرديد . يكى از پسران وى سيد مير شهيد يا مير شاه خان بود كه چهار هزار خانوار سهم وى گرديد و او آنها را از بلخ به هرات منتقل نمود . شمار اين عده ظاهرا در هرات رو به افزايش نهاد بطوريكه بعد از محاصرهء هرات در\r\n\r\n\r\n","description":"","footnote":"\r\n( 1 ) - ترشيز امروز كاشمر خوانده مىشود .\r\n( 2 ) - لنگر دهى است در 24 كيلومترى غرب تربت جام و مزار شاه قاسم انوار در اين دهكده است شاه قاسم انوار ، صوفى و شاعر بوده است .\r\n( 3 ) - امير سيه كلال نيز آمده است . ص 109 جغرافياى حافظ ابرو .\r\n","page_name":" 38 ","page_number":54},
  {"content":"\r\n\r\nسال 1883 م . توسط محمد شاه قاجار نزديك به هشت هزار خانوار از آنها تحت سرپرستى رئيس آنها قليچ خان كه از نوادگان مير شاه خان بود به خراسان منتقل گرديدند . قليچ خان بعدها در اين ناحيه قدرت زيادى كسب نمود و توانست سرپرستى نواحى جام ، باخرز خواف و زورآباد را با عنوان امير عهده‌دار شود . گفته مىشود كه در حال حاضر دو هزار خانوار از اين طايفه در هرات ، سبزوار و فراه زندگى مىكنند . در سال 1897 م . در حدود صد و بيست خانوار آنها از مرز افغانستان گذشته و به ايران وارد شدند . مقامات افغانى زمانى متوجه شدند كه ديگر دير شده و اين عده در قلمرو حكومت ايران بودند و هرچه دولت افغانستان كوشيد تا آنها را برگرداند نپذيرفتند . در حال حاضر شمار تيمورىها در ايران به شش هزار خانوار مىرسد .\r\nيك ميل بعد از باقرآباد به يك رباط آجرى ويران و بعد به دهكدهء سنگ‌بست كه در سمت راست آن گنبد و مناره‌هاى مقبرهء اياز « 1 » غلام و وزير سلطان محمود غزنوى قرار داشت ، رسيديم . در تاريخ يمينى آمده است كه بناى رباط سنگ‌بست بدست ارسلان جاذب « 2 » والى طوس در زمان سلطان محمود غزنوى ( 1028 - 997 م . ) انجام يافته است و آرامگاه وى نيز در همان مكان قرار گرفته است . بقاياى مربوط به اين مقبره احتمال دارد كه همان آثار باشد . از اين محل كه گذشتيم بعد از عبور از چند تپه و پيمودن مسافتى سربالا ، اولين منظره از مشهد به چشم ما خورد . البته اين صحنه‌اى است كه هر زائرى كه از اين سمت يعنى هرات براى زيارت به مشهد مىآيد ابتدا با آن برخورد مىكند .\r\nبه طرق كه رسيديم در كنار يك بناى بزرگ كه در جنوب اين دهكده واقع بود اردو زديم . اين بنا داراى گنبدى سرپوشيده و ايوانى بزرگ كه ارتفاع آن به چهار متر و نيم تا پنج متر مىرسيد . اين بنا مقبرهء شخص معروفى بوده ليكن در حال حاضر آنچنان ويران شده بود كه نمىشد آن را بازشناخت . نوشته‌هاى موجود در آن به كلى از بين رفته بودند و اصلا نمىشد فهميد كه چه كسى و براى چه منظورى اين بنا را ساخته است . در جلوى اين بنا سه مقبرهء باشكوه كه سنگهاى آنها از مرمر سياه بوده‌اند قرار داشت كه اكنون شكسته شده و شكل اوليهء خود را از دست داده بود . بنا بر آنچه صنيع الدوله « 3 » نقل مىكند يكى از اين سنگ\r\n\r\n\r\n","description":"","footnote":"\r\n( 1 ) - و ( 2 ) - براى اطلاع بيشتر از اين آثار باستانى به جلد اول كتاب آثار باستانى خراسان تأليف عبد الحميد مولوى كه از محققين صاحب نام و فاضل خراسان بودند مراجعه شود . اميد است مجلدات ديگر اين كتاب به همت نزديكان آن مرحوم كه راجع بساير آثار باستانى خراسان است بزيور طبع آراسته گردد .\r\n( 3 ) - منظور محمد حسن خان اعتماد السلطنه ، رئيس دار الترجمه مخصوص و وزير انطباعات ناصر الدين شاه بوده است و كتب مطلع الشمس و منتظم ناصرى و مجلدات مرآة البلدان از آثار او است .\r\n","page_name":" 39 ","page_number":55},
  {"content":"\r\n\r\nقبرها متعلق به عربى بنام درويش يحيى و به تاريخ 716 ه . ق . ( 1317 م . ) بوده است كه البته هيچيك از ما نتوانستيم كه اين نوشته و يا تاريخ آن را پيدا كنيم .\r\n\r\n","description":"","footnote":"","page_name":" 40 ","page_number":56},
  {"content":"\r\n\r\n\r\nبخش چهارم مشهد\r\nدر طرق برنامهء پذيرائى مقامات ايرانى در صبح روز بعد به دستم رسيد . براى آشنائى بيشتر خوانندگان با اين استقبال ايرانيان از مهمانان خارجى عين آن را در اينجا ترجمه و نقل مىكنم .\r\nمراسم خوشامدگويى و پذيرايى از طرف مقامات دولتى ايران به شرح زير برگزار خواهد شد . افراد زير براى انجام اين مراسم در نظر گرفته شده‌اند .\r\n\r\nاز طرف والى خراسان .\r\n- يك سرتيپ ، در لباس رسمى نظامى به عنوان رئيس هيأت .\r\n- يك يوزباشى ( درجه‌دار ) با لباس قزاقى با ده قزاق .\r\n- يك اسب يدك مزين به جواهرات .\r\n- يك اسب سوارى مزين به جواهرات با زين انگليسى براى سركنسول .\r\n- يك مستوفى .\r\n- دو منشى .\r\n- يك نايب مير آخور براى مراقبت از اسبها .\r\n- يك جلودار .\r\n- دو ياور ( سرگرد ) .\r\n- چهار خدمتكار سوار .\r\n- چهار خدمتكار پياده .\r\n\r\nاز طرف بيگلربيگى ( رئيس پليس شهر ) .\r\n- قلعه بيگى شهر . ( دژبان ) .\r\n- دو كدخدا .\r\n\r\n","description":"","footnote":"","page_name":" 41 ","page_number":57},
  {"content":"\r\n\r\n- داروغه ( نگهبان ) .\r\n- يك اسب يدك .\r\n\r\nاز طرف كارگزار ( نمايندهء امور خارجه ايران ) .\r\n- يك نايب كارگزار در لباس مخصوص .\r\n- يك منشى .\r\n- فراش‌باشى همراه با ده نفر .\r\n- يك اسب يدك .\r\n- يك جلودار .\r\nوالى ايالت خراسان و سيستان وسائل زير را در باغ مصلا فراهم خواهد آورد .\r\nچادر بزرگ مخصوص پذيرايى / 1 / يكدستگاه\r\nچادر براى تعويض لباس / 1 / يكدستگاه\r\nچادر براى تهيه چاى / 1 / يكدستگاه\r\nصندلى / 40 / عدد\r\nميز بزرگ / 1 / عدد\r\nسينى شيرينى / 2 / عدد\r\nچاى / / -\r\nقهوه / / -\r\nقليان / / -\r\nصبح روز پنجشنبه بيست و يكم سپتامبر 1893 م . هيأت مستقبلين در چادر مخصوص آماده خواهند بود . سركنسول بعد از ورود ابتدا به چادر تعويض لباس رفته و لباس مناسب تشريفات را به تن مىكند . سپس در حالىكه كاركنان كنسولگرى بريتانيا ايشان را همراهى مىكنند به چادر مخصوصى كه در آن حضار در انتظارشان هستند خواهند رفت .\r\nدر بيرون چادر رئيس مستقبلين و همراهان خوشامد گفته و ايشان به درون چادر هدايت خواهند شد . كنسول در صدر مجلس قرار خواهد گرفت در حالىكه هيأت ايرانى سمت راست و كاركنان كنسولگرى بريتانيا در ايران سمت چپ‌شان خواهند بود .\r\nبعد از صرف چاى ، قهوه و . . . هيأت به شرح زير به سمت شهر روانه مىشوند .\r\n- فراش‌ها .\r\n- قزاق‌هاى ايرانى .\r\n- اسبهاى يدك .\r\n\r\n","description":"","footnote":"","page_name":" 42 ","page_number":58},
  {"content":"\r\n\r\n- خدمتكاران مخصوص سركنسول .\r\n- سركنسول سوار بر اسب مزين به جواهرات .\r\n- رئيس هيأت ايرانى .\r\n- مقامات كنسولگرى بريتانيا در ايران .\r\n- نايب كارگزار .\r\n- ساير افراد .\r\nجلوى دروازهء شهر يك نايب فراش‌باشى و فراشهاى مأمور از طرف كارگزار و والى به سركنسول خوشامد خواهند گفت .\r\nبعد از راهنمايى سركنسول به محل اقامتشان و صرف چاى و . . . ، كار هيأت به پايان خواهد رسيد .\r\nبعد از آنكه سركنسول در محل اقامت خويش مستقر شد يك سرتيپ با چند سينى شيرينى از طرف والى براى عرض سلام و احوالپرسى به ديدار ايشان خواهد شتافت . از طرف كارگزار نيز چند ظرف شيرينى به تعاقب فرستاده خواهد شد .\r\nصبح روز بعد كارگزار در لباس تمام‌رسمى به ديدار سركنسول خواهد آمد . همان روز وزير ، نماينده والى نيز در لباس تمام‌رسمى سركنسول را ملاقات خواهد كرد .\r\nدر روز سوم سركنسول در لباس تمام‌رسمى به ديدار والى به شرحى كه در زير مىآيد خواهد رفت .\r\nنايب ايشيك آغاسى ( رئيس برگزارى تشريفات ) سوار بر اسب سركنسول را همراهى خواهد كرد .\r\nيك اسب سوارى مزين به جواهرات براى جناب سركنسول آماده خواهد بود .\r\nيوزباشى يا ده قزاق ايرانى و چهار گماشته در ساعتى كه از طرف كارگزار تعيين شده است ، سركنسول را به طرف ارك هدايت خواهند كرد .\r\nتعدادى نايب سرهنگ ، غلام پيشخدمت ، تفنگدار و غيرو در حالىكه به صف ايستاده‌اند در بيرون محل پذيرايى آماده خواهند بود .\r\nبعد از صرف چاى و شيرينى سركنسول مقر والى را ترك گفته و به ديدن وزير و كارگزار خواهد رفت .\r\nدر روز سوم والى در پاسخ ديدار سركنسول به بازديد ايشان خواهد آمد .\r\nاين برنامه جزءبه‌جزء اجرا شد . صبح روز بعد پس از پيمودن پنج ميل به باغ مصلا « 1 » در پشت دروازهء شهر در محلهء پايين خيابان رسيديم . ابتدا دفعه‌دار شاهزادهء تيمور « 2 » و پنج\r\n\r\n\r\n","description":"","footnote":"\r\n( 1 ) - باغ مصلا و ايوانى كه در مقابل باغ قرار گرفته از بناهاى شاه سليمان صفوى داراى بناى عالى با - كاشيهاى معرق كه موقوفه آستانقدس رضوى است . براى اطلاع بيشتر به سفرنامهء ركن الدوله كه به كوشش محمد گلبن به چاپ رسيده است مراجعه فرمايند .\r\n( 2 ) -  Duffadar Shahzadah Taimus \r\n","page_name":" 43 ","page_number":59},
  {"content":"\r\n\r\nسوار از اتباع كنسولگرى پيش آمده و ما را به داخل شهر همراهى كردند . سپس تعدادى سوار نظام ايرانى در لباس قرمز قزاقى و چند تن فراش در لباس مشكى ما را به داخل باغ راهنمايى كردند . در ايران فراش به همان مفهوم چوپراسى « 1 » يا پئون در هندوستان است . اما وظايفى كه او بر عهده دارد تا حدى از آنها بيشتر است . براى مثال يك فراش كار رساندن پيغام ، برافراشتن چادر و پهن كردن قالى را انجام مىدهد و در صورت لزوم اگر از وى خواسته شود فرمانهاى ديگرى را نيز اطاعت مىكند .\r\nدر مدخل باغ مصلا آقاى تامسون « 2 » معاون كنسول ، خان بهادر ملا بخش وابستهء كنسولگرى و باقى كاركنان كنسولگرى در انتظار ورود من بودند . سرتيپ ايرانى مرا بدرون چادرى هدايت كرد كه در آن تعدادى از مأمورين هندى بريتانيا مقيم در مشهد نيز جمع بودند . براى مدت زمانى كوتاه همه گرد هم نشستيم و به صحبت و نوشيدن چاى و صرف شيرينى و كشيدن سيگار پرداختيم . سپس اسبهايمان را سوار شده و باز به طرف شهر رانديم .\r\nاز بالا خيابان گذشتيم و بعد از عبور از پشت مرقد امام رضا به محل كنسولگرى بريتانيا واقع در گوشهء جنوب غربى شهر رسيديم . در اينجا نيز باز بساط چاى و شيرينى برقرار بود با اين تفاوت كه اين بار ما ديگر مهمان نبوديم و از مقامات ايرانى پذيرايى مىكرديم .\r\nمحلى كه براى اقامت من در نظر گرفته شده بود نزديك به شش جريب مساحت داشت و دورتادور آن را ديوارهاى بلندى احاطه كرده بود كه در وسط آن ساختمان بزرگ كنسولگرى كه مربع‌شكل و به رنگ سفيد بود در دو طبقه قرار داشت ، و دورتادور طبقهء پايين آن را ايوان زيبايى دربرگرفته بود . منزل مسكونى مخصوص سركنسول بتازگى و در سال گذشته ساخته شده و من اولين كسى بودم كه در آن سكونت مىكردم . مبلمان منزل به سركنسول قبلى تعلق داشت كه در جايى در شهر زندگى مىكرد و اخيرا به اين محل انتقال داده شده بود . دروازهء اصلى باغ به سمت مركز شهر باز مىشد . در طرف ديگر باغ درمانگاه ، اداره كنسولگرى ، منزل وابسته سفارت ، كارمندان و مستخدمين قرار داشت . در پشت ادارهء كنسولگرى اصطبل‌ها و منزل معاون كنسول قرار گرفته بود . سرانجام در گوشه‌اى از باغ كه\r\n\r\n\r\n","description":"","footnote":"\r\n( 1 ) -  Chuprassi or Peon \r\n( 2 ) -  Mr . Thomson \r\n","page_name":" 44 ","page_number":60},
  {"content":"\r\n\r\nهنوز جاى خالى بود منزلى نيز براى اقامت دكتر ساخته شد . بدين‌ترتيب كنسولگرى ، محل اقامت افراد و تسهيلات مورد نياز همگى در يك جا جمع گرديد و شرايط خيلى بهترى در مقايسه با گذشته كه هريك از اين واحدها در قسمتى از شهر بطور پراكنده قرار داشتند فراهم آمد .\r\nروزهاى اول اقامتم در مشهد به ديدوبازديد گذشت . اول كسى كه به ديدنم آمد كارگزار و يا مأمور امور خارجه ايران در مشهد بود . وى تابع حكومت مركزى بوده و از حكومت‌هاى محلى تبعيت نمىكند و تقريبا مىتوان گفت كه در بين كاركنان دولت بالاترين مقام را در هر ناحيه داراست . تمام امور كنسول‌هاى كشورهاى خارج در هر ناحيه فقط از طريق اين مأمور در آن محل به دولت گزارش مىگردد . از نظر حقوق نيز وى يكى از بهترين درآمدها را در بين تمام كاركنان دولت به خود اختصاص داده است . كارگزار مأمور در مشهد ماهانه چيزى در حدود دويست تومان دريافت مىكرد . اين رقم كليه هزينه‌هاى ادارى را نيز دربرمىگرفت . از اين مبلغ پسر كارگزار كه سمت معاونت وى را نيز داشت ، و يك منشى دائم ، حقوق دريافت مىكردند . دويست تومان معادل چهل پوند و يا شش صد روپيه است . شايد اين پول زيادى نباشد كه بتوان با آن به نحو احسن تمام كارها را انجام داد ليكن در ايران مبلغ بسيار قابل ملاحظه‌اى است و علت اين امر نيز آنست كه در اينجا آنچه در عمل خرج مىشود و هزينه به حساب مىآيد به هيچوجه با مبلغى كه براى انجام امور دريافت مىگردد قابل مقايسه نيست .\r\nكارگزار در ديدار رسمى لباس مخصوصى كه سه ستاره بر روى سينه و روبانى به دور شانه‌اش بود به تن داشت . درجه‌اى كه بر روى لباس او بود نشان مىداد كه وى از سرهنگ دومى به سرهنگ تمامى و بعد به سرتيپى ارتقاء مقام پيدا كرده است . اين درجات و علائم در نگاه اول بسيار شبيه به يكديگر بودند و مدت زمانى طول كشيد تا توانستيم آنها را از يكديگر تميز دهم .\r\nبعد از كارگزار وزير به ديدنم آمد . وزير كه به او مستوفى مىگفتند حسابدار با تجربه در امور مالى و مالياتى بود . مستوفىها در ايران از اهميت بخصوصى برخوردارند و بسيار مورد احترام حكام هستند . علت اين امر نيز آنست كه ايشان تقريبا تنها افرادى هستند كه در مملكت به جزئيات امور مالى و حساب و كتاب و وضع مالياتى كشور آشنايند .\r\nحساب‌ها و ارقام به سياق نوشته مىشود كه اين خود روش ثبت بخصوصى براى امور حسابدارى است كه فقط مستوفىها با آن آشنا هستند و از آن سر درمىآورند . اين نحو نگاهدارى حساب و كتاب داراى منافع زيادى است . به عنوان مثال شنيدم كه حاكمى براساس دستورى كه از مركز رسيده بود از كار بر كنار مىگردد . وى موظّف بوده گزارشى از\r\n\r\n","description":"","footnote":"","page_name":" 45 ","page_number":61},
  {"content":"\r\n\r\nوضعيت مالى منطقهء تحت سرپرستى خود تهيه نمايد . بدين منظور او مستوفى را به انجام چنين امرى وادار كرد . پس از مدتى معلوم شد كه دستگاه وى مبلغ هشتاد هزار تومان معادل شانزده هزار پوند بدولت مركزى بدهكار است . او بلافاصله مستوفى ديگرى را به انجام اين كار گماشت . شخص اخير توانست حسابها را به نحوى تنظيم كند كه در دست آخر حاكم چهل هزار تومان بدهكار گردد . بدين‌ترتيب مىتوان دريافت كه مقام مستوفى در ايران در نزد دولت و حكام محلى تا چه حد بالا و مورد توجه است .\r\nمؤيد الدوله « 1 » والى خراسان در حالىكه لباس رسمى امير تومانى را همراه با ستاره‌ها و كمربند مخصوص به تن داشت و تمثال جواهرنشان شاه را كه بالاترين نشان ايران است به گردن آويخته بود مرا به حضور پذيرفت .\r\nنفر بعد كه به ديدار من آمد حكيم‌باشى يا پزشك مخصوص والى بود كه به زبان فرانسه نيز آشنايى داشت . در ايران اولياى امور بيشتر با القابشان شناخته مىشوند و اگر كسى موفق شود كه لقبى از شاه بگيرد در آنصورت موقعيت و جايگاه بلندى پيدا خواهد كرد . در اوائل ورودم به ايران حكيم‌باشى لقب معاون الاطبا داشت . اندكى نگذشت كه وى به تهران رفت و كار طبابت را كنار گذاشته و در دستگاه اداره خارجهء مملكت مشغول به كار شد و لقب منتظم الملك يا نظم‌دهندهء امور را به خود اختصاص داد .\r\nبعد از حكيم‌باشى نصرت الملك سركردهء تيمورىهاى ايران و حاكم مناطق مرزى جام ، باخرز و خواف در مجاورت هرات به ديدارم آمد . لازم به تذكر است كه افراد تحت سرپرستى وى نيز غالبا در همين نواحى سكونت داشتند . او خدمتگزارى قديمى ، صادق و وفادار به حكومت ايران بود و ناصر الدين شاه در سال 1867 م . زمانى كه از مشهد ديدن مىكرد به پاس خدمات شايسته‌اش در موقع هجوم تراكمه به وى لقب امير تومانى اعطا كرد .\r\nبه دنبال اين امر وى پست معاونت والى و فرماندهى قواى مستقر در خراسان را از آن خود نمود . ليكن در سال 1895 م . عاقبت بدى پيدا كرد . آصف الدوله كه بتازگى به حكومت خراسان منصوب شده بود او را به مقر حكومت خود فراخواند . در آنجا بدون هيچ مقدمه‌اى دستگير شده و از مشهد تبعيد گرديد . بىشك اگر شاه او را به تهران احضار نمىكرد و تحت حمايت خود قرار نمىداد سرنوشت بدى در انتظارش بود .\r\nرئيس بعدى طايفهء تيمورىها كه توانستم با وى آشنايى و صميميتى پيدا كنم\r\n\r\n\r\n","description":"","footnote":"\r\n( 1 ) - ابو الفتح ميرزا مؤيد الدوله پسر بزرگ سلطان مراد ميرزا حسام السلطنه ، داماد ناصر الدين شاه . در سال 1310 هجرى قمرى بجاى فتح على خان صاحب ديوان شيرازى به ايالت خراسان و متولىباشى آستانقدس رضوى برگزيده شد .\r\n","page_name":" 46 ","page_number":62},
  {"content":"\r\n\r\nمير اسد إله خان شوكت الدوله بود . اين شخص سرپرستى سيصد خانوار را كه از هرات ، در زمان محاصرهء اين شهر توسط حسام السلطنه در 1858 م . به خراسان مهاجرت كرده بودند به عهده داشت . او در سال 1893 م . با گرفتن عنوان امير تومانى از ناصر الدين شاه موقعيت خود را پيش از پيش تثبيت نمود و بعد از بركنارى نصرت الملك به جاى وى به حكومت جام و زورآباد منسوب شد . در حالى كه حكومت باخرز و خواف به بعضى افراد ديگر اعطا كردند .\r\nيكى از افراد ديگرى كه به ديدار من آمد ملك التجار بود . او پيرمردى اصفهانى بود با ريش بلند كه برادر وى ضرابخانهء تهران را در اختيار داشت . او دو سالى در قسطنطنيه « 1 » زندگى كرده بود . وى گفت كه يكى از برادرانش كه تاجر ابريشم بوده تمام عمر خود را در فرانسه سپرى كرده است . او در ابتدا به زراعت در زمين‌هاى نزديك معدن نيشابور اشتغال داشته و به نظر مىرسد كه ثروت اوليهء او نيز از همان موقع نصيب وى شده باشد . او شريكى در مارسى و شريك ديگرى در مسكو داشت . وقتى كه به بازديد او رفتم با شريك او در روسيه كه تازه از راه رسيده و هنوز فرصت عوض كردن لباسهايش را پيدا نكرده بود ملاقات كردم .\r\nرئيس تلگراف‌خانهء خراسان كه يك شاهزادهء قاجار بود و رئيس پست اين ايالت نيز به ديدارم آمدند . پدربزرگ شخص اخير يعنى رئيس ادارهء پست يك نفر قزلباش اهل كابل بود و نزد امير دوست محمد خان در طول اولين جنگ افغانها خدمت مىكرده است . ليكن بعد از مدتى به مشهد عزيمت مىكند و در آنجا هر دو پسر و همچنين نوه‌اش به خدمت دولت انگليس درمىآيند و به عنوان مأمور مخفى در اين كشور تحت فرمان نماينده‌هاى بريتانيا در تهران انجام وظيفه مىكنند . نوهء او وارد خدمات دولتى شده و به سال 1875 م .\r\nاولين پست‌خانه را در مشهد تأسيس مىكند . در سال 1894 م . نيز شاه براى تقدير از خدمات ارزنده وى او را به درجهء سرتيپى و همچنين عنوان مشير الوزراء مفتخر نمود . با پزشكى هم آشنا شدم كه به او حافظ الصحه مىگفتند . اين شخص كه در تهران تحصيل كرده بود خيلى زود و در زمان شيوع و با خودى نشان داد و لقب ملك الحكما را به خود اختصاص داد .\r\nتا فراموش نكرده‌ام از شخصى ياد كنم كه در همسايگى كنسولگرى بريتانيا زندگى مىكرد و مردم او را مهندس مىخواندند . او اصلا نه دوره‌اى ديده و نه مدارجى براى رسيدن به اين مقام طى كرده بود . ظاهرا در ايران براى مهندس شدن نياز به گذراندن دورهء\r\n\r\n\r\n","description":"","footnote":"\r\n( 1 ) - مقصود اسلامبول امروز است .\r\n","page_name":" 47 ","page_number":63},
  {"content":"\r\n\r\nعلمى خاصى نيست . اين شخص مدت زمان كوتاهى در خدمت ژنرال مكلين « 1 » كه مأمور تعيين حدود مرزى ايران و افغانستان در ناحيهء هشتادان « 2 » شده بود به كار نقشه‌بردارى مشغول بوده است . در سال 1895 م . او را براى انجام مأموريتى به سيستان فرستادند . پس از بازگشت از اين سفر ديرى نگذشت كه وفات يافت . جالب اين بود كه بعد از او پسرش اين لقب را از آن خود ساخت و مردم نيز او را به عنوان مهندس خطاب كردند . اين شخص در حال حاضر سرهنگ است ولى شك نيست كه مانند پدرش ترقى خواهد كرد و نشان‌هاى لياقت متعددى به چنگ خواهد آورد . او نشان‌هاى پدرش را به من نشان داد . از يك ستارهء كوچك به عنوان ياور شروع مىشد و بعد از طى شش درجه به رتبهء سرتيپى مىرسيد . ياور معمولا به همان مفهوم سرگرد يا صوبه‌دار « 3 » در هندوستان است . افرادى كه از درجهء ياورى آغاز به خدمت مىكردند تا رتبهء سرهنگى يا سرتيپى مىتوانستند ارتقاء يابند . ترقيات بعدى آنها به كسب عناوين و القاب منحصر مىشد .\r\nاين ديدارها و نحوهء انجام آنها ، كه در اينجا ذكر كردم تا حدى چگونگى بافت ادارى دولت و سلسله مراتب حاكم بر آن را در ايران نشان مىدهد . همقطار روسى من م .\r\nولاسوف « 4 » ، همسرش و خانوادهء وى همگى محبت زيادى در حق ما روا داشتند . مدت زمانى نگذشته بود كه نپير مأموريت يافت تا به هندوستان برود . وى موفق شد تا توسط ولاسوف اجازه يابد تا از طريق خط آهن ماوراء خزر از عشق‌آباد به اوزون‌آدا « 5 » سفر كند .\r\nرانندهء يك كالسكهء چهار اسبه نيز قبول كرد كه او را در ازاى 22 تومان از مشهد به عشق‌آباد برساند . فاصلهء اين دو شهر 160 ميل بود و قرار شد كه چهارروزه آن را طى كنند . چند ساعت بعد از اينكه نپير ما را ترك گفت تلگرامى براى وى رسيد . يكى از پيك‌هاى تركمن ما نزديكىهاى غروب به راه افتاد و صبح روز بعد با پيمودن 60 ميل به نپير رسيد و تلگرام را به او رساند و روز بعد سوار بر همان اسب سرحال نزد ما بازگشت . گويى كه فقط يك گردش و اسب‌سوارى كوتاه‌مدت كرده است . بايد بگويم كه سواركارهاى تركمن ما براى مسافت‌هاى طولانى افرادى فوق العاده و بسيار شايسته بودند و به خوبى مىتوانستند لياقت و مهارت خود را در اين مورد به اثبات برسانند . درست قبل از اينكه نپير ما را ترك كند يك\r\n\r\n\r\n","description":"","footnote":"\r\n( 1 ) -  General Maclean \r\n( 2 ) - هشتادان دهى است از بخش طيبات شهرستان مشهد .\r\n( 3 ) -  Subadar \r\n( 4 ) -  M . Vlassow \r\n( 5 ) -  Uzunada \r\n","page_name":" 48 ","page_number":64},
  {"content":"\r\n\r\nسياح روسى كه شاهزاده گاليتزين « 1 » نام داشت به مشهد رسيد و خانوادهء ولاسوف به افتخار وى ضيافتى در كنسولگرى روسيه برپا نمود كه ما همگى در آن شركت جستيم . گاليتزين از سيبرى گذشته بود و مسيرى را كه طى كرده بود بر روى نقشه به من نشان داد . در طول مرز روسيه و چين از تمسك « 2 » به راه افتاده و به طرف پايين بعد از عبور از سرزمين قزاق‌ها به سمرقند و بخارا رفته و از آنجا به مرو و بالا مرغاب رسيده بود . او قصد داشت كه سال آينده مدتى را در كانادا بگذراند . هدف وى از اين كار بررسى اوضاع و شرايط آن ناحيه و مقايسهء آن با سيبرى روسيه بود .\r\nسروان لوماكين « 3 » نيز همراه با شاهزاده گاليترين بود او پريستف و يا فرمانده ژاندارمرى سرخس بود و از تامپسون دعوت كرد تا مدتى را در سرخس بگذراند . تامپسون نيز دعوت وى را اجابت نمود و سه روزى را كه در آن ناحيه بود مورد محبت و مهمان‌نوازى بيش از حدى قرار گرفت\r\nدر هفدهم نوامبر 1893 م . زمين‌لرزهء شديدى مشهد را تكان داد . در اثر اين زلزله شهر قوچان در 92 ميلى مشهد نابود گرديد . مشغول صرف شام بودم ، يك دفعه ساختمان كه كلا محكم بوده و ديوارهايش بيش از يك متر ضخامت داشت به شدت تكان خورد و ناگهان متوجه شدم كه در ايوان هستم . زلزله شديد و زمان آن نيز نسبتا قابل توجه بود . بعد از تمام شدن آن فرياد الله اكبر از تمام گوشه و كنار شهر بلند شد . تا آنزمان نديده بودم كه انسانى اينقدر بلند خدا را صدا كند و از او كمك بخواهد .\r\nمدت كوتاهى بعد ، سرگرد ميسى « 4 » از هنگ نوزدهم سواره‌نظام بنگال كه در ايران سياحت مىكرد به مشهد وارد شد . علاقمند بود كه بتواند از مسير ماوراء خزر حركت كند و اين شانس را داشته باشد كه قبل از رسيدن به هندوستان مناطقى از روسيه را نيز ببيند . مقامات روسى اين اجازه را به وى ندادند و زمانى كه من مىخواستم به سيستان بروم او نيز همراه من آمد و از طريق راه كويته به سوى هندوستان حركت كرد . نميدانم چرا مقامات روس در آسياى مركزى با مسافرت اتباع دولت بريتانيا به آن كشور مخالفت مىورزند . آنها ادعا مىكنند كه انگليسىها اجازه نمىدهند تا افسران روسى از هندوستان بازديد نمايند . من براى آنها توضيح دادم كه اين اشتباهى بيش نيست . افسران روسى هر\r\n\r\n\r\n","description":"","footnote":"\r\n( 1 ) -  Galitzin \r\n( 2 ) -  Tomsk \r\n( 3 ) -  Captain Lomakin \r\n( 4 ) -  Major Massy \r\n","page_name":" 49 ","page_number":65},
  {"content":"\r\n\r\nزمان كه اراده كنند مىتوانند از هندوستان ديدن كنند . اما حقيقت اين است كه تاكنون هيچ افسر روسى تقاضاى رواديد براى ديدار از هندوستان نكرده است . مشكلى كه در اين راه هست و من از آن اطلاع دارم اين است كه امير دولت افغانستان اجازه نمىدهد كه اتباع روس از خاك اين كشور عبور كرده و به هندوستان وارد شوند . در واقع اين سياستى است كه هم‌اكنون امير در مورد انگليسىها نيز روا مىدارد . بدين مفهوم كه انگليسىها نمىتوانند از طريق افغانستان به روسيه روند . با اين حال افسران روسى مىتوانند خيلى راحت با عبور از كشور همسايهء آنها يعنى ايران به هندوستان بروند و من متعجبم كه چرا آنها اين فرصت را غنيمت نمىشمرند و از آن بهره نمىگيرند . اما اين تصوّر به غلط در ذهن روسها گنجانيده شده است كه مرزهاى هندوستان به روى آنها بسته است و از اين‌رو آنها نيز به عنوان يك اقدام متقابل به ما اجازه نمىدهند تا به ماوراء خزر و تركستان سفر كنيم . تماس بيشتر و نزديك‌تر روس‌ها و انگليسىها در اين منطقه باعث خواهد شد تا آنها يكديگر را بهتر شناخته و بتوانند بجاى بدگمانى و سوءظن نسبت به هم بيشتر دوست باشند و بهم اعتماد كنند . در حال حاضر وضع به گونه‌اى است كه روسها به هر كارى كه توسط انگليسىها انجام مىشود و يا انگليسىها به نحوى در آن نقش دارند به ديدهء شك و ترديد و توطئه مىنگرند .\r\nبراى انگليسىهائى كه در مشهد زندگى مىكنند تحمل ممنوعيت عبور از ماوراء خزر بسيار سخت است . گرفتن اجازه براى عبور از خاك روسيه معمولا معطلى زيادى داشته و اكثر مواقع نيز جواب آن منفى است . براى مثال موردى را سراغ دارم كه شخصى بجاى اينكه شانس خود را براى رفتن به خزر از راه عشق‌آباد امتحان كند ترجيح داد 22 روز راه را طى كند تا به استرآباد برود و از آنجا از طريق خزر به راه خود ادامه دهد . اين را نيز اضافه كنم كه هر وقت براى عبور انگليسىها از روسيه مجوز صادر شده به اين مسافرين در تمام طول مسير خود در خاك روسيه اصلا اهانت نشده و حتى گرمترين پذيرايى از آنان به عمل آمده است .\r\n\r\n","description":"","footnote":"","page_name":" 50 ","page_number":66},
  {"content":"\r\n\r\n\r\nبخش پنجم تربت حيدريه و طبس\r\nمدت اقامت ميسى در ايران محدود بود . لذا تصميم گرفتيم تا بدون هيچ تأخيرى به سوى سيستان روانه شويم . وسائل و مقدمات سفر خيلى زود فراهم گرديد . در ايران هر مسافرى زود مىفهمد كه سفر با چادرهاى مجلل هندى مشكل است . هرچند اين چادرها خيلى عالى و راحت است امّا براى برپا داشتن آنها نيازمند افراد و وقت زياد است .\r\nتجربهء چند سالهء سفر نيز به من آموخته است كه اين چادرها بزرگ و جاگير بوده و براى سفرهاى روزانه اصلا مناسبت نيستند . نميدانم چرا حكومت هندوستان براى صرفه‌جويى بيشتر از مدتها پيش چادرهاى سوئيسى و كشميرى را كه راحت‌تر و سريع‌تر قابل دسترسىاند جايگزين چادرهاى بزرگ يك يا دو ستونه كه در حال حاضر افسران هندى از آنها استفاده مىكنند نكرده است . آنچه را ما با خود برداشتيم عبارت بود از يك چادر سوئيسى براى غذا و چند چادر كوچك كشميرى و كابلى براى استراحت و خواب كه نياز ما را كاملا برآورده مىكرد . سعى ما بر اين بود تا با حد اقل وسائل و افراد مورد نياز اين سفر را آغاز كنيم . با اين حال آنچه فراهم گرديد اردوى كوچك و جمع و جورى را تشكيل مىداد . اولا مجبور بوديم تعدادى فراش براى برافراشتن چادر همراه داشته باشيم ، كه در ميان آنان يك نعلبند هراتى ، يك آرايشگر قندهارى ، يك نجار ترك يك تعميركار چادر ايرانى ، دو نفر از طايفهء هزاره كه زمانى در ساخت خط آهن بولان در هندوستان خدمت كرده بودند و يك نفر كابلى ديده مىشد . همچنين ده ، دوازده تركمن را نيز براى پيك و پاسدارى از اردوگاه در طول شب با خود برداشتيم .\r\nيك گارد ايرانى متشكل از يك وكيل و چهار سرباز كه معادل يك نائيك « 1 » و\r\n\r\n\r\n","description":"","footnote":"\r\n( 1 ) -  Naik \r\n","page_name":" 51 ","page_number":67},
  {"content":"\r\n\r\nچهار سپاهى در هندوستان است وظيفهء حفاظت و همراهى ما را عهده‌دار شدند . اين افراد جز كلاه‌خودهاى رنگ‌رورفته و كهنه نه اسلحه‌اى بدست و نه لباس درست و حسابى بر تن داشتند . ازاين‌رو ، بودن يا نبودن آنها چه از نظر صورت ظاهر و چه از نظر حفاظتى كوچكترين فايده‌اى براى گروه نداشت . فقط سه سوارنظام هندى كه با ما بودند از امكانات كافى از قبيل لباس و اسلحه برخوردار بودند . افراد گروه عبارت بودند از سرگرد ميسى ، دكتر دوك ، مشاور هندى من خان بهادر ملابخش و چند دفتردار هندى ، تعدادى خدمتكار ، پيك ، سرباز ، نگهبان ، فراش ، مهتر كه كلا به پنجاه نفر مىرسيد . براى انجام سفر و همچنين حمل لوازم مورد نياز گروه 24 اسب ، 30 قاطر و 38 شتر با خود برداشته و تعداد هيجده يا بيست نفر را هم براى رسيدگى و مراقبت از آنها به كار گماشتيم . در يازدهم دسامبر 1893 م . همگى به طرق رفته و در آنجا اردو زديم .\r\nدر حال حركت كردن بوديم كه گارد ايرانى نيز بما ملحق شدند كه لباسهاى نازك پنبه‌اى و پاره‌پاره به تن داشتند چون دستگاه حكومتى نتوانسته بود چند دست لباس براى آنان تهيه كند . تنها چيزى كه وزير در اين خصوص بيان داشت اين بود كه لباس‌هاى مورد نياز اين افراد را به زودى تهيه كرده و توسط پيكى به ما خواهد رساند . بردن اين افراد در سفرى طولانى آن هم در وسط زمستان بدون داشتن لباس گرم غيرممكن به نظر مىرسيد . مدتى گذشت و از آنچه كه وزير وعده داده بود خبرى نشد . لذا به هر ترتيب كه بود خودمان براى پوشاندن اين افراد به نحوى گرم و مناسب اقدام كرديم . دو ماه بعد ، در اواخر ماه فوريه [ اسفند 
  ] در سيستان زمانيكه هواى منطقه رو به گرمى گذاشته بود ، فرستادهء وزير در حالى كه چند دست لباس در پشت زين خود داشت و مسافتى برابر با پانصد ميل را طى كرده بود به ما رسيد . اين نمونهء خوبى از كارآيى نيروى نظامى ايران بخصوص در زمينهء تدارك و تجهيز افراد مىتواند باشد .\r\nبعد از طرق به طرف شريف‌آباد روانه شديم و در جاده‌اى كه به سوى تهران مىرفت مسافت 15 ميل را طى كرديم . سپس به سمت جنوب حركت كرده و به محل اقامت قرائىها رسيديم كه روزگارى از موقعيت و اهيمت بسزايى برخوردار بودند .\r\nطبق نوشته‌هاى صنيع الدوله ، در سال 1749 م . احمد خان درانى ، امير خان رئيس طايفه قرائى را براى حفظ منافع شاهرخ و تحت فرمان وى به حكومت مشهد گماشت . در اوائل قرن حاضر اين طايفه تحت رياست اسحق خان موقعيت ممتازى داشت . اسحق خان در سال 1813 م . با تحريك چند قبيله سر به شورش برداشته و به مشهد حمله كرد . شورش اسحق خان نافرجام ماند و در سال 1816 م . وى مجبور شد تا از اعمال سوء خود نسبت به حكومت عذرخواهى كند . سرانجام اسحق خان « 1 » و پسرش حسن على خان « 2 » در مشهد به قتل -\r\n\r\n\r\n","description":"","footnote":"\r\n( 1 ، 2 و 3 ) -\r\n","page_name":" 52 ","page_number":68},
  {"content":"\r\n\r\nرسيدند . بعد از اين واقعه محمد خان « 3 » پسر ديگر اسحق خان سركردهء شورشيان شد و دو قبيلهء قرايى و هزاره را با يكديگر متحد و عزم تسخير مشهد كرد . صلح و آرامش به مشهد بازنگشت تا محمد ولى ميرزا به تهران فراخوانده شد . در سال 1827 م ، هلاكو ميرزا به واليگرى خراسان منسوب گرديد و جهت سركوبى شورشيان راهى تربت حيدريه شد ، ليكن بخاطر مخالفت زياد سران و بزرگان مشهد با وى كارى از پيش نبرد و بدون اينكه لطمه‌اى به قرايىها زده باشد بدون نتيجه به مشهد بازگشت .\r\nمحمد خان روزبه‌روز قدرت بيشترى بدست آورد تا اينكه در سال 1829 م .\r\nسرانجام مشهد را تسخير نمود . چندى بعد محمد خان مغلوب احمد على ميرزا پسر فتحعلى شاه گرديد و طعم شكست را چشيد . بعد از اين واقعه او تا آخر عمر زندگى نيمه‌مستقلى زير نظر حكومت ايران داشت و ديگر نتوانست از حكومت قاجار قدرت و موقعيتى كسب كند .\r\nبعد از مرگ محمد خان طايفهء قرائى اهميت اوليه خود را از دست داده و تحت نفوذ حكومت مركزى قرار گرفت . در حال حاضر اين مردم در تربت حيدريه زندگى مىكنند و شمار آنها به سه هزار خانوار مىرسد .\r\nگفته مىشود قرائىها تبار ترك دارند و در زمان يكى از ايلخانان مغول از تركستان به سوريه كوچ داده شده‌اند . امير تميور ( 1405 - 1369 م . ) « 4 » آنها را در فارس اسكان داد .\r\nو در زمان شاه اسماعيل صفوى ( 1523 - 1499 م . ) به خراسان منتقل شدند . بعد از اينكه مدتى را در مرو و هرات به سر بردند سرانجام در تربت حيدريه ساكن گشتند . در حال حاضر اين قبيله يك هنگ پياده در خدمت دولت دارد كه از اين عده هميشه نيمى به مدت 6 ماه در خدمت و نيمى ديگر در حال استراحتند .\r\nاز ارتفاعات گدار محمد ميرزا كه 1962 متر ارتفاع داشت گذشتيم و در اسدآباد كه هوايى سرد و بارانى داشت چادر زديم . روز بعد بارش باران به برف تبديل شد و باد شديدى نيز از جانب شرق وزيدن گرفت .\r\n\r\n\r\n","description":"","footnote":"\r\n( 3 ) در مورد اسحق خان و پسرانش حسنعلى خان و محمد خان كه شورش آنها در خراسان از اوايل سلطنت فتحعلى شاه آغاز ميگردد ، سالهاى سال باعث اختلال و بىنظمى و كشت و كشتار مردم بىگناه خراسان مىشود . تا اينكه خودش و پسرش حسنعلى خان در مشهد بامر محمد ولى ميرزا والى خراسان بقتل ميرسند و محمد خان پسر ديگرش نيز در قيام ساير خوانين خراسان بر عليه فتحعلى شاه شركت مىكند و بالاخره بدست عباس ميرزا وليعهد گرفتار شده و ابتدا به تهران و سپس به آذربايجان تبعيد ميگردد . براى اطلاعات بيشتر به تاريخ رجال ايران مهدى بامداد مجلدات 1 و 3 مراجعه شود .\r\n( 4 ) - در صفات قبل اين تاريخ 1365 - 1405 م . آمده .\r\n","page_name":" 53 ","page_number":69},
  {"content":"\r\n\r\nبناچار به طرف كسكك « 1 » به راه افتاديم . تا بلكه قبل از شروع آب شدن برف بتوانيم از گردنه بيدار عبور كنيم . اين گردنه در ارتفاع 2010 مترى قرار داشت و قسمت جنوبى آن زمين نرم با شيب ملايم بود . شترهاى ما توانستند خيلى به موقع از اين محل بگذرند .\r\nصبح روز بعد در سه ميلى تربت حيدريه از طرف حاكم در حالى كه توسط سرهنگ عليمحمد خان قرايى و پسرش سلطان عبد الرضا خان و سى سوار قرائى همراهى مىشد استقبال شديم و به اتفاق به طرف شهر به راه افتاديم .\r\nطايفه قرايى يكصد و پنجاه سرباز سوار دارد كه اسلحه بيشتر آنها نيز از نوع تفنگ پوزپر است . اين عده در حال حاضر در منطقهء تربت حيدريه به انجام وظيفه مشغولند . سران اين نيرو عبارتند از يك سرهنگ ، يك ياور و سه سلطان يا ريسالدار « 2 » كه در اختيار هريك پنجاه سوار ، يك مأمور پرداخت و يك ميرزا قرار دارد .\r\nهر سرباز ساليانه 17 تومان معادل 3 پوند و 8 شيلينگ نقدى و 5 / 2 خروار يا 1625 پوند غله دريافت مىدارد كه البته اين مقدار كفايت خرج ساليانهء يك سرباز و اسب وى را نيز نمىكند و در صورتى كه در كنار اين مقررى يك قطعه زمين زراعتى كوچك نداشته باشد كه در آن كشاورزى كند بىشك از عهدهء مخارج زن و فرزندان خود برنخواهد آمد .\r\nتربت حيدريه در نگاه اول ويرانه‌اى بيش نيست ، ديوارهاى بلند و محكم كه زمانى آن را احاطه كرده بود در حال حاضر شكسته و ويران شده . سابق بر اين مردم در درون اين حصار زندگى مىكرده‌اند تا از حمله و هجوم تركمن‌ها در امان باشند ولى اكنون بيشتر آنها دهات و آبادىهاى اطراف شهر را براى زندگى انتخاب كرده‌اند .\r\nشهر كنونى تربت حيدريه فقط بخش كوچكى از جمعيت سابق خود را دارد كه تعداد آنها نيز از پانصد خانوار متجاوز نيست . ارك شهر كه اكنون خرابه‌اى بيش نيست زمانى مقر آخرين حاكم قرايى بوده است . شايد نيمى از سكنهء شهر كه اكثر آنها نيز بچه بودند برفراز ويرانه‌هاى اين بناى بزرگ در انتظار ديدن ما به سر مىبردند .\r\nبه شهر وارد شديم و به سمت كاروانسرائى واقع در جنوب غربى ارك قديمى حركت كرديم . اكثر افراد گروه در اين محل پناهگاهى براى استراحت يافتند . منهم در همان نزديكى دو اتاق انتخاب كردم . در اينموقع حاكم كه تا آن لحظه ما را همراهى كرده بود خداحافظى كرد و بعد از ظهر آن روز دوباره براى ديدار از ما آمد .\r\nحاجى ميرزاى كاشف كه اكنون كاشف السلطنته ناميده مىشد ، و مدت دهسال\r\n\r\n\r\n","description":"","footnote":"\r\n( 1 ) - اسدآباد و كسكك جزء دهات تربت حيدريه ضبط شده است .\r\n( 2 ) -  Resaldar \r\n","page_name":" 54 ","page_number":70},
  {"content":"\r\n\r\nجزء هيئات نمايندگى ايران در پاريس به سر برده بود و فرانسه را به خوبى صحبت مىكرد ، حاكم تربت بود . براى بازديد او رفتم و به اتفاق از بازار شهر ديدن كرديم . طول اين بازار به 135 متر مىرسيد و از تقاطع چهارراه كه هريك بطور گنبدىشكل مسقف شده بود تشكيل مىگرديد . بازار مملو از جمعيت بود ، و ظاهر امر اينطور مىنمود كه فعاليت اقتصادى قابل توجهى در اين ناحيه جريان دارد . چند ارمنى روس در شهر ساكن بودند و بطوريكه گفته مىشد تجارت پشم كلا در دست آنها قرار داشت . تجارت برگه هلو و زردآلو و انواع ديگر ميوه از رونق خاصى برخوردار بود .\r\nاز ديدن بازار كه بازگشتيم سرهنگ سالخوردهء قرايى همراه با پسرش به ديدارم آمدند . بعد از رفتن آنها حاكم براى صرف شام پيش ما آمد . يكى از رسوم شايع و مورد احترام ايرانيان قربانى گوسفند در جلوى مهمان است . در تربت حيدريه بود كه اولين بار با چنين صحنه‌اى مواجه مىشدم و گوسفندى بر سر را هم ذبح مىگرديد . اعتقاد كلى مردم بر اين است كه قربانى كردن گوسفند باعث گشايش روزى و فراوانى نعمت و شادى مىگردد . جهت انجام اين كار ابتدا گوسفند را به پهلو بر روى زمين در فاصله‌اى چند از مهمان و در سر راه او مىخوابانند و گلوى آن را مىبرند و مىگذارند تا خون آن بر زمين جارى شود . سپس مهمان به راه خود ادامه داده و از روى خون گوسفند قربانى عبور مىكند .\r\nتربت حيدريه مدفن قطب الدين حيدر و به همين دليل بدين نام خوانده شده است .\r\nمقبرهء اين شخص صوفى در بناى نسبتا بزرگى از آجر قرمز كه گنبد بزرگى نيز آن را مىپوشاند قرار دارد . از اين بنا كه ديدن مىكردم ، به تعدادى درويش برخوردم ، حدس زدم كه يكى از آنها هندى است . لذا او را به زبان هندى خطاب كردم و او نيز بىدرنگ به من پاسخ گفت . معلوم شد كه او از سواران قديمى هنگ يكم سوارهء بنگال مىباشد كه سى سال پيش پيشاور را ترك گفته و به اين ديار روى آورده است . دراويش در سراسر دنيا پراكنده‌اند و زندگى خاص خود را مىگذرانند و اينطور به نظر مىرسد كه خانه و وابستگى به آن اصلا براى آنها معنا و مفهومى ندارد .\r\nاولين بار كه در سال 1881 م . از باكو ديدن كردم معبد هندوها در آنجا هنوز برقرار و آتش جاودانه در آن روشن نگاهداشته شده بود . در همان روزها بود كه معبد هندوها كم‌كم رونق خود را از دست داد و پيدايش نفت و كارخانجات و كارگاههاى وابسته به آن در باكو آن را به كنارى افكند . براى من اين سئوال بود كه چگونه هندوها در گذشته و سالهاى دور از درياى خزر عبور مىكرده و بين هندوستان و باكو آمد و شد مىكردند .\r\nدرآمد ناحيه تربت حيدريه گفته مىشود كه 70000 تومان ( 14000 پوند ) است كه البته اين مبلغ شامل عوايد خالصه يا زمين‌هاى ديوانى كه بالغ بر 10000 خروار غله\r\n\r\n","description":"","footnote":"","page_name":" 55 ","page_number":71},
  {"content":"\r\n\r\nاست ، نيست . اين منطقه روزگارى بخاطر توليد ابريشم از موقعيت و شهرت خاصى برخوردار بوده است . ليكن به علت بروز بيمارى و از بين رفتن كرم‌هاى ابريشم مىتوان گفت كه در حال حاضر اين صنعت ديگر رونقى نداشته و فراموش شده است . چاى ، نيل ، قلع و ورقه‌هاى مس و چند قلم ديگر كالا از هندوستان به اين منطقه مىآمد . امّا بيشتر آنچه كه در بازار يافت مىشد روسى بود و معلوم شد كه به غير از اين چند قلم محدود كالاها ، ساير اقلام از روسيه به اينجا آورده مىشود .\r\nاقامت ما در تربت حيدريه به سر رسيد . چند خدمتكار اسباب و اثاثيه را برداشته و زودتر از ما به راه افتادند . بعد از اينكه صبحانه را صرف كرديم خدمتكارهاى مسئول سفره وسائل را جمع‌آورى كرده و بر روى قاطرهاى خود بستند و به دنبال ديگران راه افتادند .\r\nدر ايران وسائل آبدارى را در يك خورجين دوطرفه بزرگ بر روى قاطر يا اسب قرار داده حمل مىكنند . در اين خورجين براى قرار دادن لوازم گوناگون جاسازى مناسب شده است . براى مثال وسائلى از قبيل سماور ، نعلبكى ، استكان ، سيخ ، . . . هريك در جاى مخصوص خود جا داده مىشود و دست آخر خود آبدار نيز بر روى اين بار سوار شده و راه مىافتد .\r\nپيشخدمت‌هايى كه با اين لوازم حركت مىكردند آماده بودند تا در طول راه هر زمان كه اراده كنيم به سرعت وسائل صرف غذا را فراهم سازند . در حد جنوبى تربت حيدريه به ناحيهء ميانده « 1 » رسيديم و حاكم تربت كه تا اينجا ما را همراهى كرده بود خداحافظى كرده و بازگشت . گفته مىشد از اينجا به بعد جزو قلمرو طبس محسوب مىگردد . كم‌كم به دهكدهء قوژد « 2 » رسيديم . زنها در لباس‌هاى سفيد بر سر ديوار نشسته و مردها نير در كوچه به تماشاى ما كه در حال عبور بوديم ايستاده بودند . كمى جلوتر كه رفتيم ناظر و ميراخور حاكم طبس از ما استقبال كرده و خوشامد گفتند . آنها يك درشكهء دو اسبه براى استفادهء ما با خود آورده بودند . امّا از آنجا كه به نظر نمىرسيد اسبها قادر باشدن در آن راه پوشيده از شن درشكهء خالى را هم بكشند ترجيح دادم كه از درشكه استفاده نكرده و آن را به حال خود بگذارم . دو ميل به جويمند مانده بود كه دو نوهء حاكم و معاون وى با تعدادى سوار و چند اسب يدك از ما استقبال كرده و ما را تا محل استقرارمان در قسمت جنوبى شهر همراهى نمودند . از طرف حاكم هدايايى مثل گوسفند و ميوه براى پذيرايى از ما فرستاده شده بود . هوا ابرى و سرد بود و دماسنج دماى هوا را در درون چادر را 5 درجه زير صفر نشان مىداد .\r\n\r\n\r\n","description":"","footnote":"\r\n( 1 و 2 ) - ميانده و قوژد جزء گناباد ضبط شده است . فرهنگ آباديهاى كشور . جلد 21 .\r\n","page_name":" 56 ","page_number":72},
  {"content":"\r\n\r\nروز بعد كريسمس بود و هوا آفتابى شد . صبح بود ، پسر بزرگ حاكم به اتفاق نوه‌هايش براى ديدار رسمى نزد ما آمد . بعد از ظهر همراه با سرهنگ ميسى ، دكتر دوك و ملابخش بديدار حاكم سالخوردهء طبس رفتيم . مقر حاكم در درون قلعه‌اى محصور واقع در بخش مركزى طبس قرار داشت و بناى آن ويرانه‌اى بيش نبود . پسر و نوهء حاكم در بيرون در به ما خيرمقدم گفتند و در داخل خود پيرمرد در انتظار ما بود ، ضعيف و بيمار از صندلى برخاست و به ما خوش‌آمد گفت . در صحبت‌هايى كه به ميان آمد حاكم نشان داد كه آدم جهانديده و مطلعى است و ما از مصاحبت وى لذت بسيار برديم . به درخواست حاكم ، دكتر دوك صبح آن روز به عيادت او رفته بود . اما واقعيت امر اين بود كه حاكم هفتاد و هفت سال داشت و به نظر نمىرسيد كه از عمر وى چندى باقى مانده باشد به اين ترتيب از دست دكتر كارى ساخته نبود . حاكم پير سئوالات زيادى در مورد انگليس و هندوستان مطرح نمود و مىگفت كه در قلمرو تحت حكومت وى معدن فيروزه موجود است كه سال‌ها سود سرشارى از آن عايد مىشده است . اما از آنجا كه در عمق 27 مترى به صخره برخورده بودند ديگر نتوانستند جلو روند و كار بهره‌بردارى از معدن متوقف گرديده بود . حاكم با روئى گشاده از ما دعوت كرد تا در مراجعت راه طبس را انتخاب كرده و چند روز مهمان او باشيم و ساعاتى را در آنجا به شكار بز كوهى و قوچ در تپه‌ها بگذرانيم . اما متأسفانه در بازگشت گذار ما به آن مسير نيفتاد .\r\nدهكدهء جويمند از توابع گناباد ناحيه‌اى بىحاصل و كم‌جمعيت است و سرتاسر آن را درخت‌هاى توت فرا گرفته و صنعت توليد ابريشم در حدّ محدودى فعال است . كل درآمد ساليانهء طبس حدود 30000 تومان ( 6000 پوند ) است كه از اين مقدار 10000 مربوط به گناباد ، 10000 مربوط به تون « 1 » ، طبس و بجستان نيز هريك 5000 تومان درآمد دارند . هنگام غروب پسر بزرگ حاكم براى صرف شام نزد ما آمد . در حالى كه دو نوهء حاكم و وزير وى نيز همراه او بودند . پسران دوم و سوم حاكم به ترتيب نواب او در طبس و تون بودند و ما آنها را نديديم .\r\nحكومت طبس براى سال‌هاى طولانى در دست همين خانواده بوده است . اينان كه تبار عربى دارند در زمان پادشاهان صفوى ( 1726 - 1499 م . ) از عربستان به ايران آورده شده‌اند و با در دست گرفتن حكومت طبس و موروثى كردن آن در اين خانواده با عنوان وكيل طبس توانستند استقلال خود را حفظ نمايند . مير محمد خان آخرين وكيل طبس و پدر حاكم فعلى است . مىگويند كه او نادر ميرزا پسر شاهرخ را در سال 1776 م . دستگير\r\n\r\n\r\n","description":"","footnote":"\r\n( 1 ) - امروزه فردوس گفته مىشود .\r\n","page_name":" 57 ","page_number":73},
  {"content":"\r\n\r\nو به زندان انداخت . همچنين از مشهد در برابر هجوم افغان‌ها به سركردگى احمد خان دفاع كرده . بعد از مير محمد خان پسرش حاجى محمد باقر خان حاكم فعلى به قدرت رسيد و در سال 1867 م . زمانى كه ناصر الدين شاه از خراسان ديدن مىكرد او را به لقب عماد الملك مفتخر ساخت . بايد اضافه كنم كه محمد باقر خان به سال 1894 م . وفات يافت . در مورد وى گفته مىشد كه يكى از ثروتمندترين حكام منطقه است و صاحب خزائن و جواهرات بسيار . بهرحال از صحت اين مدعا اطلاع دقيقى ندارم . محمد باقر خان در موقع مرگ به هيچيك از پسرانش اعتماد نكرد و محل گنجينه‌هاى خود را به آنها نگفت . او درگذشت و كسى نتوانست به ثروت افسانه‌اى وى دست يابد . بلافاصله بعد از مرگ وى پسرانش طلاآلات و جواهراتى را كه در دسترس بود به پول نقد حدود 29000 تومان معادل 5800 پوند تبديل كردند . زمين‌هاى متعلق به وى نيز بىدرنگ به مبلغى برابر 4000 تومان يا 8000 پوند به فروش رسيد . از پولى كه با اين وصف به دست پسران محمد باقر خان آمد هداياى زياد و هنگفتى براى شاه ، صدر اعظم ، والى خراسان ، وزير وى تهيه و فرستاده شد ، به اين اميد كه حكومت اين ناحيه باز هم در خانوادهء آنها باقى بماند .\r\nبدين‌ترتيب على اكبر خان پسر بزرگ محمد باقر خان توانست حكومت طبس را بدست آورده و عنوان عماد الملك را از آن خود سازد و برادران ديگر وى نيز بنام‌هاى محمد رضا خان و ابو القاسم خان پس از اخذ عناوين عماد الديوان و معين الديوان به عنوان نايب الحكومة در نواحى طبس به كار مشغول شدند . اين وضع به درازا نكشيد و على اكبر خان بخاطر بىلياقتى و بىكفايتى خود و همچنين توطئه‌هاى برادرانش و روحانيان آن ناحيه كه او را بابى خواندند از كار بر كنار و به تهران فراخوانده شد . برادر ديگر او با فروش زمين‌هايش توانست هداياى چشمگيرى براى شاه بفرستد و حكومت را از آن خود سازد .\r\nدر سال 1896 م . محمد رضا خان عماد الديوان نيز از كار بر كنار شد و حكومت طبس به حاكم سيستان حشمت الملك كه نوهء عماد الملك بزرگ را به همسرى داشت و مبلغ هنگفتى نيز به عنوان پيشكش به دربار تهران فرستاد ، سپرده شد . حشمت الملك نيز بيش از يكسال در اين مقام نماند . در طول اين مدت عماد الملك كه در تهران به سر مىبرد در تلاش تثبيت موقعيت خود و بازگشت به حكومت بود . حشمت الملك در طول اين يكسال توانست عماد الملك را كنار نگهداشته و در قدرت بماند . در سال 1897 م . زمانيكه ركن الدوله والى خراسان شد حشمت الملك را بر كنار كرد .\r\nو عماد الديوان را به حكومت طبس منصوب نمود . اين انتصاب از طرف حكومت تهران تأئيد نشد و عماد الملك كه توانسته بود هداياى قابل ملاحظه‌اى تقديم به دربار كند دوباره به حكومت طبس گماشته شد و بردار وى عماد الديوان نيز به اخذ عنوان عماد الممالك مفتخر\r\n\r\n","description":"","footnote":"","page_name":" 58 ","page_number":74},
  {"content":"\r\n\r\nگرديد . وقتى كه منطقه را ترك مىگفتم . اوضاع منطقه از اين قرار بود . حالا تغييرات آتى چه خواهد بود و چه كسى قدرت را بدست خواهد گرفت چيزى است كه آينده نشان خواهد داد .\r\nامكان دارد كه اين سه برادر كم‌كم قدرت مالى خود را از دست بدهند و خانوادهء ديگرى بتواند حكومت طبس را از آن خود سازد .\r\nدر ايران مقدمات سقوط و بركنارى حكومت‌هاى محلى به سرعت و راحتى فراهم مىگردد . آنچه در طبس مشاهده شد فقط نمونه‌اى از اين وضع است . در اين ناحيه خانواده‌هاى متعدد بزرگى از خراسان قدرت را بدست داشتند و يكى بعد از ديگرى نيز موقعيت خود را در اوايل اين قرن از دست داده و بر كنار شدند .\r\n\r\n","description":"","footnote":"","page_name":" 59 ","page_number":75},
  {"content":"\r\n . \r\n","description":"","footnote":"","page_name":" 60 ","page_number":76},
  {"content":"\r\n\r\n\r\nبخش ششم قاين و بيرجند\r\nبعد از جويمند از زمين‌هايى صاف و شن‌زار گذشتيم تا به كاخك « 1 » رسيديم .\r\nكاخك ده خوش‌منظره‌اى است در دامنهء تپه‌هاى سياه‌كوه كه به طرف جنوب به سمت گناباد امتداد مىيابد . زمين‌هاى نزديك به دهكده تماما پوشيده از درختان هرس‌شدهء توت بود كه تا خود دهكده ادامه مىيافت . از كنار بناى زيبايى گذشتيم كه گنبد آن كاشىكارى شده بود . اينجا مقبرهء سلطان محمد بود كه گفته مىشد برادر امام رضاست كه در مشهد مدفون است . در اين محل تعداد زيادى ملا و سيّد نيز زندگى مىكردند . مردم دهكده تمام روز در اطراف اردوگاه جمع مىشدند و از تماشاى ما خارجيان و يا به قول خودشان فرنگىها لذت مىبردند . در اين ده كار مردم فقط ساختن سوهان‌هاى منبت جيبى كوچك بود .\r\nدر دهات خضرى « 2 » و دشت بياض « 3 » تمام مردم از خانه‌ها بيرون آمدند تا ما را نظاره كنند . اينجا در طرز لباس پوشيدن مردم تغييراتى پيش آمده بود . مردان به جز چند نفر كه عمامه به سر داشتند . اكثرا از كلاه‌هاى پوست بره استفاده مىكردند . زنها نيز سبزه و سرخرو بودند و چارقدهايى گلدار بجاى نوع سفيدى كه قبلا ديده بوديم به سر داشتند . مواد غذايى\r\n\r\n\r\n","description":"","footnote":"\r\n( 1 ) - كاخك - نام يكى از دهستانهاى بخش حومه ، جويمند شهرستان گناباد . فرهنگ جغرافيائى ايران جلد 9 .\r\n( 2 ) - خضرى - دهى از دهستان نيم بلوك بخش قاين شهرستان بيرجند . فرهنگ جغرافيائى ايران جلد 9 .\r\n( 3 ) - دشت بياض - دهى از دهستان نيم بلوك بخش قاين شهرستان بيرجند . فرهنگ جغرافيائى ايران جلد 9 . مؤلف دشت پياز آورده است . مردم محل نيز دشت پياز گويند . ص 5 حرف دال ، لغت‌نامهء دهخدا .\r\n","page_name":" 61 ","page_number":77},
  {"content":"\r\n\r\nبسيار فراوان و ارزان بود . براى مثال سه مرغ را مىشد به يك قران يعنى هر مرغ يك و نيم پنى خريدارى نمود . در نوغاب « 1 » از طرف نمايندهء حاكم در قاين و هشت سوار كه توسط وى براى همراهى ما فرستاده شده بودند استقبال شديم .\r\nشهر قديمى قاين از چند خانهء محقر و محصور به ديوار گلى تشكيل شده بود . حال آنكه بازار ، مسجد ، مدرسه و قسمت اعظم شهر در بيرون از اين حصار قديمى قرار داشت . از ميان بازار گذشتيم . در طرفين آن جز چند دكان رنگرزى و كفشدوزى چيز ديگرى به چشم نمىخورد . فقط مسجد بود كه از ساير ساختمان‌ها بلندتر بود و مطابق نوشته‌اى كه بر روى سنگ سردر آن خوانده مىشد بناى آن متعلق به سال 1368 م . بود .\r\nدر طول ده سال گذشته بازار ابريشم كم‌كم از رونق افتاده و جاى خود را به تجارت زعفران داده بود . علت اين امر بالا رفتن روزبه‌روز بهاى زعفران بود كه كشت آن سال‌به‌سال افزايش مىيافت . زعفران كه تا چندى بيش هر هفت مثقال آن به يك قران معادل يك پنى براى هر اونس « 2 » به فروش مىرسيد . اكنون به هر 5 / 2 مثقال به يك قران خريدارى مىشد . اكثر ساكنين شهر را سيدها و ملاها تشكيل مىدهند كه هر دو گروه در ايران جزو طبقهء كارگر محسوب نمىشوند ، به جز هدايت و ارشاد مردم در امور دينى كار مهم ديگرى ندارند . از آنجا كه كشف ترياك در اين ناحيه معمول شده بود ، افراد زيادى به كشيدن آن معتاد شده بودند به نحوى كه آثار شوم آن به وضوح در چهرهء آنان قابل رويت بود .\r\nدر ايران به غير از مالياتى كه از زمين‌هاى زراعتى گرفته مىشود . براى كشت ترياك ماليات ديگرى اخذ نمىگردد . لذا بخاطر ارزانى بيش از حد اين ماده استفاده از آن نيز روزبه‌روز بيشتر معمول مىشود . كشيدن ترياك نه تنها بين مردان بلكه بين زنان و حتى بچه‌ها نيز رايج شده است . تأثيرات خطرناك و سوء اعتياد براى سلامت جامعهء ايران در آيندهء نزديك نمودار خواهد شد . اينطور به نظر مىرسد كه كشيدن ترياك اثراتى به مراتب شديدتر و بدتر از خوردن آن دارد .\r\nبيشتر تجارت قاين از طريق بندرعباس در كنار خليج فارس انجام مىشود و فقط اندكى از آن از طريق سبزوار صورت مىگيرد . زعفران ، ترياك ، پشم و پوست به بندرعباس فرستاده شده و بجاى آن دارو ، ورقه‌هاى آهن ، نيل و چاى وارد مىشود . مىتوان گفت كه دو سوم تجارت اين ناحيه از طريق بندرعباس و يك‌سوم باقيماندهء آن از راه مشهد و سبزوار صورت مىگيرد . شكر كلا از روسيه و از طريق سبزوار به اين ناحيه آورده مىشد .\r\n\r\n\r\n","description":"","footnote":"\r\n( 1 ) - دهى است جزو دهات حومهء شهرستان گناباد جلد 21 فرهنگ آباديهاى كشور .\r\n( 2 ) - هر اونس معادل 3 / 28 گرم است .\r\n","page_name":" 62 ","page_number":78},
  {"content":"\r\n\r\nاز تپه‌هاى واقع در جنوب شهر بالا رفتم تا از خرابه‌هاى قلعهء قديمى ديدن كنم .\r\nديوارها تماما از سنگ و ساروج ساخته شده و فضاى نسبتا بزرگى را احاطه كرده بود . از فراز تپه‌ها در قسمت شرقى شهر قلعه‌اى كوچكتر و شبيه به همين قلعه وجود داشت كه قلعهء دختر خوانده مىشد . جاى پاى بز كوهى و قوچ را در راه ديديم ، اما اصلا به اين حيوانات برنخورديم . پديدهء عجيبى كه در بالاى تپه نظر مرا به خود جلب كرد چاهى بود كه از درون آن بخار گرم خارج مىشد . در نتيجه عليرغم سرماى بيش از حد منطقه كه شب گذشته به 12 درجه زير صفر مىرسيد در اينجا فضايى شبيه به يك گلخانه پديد آمده بود به نحوى كه صخره‌ها كاملا مرطوب و پوشيده از خزه و ديگر رستنىها بود .\r\nصبح روز بعد ، يعنى اولين روز سال 1894 م . به دو گروه تقسيم شديم . ميسى و دوك به درخش « 1 » رفتند تا از صنعت قاليبافى در آن ناحيه ديدن كنند . من و ملابخش نيز به راه خود به طرف بيرجند ادامه داديم . ابتدا به روم « 2 » و پس از گذشتن از چند تپه به سده « 3 » رسيديم . در اين محل نايب الحكومهء قاين سكونت داشت . او به ما خوشامد گفته و بر آن شد تا ما را همراهى كند . در راه سرمست از غرور كاروانسرايى را كه به فرمان وى ساخته شده بود به من نشان داد . من نيز او را به خاطر اين اقدام انسان‌دوستانه تحسين كرده و از خداوند برايش طلب خير نمودم . در اين دهكده 150 خانوار زندگى مىكردند و ما مىبايست مواد غذايى لازم را براى سفرمان در روز بعد در محلى به نام غيپ « 4 » كه 15 خانوار سكنه داشت و نمىشد چيزى در آن تهيه نمود فراهم كنيم . مسير ما از وسط تپه ماهورها مىگذشت و هوا آنقدر سرد بود كه يخ‌ها حتى بعد از تابش مدام آفتاب در تمام طول روز آب نشده بود . در حالى كه چندين لباس گرم و ضخيم به تن داشتم و روى همه آنها يك پوستين افغانى پوشيده بودم هنوز احساس گرمى نمىكردم .\r\nدر چهارم ژانويه 1894 م . به بيرجند رسيديم . دو مايل به شهر مانده بود كه از طرف شوكت الملك « 5 » حاكم قاين استقبال شديم . شوكت الملك در بيرجند سكونت داشت . پدر\r\n\r\n\r\n","description":"","footnote":"\r\n( 1 ) - دهى است از دهستان شاخنات بخش در ميان شهرستان بيرجند . مأخذ فوق .\r\n( 2 ) - دهى است از بخش قاين شهرستان بيرجند . مأخذ فوق .\r\n( 3 ) - دهى است از بخش قاين شهرستان بيرجند . مأخذ فوق . دهى به همين نام در دهستان بالا خواف شهرستان تربت حيدريهء وجود دارد .\r\n( 4 ) - در فرهنگ آباديهاى كشور غيب ضبط شده است كه دهى از دهستان القور بخش حومهء شهرستان بيرجند است .\r\n( 5 ) - اسمعيل خان خزيمه سرسلسله خاندان علم ساليان دراز در قاين و سيستان و بعضى قسمتهاى -\r\n","page_name":" 63 ","page_number":79},
  {"content":"\r\n\r\nوى عنوان امير قاين را دارا بود و بعد از مرگ او اين عنوان از طرف دولت ايران به پسرش داده نشد . در واقع با اين عمل از قدرت محلى شوكت الملك تا حد زيادى كاسته شد .\r\nپسرعموى شوكت الملك حاجى عبد العلى خان ، سرهنگ فرماندهء توپخانه مستقر در بيرجند با سى سوار و بيست سرباز پياده و چند اسب يدك شوكت الملك را همراهى ميكردند . حاكم در درون كالسكه‌اى نشسته بود و از من نيز خواست تا بقيه راه را همراه او و در درون كالسكه طى كنم . ليكن من او را به اسب‌سوارى ترغيب نمودم . از بازار گذشتيم و به محلى كه براى استقرار ما در آنسوى شهر در نظر گرفته شده بود رسيديم . حاكم نيز براى صرف چاى با ما به درون آمد . حاكم خانهء ييلاقى خود را كه درون باغ بسيار زيبايى قرار داشت براى اقامت ما پيشنهاد كرده بود اما من از بيم اينكه مبادا از طرف گروه ما يا حيواناتى كه همراه داشتيم صدمه‌اى به باغ وى وارد شود قبول نكردم .\r\nهمين كه شوكت الملك ما را ترك گفت . فرستاده‌اى از طرف برادرش حشمت الملك حاكم سيستان رسيد و مراتب تأسف وى را بخاطر اينكه به علت بيمارى نتوانسته است به استقبال ما بيايد ابراز داشت . در اينجا لازم است كه شرح‌حالى از اين خانواده را متذكر شوم . هر دو برادر يعنى مير اسماعيل خان شوكت الملك حاكم قاين و بيرجند و مير على اكبر خان حاكم سيستان در حدود پنجاه سال دارند .\r\nبنيان‌گذار اين خانواده مير على خان از طايفهء عرب خزيمه كه گفته مىشود بالاجبار در زمان خليفه هارون الرشيد ( 809 - 786 م . ) همراه با قبيله‌اش از عربستان به خراسان كوچ داده شده و در منطقه قاينات سكنى داده شدند . اين خانواده گله‌دار بوده و ثروت زيادى در اختيار داشتند و توانستند تدريجا بر قدرت خود بيفزايند به نحوى كه در اواخر قرن هفدهم رئيس آنها مير علم خان امير قاين گشت . پسرش مير معصوم خان گفته مىشود كه در سپاه نادر شاه ( 1747 - 1736 م . ) خدمت مىكرده است . نوهء وى نيز مير علم خان دوم بوده ، كه مىگويند همان كسى است كه در سال 1748 م . شاهرخ ميرزا نوهء نادر شاه را در مشهد كور كرد . در ناآرامىهايى كه به تعاقب اين امر درگرفت مير علم خان دوم توانست قدرت زيادى كسب كند و خود را امير خراسان بخواند . اما بدست احمد شاه ابدالى مجبور به عقب‌نشينى و فرار گرديد . بعد از او مير اسماعيل خان و سپس مير علم خان سوم پدربزرگ مير علم خان چهارم به ترتيب حكومت قاين را بدست گرفتند .\r\n\r\n\r\n","description":"","footnote":"\r\n- ديگر حكومت داشته است . ص 131 جلد اول شرح‌حال رحال ايران تأليف مهدى بامداد . شرح احوال اين خانواده در كتاب مجمل التواريخ گلستانه ، مطلع الشمس و خاطرات سياسى سيد مهدى فرخ نشر امير كبير سال 1347 مندرج است .\r\n","page_name":" 64 ","page_number":80},
  {"content":"\r\n\r\nحشمت الملك كه پدر اين دو برادر است در زمان مأموريت ژنرال سرفردريك گلداسميد « 1 » در سال 1872 م . حاكم قاين و از معروفيت خاصى برخوردار بود . در سال 1891 م . حشمت الملك در مشهد درگذشت و عنوان وى همراه با حكومت سيستان به پسر بزرگ وى مير على اكبر خان سپرده شد . پسر ديگر او مير اسماعيل خان نيز با عنوان شوكت الملك به حكومت قاين منصوب گرديد . بدين ترتيب حكومت ايران موفق شده است قدرت اين خانواده را تا حدى كاهش دهد و عنوان امير را از جلوى نام آنها حذف نمايد . به ترتيبى كه در حال حاضر آنها فقط حكمران يا حاكم قاين و بيرجند خوانده مىشوند . زمانيكه قدرت يك خانواده بدين نحو تقسيم شود . نفوذ محلى آنها نيز كاهش مىيابد و مىتوان انتظار داشت كه كم‌كم حكومت نيز از دست اين خانواده خارج شود و حكمرانان آتى در اين نواحى فقط مأمورينى باشند كه بدون هيچگونه وابستگى و خويشاوندى با مردم منطقه فقط با روى كار آمدن والى جديد به كار گمارده شوند . درست همانند حكومتى كه هم‌اكنون در تربت حيدريه بر سر كار است .\r\nروز بعد از ورودم ميسى و دوك نيز از سفر خود به درخش بازگشته و به ما ملحق شدند . آنها مىگفتند كه صنعت قاليبافى در آن منطقه رواج فراوانى داشته و قالىهاى آن ناحيه به قيمت بسيار بالايى در تهران و اسلامبول خريدارى مىشود . رنگهايى كه در اين قاليها به كار مىرود بسيار روشن است و مطابق با سليقهء انگليسىها نيست . بيشتر قاليها از پشم‌هايى كه بطور مصنوعى رنگ مىگردند بافته مىشوند . در كل ، بافت آنها بسيار خوب است . بعضى از قالىهاى كه مرغوب‌تر بودند نقش بسيار زيبا و جالبى داشته و كرك‌هايى بنفش‌رنگ در آن به كار رفته بود . استفاده از كرك به اين رنگ در ساير نواحى ايران معمول نيست . اين قاليها قيمت بسيار گرانى داشتند . چيزى از ورود ميسى و دوك نگذشته بود ، كه حشمت الملك و شوكت الملك رسما به ديدار ما آمدند . حشمت الملك در دهى بنام حاجىآباد « 2 » كه در شش ميلى بيرجند قرار داشت زندگى مىكرد و اين مسير را با كالسكه پيموده بود . پسر بزرگ وى كه چهارده سال داشت به عنوان فرستاده و مأمور پدرش در سيستان به سر مىبرد . شوكت الملك بر خلاف حشمت الملك كه تنها آمده بود برادر كوچك خود محمد ابراهيم خان پسرعمو و سرهنگ فرمانده توپخانه را نيز به همراه داشت .\r\nگفته مىشد كه امير قاين بعد از مرگ 000 / 60 تومان نقد معادل 000 / 12 پوند ، مقدار زيادى جواهرات ، اسلحه و زمين را براى بازماندگان خود به ارث گذاشته بود . وقتى كه من\r\n\r\n\r\n","description":"","footnote":"\r\n( 1 ) -  General Sir Frederick Goldsmid \r\n( 2 ) - قريه‌اى كنار راه بيرجند به زاهدان است . ميان بژده و شوكت‌آباد . جلد 9 ، فرهنگ جغرافيائى ايران .\r\n","page_name":" 65 ","page_number":81},
  {"content":"\r\n\r\nدر بيرجند بودم هنوز نسبت به تقسيم اين ثروت اقدام نشده بود و به نظر مىرسيد در اين خصوص اختلافاتى ميان اين برادران بروز خواهد كرد .\r\nبراى بازديد شوكت الملك به محل اقامت او در دهكدهء عابدين در 5 / 1 ميلى خارج شهر رفتم . در اين محل شوكت الملك يك اتاق پذيرايى به طول 7 متر و نيم و ايوان بزرگى در دو طرف كه در عقب آن نيز محلّى براى اقامت خانواده وى بنام اندرون قرار داشت بنا كرده بود . دهى كه سابق بر اين پدر شوكت الملك در آن زندگى مىكرد اكبرآباد نام داشت و در يك ميلى شرق دهكدهء عابدين قرار گرفته و خالى از سكنه بود . شوكت الملك مدعى بود كه قلمرو تحت حكومت وى از بندان از سمت سيستان تا دهكدهء سر چاه عمارى « 1 » در ابتداى كوير ، در طرف كرمان در دوازده فرسخى بيرجند گسترده است . بعد از اين ناحيه كوير در طولى برابر با 60 فرسخ قرار گرفته كه پس از آن ناحيه كرمان آغاز مىگردد . بنا به گفته وى قافله‌هاى شتر اين كوير را در سه شبانه‌روز طى مىكنند كه البته مردان فقط براى مصرف خود مقدار آب كافى برمىدارند و در طول راه به شترها آب داده نمىشود . از اين مسير بيست و هشت روز طول مىكشيد تا كاروانى از بيرجند به بندرعباس برسد . يعنى سيزده روز از بيرجند به كرمان و پانزده روز از كرمان تا بندرعباس . مسير ديگرى كه باز به بندرعباس ختم مىگردد و از اين يكى طولانىتر است كمى به طرف شرق از نه « 2 » و بم عبور مىكند . كاروان‌ها اين مسير را در عرض پنجاه روز طى مىكنند و معمولا فقط يك بار در سال آن هم به ترتيبى كه رفت و برگشت در زمستان باشد به اين سفر تن در مىدهند . بخاطر گرماى بيش از حد كوير هيچ كاروانى قادر به عبور از آن در تابستان نيست .\r\nبعد از اين صحبت‌ها حاكم مجموعهء اسلحه‌هايش را كه گمان مىكنم بيشتر آنها را از پدرش به ارث برده بود با علاقهء خاصى به ما نشان داد و تمام مدت حالتى داشت كه نمايانگر علاقه و دلبستگى فراوان به اين مجموعه بود . او همچنين چند اسلحهء ته‌پر را كه در بيرجند و به فرمان وى ساخته شده بود به ما نشان داد . اين تفنگ‌ها قنداقى محكم و از جنس برنج داشت و گفته مىشد كه از اين اسلحه هزار عدد ساخته شده است . حاكم سيستان حشمت الملك در درون چادر ما را به حضور پذيرفته و پذيرايى كرد . براى ما همراه با چاى يك نان بادامى بسيار عالى كه خانوادهء وى طبخ كرده بود و مقدارى شيرينى آورده شد .\r\nزمانى كه در بيرجند بودم مستوفى قاين ، جوانى كه دربرآورد درآمد قاين و سيستان دست داشت و تجربه و اطلاعات زيادى نيز در اين خصوص دارا بود به ديدارم آمد . همچنين\r\n\r\n\r\n","description":"","footnote":"\r\n( 1 ) - دهى از دهستان خوسف شهرستان بيرجند . فرهنگ آباديهاى كشور جلد 21 .\r\n( 2 ) - مركز دهستان نه جزء بخش نهبندان شهرستان بيرجند . فرهنگ آباديهاى كشور جلد 21 .\r\n","page_name":" 66 ","page_number":82},
  {"content":"\r\n\r\nبه درخواست سرهنگ فرماندهء توپخانه براى ديدن اسلحه‌هاى آنها رفتم . او در لباس تمام رسمى - متشكل از يك كت تيره و شلوارى كه دمپاى آن را در ساق پوتين مهميزدار قرار داده بود ، در حالى كه عمامهء سفيد به سر و ستاره‌اى به سينه داشت ، به ما خوشامد گفت و يك گارد احترام دوازده نفرى در لباس مخصوص هنگ توپخانه توپ‌ها را به نمايش گذاشته بودند . لباس اين عده با نوار آبىرنگى كه بر روى كلاه و شلوارشان بود و همچنين بندهاى سرشانهء آبى داشت از لباس ديگر گروه‌هاى نظامى متمايز مىشد . اين افراد همگى آذربايجانى بودند و به نظر مىرسد كه تمام كسانى كه در هنگ توپخانه خدمت مىكنند از ترك‌هاى اين منطقهء ايران‌اند . كلا شش عدد توپ برنجى بود كه از اين تعداد پنج عدد بدون خان بودند و از نوشته‌هاى روى آنها معلوم مىشد كه در تهران و حدود پنجاه سال قبل ساخته شده‌اند . آخرين توپ مستعمل بود و تاريخ ساخت آن به قبل از 1865 م . مىرسيد . عراده دو توپ شكسته شده و نمىشد از آنها استفاده كرد . كلا اسبى براى كشيدن توپ‌ها نبود . جدار همهء توپها تقريبا خورده شده و خانه‌خانه بود و به نظر نمىرسيد كه در صورت لزوم بتوان آنها را به كار گرفت . بعدها شنيدم كه يك سال بعد از ديدار من توپ‌هاى جديدى براى آنها فرستاده شد .\r\nبيرجند شهر نسبتا بزرگى بود و گفته مىشد كه 25000 سكنه دارد . شهر رو به آبادى بود و چنين به نظر ميرسيد كه خانه‌ها نوساز و مردم در آن ساكن هستند و فقط تعداد كمى خانه‌هاى ويران و متروك ، بر خلاف ساير نقاط ايران در آن ديده مىشد . در اطراف شهر به خاطر كمبود كلى آب در منطقه ، باغ فراوان نبود . آب قنات كه در شهر جارى بود مزه شورى داشت و قابل آشاميدن نبود . آب شيرين از چشمه‌هاى نزديك دهكدهء متعلق به حاكم و واقع در پاى كوه باقران تهيه مىشد . اين تپه‌ها جنوب بيرجند را احاطه كرده و در طول دوازده و پهناى چهار فرسخ گسترده‌اند . در دامنهء اين تپه‌ها چشمه‌سارهاى كوچكى وجود دارد كه در طول تابستان مردم بسيارى را به سوى خود مىكشاند و ممكن است سبب استفاده مردم از اين مكان به علت نداشتن سرگرمى ديگرى باشد بز كوهى و آهو در اين ناحيه كمياب است .\r\nگفته مىشد كه تمامى تجارت بيرجند از طريق بندرعباس انجام مىشود . ليكن به نظر مىرسيد كه اين مطلب صددرصد درست نباشد . تجارت پشم در دست چند تاجر ارمنى بود كه در سبزوار به سر مىبردند و ساليانه در حدود پنج هزار بار شتر پشم و كالاهاى ديگر از طريق اين شهر براى عبور از درياى خزر صادر مىشد . شكر كلا از روسيه از طريق سبزوار و از فرانسه از راه بندرعباس به اين ناحيه آورده مىشد . كه اولى هر من 5 / 6 قران و دومى به قيمت هر من 7 قران به فروش مىرسيد . هر من حدودا معادل 5 / 6 پوند است .\r\n\r\n","description":"","footnote":"","page_name":" 67 ","page_number":83},
  {"content":"\r\n\r\nهمچنين مىگفتند كه نسبت اقلام پارچه‌هاى انگليسى كه به اين ناحيه وارد مىشد در مقايسه با كالاهاى روس 5 به 3 است با اين حال من نتوانستم به صحت يا كذب اين مطلب پى ببرم .\r\nشنيدم كه در طول سال 3800 بار شتر ، خشكبار ، پوست ، زعفران و ترياك توسط تجار بيرجندى به بندرعباس ارسال مىشد . اين كاروان‌ها معمولا از راه طولانىتر يعنى از طريق نه و بم حركت مىكردند و هر دفعهء رفت يا برگشت نزديك به دو ماه در راه بودند .\r\nاين كاروان‌ها در موقع بازگشت با خود پارچه ، چاى ، ادويه ، آهن ، نيل ، شكر و مس مىآوردند .\r\nدولت ايران براى كل ناحيهء قاين كه تحت اختيار شوكت الملك بود ، درآمدى حدود 32300 تومان معادل 6660 پوند تعيين كرده بود .\r\nهنگام ترك بيرجند براى خداحافظى و تشكر و قدردانى از محبت‌هايى كه شوكت الملك در حق ما روا داشته بود به ديدارش رفتم . او و برادرش زحمات زيادى را براى پذيرايى از ما در طول اقامتمان متقبل شدند . پيشنهاد آنها را براى فراهم كردن كالاى مورد نياز گروه بطور مجانى قبول نكردم . اما دعوت آنها را براى ميهمانى شام مفصل و جشن نتوانستم رد كنم و اين زحمت زيادى براى آنها داشت .\r\nاين دو برادر اجناسى از قبيل 45 كيلو گوشت ، 23 كيلو شكر ، 45 كيلو روغن ، بيست راس گوسفند 136 كيلو برنج 136 كيلو نان ، 5 / 4 كيلو چاى و چند بطرى شربت و آب ليمو و مقدار زيادى زعفران و مواد ديگر براى ما فراهم كردند . افراد گروه ما براستى نتوانستند اين محبت‌ها را جبران كنند . حتى خود من نيز به سختى توانستم هداياى كوچكى براى آنها تهيه نمايم .\r\nدر محلى بنام بوج « 1 » در هفت ميلى بيرجند اردو زديم . تا با حشمت الملك كه در دهكدهء حاجىآباد اقامت داشت خداحافظى كنيم . حشمت الملك نيز در پاسخ تعدادى فراش‌باشى را براى همراهى ما تا مسافتى دور از قائن مأمور كرد . راهى كه از بيرجند تا بندان مىرفت عارى از هرگونه گياه و به شدت سرد بود . اولين محله‌اى به آن برخورديم مود « 2 » نام داشت . وقتى كه به آنجا رسيديم باد و بوران كم‌كم به بارش برف تبديل شد . در اين دهكده كلا سيصد خانوار زندگى مىكردند كه همگى آن‌ها به بافت برك يا پارچه‌هاى\r\n\r\n\r\n","description":"","footnote":"\r\n( 1 ) - بوج : در فرهنگ جغرافيائى ايران جلد نهم بواج ضبط شده است كه دهى است از بخش در ميان شهرستان بيرجند . ولى در فرهنگ آباديهاى كشور جزء دهستان القور آمده است .\r\n( 2 ) - مود - دهى است از بخش در ميان شهرستان بيرجند . جلد نهم ، فرهنگ جغرافيائى ايران .\r\n","page_name":" 68 ","page_number":84},
  {"content":"\r\n\r\nپشمى اشتغال داشتند . بعد از مود به سربيشه « 1 » رسيديم . در طول راه برف مىباريد و تنها نشانه‌اى كه از حيات و زندگى به چشم ما خورد استخرى بود كه تقريبا در ميانهء راه قرار داشت . در سربيشه حدود 700 خانهء گلى و گنبدى در كنار يكديگر قرار گرفته بود . ارتفاع اين ناحيه 1700 متر و بيش از حد سرد بود . تمام مدتى كه در اين محل بوديم برف مىباريد و از اينكه بعد از گذشتن از اين ناحيه مسير ما در ارتفاع كمترى قرار مىگرفت بسيار خوشحال بوديم . مردم اين محل كلا به كار نمدمالى اشتغال داشتند . از دهكده كه خارج شديم به شترسوارى برخورديم كه اهل هرات بود . او كه قبلا در مأموريت مرزى افغانستان در استخدام و همراه ما بود ، ما را شناخته پيش آمد و مراتب دوستى را بجاى آورد . او به سوى نرماشير « 2 » مىرفت كه به گفتهء او يكى از نواحى مهم توليد حنا در ايران مىباشد و هرساله هزاران بار شتر حنا ، از آن به يزد ارسال مىشود تا قبل از توزيع آن در سرتاسر كشور نسبت به سائيدن و پودر گردن آن اقدام شود .\r\nبعد از سربيشه به سهل‌آباد « 3 » رسيديم . ارتفاع زمين در اين ناحيه به 450 متر تقليل يافته بود . بارش برف به باران تبديل شد و بدنبال آن يخبندان بود به نحوى كه چادرهاى ما چنان يخ زدند كه نتوانستيم آنها را جمع كنيم و بناچار مجبور شديم تا آب شدن آنها منتظر بمانيم .\r\nبر خلاف سربيشه زمينهاى بعد از آن علفزار و پر از بوته بود . از جمله علفهايى كه تا قد يك متر و نيم نيز روئيده بود . يكى تاق « 4 » بود كه شترها آن را در موقع سبزى مىخورند و ديگر كيج « 5 » كه رنگ آن تيره‌تر است . همچنين علف ديگرى نيز بود كه به صورت بوته‌هاى كوچك و به قد سى سانتيمتر روئيده بود و تريخ « 6 » نام داشت كه گفته مىشد كليه حيوانات آن را مىخورند .\r\nدر دهكدهء طارق « 7 » دوباره به ارتفاعى نزديك به 1800 متر رسيديم . هوا بسيار سرد شد و همانطور سرد ماند و باشلق قفقازى كه همراه داشتم بسيار به كارم آمد . هركسى كه در طول زمستان در منطقهء آسياى مركزى سفر كند بناچار بايد يك باشلق همراه داشته باشد . تا\r\n\r\n\r\n","description":"","footnote":"\r\n( 1 ) - دهى از بخش در ميان شهرستان بيرجند است . مأخذ فوق .\r\n( 2 ) - نرماشير - نرماسير . از طرف شمال محدود است به بم ، از مشرق به كوير ، از جنوب به بلوچستان ، از مغرب به جيرفت . . . محصولش : گندم ، جو ، حنا ، نيل . . . است . ص 2115 فرهنگ معين ، بخش اعلام .\r\n( 3 ) - سهل‌آباد : دهى است از بخش شوسف شهرستان بيرجند ، جلد 21 ، فرهنگ آباديهاى كشور .\r\n( 4 ) -  Tak \r\n( 5 ) -  Kich \r\n( 6 ) -  Tirikh \r\n( 7 ) - طارق : دهى از دهستان نهبندان بخش شوسف شهرستان بيرجند . ماخذ فوق .\r\n","page_name":" 69 ","page_number":85},
  {"content":"\r\n\r\nبتواند سر و گردن و گوشهاى خود را از سرما و باران و برف حفظ كند . در طارق كلا 60 خانوار زندگى مىكردند كه اكثرا كفشدوز بودند . آب اين ناحيه بسيار خوب بود ليكن مقدار آن براى كشاورزى كافى نبود .\r\nدو منزلگاه بعد به نه رسيديم كه در يك گودى واقع در منطقه‌اى مسطح كه ارتفاع آن 690 متر كمتر از طارق بود ، قرار داشت . بناى نسبتا آبادى كه در نه به چشم مىخورد قلعه‌اى بود گلى و كلا در داخل آن عدهء معدودى زندگى مىكردند . ولى در اطراف اين حصار گلى جمعا 500 خانوار زندگى مىكردند و در شمال آن حدودا 50 آسياب بادى وجود داشت كه در تابستان و در مواقع وزش باد شمال مورد استفاده قرار مىگرفت . قلعه تقريبا ويران شده بود ليكن ارك تعمير شده و مشرف بر تمام دهكده بود . نايب يا نمايندهء شوكت الملك در نه زندگى مىكرد در حالى كه از طرف يكى از خان‌هاى محلى همراهى مىشد به استقبال ما آمد .\r\nدر بازار دهكده شكر روسى به هر من 6 قران و شكر مارسى كه از بندرعباس به آن ناحيه آورده مىشد به هر من 7 قران به فروش مىرسيد . در اينجا هم باز شكر روسى با قيمت ارزانترى عرضه مىگرديد . اصولا وفور كالاى روسى و نحوهء توزيع آن سبب شده بود تا مردم راغب‌تر به خريد آنها باشند . پارچه‌اى پنبه‌اى روسى نيز در بازار ديده مىشد ، البته از نظر كميت مقدار آن به پاى پارچه‌هاى انگليسى از همين جنس نمىرسيد . تنها صادرات اين ناحيه ظاهرا پشم و پوست بود كه از اين اقلام ساليانه 200 بار شتر به بندرعباس فرستاده مىشد . كار اصلى مردم اين دهكده بافتن دستكش و جوراب‌هاى پشمى بود . از نه خارج شديم و پنج ميل آنطرف‌تر به خانيك پايين « 1 » رسيديم . در اينجا نيز نزديك به دوازده آسياب بادى از همان نوع كه در نه ديديم مشاهده مىشد . اين آسياب‌ها نماى بسيار جالب و زيبايى داشتند .\r\nساختمان اين آسياب‌ها بدين‌ترتيب است كه يك ستون بطور قائم قرار مىگيرد و دو ديوار آن را در جهات جانبى مهار مىكنند ، به ترتيبى كه فضاى رو به جنوب آن باز و دو سوم فضاى رو به شمال آن بسته است . از بالاى ستون و وسط آن يك تير عرضى عبور مىكند ، ستون در پايين از سنگهاى آسياب عبور كرده و در جايى كه براى آن تعبيه شده است قرار مىگيرد . سنگ آسياب بالايى توسط گوه‌هايى به ستون متصل مىشود و همراه با آن به چرخش درمىآيد ، حال آنكه سنگ زيرين در تمام مدت ثابت و بدون حركت مىماند ، ارتفاع ستون به 6 متر مىرسد و در بالا پره‌هايى كه توسط نى و تيرهاى افقى ساخته\r\n\r\n\r\n","description":"","footnote":"\r\n( 1 ) - خانيك پائين : دهى است از بخش در ميان شهرستان بيرجند . جلد 21 . فرهنگ آباديهاى كشور .\r\n","page_name":" 70 ","page_number":86},
  {"content":"\r\n\r\nشده‌اند به آن متصلند ، از محفظه‌اى كه رو به شمال باز است باد به پره‌ها برخورد كرده و آن را به گردش درمىآورد .\r\nاز اينجا به بعد در زمين خشك و بدون گياه مسيرى طولانى را پيموديم تا به علىآباد « 1 » رسيديم ، دهى گلى و محصور كه در حدود بيست خانوار در آن زندگى مىكردند . ارتفاع‌سنج من ، ارتفاع ناحيه را 600 متر نشان مىداد . با اين حال هوا نسبتا سرد بود و تبى كه از ناحيهء كشك به آن مبتلا شده بودم هنوز آزارم مىداد .\r\nروز بعد در محلى بنام شتر گردن چادر زديم . در اينجا نه دهى بود و نه سكنه‌اى .\r\nتنها آب باريكى در جويى روان بود . روز بعد به بندان « 2 » رسيديم . دهى با حصارهاى گلى كه در دهانهء دره‌اى قرار گرفته و كلا سى خانوار در آن زندگى مىكردند . به طرف شرق صخره‌هاى زيادى در يك رديف قرار گرفته بود . ارتفاع ناحيه 450 متر بود و در درهء بالاى دهكده نخلستان خرما ديده مىشد . با اينحال تمام روز در دهكده برف باريد . جوى باريكى از آب كه از زينل‌آباد « 3 » سرازير مىشد از بندان گذشته سپس به طرف جنوب مىرفت .\r\nدر كنار اين رود و در درهء بالاى دهكده نخل‌هاى خرما قد برافراشته بود كه خرماى آن بسيار خوب و مرغوب بود . در بازار 2 كيلوى آن يك قران به فروش مىرسيد . ميسى يك كيسهء بزرگ خرما براى مصرف خود در طول گذر از صحراى بلوچستان خريد . به انتهاى قلمرو قاين رسيديم و فراش‌باشى و غلام كه ما را از بيرجند همراهى كرده بودند اجازه رخصت خواسته و بازگشتند .\r\n\r\n\r\n","description":"","footnote":"\r\n( 1 ) - دهى است از بخش در ميان شهرستان بيرجند . ماخذ فوق .\r\n( 2 ) - بندان جزء بيرجند است . ص 70 فرهنگ آباديهاى ايران .\r\n( 3 ) - زينل‌آباد جزء بيرجند آمده است . ص 241 فرهنگ آباديهاى ايران .\r\n","page_name":" 71 ","page_number":87},
  {"content":"\r\n . \r\n","description":"","footnote":"","page_name":" 72 ","page_number":88},
  {"content":"\r\n\r\n\r\nبخش هفتم سيستان\r\nدر هشت ميلى بندان در محلى بنام باله كم‌آب « 1 » از طرف سلطان ابو تراب فرستاده حشمت الملك والى سيستان استقبال شديم . او همزمان با ما از بيرجند خارج شده و اين مسافت را در 7 روز طى كرده بود و بعد از انجام ترتيبات لازم براى پذيرايى و همچنين فراهم نمودن آذوقهء مورد نياز گروه ما ، براى خوشامدگويى در انتظار به سر مىبرد . در طول شب 5 / 7 سانتيمتر برف كه در اين منطقه بىسابقه است به زمين نشسته بود . هرچه جلوتر مىآمديم از ضخامت برف كم مىشد . به بهرنگ « 2 » كه رسيديم فقط لكه‌هايى چند از برف بر زمين باقى مانده بود . راه ما از مسيرى خشك و لم‌يزرع مىگذشت و هنوز مسافتى بعد از كوه مشهور خواجه را پشت سر نگذاشته بوديم كه تپه‌اى كوتاه و پهن در جلوى ما نمايان شد .\r\nنرسيده به بهرنگ از كنار يك نيزار نيز عبور كرديم . در كنار جوى كم‌آبى اردو زديم . از فاصلهء دو ميلى رود هامون و نيزارهاى اطراف آن ديده مىشد . در اينجا هيچكس زندگى نمىكرد و كليه ما يحتاج مورد نياز ما نيز از سيستان برايمان فرستاده شده بود .\r\nسال خشكى بود و رودخانه نيز آب اندكى داشت و در بعضى نقاط اصلا خشك بود و ما مىتوانستيم به راحتى از آن عبور كنيم و به سيستان وارد شويم . در سال 1885 م .\r\nزمانيكه آقاى مرك « 3 » از اين منطقه عبور مىگرد آب اين رودخانه تا بهرنگ پيش رفته و عمق آن به چند فوت مىرسيد به نحوى كه عبور از آن فقط با كلك كه در محل به آن توتين « 4 » مىگفتند امكان‌پذير بود .\r\nدر بيست و هفتم ژانويه 1894 م . به نصيرآباد يا شهر سيستان رسيديم . ده ميل اول مسير ما در زمين نرمى كه قبلا در زير آب قرار داشته و اكنون فقط هجده ماه از خشكى آن\r\n\r\n\r\n","description":"","footnote":"\r\n( 1 و 2 ) - در فرهنگ‌هاى قابل دسترس ديده نشد .\r\n( 3 ) -  Mr . Merk \r\n( 4 ) -  Tutin \r\n","page_name":" 73 ","page_number":89},
  {"content":"\r\n\r\nمىگذشت افتاد و بعد از آن با عبور از راه باريكى در نيزار كه به آن كوچه مىگفتند و مسير آمد و شد كلك‌ها بود به زمينى وسيع و هموار كه علفهاى كوتاه به‌طور پراكنده آن را پوشانده بود رسيديم . دو ميل مانده به نصيرآباد جمعيت زيادى براى استقبال در انتظار بودند . تمام سرداران و كدخدايان و بزرگان دهات اطراف فراخوانده شده بودند . شمار اين عده كه همگى بر اسب سوار بودند به يكصد و پنجاه تن مىرسيد : بخاطر آنچه در مورد بيمارىهاى شايع اسب و مگسهاى كشندهء آن شنيده بودم گمان نمىكردم كه در منطقه اين تعداد اسب باشد .\r\nدر رأس گروه رئيس جوان سرتيپ مير معصوم خان قرار داشت و همراه با وى سردار سعيد خان ، خانجان خان و پردل خان ديده مىشدند . همگى ما را تا محلى بنام چهارباغ در نزديكى شهر كه براى اردوگاه ما در نظر گرفته شده بود همراهى كردند . در طول راه اين عده اطراف ما چهارنعل مىتاختند و به هر طرف شليك مىكردند .\r\nسردار سعيد خان دائى مير معصوم خان فرزند سردار فقيد شريف خان ناروئى است كه در حل اختلافات مرزى و سياسى ناحيه سيستان در سال 1872 م . و در طول مأموريت گلد اسميد از موقعيت والائى برخوردار بود . فرجام وى چنين بود كه تسليم افغان‌ها شد و به سال 1889 م . در كابل درگذشت . حشمت الملك دختر او را به زنى گرفت و از وى صاحب پسرى بنام مير معصوم خان شد . بعد از مرگ شريف خان امير هر دو پسر وى را به كابل خواند و آنها را به تركستان تبعيد كرد كه در راه آنها موفق به فرار شدند . سعيد خان به طرف پيشاور رفته و از آنجا از طريق كويته به سيستان رفت . برادر ديگر وى نيز محمد على خان نيز از طريق هلمند به سيستان وارد شد و از آن پس با بلوچ‌هاى سرحدى زندگى كرد .\r\nسردار ابراهيم خان از چكان سر پدر سردار خانجان خان از سرداران بزرگ سيستان است كه در گذشته از موقعيت خاصى برخوردار بوده است . اين سردار دو ماه قبل از ورود ما به اين ناحيه بعد از آنكه مدتها سرگردان در جنگل و درون كلبه‌ها به سر برده بود فوت كرد .\r\nسرداران ديگر نيز سرنوشتى بهتر از اين نداشتند يا از سيستان خارج شده و يا فوت كرده‌اند و ديگر از قدرت و نفوذ آنها در منطقه سيستان خبرى نيست .\r\nاندكى بعد رئيس جوان در حالى كه پيشكارى او را همراهى مىكرد به ديدار ما آمد . براى بازديد او ، بعد از گذشتن از دروازهء قلعه به سوى ارك شهر كه محل اقامت وى بود رفتم . نزديك در سرتيپ به ما خوشامد گفته و ما را به اتاق پذيرايى راهنمايى نمود . به ياد مىآورم اتاقى بود كه براى فصل زمستان بسيار سرد بود اما بخاطر داشتن بادگير بزرگ در تابستان كه هوا گرم است بسيار مناسب و مورد استفاده بود . تقريبا تمام خانه‌هاى بزرگ\r\n\r\n","description":"","footnote":"","page_name":" 74 ","page_number":90},
  {"content":"\r\n\r\nمتعلق به اشخاص ثروتمند داراى چنين وسيله‌اى هست . سرتيپ مىگفت كه قلعه يا ارك بدست پدربزرگ وى كه قبلا امير قاين بوده در 25 سال پيش ساخته شده است و پادگان آن يك هنگ از قاين و متشكل از 800 سرباز دائم و 500 سوار ايلياتى است . اين سواران يا افراد چادرنشين همگى از قاين به اين ناحيه آمده‌اند و خدمت آنها در منطقه به جاى مالياتى است كه آنها ملزم به پرداخت آن هستند . تمام اين افراد و ساير سربازان در درون قلعه كه به آن نصيرآباد مىگفتند مستقر بودند . ساكنين اين قلعه تماما اهل قاين هستند و به هيچ سيستانى اجازه زندگى در آن داده نمىشود . آنهايى هم كه قصد آمدن به بازار قلعه را در طول روز دارند بايد اولا اسلحه با خود نداشته باشند و ثانيا در نزديكى غروب كه درهاى قلعه بسته مىشوند از آن خارج گردند .\r\nگفته مىشود كه جمعا 1400 نفر در اين قلعه زندگى مىكردند كه البته عشاير و سربازها نيز در شمار اين عده به حساب مىآمدند . دستمزد پرداختى به سربازها در هنگ قائن در سال 7 تومان معادل 1 پوند و 8 شلينگ و سه خروار غله و يا 497 كيلو گندم بود .\r\nدر ميان اين سربازان 20 نفر توپچى نيز ديده مىشدند كه مانند آنچه در بيرجند شاهد بوديم آذربايجانى بودند . در موقع بازديد سرتيپ توپها را به من نشان داد . دو توپ خان‌دار برنجى را ديدم كه نزديك به شصت هفتاد سال پيش در تبريز ساخته شده بودند .\r\nدو توپ ديگر بر روى سكوهايى قرار داشتند و يكى نيز در انبار بود . بيشتر عراده‌هاى توپ‌ها خرد شده بودند و گمان نمىكردم كه در صورت لزوم بتوان آنها را جابجا نمود چه رسد به اينكه آتش كرد . سربازان مسئول اين توپها همگى قيافه‌هايى رنجور و تفنگ‌هاى فتيله‌اى زنگ‌زده‌اى داشتند و به نظر نمىرسيد كه اصلا آموزش نظامى ديده باشند . آنچه را كه سربازان افغانى مىگفتند مبنى بر اينكه اگر بخاطر ما و روسها نبود يكروزه ايرانيها را از سيستان بيرون خواهند راند . ديگر برايم پوچ و بىمعنى نبود .\r\nسرتيپ در حياط خانهء خود حوضى ساخته و در آن تعدادى قوى وحشى به آب انداخته بود . شش عدد از قوىهاى سفيد نر را يكسال قبل زمانيكه كوچك بودند و دو تاى ديگر كه پرهايى قهوه‌اى داشتند در همان سال شكار كرده بودند . سه غاز خاكسترىرنگ در آن ميان ديده مىشدند كه قبل از اينكه بتوانند پرواز كنند صيد شده بودند . از اينكه مىديدم قوهاى وحشى و غاز در ناحيه بدآب و هوايى همچون سيستان يافت مىشوند متعجب شدم . سرتيپ چند مرغابى سرقرمز و اردك وحشى نيز داشت كه مىگفت با تور صيد شده‌اند و بومى نيستند .\r\nاز سرتيپ خداحافظى كرديم و به قصد اردوگاه خود در بازار قلعه روانه شديم .\r\nمحلهء فقيرى بود اما مردمى كه ما ديديم بسيار باادب بودند . از قلعه خارج شديم و از ده\r\n\r\n","description":"","footnote":"","page_name":" 75 ","page_number":91},
  {"content":"\r\n\r\nحسين‌آباد « 1 » در مجاورت آن‌كه اكنون فقط چند ويرانهء گلى در آن ديده مىشد گذشتيم . اين ده قبلا به ديوارى محصور بوده و شهر اصلى به حساب مىآمده است ليكن طى شورش سال 1873 م . اين حصار فروريخت و ديگر هيچگاه بازسازى نشد .\r\nدر راه از كنار بنايى كه به آن ارك جديد مىگفتند و ديوارهاى بلندى آن را محصور كرده و باغ بزرگى درون آن قرار داشت گذشتيم . ساختمان اين بنا به فرمان امير سابق قاين در پانزده يا شانزده سال پيش شروع شده و هنوز بپايان نرسيده بود و بجز چند نگهبان كه به پاسدارى از آن مشغول بودند كس ديگرى در آن ديده نمىشد .\r\nشكار در دو يا سه ميلى جنوب غرب نصيرآباد كه منطقه‌اى پوشيده از آب بود بسيار مشكل به نظر مىرسيد . آب همه جا را دربرداشت و دسته‌هاى زيادى از مرغابى و غاز خارج از تيررس ما ديده مىشدند و امكان دسترسى به آنها بسيار ضعيف و حتى غيرممكن بود .\r\nتعدادى سوار را مأمور كرديم تا پرندگان را به سوى ما پرواز دهند . سوارها به سختى توانستند از نهرهاى متعدد عبور كنند و پرندگان را به سمت ما برانند . تعدادى از پرندگان را زديم اما متاسفانه آنها در مناطقى كه آب عميق بود افتادند و ما نتوانستيم كه آنها را برداريم .\r\nبا دو نفر كه رئيس توراندازان و ماهيگيران ناحيه بودند و ارباب خطاب مىشدند ملاقات كردم . آنها وعده دادند كه در نيزارهاى واقع در شمال منطقه يك برنامهء شكار تدارك ببينند به همين منظور ما نيز بدان سمت روانه شديم .\r\nدر اول فوريه 1894 م . در هفده ميلى شهر در محلى بنام تيشاكانى اردو زديم . مسير ما براى هفت يا هشت ميل اول از دهكده‌ها و محلات ويران متعددى گذشت و سرانجام از طريق زمين يكدست و مسطحى به نيزار منتهى گرديد . چادرها را بر كنار هامون برافراشتيم . همگى ما بر روى توتين‌هايى كه از نى ساخته شده بودند ، سوار شديم . هر توتين را يك نفر به كمك چوب بزرگى هدايت مىكرد و بدين‌ترتيب به داخل هامون رانديم .\r\nتعداد زيادى مرغابى از انواع مختلف در آن ناحيه پراكنده بودند و يك يا دو ساعت به غروب مانده بود كه نزديك به 30 مرغابى را شكار و در كيسه‌هايى جمع‌آورى كرديم . البته اينها غير از آنهايى بود كه در علفزارها افتادند و ما نتوانستيم آنها را پيدا كنيم .\r\nدر شمال غربى درياچهء هامون اردو زده بوديم كه به آن هامون‌سوارى « 2 » مىگفتند .\r\nاين ناحيه بخاطر يكى از پادشاهان قديمى سيستان كه سوار شاه نام داشت بدين نام خوانده مىشد . سوار شاه در اينجا كاخ بزرگى از آجر بنا نهاده كه در حال حاضر در زير آب قرار دارد . ماهيگيران مىگفتند زمانيكه آب پايين مىرود مىشود آن را ديد .\r\n\r\n\r\n","description":"","footnote":"\r\n( 1 ) - جزء زابل است . ص 155 فرهنگ آباديهاى ايران .\r\n( 2 ) -  Hamun - i - Sawari \r\n","page_name":" 76 ","page_number":92},
  {"content":"\r\n\r\nروز بعد بلافاصله بعد از صرف صبحانه به راه افتاديم و ديديم كه چگونه شكارچىهاى سيستان كه به آنها صياد گفته مىشود با گذاشتن تور مرغهاى وحشى را صيد مىكنند . در حوضچه‌هاى آب ، نىهاى خشك يكى بعد از ديگرى به صف در گل قرار داده مىشوند كه يك راه آبى را تشكيل مىدهد و مرغابىها كه مشغول شنا كردن‌اند اين خط آبى را دنبال مىكنند تا اينكه به تور مىرسند . تور در وسط و دو طرف محكم شده است بدين‌ترتيب كه چوبهاى بلندى در زمين قرار داده مىشود و يك در ميان به طرفين خم مىگردد و در بين آنها تور قرار داده مىشود ، صياد در فاصله‌اى دور بطورى كه ديده نمىشود مىنشيند ، و زمانيكه مرغابيها وارد تور مىشوند با كشيدن طنابى چوبها را بلند كرده به يكديگر نزديك مىكند در نتيجه لبه‌هاى تور بهم رسيده و مسدود مىگردد و مرغابىها در درون تور محصور مىشوند . بعد از اينكه از تور بيرون آورده شدند بالهاى آنها را از پشت بهم مىبندند و بر پاى آنها نيز بندى قرار مىدهند و سپس آنها را براى فروش به شهر مىآورند كه در آنجا ده يا دوازده مرغابى از انواع معمولى آنها به قيمت يك قران يعنى هر يكى نيم پنى به فروش مىرسد .\r\nسردستهء اين صيادها كه ارباب على و ارباب محمد نام داشتند گفتند كه قبيلهء آنها از يكصد تا يكصد و پنجاه خانوار تشكيل شده است كه همگى از شكار آن هم به روش توراندازى زندگى مىكنند . اين مردم به گروه‌هاى هفت ، هشت خانوارى بنام محله يا گروه تقسيم شده بودند كه هريك نيز در گوشه‌اى از هامون به صيد اشتغال داشتند .\r\nاين مردم در زمستان به شكار مرغابى وحشى و در تابستان به صيد ماهى مىپرداختند و آنها در سال مالياتى برابر با چند قران بخاطر اجارهء توراندازى و شكار مىپرداختند .\r\nدر گذشته زمانيكه تمام نيزار در زير آب بوده و قافله و مسافران قادر نبودند تا از آن بگذرند ، اين مردم با كمك در عبور آنان از روى آب توسط توتين مبلغى پول براى گذران زندگى خود بدست مىآوردند . آنها در ساحل جنوبى هامون تا آنجا كه آب بر روى خشكى و نيزار پيش رفته بود به فعاليت مشغول بودند اما هيچگاه بر روى رودخانه كار نمىكردند .\r\nبا نگاهى به نقشه ديده مىشود كه در شرق سيستان ايران ، رودخانهء هيرمند از جنوب به شمال در جريان است و به هامون و يا درياچه‌هاى واقع در شمال آن مىريزد . زمانيكه برف‌هاى كوه‌ها آب مىشود اين رودخانه پر آب مىگردد درياچه‌ها را نيز به طغيان وامىدارد . آب اضافى اين درياچه‌ها در قسمت غربى سيستان از شمال به جنوب به جريان مىافتد و در ناحيه‌اى بنام گودزره كه درياچه‌اى واقع در قسمت جنوبى است مىريزد .\r\n\r\n","description":"","footnote":"","page_name":" 77 ","page_number":93},
  {"content":"\r\n\r\nزمين‌هاى واقع در جنوب دو هامون سرزمينى پوشيده از نى است كه به آن نيزار مىگويند و با طغيان درياچه‌ها به زير آب مىرود . از نصيرآباد كه خارج شديم چندين ميل نيزار خشك را زير پا گذاشتيم تا به آب رسيديم . همانطور كه قبلا نيز گفتم در ورود به نصيرآباد از طريق بندان نيز از زمين‌هاى خشك عبور كرده بوديم . اين سال يكى از خشك‌ترين سالهاى اين منطقه به حساب مىآيد .\r\nبراى پيمودن آن تكه از راه كه در زير آب قرار داشت . ناچار شديم از صيادان كمك بگيريم . چادرها ، اثاثيه ، حيوانات و افراد با كلك‌ها عبور داده شدند . بخاطر آنكه سال خشكى بود و آب زمين‌هاى زيادى را نپوشانده بود صيادان نتوانسته بودند پول خوبى را از اين طريق بدست آورند و تعداد آنها به مراتب كمتر شده بود . در روزهاى طغيان آب براى هربار سفر با توتين دو قران دريافت مىكردند كه اين مقدار با آنچه از راه صيد ماهى و شكار مرغابى بدست مىآوردند اصلا قابل مقايسه نبود . براى مثال تركمن‌ها پانزده ماهى بزرگ را به يك قران از آنها خريدارى نمودند يعنى سه ماهى به يك پنى . كلك‌هايى كه به دست اين صيادان ساخته مىشود بسيار جالب است دسته‌هاى نى با مهارت خاصى به يكديگر بسته شده و قايق كوچك و خوبى را تشكيل مىدهد كه به راحتى به آب افتاده و مورد استفاده قرار مىگيرد . نقص بزرگى كه شكار كردن با اين كلك‌ها دربرداشت اين بود كه اكثر مرغها بعد از اصابت گلوله به آب‌هاى كم‌عمق مىافتادند كه كلك نمىتوانست به آنجا راه يابد . در منطقه‌اى بنام پوزهء دراز « 1 » در شش مايلى غرب تيشاكانى عمق آب به حدى كم بود كه اصلا نمىتوانستيم به آن وارد شويم و به شكار بپردازيم . تعداد زيادى مرغابى در آبهاى كم‌عمق ديده مىشدند كه ما قادر نبوديم به آنها نزديك شويم . در حوضچه‌هاى آب در نيزار مرغهايى به رنگهاى سياه و آبى و همچنين اردك رودخانه‌اى و مرغابيهاى كوچك با دمهاى برجسته كوچك كه تا آنوقت هرگز نديده بودم بوفور يافت مىشد . امّا تعداد مرغابىهاى خوب بسيار كم بود .\r\nدر بازگشت به نصيرآباد بارش باران آغاز شد . به زودى تمام ناحيهء را آب فراگرفت و شترهايى كه بر پشت خود چادرها را حمل كرده بودند نتوانستند از نهرهاى متعدد عبور كنند .\r\nلذا متوقف شديم . كارى از ما ساخته نبود . مجبور بوديم كه صبر پيشه كنيم و منتظر بمانيم .\r\nدر مورد درآمد منطقه به پرس و جو برخاستم . معلوم شد كلا چيزى حدود 24000 خروار ( هر خروار معادل 649 پوند ) در سال است . از اين مقدار حدود 6850 خروار براى مصرف سربازان و مقامات دولتى در ناحيه تعلق مىگرفت . براى ما بقى ، حشمت الملك\r\n\r\n\r\n","description":"","footnote":"\r\n( 1 ) -  Puza - i - Daraz \r\n","page_name":" 78 ","page_number":94},
  {"content":"\r\n\r\nبراى هر خروار 7 قران بدولت مركزى مىپرداخت كه مبلغى معادل 12000 تومان يا 2400 پوند مىشد . پرداخت اين مبلغ الزامى بود و هيچگونه ربطى به اين نداشت كه وضع محصول و برداشت آن در سال چگونه بوده است . اين واقعيت كه قيمت تعيين‌شده از طرف دولت براى غله بسيار نازل بود خود نشان مىدهد كه در سيستان تا حدى قيمت اين محصولات پايين است . البته نرخى را كه دولت تعيين مىكند نمايانگر قيمت واقعى و بهاى غله در بازار نيست و به مراتب از آن كمتر است . به عنوان مثال گندم در خراسان هر خروار 50 تومان خريد و فروش مىشود حال آنكه قيمت تعيين‌شده از طرف دولت 25 تومان براى هر خروار است . اين اختلاف قيمت به نفع والى است . وى از طريق به فروش رساندن محصولات در بازار آزاد ، هر سال مبلغ هنگفتى بدست مىآورد . علاوه بر اين 24000 خروار غله ، مبلغى برابر با 2600 تومان نيز بطور نقدى پرداخت مىگرديد كه رقم اخير مربوط به ماليات وضع شده بر دامها بود . براى مثال براى هر 20 رأس گوسفند يك قران و هر 100 رأس گاو 5 / 2 قران بايد پرداخت مىشد . براى گاوهاى نر مالياتى گرفته نمىشد و جالب اين بود كه كشاورزان كوچك اصلا گاو نر نداشتند و براى زير و رو كردن زمين‌هاى خود مجبور بودند تا آنها را از مالدارها در برابر وجهى به عاريه بگيرند .\r\nكشاورزان و مردم سيستان بخاطر بدهىهاى زياد خود به اين مالدارها بابت كرايهء گاوها و همچنين به كدخداها بابت پيش‌خريد غلات آنان كلا وضعيت بسيار بد و تأسف بارى داشتند . فكر نمىكنم آدمهايى بدبخت‌تر و بىچيزتر از اينها در تمام عمر ديده باشم .\r\nدر سيستان هركسى صاحب زمين نبود . تمام زمين‌ها و آبها به دولت تعلق داشت و بابت در اختيار قرار دادن آن به كشاورزان ساليانه 3 / 1 محصول آنها گرفته مىشد با اين حساب آنچه از طرف دولت 24000 خروار تعيين شده بود در واقع به 72000 خروار و يا حتى 85000 خروار مىرسيد . پانصد سوار سيستانى در ناحيه بودند كه مالياتى پرداخت نمىكردند و در ازاى آن هريك زمينى را شخم مىزدند كه محصول آن بطور متوسط 18 خروار غله بود .\r\nاز كل محصول برداشت شده به نظر مىرسيد كه در بازار داخلى نيمى به مصرف رسيده و ما بقى صادر مىگرديد . تا وقتى آنجا بوديم ، شاهد بودم كه 80000 بار شتر غله از سيستان به بيرون فرستاده شد . در اينجا فهرستى از بهاى غلات و اقلامى چند از اجناس ديگر را متذكر مىشوم :\r\n\r\n","description":"","footnote":"","page_name":" 79 ","page_number":95},
  {"content":"\r\n\r\nگندم 25 قران در حدود 10 شيلينگ براى هر خروار معادل 649 پوند .\r\nجو 20 قران در حدود 8 شيلينگ براى هر خروار معادل 649 پوند .\r\nكاه 4 قران در حدود - شيلينگ براى هر خروار معادل 649 پوند .\r\nهيزم 4 قران معادل - شيلينگ براى هر خروار معادل 649 پوند .\r\nنان 1 قران براى هر دو من معادل 13 پوند .\r\nروغن 4 قران براى هر 1 من معادل 2 / 1 6 پوند .\r\nشير 1 قران براى هر دو من معادل 13 پوند .\r\nشكر 1 قران براى هر دو من معادل 13 پوند .\r\nقند 5 / 6 قران براى هر 1 من معادل 5 / 6 پوند .\r\nمرغ هر دو يا سه مرغ يك قران\r\nتخم مرغ هر 40 عدد يك قران .\r\nدر زمينه تجارت هم ، تجار ثابت و معيّن نبودند از افراد خارجى هم كسى در اين مورد فعاليت نمىكرد . فقط چند نفر از اهل قاين بودند كه به كار تجارت پشم و پوست اشتغال داشتند .\r\nرسم معمول بر اين بود كه دهكده‌هاى كوچك با يكديگر دست به يكى مىشدند و قافله‌اى از بار را به بندرعباس يا كويته آن هم در پائيز هر سال گسيل مىداشتند . اين قافله هنگام بهار به سيستان بازمىگشت . گفته مىشد كه هر ساله 3000 شتر بدين طريق سيستان را ترك مىكند . از اين مقدار 500 شتر با بار روغن و مقدارى هم پشم به سوى كويته روان مىشدند و مابقى با بار پشم و پوست بز به طرف بندرعباس به راه مىافتادند . در بازگشت اجناسى از قبيل چاى ، نيل ، ادويه ، قند و مقدارى پارچه توسط اين قافله‌ها به سيستان حمل مىگرديد . اين كالاها مستقيما به بازار شهر آورده نمىشد و هريك به دهء مخصوص به خود مىرفت . اين اجناس كفاف مصرف مردم را در طول سال نمىداد و آنها مجبور بودند تا بقيه ما يحتاج خود را از كالاهاى روسى كه از طريق بيرجند به اين ناحيه آورده مىشد فراهم نمايند .\r\nبازار سيستان در نصيرآباد كاملا خالى بود و در آن فقط مقدارى قند روسى و چند دست لباس كهنهء انگليسى و دو كيسه شمع بلژيكى به چشم مىخورد . گفته مىشد كه در سال 7000 بار شتر چرم ، پشم و پوست بز براى صدور به روسيه به سبزوار فرستاده مىشود .\r\nآنچه كه در عوض از روسيه وارد مىگرديد عبارت بود از ديگ‌هاى فلزى ، پارچه و قند . قند روسى با قيمت نازل‌ترى نسبت به بيرجند در بازار سيستان به فروش مىرسيد . جالب بود كه هرچه فراتر مىرفتيم قيمت اين كالا بيشتر سقوط مىكرد .\r\n\r\n","description":"","footnote":"","page_name":" 80 ","page_number":96},
  {"content":"\r\n\r\nهمين كه باران تمام شد به راه افتاديم . در دهكدهء افضل‌آباد « 1 » به دسته‌هاى زيادى پليكان كه در آب كم‌عمقى بودند برخورديم . بعد از آن در زمين هموارى كه در آن فقط چند اسفرود به چشم مىخورد . چندين ميل راه پيموديم . سپس به محلى كه بر روى نقشه ، آب كم‌عمقى آن را فراگرفته بود رسيديم . ناحيه‌اى بود خشك كه در آن بطور پراكنده نيزارهاى رسته بود . بعد از پيمودن 18 ميل به كوه خواجه رسيديم . در اينجا آذوقه يافت نمىشد . مجبور بوديم تا تمام مواد مورد نياز خود را از ده على اكبر « 2 » دو ميل آنطرف‌تر تهيه كنيم . نام كوه خواجه از شخص عابدى بنام خواجه سراسر « 3 » ير گرفته شده است كه گفته مىشود نسب وى به حضرت ابراهيم مىرسد . مزار وى در قسمت شمالى تپه واقع است . در اولين روز سال نوروز ( 21 مارس ) تمام سيستانىها در اين محل گرد مىآيند و آغاز سال نو را جشن مىگيرند « 4 » .\r\nاز تاريخ اين بنا و سيستان در اينجا شرحى نمىآورم . براى اطلاع نيز مىتوان به نوشته‌هاى سر هنرى راولينسون « 5 » ، در نشريه انجمن جغرافيايى سلطنتى « 6 » ، سال 1873 م ، جلد سيزدهم صفحهء 2726 مراجعه نمود .\r\nسيستانىهاى همراه ما اعتقاد داشتند كه قلعهء ميرباد كه از آن در شاهنامه نيز ذكرى به ميان آمده است محل اقامت كاكه كوه‌زاد بوده كه بدست رستم فتح گرديد .\r\nتپه‌هايى كه قلعه بر آن‌ها واقع است از پائين مسطح و هموار به نظر مىرسند . و حدود 60 تا 75 متر ارتفاع دارند . دسترسى به قلعه فقط از سه جهت جنوب غربى ، جنوب شرقى و شمال غربى امكان‌پذير است . ورودى اصلى و قلعه قديمى در جنوب شرقى واقع بود و ديوارهاى خارجى آن ظاهرا تا كنارهء آب پيش مىرفته‌اند . در مواقع بروز سيل كوه خواجه همانند جزيره‌اى در آب محاط و دسترسى به قلعه مشكل مىشده است و آب ناشى از طغيان هامون كوه خواجه را از طرف شرق دربرمىگرفت و در قسمت\r\n\r\n\r\n","description":"","footnote":"\r\n( 1 ) - افضل‌آباد جزء دهات زاهدان آمده است . ص 30 فرهنگ آباديهاى ايران .\r\n( 2 ) - در فرهنگ‌هاى در دسترس ديده نشد .\r\n( 3 ) -  Khwaja Sara Sarir \r\n( 4 ) - در ايران اصولا مراسم نوروز ، در روزهاى سيزده و چهارده بخصوص در شهرستانها در زيارتگاه‌ها و امامزاده‌ها به عمل ميآيد . براى اطلاع بيشتر در اين مورد به نوشته‌هاى شيواى استاد باستانى پاريزى بخصوص به كتاب خاتون هفت‌قلعهء ايشان مراجعه شود .\r\n( 5 ) -  Sir Henry Rawlinson \r\n( 6 ) -  Royal Geograph ical Society's Journal \r\n","page_name":" 81 ","page_number":97},
  {"content":"\r\n\r\nغربى آن نيز زمينى از جنس گل سفيد كه ظاهرا تا دامنه كوه پلنگ ادامه مىيافته و به آن هامون سنجل « 1 » مىگفتند ، قرار گرفته بود . همراهان ما مىگفتند كه اين زمين تا مدت طولانى آب را در خود نگه ميدارد . براى مثال بعد از فروكش شدن طغيان هامون يك سال گذشت تا اين زمين كاملا خشك شد .\r\nزمانيكه از اين ناحيه ديدن كردم دو سال از خشك شدن آن مىگذشت . از كنار ديوارهاى حصار عبور كرديم و به دروازهء قديمى و از طريق آن به بناى مربع شكلى از خشت خام رسيديم . اين بنا معمارى پيچيده و خاصى داشت و تقريبا به صورت ويرانه‌اى درآمده بود . تعداد زيادى اتاق ، فضاهاى پوشيده شده توسط گنبد و راهروهاى مسقف قوسى شكل ديده مىشدند . به نظر مىرسيد كه اين بنا در زمان آبادى خود استحكام و مقاومت بيش از حدى داشته است . به راه خود ادامه داديم و از مسيرى كه با شيبى ملايم به سوى صخره‌هاى بالاى تپه مىرفت ، به آن صعود كرديم . در بالاى تپه دژ كوچكتر ديگرى قرار داشت .\r\nاسب‌ها قادر نبودند تا از اين مسير بالا روند . پس تپه را دور زده و از قسمت جنوب غربى و از طريق درهء تنگى به ما رسيدند . بالاى تپه اصلا هموار نبود و پستى و بلندىهاى زيادى به چشم مىخورد . در اينجا بطور كلى اثرى از بنا يا استحكامات قديمى ديده نمىشد . فقط چند قبر كه تا 90 سانتيمتر از زمين بالا آمده و از سنگ ساخته شده و خاك آنها را پوشانده بود به چشم مىخورد . اين قبرها يكى بعد از ديگرى در يك رديف قرار گرفته بودند . بيشتر آنها از انتها شكافته و باز شده بودند و حفرهء داخل آنها قابل رؤيت بود .\r\nاستخوان‌هاى مرده‌ها در حالى كه لايه‌اى از خاك آنها را پوشانده بود ديده مىشد و فضايى تقريبا به اندازهء سى سانتيمتر بين استخوان‌ها و سقف گور قرار داشت . در اين مناطق تا آنزمان نديده بودم كه مرده‌اى را در سطوح بالاتر از زمين دفن كنند . سنگهاى قبرها بطور منظم قرار گرفته و تكه‌هايى پارچه نيز ديده مىشد كه اين خود نشان مىداد كه اين قبرها متعلق به زمانى بسيار دور نمىتوانستند باشند .\r\nيكى از راهنماهاى ما مىگفت كه تعدادى از مردان پير ناحيه اعتقاد دارند كه زمانى در پايين اين تپه و در قسمت جنوب غربى آن قبرهايى وجود داشته است كه بعد از شكافتن آنها مقدارى لباس ، گردن‌بند ، زينت آلات ، سكه و اسلحه كه همراه با مردگان دفن شده بود كشف گرديده است . من كلا نتوانستم نوشته و يا اثرى كه بيانگر تاريخ بناى اين قبرها باشد پيدا كنم . ژنرال لاوت « 2 » در يادداشت‌هايش كه در صفحه 145 ، جلد 44\r\n\r\n\r\n","description":"","footnote":"\r\n( 1 ) -  Hamun - i - sanjal \r\n( 2 ) -  General Lovett \r\n","page_name":" 82 ","page_number":98},
  {"content":"\r\n\r\nنشريه انجمن جغرافيايى سلطنتى به سال 1874 م چاپ گرديد ، ديدار خود را از اين ناحيه شرح داده است و تمام مطالب آن مطابق همان‌هايى است كه من ناظر بودم .\r\nاز بالاى كوه خواجه منظرهء بسيار زيبايى در پيش رو بود . در دوردست به طرف شمال شرق هامون در بستر خود آرام گرفته بود . زمين‌هاى شرق و جنوب هموار و مسطح و يكدست افتاده و به نظر مىرسيد كه اينها نيز بستر يك درياچهء قديمى بوده‌اند .\r\nدر مسير خود از كوه خواجه به چلنگ « 1 » از پرجمعيت‌ترين ناحيه سيستان عبور كرديم . خود چلنگ و دهكده‌هاى اطراف آن در زمين‌هاى هموارى ساخته شده بودند و آثارى از تپه ماهورها كه به كرات در ساير مناطق يافت مىشود ، ديده نمىشد . فقط سه تپه به چشم مىخورد كه بر روى آنها دهكده و قلعهء سه كوهه « 2 » بنا شده بود .\r\nيك ميل فراتر از اينجا از ميان خرابه‌هاى قلعهء قديمى بنام قلعهء سام « 3 » عبور كرديم . در اين محل پسندخان كدخداى سه كوهه كه يك بلوچ اهل كراچى است و دو پسرش به پيشباز ما آمده و خوشامد گفتند . دهكده را پشت سر گذاشتيم و به بالاى قلعه رسيديم . در آنجا اتاقى به من نشان داده شد كه در آن عليخان سربندى به دست پسر عموى خود تاج محمد دائى سردار پردل خان به قتل رسيده بود . اين واقعه يكى از رويدادهاى مهم اين ناحيه بوده كه بيلو « 4 » شرح مفصلى از آن را در « گزارشات مأموريت ماه مارس در سيستان » ذكر كرده كه توسط دولت هندوستان در سال 1872 م . به شمارهء 104 و در 145 صفحه طبع شده است .\r\nدر اين گزارش بيلو به نحو مبسوطى سيستان را از نظر تاريخى شرح داده و آثار بستانى آن را يكى بعد از ديگرى تصوير نموده است .\r\nدر اين مورد به ذكر اين مطلب اكتفاه مىكنم كه عليخان اولين كسى بود كه تسليم حكومت ايران شد و پرچم ايران را بر روى قلعهء سه كوهه به سال 1852 م برافراشت .\r\nقلعهء سه كوهه دو تپه را از كل سه تپه در بر مىگيرد . هرچند ديوارهاى خارجى آن مرمت شده و تقريبا سالم است ليكن اتاقها و قسمت داخل آن به كلى ويران شده و به اصطبل كثيف و بدمنظره‌اى تبديل گرديده است . اين قلعه به صورت پادگانى در اختيار يك\r\n\r\n\r\n","description":"","footnote":"\r\n( 1 ) - چلنگ : جزء دهات زابل ضبط شده است . ص 138 فرهنگ آباديهاى ايران .\r\n( 2 ) - در فرهنگ جغرافيائى و آباديهاى ايران سه قلعه آمده است كه دهى از بخش پشت آب شهرستان زابل است .\r\n( 3 ) - در فرهنگهاى دردسترس ضبط نشده است . اين قلعه به علت تغيير مجراى هيرمند در اثر تصادم با سيل و فشار آب خراب و ويران گرديده است . ص 383 سفرنامهء ژنرال مايكس ، ترجمهء حسين سعادت نورى . از انتشارات ابن سينا تهران - 1336 .\r\n( 4 ) -  Bellew \r\n","page_name":" 83 ","page_number":99},
  {"content":"\r\n\r\nسلطان يا سوبادار و چند سرباز از هنگ قاينات قرار داده شده است و كدخدا بر فراز تپهء سوم زندگى مىكند . يك حصار گلى در قديم قلعه را از قسمت پائين دربرمىگرفته كه در حال حاضر ويران شده و آثار چندانى از آن بجا نمانده است . كدخدا مىگفت كه در دهكده 300 خانوار زندگى مىكردند ليكن آنچه را كه من ديدم كمتر از اين مقدار به نظر مىرسيد .\r\nبيشتر ساكنين دهكده سيستانى بودند فقط تعدادى بلوچ كه آن هم بستگى و خويشاوندئى با كدخدا داشتند در بين آنها به سر مىبردند . اما در بيرون از دهكده وضع چنين نبود و چندين خانوار بلوچ بطور پراكنده زندگى مىكردند . بيرون از دهكده چند فضاى محصور به ديوار وجود داشت كه درون آنها نه مغازه‌اى بود و نه مغازه‌دارى . كلا مردم در فقر عجيبى به سر مىبردند . گفته مىشد كه چهار تاجر در سه كوهه زندگى مىكنند كه در حال حاضر همراه با كاروان‌هاى خود در سفرند اما ظاهر امر اينطور مىنمود كه از تجارت در آن ناحيه خبرى نيست . چند بسته شمع بلژيكى و مقدار كمى هم قند روسى تنها اجناسى بود كه در اينجا يافت مىشد . كدخدا پسند خان با ما همكارى مؤثرى نداشت و اگر همت سلطان ابو تراب نمايندهء حشمت الملك نبود ، نمىتوانستيم آذوقه و اجناس مورد نياز خود را فراهم كنيم .\r\nدر اينجا تصميم گرفتيم كه به چند دسته تقسيم شويم . دوك مجبور بود تا براى مداواى افرادى كه در اين ناحيه بيمار شده بودند با تعدادى از نفرات گروه باقى بماند . حال آنكه من و ملابخش به سوى مرزهاى بلوچستان به راه افتاديم به اين قصد كه تا آنجا كه ميسر است ميسى را در سفر به هندوستان همراهى و بدرقه كنيم . مىبايست لوازم مورد نياز وى را در طول اين سفر برايش فراهم مىكرديم . قاطرها و خدمتكارانى كه ميسى را در داخل خاك ايران همراهى كرده بودند در اينجا وظيفهءشان به پايان مىرسيد و بايد بازمىگشتند .\r\nميسى نيز ناچار بود تا چند شتر كرايه را براى عبور از كوير و رفتن به كويته پيدا كند . اين راه تا آنموقع بسيار ناشناخته و پرت بود و هركسى آن را به خوبى بلد نبود .\r\nافغانها به سمت جنوب در قلمرو بلوچستان رخنه كرده و تجاوز را آغاز كرده بودند و از كاروان‌ها مبلغى به عنوان حق عبور به زور مىگرفتند در صورتى كه كاروانها از پرداخت اين مبلغ سرباز مىزدند ، اجازه عبور نيافته و مجبور مىشدند تا مسير طولانىترى را انتخاب نمايند . از اين زمان بود كه مرز ميان افغانستان و بلوچستان انگليس در اين ناحيه شكل گرفت . افغانها در آنسوى مرز كه تعيين شده مستقر بودند و دولت هندوستان نيز مسير جديدى را از كويته به داخل قلمرو تحت نفوذ دولت بريتانيا كه از بلوچستان مىگذشت و به مرز ايران مىرسيد به طول 508 ميل ايجاد كرد .\r\nاين مسير از كويته آغاز مىشد و در 80 ميلى به نوشكى « 1 » ، در 110 ميلى به دلبندين « 2 »\r\n\r\n\r\n","description":"","footnote":"\r\n( 1 ) -  Nushki \r\n( 2 ) -  Dalbandin \r\n","page_name":" 84 ","page_number":100},
  {"content":"\r\n\r\nدر 184 ميلى به امير چاه « 1 » و در 134 ميلى به كوه ملك سياه پست مرزى انگليس مىرسيد ، و كلا از 24 قطعهء 21 ميلى تشكيل مىشد . در تمام طول اين راه چاههاى آب‌زده شده و پست‌هاى نگهبانى براى كنترل رفت‌وآمد كاروانها و حفاظت از آنها ايجاد شده بود .\r\nدر حال حاضر سفر كردن از اين مسير به راحتى و باامنيت انجام مىگيرد چيزى كه در گذشته اصلا امكان نداشت . اين قطعه كويرى راه سخت‌ترين قسمت آن است . كل فاصلهء كويته تا مشهد 1092 ميل يا 54 قطعهء 4 / 1 20 است كه مىتوان آن را با فاصلهء بندرعباس تا مشهد كه 966 ميل يا 46 قطعه 21 ميلى است مقايسه كرد . با اينهمه انتخاب مسير اول باعث مىگردد تا تجار مدت زيادى را معطل بارگيرى و حمل كالا از كراچى به بندرعباس نشده و هزينهء قابل ملاحظه‌اى را از اين طريق صرفه‌جويى كنند . مزيت ديگر اين مسير اين است كه در كويته مىتوان شتر براى ادامهء سفر تا مشهد كرايه كرد . بدين ترتيب اين امكان هست كه اجناس خيلى سريع‌تر و راحت‌تر به مقصد حمل گردد . چون از طريق بندرعباس وسيلهء حمل و نقل در بهترين فصل سال خيلى كمياب است و فقط براى يك بار در اين مسير مىتوان از شتر استفاده كرد . كالا دست به دست توسط واسطه‌ها منتقل مىشود و بدين‌ترتيب ممكن است ماهها طول بكشد تا به مشهد برسد . اكنون كه اين مسير قسمتى ناشناخته از بلوچستان را دربرگرفته است به نظر مىرسد روزبه‌روز بيشتر مورد توجه قرار گرفته و كاروانها از آن رفت‌وآمد كنند .\r\nدر سال 1894 م . وضع بسيار متفاوت بود . ميسى در شروع سفر اطلاع چندانى از منزلگاههاى بين راه نداشت و مجبور بود تا چند نفر از افراد محلى را به عنوان راهنما به كار بگيرد و به آنها اعتماد كند و اميدى به فراهم كردن لوازم خود در بين راه نداشته باشد . يعنى آماده و مجهز به راه بيفتد . در حال حاضر امكانات در پست‌ها فراهم آمده است . تهيه آذوقهء مورد نياز در طول راه مسئله مهمى براى ما بود . نزديكترين محل براى اين منظور دهكدهء ورمال « 2 » بود كه تقريبا يكصد خانوار جمعيت داشت و در هفت ميلى ما قرار گرفته بود . در يازدهم فوريه در سه كوهه اردو زديم . اين ناحيه جنوبىترين منطقهء سيستان بوده و گروهى در آن زندگى مىكردند . من و ميسى مجبور بوديم تا هرچه را كه نياز داريم در اينجا تهيه كنيم . براى حمل جو و علوفه براى خوراك اسبها نتوانستيم كيسه پيدا كنيم . لذا از پارچهء بعضى از چادرها براى اين منظور استفاده كرديم . براى تهيهء نان مورد نياز خود تمام نيروى دهكده را به كار گرفتيم و به همّت نمايندهء حشمت الملك كه با ما بود توانستيم تعدادى شتر\r\n\r\n\r\n","description":"","footnote":"\r\n( 1 ) -  Amirchah \r\n( 2 ) - جزء دهات زابل ضبط شده است . ص 486 فرهنگ آباديهاى ايران .\r\n","page_name":" 85 ","page_number":101},
  {"content":"\r\n\r\nنيز فراهم كنيم .\r\nپسندخان قبلا طى نامه‌اى به ما وعده داده كه شترهاى مورد نياز ميسى را براى سفرش فراهم كند . اما همين كه به سه كوهه رسيديم ناسازگارى آغاز كرد و براى هريك از شترها كرايه‌اى برابر با 5 روپيه در روز خواست كه بعد از چانه زدن‌هاى بسيار اين مبلغ را به 5 قران در روز تخفيف داد . نرخ معمول براى كرايه شتر در هر روز يك قران بود . لذا توافقى حاصل نشد و پسندخان نيز شترهاى خود را به ما نداد و گمان مىكرد كه ما چارهء ديگرى نداشته و سرانجام به پيشنهاد او تسليم خواهيم شد . ميسى بالاترين بهايى كه حاضر به پرداخت شد ، دو قران در روز براى هر شتر بود . سرانجام سلطان ابو تراب بيگ توانست با تلاش بسيار ، از اشخاص ديگرى شترها را به همين نرخ كرايه كند . پسندخان هم در اين ميان بىثباتى و بىشخصيّتى خود را نشان داد و ثابت كرد كه آدمى است كه به هيچوجه نمىتوان به حرفهاى او اعتماد كرد . سيستانىها در بارهء وى مىگفتند كه او سيستانى نيست و اصليت او بلوچ است . از طرف ديگر بلوچ‌ها او را به چشم كافر نگاه مىكردند . علت اين امر نيز آن بود كه آنها سنى بودند اما پسندخان بخاطر منافعش و اينكه بيشتر با ايرانيان دمخور باشد سه سال پيش مذهب خود را تغيير داده و شيعه شده بود .\r\nنمىتوانم قضاوت كنم كه سيستانىها صادق‌ترند يا بلوچ‌ها . اما واقعيت اين است كه بلوچ‌ها در اين منطقه آدم‌هاى قابل اعتمادى به شمار نمىروند و كمتر بر روى آنها حساب مىكنند . پسندخان از موقعيت والايى برخوردار بود . او كه اصليتى چادرنشين و بيابانگرد داشت ، رياست ايل خود را كه شمار آنها به هزار خانوار مىرسيد عهده‌دار بود .\r\nافراد اين ايل در منطقه‌اى بين گدارشاه و بند سيستان كه قسمتى جزو قلمرو ايران و قسمتى جزو خاك افغانستان محسوب مىشد زندگى مىكردند .\r\nاز سه كوهه به بعد ناچار بوديم تا سفر خود را در مسيرى كه به طرف گودزره مىرفت و نسبت به آن اطلاع زيادى نداشتيم ادامه دهيم . گودزره از طغيان هامون در شمال آن بوجود آمده است و در حال حاضر فقط هرچند سال يك بار آن هم زمانيكه طغيان اين رود بسيار شديد است مقدارى آب به اين ناحيه سرازير مىشود . در اين منطقه معدودى افراد چادرنشين زندگى مىكردند و به نظر مىرسيد كه اين ناحيه تحت سلطهء دولت بخصوصى نباشد . اين مردم براى زندگى در اين زمين‌ها نه مالياتى مىپرداختند و نه از قوانينى پيروى مىكردند ، نه ايران ، نه افغانستان و نه بلوچستان هيچيك سعى نكرده بودند تا سلطه و قدرت خود را در اين ناحيه گسترش دهند و تا آنجا كه من پى بردم حتى هيچ مقام بلند مرتبه‌اى از طرف اين سه قدرت تاكنون از اين منطقه ديدن نكرده است . سرزمينى بود لم يزرع و ناشناخته فقط تعدادى چادرنشين در آن مستقر بودند و هرچندگاه يك بار نيز چند مسافر از آن\r\n\r\n","description":"","footnote":"","page_name":" 86 ","page_number":102},
  {"content":"\r\n\r\nعبور مىكردند .\r\nمرز بين ايران و افغانستان در طول مأموريت گلداسميد به سال 1872 م . تعيين شده بود . اين مرز از بند سيستان در ناحيه هلمند شروع مىشد و تا كوه ملك سياه تپه‌اى در غرب گودزره ادامه مىيافت . اين مرز فقط به صورت توافقى بر روى كاغذ آمده و هيچگاه بطور عملى پياده نشده بود . نه ايران و نه افغانستان هيچيك بطور دقيق محل قرار گرفتن اين خط مرزى را نمىدانستند و به نظر نمىرسيد كه داشتن آن نيز براى آنها زياد مهم باشد . حقيقت اين بود كه هيچيك از دو طرف ايران و افغانستان در اين منطقه نفعى نداشتند و سودى عايدشان نمىشد . دولت ايران هيچوقت سلطهء خود را فراتر از آن منطقه از سيستان كه توسط بند سيستان آبيارى مىشود گسترش نداده است و دولت افغانستان نيز در ماوراى درهء هلمند سرزمينى در تصرف ندارد . بدين ترتيب نه تنها بلوچ‌ها بلكه هر كس ديگرى به آسانى مىتواند اين ناحيه را براى زندگى خود اشغال كند .\r\nمسير مستقيمى كه به كويته مىرفت در طول ساحل شيله « 1 » تا گودزره كشيده شده بود . لكن از آنجا كه افغانها در ناحيهء چاگى « 2 » در شرق اين مسير مستقر بودند . اين مسير بعد از گودزره بطور مستقيم ادامه نيافته و از راهى ديگر و بيشتر به سمت جنوب پيش مىرفت .\r\nدر غرب اين مسير افرادى زندگى مىكردند كه اسما تابع دولت ايران بودند و به آنها سرحدى مىگفتند . اينان مردمى بودند تا حدودى دور از تمدن و ميل شديدى به چپاول و غارت داشتند . در شرق اين مسير نيز افغانيان زورگو و باجگير زندگى مىكردند . بدين ترتيب كاروانها در عبور از اين ناحيه با مشكلات متعددى مواجه بودند . معمولا شبها حركت مىكردند و در روز به نحوى كه از چشم اين راهزن‌ها پنهان باشند به استراحت در كوير مىپرداختند .\r\nيك بار بعد از عبور از ورمال مجبور شديم تا به راهنمايان بلوچ ، كه از سيستان با ما بودند اعتماد كنيم و خود را به آنها بسپاريم . تنها آنها بودند كه مىدانستند آب در كجا يافت مىشود . آنها به خوبى توانستند از عهدهء اين كار برآيند . فقط يكى از آنها بنام محمد كه يكى شكارچى بلوچ اهل سه كوهه بود با ما خوب تا نكرد و نشان داد كه آدمى بىشخصيت و غير قابل اعتماد است .\r\nاولين قطعهء راه ، به طول 15 ميل و به طرف حوض در « 3 » مىرفت . آفتاب سوزان بود .\r\nبعد از آن روزهاى سرد به نظر مىرسيد كه تغيير بزرگى در هوا حاصل شده ، اينطور احساس\r\n\r\n\r\n","description":"","footnote":"\r\n( 1 ) -  Shela \r\n( 2 ) -  chagai \r\n( 3 ) - در فرهنگ‌هاى در دسترس ديده نشد . در جلد سوم و هفتم تاريخ روابط سياسى ايران و انگليس و سفرنامهء سايكس ، حوض‌دار ضبط شده است .\r\n","page_name":" 87 ","page_number":103},
  {"content":"\r\n\r\nكرديم كه هواى سرد و زمستان سيستان ديگر پايان يافته است . در تمام طول راه انسانى به چشم ما نخورد . اما وقتى كه به حوض دررسيديم و به درون قلعه رفتيم . در دوردست‌ها چندين چادر سياه متعلق به افراد چادرنشين را مشاهده كرديم . قلعه 180 متر درازا و 117 متر پهنا داشت و ساختمان درون آن كه مرمت شده بود به نظر مىرسيد هنوز هم قابل استفاده باشد .\r\nگنبدهاى گلى هنوز خراب نشده بود و ديوارهاى قطور در رديف‌هاى منظمى قرار گرفته بود .\r\nنمىشد فهميد كه اين قلعه از چه موقع تخليه و متروك شده است . در نزديكى ديوار قلعه چادر زديم . حوضچه‌اى از آب باران در نزديكى دروازه و گودالى در فاصله‌اى دور از ما تنها منبع آب در دسترس ما بود . آب حوضچه عمق كمى داشت اما سالم و زلال به نظر مىرسيد .\r\nفقط كافى بود تا دقت كنيم و آب را آرام به طورى كه گل‌آلود نشود از آن برداريم .\r\nحوض در زمانى ناحيه‌اى پرجمعيت بوده است . در يك ميلى جنوب شرقى آن خرابه‌هايى قرار گرفته بود كه مچى « 1 » و قلعه‌چه « 2 » رئيس نام داشت . اينها باقيمانده‌هاى شهرى بود كه ساختمانهايش هنوز با سقف‌هاى گنبدىشكل برپا بود . كسى در آنها زندگى نمىكرد و فقط دسته‌هايى چند از كبوتران در آنها جاى گرفته بودند . در طول يك ميل يا بيشتر دالانها و راهروهاى بزرگ و قشنگى در داخل ساختمان قرار گرفته بود . با اين حال كل ناحيه به صورت ويرانه‌اى به نظر مىرسيد . شهر را باغ‌ها و نخلستان‌هاى بزرگى احاطه مىكرده و هنوز باقيماندهء ريشه‌هاى نخل‌ها در ديد و قابل تشخيص است . در زبان بلوچى به نخل خرما مچ گفته مىشود و علت ناميدن اين ناحيه به مچى نيز همين است . در حال حاضر در تمام سيستان نخلستان‌هاى خرما از بين رفته و اثرى از آنها نيست . دوست داشتم بدانم چرا اين منابع بزرگ ثروت از ميان رفته . اگر زمانى در اين منطقه نخل مىروئيده است دليلى ندارد كه امروز پرورش آن غيرممكن باشد . چرا اين نخلستان‌ها از بين رفته و توليد خرما در اين ناحيه متوقف شده است . براى سئوالاتى از اين قبيل نمىتوان پاسخى يافت . به نظر مىرسد كه سيستان سرزمينى است كه تاريخچهء محلى آن بكل از ميان رفته و از آن چيزى در دست نيست . براى مثال در مورد اينكه چرا حوض‌در خالى از سكنه شده ، دليل مستند و قانع‌كننده‌اى نيافتم . تنها يك فرضيه بود كه آن هم نمىدانم تا چه حد درست باشد . مىگفتند حدود يك قرن پيش ، بعد از آنكه اين منطقه كانال آبرسانى خود يعنى تاراكو را در اثر طغيان هامون از دست مىدهد و خشك مىگردد . سكنهء آن نيز به ناچار به سمت شمال و به قلمرو سيستان مهاجرت مىكنند .\r\nدر مچى قبرستانى بود كه در آن چهار مقبرهء با سقف گنبدى كه در آنها قبرها در\r\n\r\n\r\n","description":"","footnote":"\r\n( 1 ) -  Machi \r\n( 2 ) -  Kalaeha - i - Rais \r\n","page_name":" 88 ","page_number":104},
  {"content":"\r\n\r\nسطحى بالاتر از زمين قرار داشتند وجود داشت . به نظر مىرسيد كه زمانى اين قبرها را باز كرده و اشياء موجود در آنها را به سرقت برده‌اند . در قسمت غربى قلعهء حوض در گورستان مشابه‌اى قرار داشت كه در آن نيز قبرها در سطحى بالاتر از زمين قرار گرفته بود . تمام قبرها از خشت خام و يك طاق قوسى كه كلا فضايى به ارتفاع 90 سانتيمتر را دربرمىگرفت ساخته شده بود ، و همگى نيز از انتها سوراخ بودند ، به نحوى كه من يك قبر سالم و دست نخورده را نديدم . به درون تعدادى از اين قبرها با دقت نگاه كردم امّا اثر يا استخوانى از جسد مشاهده نكردم . نوشته يا اثرى بر روى اين قبرها نبود تا بتوان فهميد كه متعلق به چه كسى و چه تاريخى است .\r\nروز بعد 13 ميل به طرف رمرود « 1 » پيموديم و به بركه‌اى در دو ميلى شمال شرق قلعه‌اى ويران‌شده به همين نام رسيديم . در ده ميل اول مسير در زمين هموارى بود كه سيلاب آن را فرا گرفته و قسمتى نيز تپه‌ماهورهايى از خاك رس بودند . بعد از آن به زمينى شنى رسيديم كه پوشيده از درختان گز بود . راهنما ما را به سوى آبهاى تيره‌اى هدايت كرد .\r\nدر نزديكى بركه‌اى چند چاه كوچك 90 سانتيمترى زديم و توانستيم آب شيرين مورد نياز خود را فراهم كنيم . در همين جا نيز چادر زديم .\r\nبعد از ظهر در اطراف رمرود قدم زدم . قلعهء موجود در آنجا شبيه به قلعهء حوض‌در بود .\r\nبنائى مستطيل‌شكل داشت و در مقايسهء با آن بيشتر ويران شده و فقط ديوارهاى آن سالم باقى مانده بود . كمى به طرف شرق خرابه‌هاى يك قلعهء كوچك ديگر ديده مىشد و تا چند ميل نيز بقاياى خانه‌هاى نسبتا كوچكى بطور پراكنده به چشم مىخورد . تمام اين بناها يا از خشت خام و يا از گل ساخته شده بود . در تمام دهكده تكه‌خورده‌هاى كوزه به وفور يافت مىشد . با اين حال بنايى را مشاهده نكردم كه از سنگ و يا آجر پخته باشد . در فراز قلعه كه ايستادم . دورتادور آن ، تا آنجا كه چشم كار مىكرد جنگل‌هاى بىحاصل گز كه ارتفاع آنها به يك متر و هشتاد سانتيمتر مىرسيد پوشانده بود . تعدادى بلوچ چادرنشين نيز در اطراف به جستجوى آب باران كه به وفور هم يافت مىشد پراكنده بودند . گفته مىشد كه اين ناحيه به زودى خشك خواهد شد و اين مردم بناچار به تپه‌هاى مرتفع در دوردست كوچ خواهند كرد . تمام دهكده‌هاى ويران كنونى از قبيل حوض‌در ، مچى ، كندار « 2 » و رمرود در زمان‌هاى گذشته آب مورد نياز خود را از نهر تاراكو مىگرفتند . اين نهر در منطقه‌اى بالاتر از\r\n\r\n\r\n","description":"","footnote":"\r\n( 1 ) -  Ramrud \r\n( 2 ) - در فرهنگ جغرافيائى ايران كندال ضبط شده است كه دهى از دهستان ناروئى بخش شيب آب شهرستان زابل است .\r\n","page_name":" 89 ","page_number":105},
  {"content":"\r\n\r\nبند كمال خان « 1 » از هلمند جدا مىشد . اين نواحى در سطحى بالاتر از ساير مناطق سيستان كه داراى سكنه است و توسط بند سيستان آبيارى مىشود قرار گرفته است ، به همين علت است كه از قسمت ايرانى سيستان نمىتوان نسبت به آبيارى اين نواحى اقدام نمود . در نتيجه ، تحت شرايط فعلى ، تا وقتى كه اين نواحى در اختيار ايران بماند نمىتواند به صورت مزروعى درآمده و مورد بهره‌بردارى قرار گيرد و بايد براى هميشه بلا استفاده بماند . دليل اين امر نيز آنست كه هر نهريا كانالى كه آنها را آبيارى كند سرچشمه‌اش در سرزمين افغانستان است .\r\nروز ديگر ، بعد از پيمودن 13 ميل به گنبد سرشيله رسيديم . شيله به بستر رودى گفته مىشود كه آب‌هاى ناشى از سيل را به گودزره واقع در جنوب شرق مىرساند . راه ما در ده ميل اول از يك جنگل گز مىگذشت و به تدريج تراكم درختان كمتر و كمتر شد تا اينكه به ناوار « 2 » رسيديم . در اينجا در كنار بركه‌اى آب سالم و تازه وجود داشت . راهنما در اينجا عقيده داشت كه در كنار همين بركه چادر بزنيم و اين امكان مىداد كه جلوتر ممكن است موفق نشويم آب پيدا كنيم . اما بعد پذيرفت تا كمى جلوتر برويم . خوشبختانه توانستيم بركهء ديگرى از آب باران قابل آشاميدن را در كنار ويرانه‌هاى بناهاى گنبدى شكل پيدا كنيم . در راه از كنار يك قبرستان بلوچ‌ها كه بر روى تپه‌اى كم ارتفاع در سمت چپ ما قرار گرفته بود گذشتيم . قبرها تازه به نظر مىرسيدند و با سنگ‌هايى كمياب به طرزى زيبا تزثين شده بود . يكى از قبرها تماما از قطعات كوچك فلدسپات پوشيده بود . اين درست خلاف رفتارى است كه در ايران مردم با قبرها دارند و از آنها نگهدارى نمىكنند . در اينجا بر روى بعضى از قبرها تكه‌هايى از گلدان‌هاى سنگى به رنگ يشمى كه به طرز زيبايى ساخته شده بودند به چشم مىخورد . به نظر مىرسيد كه اين گلدان‌ها بايد از يكى از خرابه‌هاى قديمى به دست آمده باشند .\r\nدر راه به چند چادرنشين بر خورديم . تعدادى از آنها خاروت غلزائى « 3 » بودند .\r\nمىگفتند پدرانشان از سرزمين اصلى آنها كه در نزديكى غزنه واقع بوده است ، مهاجرت كرده‌اند و از آن زمان تا امروز آنها در اين نواحى ماندگار شده‌اند . مىگفتند كه زمستان را\r\n\r\n\r\n","description":"","footnote":"\r\n( 1 ) - مولف نام اين بند را از يادداشت‌هاى سفر بيلو به سيستان استفاده كرده است . ولى در فرهنگ جغرافيائى ايران و فرهنگ آباديهاى ايران چنين نامى ضبط نشده است . در ص 955 ، جلد 3 تاريخ روابط ايران و انگليس نيز بند كمال خان آمده است .\r\n( 2 ) - در فرهنگ جغرافيائى ايران ، نواب ضبط شده است كه جزء زايل است .\r\n( 3 ) -  Kharul Ghilzais \r\n","page_name":" 90 ","page_number":106},
  {"content":"\r\n\r\nدر اين منطقه مىگذرانند و تا 10 يا 15 روز ديگر به تپه‌ها و ارتفاعات كوه ملك سياه كه در مرز قرار گرفته است كوچ خواهند كرد .\r\nتا آنجا كه توانستم بفهم نزديك به 600 خانوار بلوچ و براهويى در اين ناحيه زندگى مىكردند . اينان زمستان‌ها در امتداد شيله و تابستان‌ها براى ييلاق به ارتفاعات سياه‌كوه كوچ مىكنند . اين مردم بابت چراندن حيوانات خود در اين منطقه ساليانه مالياتى را به دولت ايران مىپردازند .\r\nگنبد سرشيله و يا به اختصار بگويم ، گنبد از چهار مقبرهء گنبدى شكل با خشت خام كه بر روى تپه‌اى كوتاه قرار گرفته‌اند و گورستانى قديمى آنها را احاطه كرده تشكيل مىشد . قبرها همه در سطحى بالاتر از زمين و قوسى شكل ساخته شده بود و مانند آنچه كه در حوض‌در شاهد بوديم همگى سوراخ شده و استخوان‌هاى درون آنها قابل رويت بود . به طرف شرق ، مقبرهء گنبدىشكل ديگرى قرار گرفته بود كه قبرهاى درون آن نيز باز شده بود .\r\nدر بين اين دو مقبره چند قبر بلوچى قرار گرفته بود . در اينجا باز به سنگهاى مشابه با آنچه در حوض‌در ديدم برخوردم . علاوه بر فلدسپات و تكه‌هاى گلدان‌هاى سنگى در اينجا توده‌اى از سنگهاى تراشيده شده را ديدم . اين سنگها قطرى بين 5 تا 5 / 37 سانتيمتر و ارتفاع 15 تا 30 سانتيمتر داشته و همگى به شكل استوانه تراشيده و صيقل شده بودند . اين سنگها براى چه و به چه منظورى ساخته شده بودند را نتوانستم دريابم . يكى از اهالى گفت كه گلدانهاى سنگى در گنبدشاه يافت شده‌اند . حال آنكه فلدسپات و سنگهاى ديگر را از رباط واقع در راه چاكه به اين ناحيه آورده‌اند . يكى از آنها همچنين مىگفت كه در ويرانه‌هاى واقع در شرق مقبره‌هاى گنبدى شكل سكه‌هاى طلا يافت شده است . اين ويرانه‌ها مدت زمانى پيش به زير شنها رفته و ناپديد گرديده ، و در حال حاضر اثرى از آنها ديده نمىشود .\r\nهمچنين به ما گفته شد كه در تپه‌هاى معدنك ظاهرا معدن‌هاى مس هست . مىگفتند كه كمى به طرف جنوب كوه ملك سياه بر روى تپهء لار چند بنا و خانهء سنگى وجود دارد كه تعدادى از شكارچيان آنها را ديده‌اند اما نتوانسته‌اند به آنها راه يابند . متأسفانه فرصت اينرا نداشتم كه بفهم اين گفته‌ها واقعيت دارد يا تنها داستانهايى است كه سينه به سينه نقل شده است .\r\nبعد از ظهر به سمت شيله ، تا حدود يك ميلى غرب گنبدها رفتم . بستر رود پوشيده از آب نمك بود . درست مانند آب گودالى كه براى مدتى راكد مانده باشد . عرض رودخانه به 135 تا 180 متر مىرسيد و ساحل آن 9 تا 12 متر از سطح آب بالاتر قرار گرفته بود . فقط در موقع طغيان هامون اين آب شور به بيرون رانده شده و آب شيرين قابل آشاميدن در آن به جريان مىافتاد . خاك اطراف رودخانه كلا شوره‌زار بود و ما مقدار زيادى از راه را در\r\n\r\n","description":"","footnote":"","page_name":" 91 ","page_number":107},
  {"content":"\r\n\r\nزمين نرمى كه نمك آن را پوشانده بود پيموديم .\r\nسيزده ميل بعد به دشت شيله رسيديم . در اين‌جا فقط گودال كوچكى از آب گل‌آلود وجود داشت و به نظر نمىرسيد كه براى استقرار و برافراشتن اردوگاه جاى مناسبى باشد . راه ما همانند روز گذشته در سرزمين لم يزرع كه آن را تك و توك درختان گز پوشانده بود ادامه يافت . تابش نور آفتاب بر زمين پوشيده از نمك و همچنين قطعات گل رس پخته شده انعكاس جالبى داشت كه چشم را خيره مىكرد . كمى آنطرف‌تر از اردوگاه تپه‌هاى كوچكى پوشيده از گدازه‌هايى به رنگ سياه شبيه به خاكسترهاى آتشفشان ديده مىشد .\r\nراهنما مىگفت اينها از كوره‌اى قديمى ، كه براى ذوب فلزات مورد استفاده قرار مىگرفته بجاى مانده است . بر روى زمين تكه‌خورده‌هاى فلزى سبزرنگ پراكنده بود . به نظر مىرسيد كه در تپه‌هاى اطراف اين ناحيه زمانى معدن مس بوده كه مورد بهره‌بردارى قرار مىگرفته است . هفت ميل بعد بستر رود شيله را در محلى بنام گردنه ريگ قطع كرديم و در طول ساحل راست آن به راه خود ادامه داديم . در ساحل چپ روز چندين تپهء شنى به تعاقب يكديگر قرار گرفته بود كه هرچندگاه يك بار توسط جريان اندكى از آب رشتهء آنها از هم گسسته مىشد .\r\nروز بعد با پيمودن 15 ميل ديگر به گدارشاه رسيديم . محلى نزديك به نقطه‌اى كه توسط مك گريگور « 1 » خيلى به وضوح در كتاب سفرنامه بلوچستان شرح داده شده است . راه ما در زمينى شنى در ساحل راست شيله ادامه مىيافت . در چهارده مايلى بار ديگر اين رود را قطع كرديم . در اين محل پيشروى آب شور به داخل خشكى ديده مىشد كه در آن تعداد زيادى از پرندگان مختلف زندگى مىكردند . ساحل دو سوى شيله با انبوهى از درختان گز پوشيده شده بود . پهناى بستر آن به 135 متر مىرسيد و ساحل آن در ارتفاع 6 مترى از كف آن قرار داشت ، و تمام آن را شن فرا گرفته بود . در طول پنج سال گذشته آب به اين ساحل رخنه نكرده و آن را نشسته بود . يك ميل ديگر نيز پيموديم و پايين دست اولين گودال بزرگ آب شور كه رسيديم اردو زديم . در اينجا تعدادى چاه كم‌عمق در كنار رودخانه زده شده بود و با تعجب ديدم كه آب قابل آشاميدن در عمق 90 تا 120 سانتيمتر در آنها قرار داشت . راهنما مىگفت كه در گذشته اين زمين‌ها توسط شاخه‌اى از نهر تاراكو آبيارى مىشده كه هنوز هم در طغيان‌هاى شديد رود هلمند مىتوان مسير اصلى اين كانال را باز شناخت . اين خود نمايانگر اين واقعيت است كه از طريق ايران به هيچوجه نمىتوان اين ناحيه را دوباره آباد و مسكون كرد . تنها راه اين است كه از نهرها و رودهايى كه سرچشمهء\r\n\r\n\r\n","description":"","footnote":"\r\n( 1 ) -  Macgregor \r\n","page_name":" 92 ","page_number":108},
  {"content":"\r\n\r\nآنها در خاك افغانستان است استفاده شود . درست روبروى اردوگاه ما و 450 متر به طرف شمال آن خرابه‌هايى بود كه راهنماهاى ما به آن شاه‌مردان مىگفتند . در اينجا مقبرهء پيرى قرار داشت و آن را زيارتگاه مىخواندند . همچنين خرابه‌هاى يك بناى ديگر نيز در نزديكى مقبره ديده مىشد . راهنماى ما مىگفت كه ويرانه‌هاى مشابه‌اى سابق بر اين در قسمت شمال و جنوب اردوگاه قرار داشت كه سال‌ها پيش در زير توده‌هاى شن مدفون شده است .\r\nدر مقبرهء پير مقدار زيادى تكه پارچه ديديم كه زيارت‌كنندگان براى برآورده شدن حاجتشان گره زده بودند . خود قبر را سنگهاى زيبايى به شكلها و اندازه‌هاى مختلف همراه با تكه‌هاى كاشى به رنگ سفيد و آبى پوشانده بود . تعداد زيادى استوانه از سنگ تراشيده و صيقل‌شده ، شبيه به جعبه‌هاى مهرهء شطرنج ، در ارتفاع حدود 30 سانتيمتر يا بيشتر در رنگهاى مختلف ديدم . راهنما مىگفت اينها را از رباط در نزديكى كوه ملك دوكند « 1 » به اينجا آورده‌اند . بهرحال اين سنگ‌ها از هر جا آورده شده باشد جز هزينهء بى خود و اتلاف وقت چيز ديگر نمىتواند باشد . تعداد زيادى از اين سنگها را بلوچ‌ها و ساير زيارت كنندگان خرد كرده بودند . هريك از آنها تكه‌اى از اين سنگ را بعد از زيارت با خود برداشته و همراه مىبرد تا در مواقع مورد نياز آن را آسياب كرده و كمى از آن را به عنوان داروى شفابخش به بيمار خود بدهد . بيشتر سنگهاى موجود بر روى قبر به نظر مىرسيد كه پاره‌هاى سنگ قبرهاى ديگران باشند . براى مثال يك تكه كاشى ديدم كه بر روى آن چيزهايى نقش شده بود . معلوم مىشد كه اين تكه ، بخشى از يك سنگ قبر ديگر بوده است . ليكن نوشته‌هاى روى آن به اندازه‌اى نبود كه بتوان نام مشخص و يا تاريخ فوت وى را از آنها دريافت .\r\nروز بعد اردوگاه را به 6 ميل آنطرف‌تر پائين شيله انتقال داديم . اين محل در دو ميلى شمال شرق گنبدها قرار دارد و مك گريگور از آن به عنوان گنبد شاه ياد مىكند . اما راهنماى ما مىگفت كه ويرانه‌هايى كه در اطراف مرقد شاه‌مردان قرار دارد بدين نام خوانده مىشود و همچنين گنبد سرزره نيز گفته ميشد .\r\nساحل شيله 15 تا 20 ميل ارتفاع داشت و آب در مواقع طغيان از آن سرريز مىشد . اين نكته از آنجا معلوم بود كه در محدوده‌اى به پهناى يك ميل ريشهء درختان روئيده شده نمايان بود . بستر شيله هنوز پهنايى برابر با 135 تا 180 متر داشت . وجود علفزارها تشكيل حوضچه‌هاى آب در اثر طغيان رود را نشان مىداد . باز هم آب آشاميدنى خود را مانند قبل از حفر چاههاى كم‌عمق در بستر رود و پائين دست گودال آب شور فراهم\r\n\r\n\r\n","description":"","footnote":"\r\n( 1 ) -  Koh - i - Malikdukand \r\n","page_name":" 93 ","page_number":109},
  {"content":"\r\n\r\nمىكرديم . در مقايسه با حوضچه و گودال‌هاى بالا دست آب اين گودال آنقدرها هم شور نبود . در اين ناحيه چند خانوادهء بلوچ كه خود را از افغانهاى قلعهء فتح در نزديكى هلمند مىدانستند زندگى مىكردند . راهنماهاى ما مىگفتند كه اين مردم زمانى خود را ايرانى و زمانى افغانى مىخوانند و علت اين امر نيز آنست كه مىخواهند از زير بار ماليات هر دو دولت ايران و افغانستان فرار كنند . مردى كه تقريبا از بقيه با شهامت‌تر و جسورتر به نظر مىرسيد و ظاهرا احساس كرده بود كه ما مأمورين ايرانى وصول ماليات نمىتوانيم باشيم خود را رعيت خدا خواند . با اين حرف او مىخواست بگويد كه بندهء خداست و براى زندگى مستقل خود مديون كسى يا قدرتى ديگر جز او نيست . بر روى تپه‌اى كوتاه و پوشيده از ريگ‌هاى سياه رنگ پنج بناى گنبدى قرار گرفته بود كه مك‌گريگور از آنجا به عنوان گنبد شاه مقصود ياد كرده بود .\r\nهيچيك از راهنمايان ما قبلا اين نام را نشنيده بودند . فقط قسمتى از ديوارها كه از خشت خام بودند بر پا بود و گنبدها و سقف‌ها كه ظاهرا از خشت پخته ساخته شده بود تقريبا ويران شده و فروريخته بود . به نظر مىرسيد كه اين بناها مقبره و تمام تپه روزگارى قبرستان بوده ، كه در حال حاضر تقريبا شن تمام قبرها را پوشانده است . قبرهاى اينجا نيز از آندستهء بالاتر از سطح زمين بود كه قبلا شرح دادم . هيچ علامت و نشانه‌اى از قلعه و يا خرابه‌هاى يك آبادى در اينجا مشاهده نمىشد و گفته مىشد كه از اين فراتر در سمت شرق كسى زندگى نمىكند . در همان نزديكى چند كبك سياه ديده مىشد و در بين انبوه درختان گز و هرجا كه آب شيرين آشاميدنى يافت مىشد دستجات زيادى از اين پرنده ديده مىشدند .\r\nاز اينجا به سوى گودزره به راه افتاديم . راهنمايان نمىدانستند كه چقدر تا خود درياچه راه داريم . تنها چيزى كه آنها مىدانستند اين بود كه آب درياچه به سرعت در حال خشك شدن است . بعدا معلوم شد كه فاصله حدود 9 ميل بوده است .\r\nدر طول بستر شيله پيش مىرفتيم . تدريجا از ارتفاع ساحل دو سوى آن كاسته مىشد . تا اينكه سرانجام ساحل و بستر تقريبا در يك سطح قرار گرفتند و كلا محو شدند .\r\nبعد از پيمودن 6 ميل جنگل گز پايان يافت و ما به زمين هموار و بازى رسيديم كه بستر شيله بود و كف آن را رسوبات نمك به رنگ سفيد در بر مىگرفت . تا حدود يك ميل بعد هم علفزارهايى وجود داشت ليكن از آن فراتر فقط تك و توك بقاياى درختان گز بود كه در اثر بىآبى خشك شده بود . در اين درختها لانه‌هايى ديده مىشد كه مرغان آبى براى خود ساخته بودند اما معلوم نبود كه اين پرنده‌ها از كدام نوع بوده‌اند . آنها اين لانه‌ها را از علفهاى خشك بر شاخه‌هاى درختان گز در ارتفاعى برابر با 120 يا 150 سانتيمتر از سطح\r\n\r\n","description":"","footnote":"","page_name":" 94 ","page_number":110},
  {"content":"\r\n\r\nزمين بنا كرده بودند . راهنماى ما مىگفت كه او با تعدادى از بلوچان ساليان پيش ، زمانيكه اين ناحيه تمامى در زير آب قرار داشت در فصل تخمگذارى اين پرندگان بدينجا مىآمدند و به صيد آنها مىپرداختند . از تعداد لانه‌هاى موجود بر تنه‌هاى خشك درختان معلوم بود كه در آن زمان‌ها هزاران پرنده از اين نوع در اين منطقه زندگى مىكرده‌اند .\r\nمتأسفانه از آنچه راهنماى ما گفت هم نتوانستم نوع اين پرنده را بشناسم .\r\nبراى نزديك شدن به آب مجبور بوديم تا پياده برويم زيرا اسبها زياد در گل فرو مىرفتند . قشر نازكى از نمك بر روى زمين قرار گرفته و به آن درخشش ميداد . آب درياچه تميز و فقط كمى شور بود . بما مىگفتند كه آبى كه از وسط درياچه فراهم مىگردد كاملا صاف و قابل آشاميدن است . كسى را فرستادم و ظرف پرى از آن را آورد و ديدم كه واقعا هم زياد شور نيست . به طرف شرق تا آنجا كه چشم كار مىكرد آب ادامه مىيافت . در سمت جنوب خطى از تپه‌هاى شنى در ديد بود و در قمست شمال نيز دشتى تا تاراكو ادامه مىيافت . به نزديك آب كه رسيديم دستهء بزرگى از پليكان‌ها را ديديم و تعداد زيادى اردك وحشى نيز به شنا مشغول بودند . امّا نشانه‌اى از پرنده‌هاى ديگر ديده نمىشد . در درياچه توتين يا كلك اصلا نبود . شايد بلوچان اين ناحيه نمىدانستند كه آن را چگونه بايد ساخت در صورتى كه به اين وسيله نياز شديدى بود . بايد تعدادى صياد از شمال هامون به اين ناحيه آورده و از آنها كمك گرفت . در كنار درياچه صبحانه خورديم و سپس به طرف اردوگاه به راه افتاديم . اين درياچه جنوبىترين نقطهء سفر من بود . در اينجا گروه ما تقسيم مىشد . ميسى عازم هندوستان مىشد و بقيه به سوى مشهد بازمىگشتيم . ميسى خوشبختانه توانست دوازده شتر فراهم كند تا او را به خاران ببرند . اين شترها به مسافرى بنام رستم كه يك بلوچ سرحدى زرى زايى « 1 » بود و به سوى خاران مىرفت و به ميسى پيشنهاد كمك كرد تعلق داشتند . شترهايى كه از سيستان كرايه شده بودند برگشت داده شده و شترهاى رستم جاى آنها را گرفتند . در طلوع آفتاب روز 19 فوريه 1894 م . با ميسى بدرود گفته و هركدام راه خود را آغاز كرديم ، قصد داشتيم تا دشت را طى كرده و به ناحيه‌اى بنام فقير بندنوار « 2 » و از طريق آنجا به تاراكو برسيم . اين مسير را راهنمايان ما به خوبى مىدانستند . درست در موقع شروع حركت چوپانى كه از آن مسير برمىگشت پيش آمده و به ما اطلاع داد كه بركهء آب باران در آن منطقه خشك شده و در تاراكو هم آبى نيست . با اين حساب در طول اين راه نمىتوانستيم آبى پيدا كنيم .\r\nشايد دو هفته‌اى دير فهميده بودم كه ژانويه را مىتوان در سيستان ماند اما فوريه\r\n\r\n\r\n","description":"","footnote":"\r\n( 1 ) -  Zarizai \r\n( 2 ) -  Fakirbnd Nawar \r\n","page_name":" 95 ","page_number":111},
  {"content":"\r\n\r\nتقريبا غيرممكن است . گلداسميد « 1 » هم در جلد اول كتاب شرق ايران به اين نكته اشاره داشته است كه در اين موقع از سال شاهد تغيير آب و هوا بوده به نحوى كه در دهم فوريه از هواى گرم منطقه احساس نارضايتى مىكند . در دوازدهم فوريه خود من نيز مجبور بودم چنين شرايط نامناسبى را تحمل كنم . يك هفتهء بعد همهء بركه‌هاى آب باران به سرعت خشك گرديد و ما نيز خيلى زود و باعجله به محلى كه قبلا اردو زده بوديم به دشت شيله بازگشتيم . گودالى كه چهار روز پيش در اين محل آب مورد نياز ما را تأمين مىكرد كلا خشك شده بود .\r\nروز بعد با پيمودن 18 ميل به محلى بنام كچولى « 2 » رسيديم . مسير قبلى خود را ادامه داديم تا اينكه در محلى بنام گردن ريگ شيله را قطع كرديم . در دو ميلى شرق گنبدها در ناحيه‌اى بنام گنبد سرشيله به چاهى رسيديم كه به آن چاه كچولى مىگفتند . عمق اين چاه به 2 متر و 40 سانتيمتر مىرسيد و مقدار زيادى آب آشاميدنى در آن بود . براى چهار ميل بعد از سفر نيز به اندازهء كافى از اين آب با خود برداشتيم . هشت ميل بعد مجددا به چند بركهء آب باران برخورديم و در نزديكى آنجا اردو زديم . نام كچولى كه به اين منطقه داده شده از واژه‌اى بلوچ كه به كوزه اطلاق مىشود گرفته شده است . در طول راه و بر روى تپه‌ماهورها قطعات كوزهء شكسته به وفور به چشم مىخورد .\r\nبه طرف شرق تغيير مسير داديم . و بعد از 20 ميل به بورى قلعه « 3 » رسيديم . راه ما در 7 ميل اول از ميان انبوهى از درختان گز مىگذشت و بعد از آن در زمينى ريگزار و هموار مىافتاد . در ده ميلى به يك آبشخور نسبتا بزرگ و كم‌عمقى برخورديم كه راهنما مىگفت نهرى كه از تاراكو مىآمده ، آن را بوجود آورده است . هشت ميل ديگر به چاههاى بورى رسيديم . تعداد آنها به 6 و عمق آنها به 3 متر و شصت سانتيمتر مىرسيد و آب شيرين آشاميدنى فراوانى داشت چوپان رهگذرى به ما گفت كه آب آشاميدنى را مىتوان در نزديكى كلات يا قلعه فراهم نمود . به همين خاطر به راه ادامه داديم . دو ميل ديگر به طرف شمال طى كرديم تا اينكه آبشخور را دوباره قطع كرديم . آنچه قلعه ناميده مىشد در واقع چيزى نبود مگر چهار ديوار ويرانى كه در هر گوشهء آن يك برج قرار گرفته بود . در نزديكى آن اردو زديم . تعدادى بلوچ چادرنشين نيز در نزديكى ما اتراق كرده بودند . آنها نيز زمستان را در اين ناحيه به سر مىبردند و تابستان‌ها به سرحد مىرفتند . مردمى به ظاهر فقير بودند و اگر هم چيزى داشتند مالياتى از بابت آن به كسى نمىپرداختند .\r\n\r\n\r\n","description":"","footnote":"\r\n( 1 ) -  Goldsmids - Eastern Persia , vol , I \r\n( 2 ) -  Kachuli \r\n( 3 ) - در فرهنگ جغرافيائى و فرهنگ آباديهاى ايران ضبط نشده است .\r\n","page_name":" 96 ","page_number":112},
  {"content":"\r\n\r\nبعد از آنكه چادرها زده شد و اردوگاه مستقر گرديد ، من و ملابخش براى ديدن قلعهء مشهور و قديمى تاراكو رفتيم . مردم محل مىگويند كه در اين قلعه بوده كه رستم متولد شده است . راه ما به طرف شرق و در مسير آبشخور ادامه مىيافت . به بقاياى دورود برخورديم . به نظر مىرسيد كه ايندورود در گذشته به موازات يكديگر جريان داشته‌اند . در هفده ميلى به قلعه‌اى ويران و قديمى رسيديم كه 4 متر و نيم پهنا و 6 متر و سى سانتيمتر درازا داشت و جنا « 1 » ناميده مىشد . در اينجا آبشخور عريض و پهن مىگشت و مساحت زيادى زمين قابل كشت به چشم مىخورد ليكن متأسفانه آبى براى زراعت نبود . سه ميل بعد به قلعهء تاراكو رسيديم . اين قلعه در وسط آبشخور و بر روى يك تپهء با شيب تند قرار گرفته و طول آن به 180 متر و عرض آن از 54 متر به 108 متر مىرسيد .\r\nديوارهاى شمالى اين قلعه ارتفاعى حدود يك متر و نيم تا يك متر و 80 سانتيمتر داشت و در بخش جنوبى با ارتفاعى دو برابر اين مقدار كشيده شده بود . در سايهء ديوارها نشستيم و صبحانه خورديم .\r\nدر حال حاضر تمام كانال‌هاى قديمى كه بر روى نقشه ذكر شده و زمانى از هلمند در ناحيهء بندر يا بند كمال خان منشعب مىشوند رو به ويرانى گذاشته‌اند و در نتيجه اين منطقه به ناحيه‌اى بدون آب و غير قابل سكونت و كشاورزى مبدل شده است . راهنما مىگفت حتى بركه‌هاى آب باران هم در جنا و تاراكو مدت زمان زيادى دوام نمىآورد و زود خشك مىشود ، به همين خاطر نيز اين زمين‌ها غير قابل استفاده مانده و حتى چادرنشين‌ها نيز آنها را براى سكونت موقت انتخاب نمىكنند . اينكه آيا مىتوان اين منطقه را به صورتى قابل سكونت و زندگى درآورد يا نه هنوز مورد سؤال است . اما براساس آنچه گفتند مىشود در بهار سال 1885 م . در طول طغيان هلمند آب مجددا مسير اوليهء خود را بازيافته و به سوى آبشخورى كه به شرح آن پرداختم به جريان افتاد . بدين‌ترتيب به نظر مىرسد كه بتوان بار ديگر آب را به اين منطقه بازگردانيد . اما مسئله اينجاست كه كسى بايد پيدا شود و اين كار را بكند . در حال حاضر كسى نيست تا دست به چنين كارى بزند و به نظر مىرسد كه وضع حاضر تا مدتها ادامه خواهد داشت . افغانها ابدا تمايلى به انجام چنين كارى ندارند و ايران نيز در صورتى كه اراده كند قادر به انجام آن نخواهد بود . دولت ايران حتى براى قسمت ايرانى سيستان نيز كارى انجام نمىدهد چه رسد براى اين منطقه . تنها كارى كه بايد كرد اين است كه يك سد خاكى در ناحيهء كوهك بر روى هلمند زده شود تا بتوان سيلاب‌هاى بهارى را مهار نمود . در حال حاضر به نظر نمىرسد كه دولت ايران تمايل\r\n\r\n\r\n","description":"","footnote":"\r\n( 1 ) - در فرهنگ‌هاى در دسترس ديده نشد .\r\n","page_name":" 97 ","page_number":113},
  {"content":"\r\n\r\nداشته باشد حتى يك قران هم براى اين منظور خرج كند . بيشترين كارى كه دولت انجام دهد اين است كه اين امر را به صلاحديد خود حكام محلى واگذارد تا در صورت نياز و تمايل نسبت به بناى چنين سدى اقدام نمايند . حكام محلى نيز دست به چنين كارى نمىزنند زيرا در صورت برداشتن قدمى در اين راه ، مغرضين دخالت كرده و اين اشخاص را از چشم شاه خواهند انداخت بدين‌ترتيب نه تنها سرمايه‌گذارى اين افراد بلكه موقعيت آنها نيز به خطر خواهد افتاد ، به همين خاطر نيز در ايران تا وقتى كه عدم امنيت و تأمين اجتماعى وجود دارد اصلا نمىتوان كوچكترين قدمى براى بهبود رفاه عمومى برداشت .\r\nداخل قلعهء تاراكو همه چيز ويران بود . حجره‌ها و اتاق‌هاى متعددى به چشم مىخورد كه سقف گنبدى تعدادى از آنها فروريخته بود و بعضى نيز سالم مانده بودند . يكى از ديدنىهاى جالب قلعه ، چاه آن بود كه در حدود 30 متر بالاتر از سطح زمين و در نزديكى بلندترين محل تپه قرار داشت . اين چاه مربع‌شكل بود و دور آن را براى جلوگيرى از ريزش آجر كار گذاشته بودند . چاه لايه‌هاى سخت تپه را شكافته و پايين مىرفت . در شرق چاه تونلى حفر شده بود كه سقفى نيمدايره داشت . اين تونل ظاهرا در سطح آب به چاه ختم مىشده است .\r\nبه نظر مىرسيد كه ساكنين قلعه آن را ترك گفته‌اند اما كسى نتوانست به من بگويد كه به قصد كجا و به چه دليل . در دو ميلى تپه بر روى تلى از خاك تكه‌هايى از پارچه و چند بيرق برافراشته بودند كه به آن زيارتگاه سلطان سخى مىگفتند . در اينجا دو ستونچه به ارتفاع 45 سانتيمتر و يك تكه مرمر سفيد مربع‌شكل كه خيلى خوب تراشيده و صيقل شده بود به چشم مىخورد . اينها تنها آثار سنگى بودند كه در سيستان به آنها برخوردم . كسى نمىتوانست بگويد كه اين سنگها را چه كسى و به چه دليل در اين محل گذاشته است .\r\nدر موقع بازگشت به قلعهء بورى مقبره‌ها و بناهاى ويرانى را كه در دو سوى آبشخور بطور پراكنده قرار داشتند ، ديدم . در شرق تاراكو يك آرامگاه گنبدىشكل قرار داشت و تعدادى از قبرها نيز در سطحى بالاتر از زمين بنا شده بود . كليه قبرها نيز بدون استثناء در انتها باز بودند . به آرامگاهى كه وارد شدم داراى 6 گور در يك رديف بود . اين قبرها بخاطر محصور بودن خوب باقى مانده و سالم به نظر مىرسيد ، با اين وجود از انتها باز شده و استخوان‌هاى جمجمه و باقى قسمت‌هاى بدن و تكه‌هاى پارچه موجود در داخل آنها نمايان و قابل رويت بود . تكه‌هايى از پارچهء كهنه بر زمين ريخته بود و به نظر مىرسيد كه در گذشته‌اى نه چندان دور اين قبرها مورد دستبرد قرار گرفته است . از ديدن منطقه‌اى كه روزگارى پر از جمعيت بوده و حالا خالى و عارى از سكنه شده بود سخت متعجب شدم . از كناره‌هاى رود هلمند در بندر تا اينجا 24 ميل بيشتر فاصله نبود . با اينحال گفته مىشد كه\r\n\r\n","description":"","footnote":"","page_name":" 98 ","page_number":114},
  {"content":"\r\n\r\nتا شعاع 12 ميلى هيچكس در اين ناحيه زندگى نمىكند .\r\nروز بعد 21 ميل به طرف شمال پيموديم و به محلى بنام خندق رسيديم در اينجا آب در 4 يا 5 چاه 3 مترى در زمين هموار يافت مىشد . نيمهء اول راه مسير ما در زمينى سخت و پوشيده از قلوه‌سنگ بود . سپس به زمينى رسى و سخت رسيديم . بر روى تمامى خاك‌ها بقاياى كوزه‌هاى شكسته به چشم مىخورد . به نظر مىرسيد كه روزگارى در تمامى اين منطقه مردمى سكونت داشته‌اند . هرچه به خندق نزديك مىشديم زمين بيشتر هموار و مسطح مىشد تا اينكه به محلى كه ارتفاع بسيار كمى داشت و به آن شهر سوخته مىگفتند رسيديم . بقايايى از شهر بر جاى نمانده بود . آنچه مشاهده مىشد فقط تكه‌هاى كوزه شكسته بود كه به وفور يافت مىشد . بيشتر تكه‌هاى كوزه قرمز كمرنگ بودند و بعضى از آنها نيز نقش و نگارهايى به رنگ سياه بر خود داشتند . اينجا و آنجا به جستجو پرداختيم تكه‌هايى از مس ، يك سر تبر و همچنين تكه‌هايى از يك گلدان مرمر را پيدا كرديم . راهنما محمد در چند نقطه زمين را زير و رو كرد تا نشان دهد كه خاك اين محل سياه‌رنگ است و از اين طريق ثابت كند كه اينجا باقيماندهء يك شهر سوخته و ويران است . چاههايى كه ما در كنار آنها اردو زديم در يك ميلى شهر سوخته قرار داشتند . نزديك به 25 خانوار بلوچ نيز با گله‌هاى خود در آنجا مستقر بودند . آب رنگى تيره داشت ليكن قابل آشاميدن بود . در طول روز يك كاروان شامل سى بار شتر چاى و شكر كه در حال بازگشت از بندرعباس به دهكدهء جزىنك « 1 » بود از اينجا عبور كرد . اين خود از اولين نشانه‌هاى رسيدن فصل نو محسوب مىگرديد .\r\nدر بازگشت به سه‌كوهه از اينكه پست مشهد در انتظار ما بود بسيار خوشحال شديم . اين پيك مدت يك ماه در راه بود و علت اين امر را همانطور كه رئيس پست بيرجند نيز قبلا گزارش داده بود بارش برف سنگين به ارتفاع 90 سانتيمتر بود كه تقريبا راه را مسدود ساخته بود . در طول اين مدت نيز دوك سخت مشغول مداواى بيماران بود و در اين دو هفته كه او را تنها گذاشته بوديم نزديك به 500 مريض به او مراجعه كرده بودند .\r\nبا مردم كه صحبت مىكردم ، مىگفتند هواى سيستان در مقايسه با چندين سال قبل خيلى عوض شده است . دماى هوا زياد بالا نبود و از تعداد حشرات نيز به مراتب كاسته شده بود . در حال حاضر پشه‌ها بيشتر در نواحى نيزار و نزديك آن بود . گفته مىشد كه بيمارى اسب به نام سرگين سرخ « 2 » كه در گذشته بسيار شايع بوده است در حال حاضر از\r\n\r\n\r\n","description":"","footnote":"\r\n( 1 ) - در فرهنگهاى در دسترس ضبط نشده است .\r\n( 2 ) -  Sargin Surkh \r\n","page_name":" 99 ","page_number":115},
  {"content":"\r\n\r\nشدت شيوع آن كاسته شده است و فقط چند مورد معدود از آن در طول بهار و پائيز مشاهده شده بود . در نتيجه تعداد اسبها در منطقه رو به افزايش گذاشته و كدخداها و بسيارى ديگر از افراد مسئول و علاقمند به پرورش اسب پرداخته بودند .\r\nحركت بعدى ما به سمت دهكدهء برج كهنه « 1 » بود . دهكدهء نسبتا بزرگى بود و نزديك به يكهزار خانوار در آن زندگى مىكردند . در اطراف آن باغ‌هاى انگور به وفور به چشم مىخورد كه به ملّايى بانفوذ به نام سيد على تعلق داشت . بعد از آنكه سردار شريف خان به افغانستان گريخت و زمين‌ها و دهات وى در غرب رود هلمند مصادره گرديد اين باغ‌ها را امير سابق به وى بخشيد .\r\nشش ميل خارج از سه‌كوهه به شاخه‌اى از كانال بند سيستان برخورديم . در اينجا آب در پهنايى برابر با 27 متر در جريان بود و نمىشد از آن عبور كرد مگر در يك نقطه آن هم در راهى كه به سمت لوت « 2 » مىرفت . از آنجا به بعد مسير ما از روى يك بلندى بر كنار نهر كه عمدا براى جلوگيرى از سرازير شدن آب به طرف جنوب ساخته شده بود مىگذشت . در اينجا گودالهائى بزرگ از آب در اثر طغيان رودخانه ايجاد شده بود و تعداد زيادى پرنده و مرغابى در آب شنا مىكردند كه متأسفانه نتوانستيم به آنها نزديك شويم .\r\n\r\n\r\n","description":"","footnote":"\r\n( 1 ) - در فرهنگ جغرافيائى ايران برج ميرگل ضبط شده است كه دهى از بخش ميان كنگى شهرستان زابل است .\r\n( 2 ) - در اصل  Luf  است كه بايد لوت باشد .\r\n","page_name":" 100 ","page_number":116},
  {"content":"\r\n\r\n\r\nبخش هشتم كناره‌هاى هلمند\r\nدر راه بوديم تا از بند سيستان ديدن كنيم . اين سد در شروع كانال بر روى هلمند زده شده است . بدين‌ترتيب مىتوانستيم بخش شرقى سيستان ايران را مورد مطالعه قرار دهيم .\r\nصبح روز بعد باران گرفت و سبب تأخير ما گرديد ، بعد از ظهر به راه افتاديم ، از زمينى پوشيده از كرته « 1 » كه نوعى علف محلى است عبور كرديم .\r\nسه ميل بعد به قلعه‌نو « 2 » رسيديم كه دهكده‌اى است نسبتا بزرگ و زمانى به سردار شريف خان ناروبى تعلق داشته است . قلعهء آن نيز هنگام شورش و ناامنى پناهگاه امن براى اهالى بوده است ، تمام اين دهكده را امير سابق قائن ويران كرد .\r\nاز قلعه‌نو خارج شديم و بعد از پيمودن 7 ميل در زمينى هموار و ريگزار به ساحل چپ رود اصلى رسيديم . در اينجا آب 45 متر عرض و 2 متر و 70 سانتيمتر عمق داشت و ما در كنار آن اردو زديم . در راه از زمين‌هاى زيادى كه آب آنها را پوشانده بود گذشتيم . آب با سرعت زيادى در اين زمين‌ها به جريان افتاده بود و هيچگونه كانالى نيز براى مهار كردن آن وجود نداشت .\r\nدر اينجا دو توتين كهنه براى استفادهء ما مهيا بود و همچنين سردار سعيد خان نيز كلك تازه‌اى براى ما تدارك ديده بود . افراد مشغول قرار دادن باروبنه بر روى آنها شدند ، در اين مدت من و دوك در بين انبوه درختان گز به جستجوى كبك سياه پرداختيم . صبح روز بعد كار ما به شنا واداشتن شترها ، اسب‌ها و قاطرها براى عبور دادن آنها از رود بود . تركمن‌هاى\r\n\r\n\r\n","description":"","footnote":"\r\n( 1 ) -  Kirta \r\n( 2 ) - دهى است از دهستان ناروئى بخش شيب آب شهرستان زابل . فرهنگ جغرافيائى ايران جلد هشتم .\r\n","page_name":" 101 ","page_number":117},
  {"content":"\r\n\r\nهمراه ما در انجام اين كار بسيار ماهر بودند و بمراتب از افراد محلى بهتر بودند . روشى كه آنها شترها را از نهر عبور مىدادند برايم تازگى داشت . آنها عقيده دارند كه نيمهء جلوئى شتر از نيمهء پشتش سنگين‌تر است و به همين علت است كه شتر در آب نمىتواند سر خود را بيرون نگهدارد ، پس براى حفظ تعادل حيوان يك نفر بر پشت آن مىنشيند . آنها شتر را مانند اسب عبور نمىدهند ، « 1 » به بينى هر حيوان يك بند وصل مىكنند و يك نفر در جلو شنا كرده و براى هدايت شترها مهار آنها را بدست مىگيرد . منظره‌اى بسيار ديدنى است تمامى شتر در آب فرو رفته و فقط سر آن نمايان است و مردى كه بر پشت آن نشسته است تا نيمه در آب فرو رفته است .\r\nگروه را براى برافراشتن چادرها و استقرار اردوگاه در خواجه احمد « 1 » گذاشتيم و خودمان براى ديدن بند سيستان بر روى هلمند كه حيات منطقه بىترديد به آن بستگى دارد رفتيم . دهكدهء جديد خواجه احمد در كنارهء راست نهر واقع گرديده و كلا 300 خانواده داشت كه در كپرهايى زندگى مىكردند . اين دهكده را حشمت الملك به سردار سعيد خان داده بود . در نيمه راه ، دهكدهء قديمى خواجه احمد را كه بر فراز تپه‌اى واقع مىشد ديديم ، از اين دهكده جز خرابه‌هائى كه ديوارى دور آن را فراگرفته چيز ديگرى بر جاى نمانده بود . يك يا دو ميل بعد به قلعهء كوچك كوهك « 2 » رسيديم ، اين قلعه كه بر روى تپه‌اى قرار داشت به كلى عارى از سكنه بود ، بلافاصله بعد از قلعه و در بالادست آن بند يا سد با پهنايى حدود 13 متر و نيم تا 18 متر كه كلا از شاخه‌هاى درختان گز ساخته شده بود قرار داشت ، بخاطر باران‌هاى اخير رود آب زيادى داشت و حدود 4 / 1 سد شسته شده و آب به راحتى از آن عبور مىكرد .\r\nطغيان رود در طول بهار و تابستان ادامه دارد و اين بخاطر آب شدن برفها در ناحيهء هزاره‌جات است . حوالى ماه اوت يا سپتامبر وقتى كه طغيان رود تحليل مىرفت هريك از دهكده‌هاى اين ناحيه يك عده از افراد خود را براى تعمير و مرمت بند گسيل مىدارند هر چند تمام ناحيه را درختان گز دربرگرفته است . ليكن فراهم آوردن همين شاخه‌ها و حمل آنها به نزديكى سد آسان نيست در سال 1884 م . از طرف مرز افغانستان اين ناحيه را ديده بودم . در ظرف اين چند سال منطقه بيشتر رو به خرابى نهاده بود و احساس مىكنم كه اين وضع سال به سال نيز بدتر خواهد شد و جمعيت منطقه نيز رو به كاهش خواهد نهاد .\r\n\r\n\r\n","description":"","footnote":"\r\n( 1 ) - دهى است از دهستان ناروئى بخش شيب آب شهرستان زابل . فرهنگ جغرافيائى ايران جلد هشتم .\r\n( 2 ) - نام اين دهكده در فرهنگ‌هاى جغرافيائى و آباديهاى ايران ديده نشد ، ولى در نقشه گيتاشناسى و همچنين در جغرافياى مفصل ايران جلد دوم تأليف مسعود كيهان آمده است . هم‌چنين در ص 955 جلد سوم تاريخ روابط سياسى ايران و انگليس تأليف محمود محمود محل آن را كنار رود هيرمند دانسته است .\r\n","page_name":" 102 ","page_number":118},
  {"content":"\r\n\r\nدر اول ماه مارس 1894 م . ده ميل به طرف شمال و در طول كنارهء جنوبى رود هلمند حركت كرديم و در كنار ستون گلى قديمى كه بر روى يك تپهء كوچك واقع شده بود و به آن ميل ميلك مىگفتند اردو زديم . از كنار خرابه‌هاى شهرستان كه در مصب و بين دو شاخه از رود هلمند واقع شده بود عبور كرديم . كمى به طرف شمال ، دهكدهء شريف‌آباد « 1 » قرار داشت و در فاصله‌اى دور در كنارهء ديگر رود ويرانه‌هاى دهكدهء نادعلى « 2 » واقع بر روى سه تپه از دور نمايان بود در طول راه بيشتر از ميان جنگل‌هاى درختان گز عبور كرديم . در تمام طول راه يك ديوار خاكى كه به آن گورا « 3 » مىگفتند براى جلوگيرى از طغيان در اطراف رود كشيده شده بود . دهاتىها سخت مشغول مرمت و تعمير اين خاك‌ريز بودند . اين خاك‌ريز از چنان استحكامى برخوردار نبود كه بتواند جلوى سرريز شدن احتمالى رود را بگيرد . مردم نيز مىگفتند كه چهار سال پيش زمانى كه رود دستخوش طغيان شد اين ديوار نتوانست از پيشروى آن به داخل منطقه جلوگيرى كند و سيل تمام محصول كشاورزى دهكدهء ميلك « 4 » را از بين برد . تازه دهاتيان كار درو را به اتمام رسانده و براى تقسيم محصول در انتظار روز بعد بودند كه اين حادثه روى داد . ميلك نه تنها نام يك دهكده است بلكه به اين ناحيه نيز اطلاق مىشود .\r\nدر تمام دهكده‌هاى كوچك و بزرگ كنارهء رود مردمانى از طوايف مختلف بلوچ ساكن هستند . اين دهكده‌ها نام مشخص و معينى ندارد و از چند كپر و انبوهى درختان گز تشكيل مىشود . اين دهكده‌ها را بنام كدخداهاى آنها مىخوانند و براى آنكه كسى از اهل ميلك را معرفى كنند مىگويند كه او مردى از ميلك است . ميلك به سردار خانجان خان تعلق داشت ، پسر سردار ابراهيم خان سوجورانى ، كه وى قاتل دكتر فوربز « 5 » بوده كه از اين ناحيه همچون سياحى عبور مىكرده است . تا آنجا كه من ميدانم خانجان خان زمانى مجبور شد تا به افغانستان برود ، ليكن در آنجا نيز نماند و گريخت و در كويته خود را به مقامات انگليسى معرفى كرده و از آنها كمك خواست ، سرانجام به سيستان بازگشت و از طرف حشمت الملك به حكومت اين ناحيه گمارده شد . به محض ورود ما خانجان خان همراه با دو پسر و برادرزاده‌اش براى ديدار ما به اردوگاه آمد و همينطور نيز سردار سعيد خان . ايندو سخت سرگرم نظارت و رسيدگى به كار مرمت سد از طريق گسيل داشتن گروههاى لازم\r\n\r\n\r\n","description":"","footnote":"\r\n( 1 ) - دهى از دهستان شيب آب شهرستان زابل . فرهنگ جغرافيائى ايران جلد هشتم .\r\n( 2 ) - در ص 986 جلد سوم تاريخ روابط سياسى ايران و انگليس جهان‌آباد نادعلى ضبط شده است .\r\n( 3 ) -  Gura \r\n( 4 ) - دهى است از بخش ميان كنگى شهرستان زابل . فرهنگ جغرافياى ايران جلد هشتم .\r\n( 5 ) -  Dr . Forbes \r\n","page_name":" 103 ","page_number":119},
  {"content":"\r\n\r\nبراى انجام آن بودند تا دهكده‌هاى خود را از خطر سيل مصون دارند .\r\nبعد از ظهر براى ديدن زاهدان از اردوگاه بيرون آمدم . مىخواستم در آنجا از ستون مشهورى كه به آن ميل كاظم‌آباد مىگفتند ديدن كنم متأسفانه موفق نشدم تا اين ستون را كه يان‌اسميت « 1 » در كتاب گلد اسميد بنام شرق ايران « 2 » و همچنين بيلو به تفصيل آن را شرح داده‌اند ببينم . از دور ستون را تماشا كردم ، و نيز قلعهء ويرانى را كه گفته مىشد روزگارى مركز شهر بزرگى در اين ناحيه بوده است . جالب اينجاست كه در اين خرابه‌ها هيچگاه نشانه يا سكه‌اى يافت نشده است . بسيارى از مردم مىگويند كه ناحيهء سراوتار « 3 » افغانستان در آنطرف رود تنها جايى است كه چنين اشيايى را مىتوان يافت . تعدادى سكهء كوچك و چند مهر سنگى را به ما نشان دادند كه مىگفتند توسط يك تاجر كه بتازگى همراه با كاروان خود از كراچى رسيده است آورده شده است .\r\nمقصد بعدى ما ده ميل آنطرف‌تر و در طول رود تا محلى بنام ده غلام « 4 » بود . اين آخرين دهكده از ناحيهء چلنگگ « 5 » بود كه خانجان خان در تصرف خود داشت ، به سختى اين قسمت راه را طى كرديم . از يك شاخهء رود گذشتيم و نزديك شاخهء ديگر آن براى استراحت موقتا اردو زديم . اولين شاخهء رود در سه ميلى قرار گرفته بود . خانجان خان محبت كرد و تعدادى توتين را براى استفادهء ما فرستاد . پسرش محمد حسين خان و برادرزاده‌اش شمس الدين خان ما را بدرقه كردند . سوارهاى تركمن همراه ما و مأمورين شترها خيلى خوب كار مىكردند ، در عرض چند ساعت توانستيم به آنطرف رود برسيم . رودخانه 54 متر پهنا و 1 متر و نيم تا 1 متر و 80 سانتيمتر عمق داشت . لازم بود تمام بارها را از قاطرها پياده كرده و توسط توتين‌ها به آنطرف بفرستيم . اسبها با شنا از آب گذشتند . خوشبختانه شترهايى كه چادرها را حمل مىكردند توانستند از آب بگذرند . آنها از 270 متر آنطرف‌تر از جايى كه عمق آب كمتر بود و به سختى تا كمر مىرسيد از آب عبور داده شدند . در غير اين صورت كار ما با تأخير بيشترى صورت مىگرفت .\r\nهمين كه در آنطرف رود قاطرها مجددا بار شدند به راه افتاديم . در طول 7 ميل از مسير از جنگل‌هاى انبوه درختان گز گذشيم و دهكده‌هاى كوچك زيادى را بطور پراكنده مشاهده\r\n\r\n\r\n","description":"","footnote":"\r\n( 1 ) -  Euan . smith \r\n( 2 ) -  Eastern Persia \r\n( 3 ) -  Sar - O - Tar  نام اين محل در ص 214 جلد هفتم تاريخ روابط سياسى ايران و انگليس تأليف محمود محمود آمده كه محل قديمى سيستان را در اين محل دانسته است .\r\n( 4 ) - دهى از بخش شيب آب شهرستان زابل . فرهنگ جغرافيائى ايران جلد هشتم .\r\n( 5 ) - دهى از بخش شيب آب شهرستان زابل . ماخذ فوق .\r\n","page_name":" 104 ","page_number":120},
  {"content":"\r\n\r\nكرديم . تمام درآمدى كه خانجان خان از اين منطقه بدست مىآورد كلا به سه قسمت تقسيم مىشد . يك سهم براى حكومت يعنى حشمت الملك ، يك سهم براى خود خانجان خان و سهم آخر براى زارعان و كشاورزان ، يعنى گروهى كه بيشترين زحمت را در توليد محصول متحمل مىشدند و به همين دليل نيز زمين‌هاى كشاورزى يكى بعد از ديگرى از طرف زارعان ترك شده و بىحاصل مىافتاد . در اين‌جا هلمند خشمگين در بستر خود به پيش مىرفت .\r\nسه ميل آنطرف‌تر ده سيد « 1 » قرار داشت . چند سال پيش ده قديمى بر اثر طغيان آب به كلى ويران شد و در سرتاسر آن درختان گز روئيد . ده جديد كمى آنطرف‌تر بنا شده است .\r\nدر اين منطقه سرعت تبديل زمين‌هاى معمولى به جنگل بينهايت زياد و تعجب‌آور است .\r\nشاخهء ديگر رود كه ما بر كنار آن مستقر شديم جريانى قوى داشت ، عرض بستر به 72 متر و عمق آن به يك متر و نيم تا يك متر و 80 سانتيمتر مىرسيد . ساحل آن به حدى پايين قرار گرفته بود كه سطح آب فقط چند اينچ با كف چادرهاى ما اختلاف ارتفاع داشت . شب باران باريد و تعدادى از چادرها را آب گرفت . روز بعد ، بخاطر ترك اين منطقه بسيار شاد و مسرور بوديم ، آب كم‌كم بالاتر آمد فقط يك توتين داشتيم ، تمام صبح طول كشيد تا اسباب و لوازم را عبور داديم ، اسبها و قاطرها توسط تركمن‌ها به شنا واداشته شدند و به نظر مىرسيد كه خيلى هم از اين كار تفريح كردند مثل بچه‌هاى مدرسه سربه‌سر هم گذاشته و سعى مىكردند يكديگر را در آب فروكنند .\r\nبا پسر خانجان خان و همينطور برادرزاده‌اش خداحافظى كرديم . در آنطرف رود جان محمد خواهرزادهء دوست محمد خان سرانى در انتظار ما بود و در غياب دائيش كه در بيرجند به سر مىبرد ما را همراهى نمود . اردوگاه را در 6 ميال آنطرفتر در ده دوست محمد « 2 » بر پا كرديم . سه ميل ديگر به طرف بالا و در كنارهء راست رود حركت كردم تا از سد مشهورى كه بر آن بند افغان مىگفتند ديدن كنم . در آنجا تعدادى سيل‌گير كه به آن بند مىگفتند قرار داشت . نهرى كه هم‌اكنون از آن گذشته بوديم از همين جا مشروب مىشد .\r\nاين بندها از سرازير شدن آب هلمند به داخل اين ناحيه جلوگيرى مىكرد . بستر قديمى اين رود كه به آن سيم « 3 » مىگويند مرز ميان ايران و افغانستان تعيين شده است . در شرقىترين نقطهء بند ، يك ده افغانى كه به آن ده طوس « 4 » مىگفتند قرار داشت .\r\nكناره‌هاى هلمند در اينجا تقريبا تحليل رفته و غير قابل تشخيص بود به نحوى كه\r\n\r\n\r\n","description":"","footnote":"\r\n( 1 ) - دهى است از بخش ميان كنگى شهرستان زابل . فرهنگ جغرافياى ايران جلد هشتم .\r\n( 2 ) - دهى است از بخش ميان كنگى شهرستان زابل . مأخذ فوق .\r\n( 3 ) -  Sim  .\r\n( 4 ) - در جلد هشتم فرهنگ جغرافيائى ايران ده طاووس ضبط شده ، جزء بخش ميان كنگى شهرستان زابل -\r\n","page_name":" 105 ","page_number":121},
  {"content":"\r\n\r\nنمىشد گفت كدام بستر قديمى رود و كدام بستر فعلى است . در قسمت شمالى رود ناحيه‌اى قرار داشت كه به آن وارشوفتى « 1 » مىگفتند . اين يك واژهء بلوچى و معناى گل و لاى آورده شده توسط رود در مواقع طغيان را ميدهد پس معلوم مىشود كه زمانى اين ناحيه را آب فرا گرفته بوده است . آنچه به چشم مىخورد تنها جنگل درختان گز بود كه بىنظم و بلااستفاده در هر سمتى گسترده بود و همچنين شبكه‌اى از بسترهاى مختلف رود كه در مواقع لزوم مىشد آب را در هريك به جريان انداخت . آبى كه از طريق سد در اين طرف جريان داشت ناچيز بود و فقط 18 تا 27 متر عرض و 90 سانتيمتر عمق داشت .\r\nدر طول كنارهء جنوبى اين آب و به طرف پايين يكى دو ميل حركت كردم و به ده افغانى عيدو « 2 » رسيدم . اين ده بر كنارهء ديگر و در سايهء انبوهى از درختان بلند پده « 3 » قرار گرفته بود .\r\nاز اينجا رود هم به دو شاخه تقسيم مىشد . يكى به ابراهيم‌آباد « 4 » در خاك افغانستان و ديگرى به سياه‌سر « 5 » در خاك ايران مىرفت . شاخهء اخير را دنبال كردم تا اينكه به محل اردوگاه در ده دوست محمد خان رسيدم . مىگفتند اين ده 9 سال پيش به دست على خان سرانى پدر دوست محمد خان بنا گرديده و قبل از آن اين ناحيه كلا جنگل بىمصرفى از درختان گز بوده است . در حال حاضر بيشتر اين درختان را انداخته‌اند و دهكده داراى 200 خانوار ، يك آسياب بادى است . به ارزش زمين در سيستان روزبه‌روز افزوده مىشد ، دوست محمد خان كه تا چندى پيش بابت زراعت در ناحيهء كرگون « 6 » بخشى از زمين‌هاى زير سيل فقط 500 تومان در سال مىپرداخت ، در حال حاضر قبول كرده است كه ساليانه مبلغى حدود 3000 تومان بپردازد .\r\nصبح روز بعد اوضاع بر وفق مراد نبود . رود دستخوش طغيان شد و كنارهء خود را در برگرفت و از بند افغان نيز سرازير گرديد . زمين‌هاى بالادست را آب گرفت . آنطور كه انتظار داشتيم نتوانستيم به ناحيهء كتامك « 7 » برويم . مجبور شديم كه 12 ميل آنطرف‌تر به سوى\r\n\r\n\r\n","description":"","footnote":"\r\n- است نزديك مرز افغانستان .\r\n( 1 ) -  Warshufti  .\r\n( 2 ) - دهى است از بخش ميان كنگى شهرستان زابل نزديك مرز افغانستان . ماخذ فوق .\r\n( 3 ) -  Padah \r\n( 4 ) - دهى است جزء بخش پشت آب شهرستان زابل . فرهنگ جغرافيائى ايران جلد هشتم .\r\n( 5 ) - دهى است جزء بخش پشت آب شهرستان زابل . فرهنگ جغرافيائى ايران جلد هشتم .\r\n( 6 ) - در ص 366 كتاب سرزمين‌هاى خلافت شرقى تأليف . لسترنج ترجمهء محمود عرفان كركويه ضبط شده است .\r\n( 7 ) -  Katamak  .\r\n","page_name":" 106 ","page_number":122},
  {"content":"\r\n\r\nمحلى بنام پلچى « 1 » حركت كنيم ، در زبان بلوچى پلچى به خاك سست و شل گفته مىشود .\r\nساعت 8 صبح به راه افتاديم . باد خنكى از جانب شمال در حال وزيدن بود . سه مايل بعد به ناحيه‌اى بنام كرگون يا كرمك « 2 » رسيديم كه بر فراز تپه‌اى قرار گرفته بود . در اين زمين‌ها زراعتى نمىشد و فقط دوست محمد خان در اين محل سكنى داشت . در اينجا اولين ويرانه‌هاى بناهاى ساخته‌شده از خشت پخته را در سيستان مشاهده كردم . بر فراز تپه يك ستون مربع‌شكل از آجر و با ابعاد بزرگ قرار داشت ، همه آجرها نسبتا سالم بود چنين به نظر ميرسيد كه از آجرهاى اين ستون 8 سال قبل پيش در موقع بناى دهكده به كار برده شده باشد كه تا آن موقع زير خاك بوده است . بر بالاى اين ستون ويرانهء گنبدى از خشت خام سايه افكنده بود كه ظاهرا مدتى بعد از ساختن ستون بنا شده بود . بر روى تپه‌اى ديگر در آن نزديكى تكه‌هايى از خشت پخته را ديدم . شايد بررسى و مطالعهء دقيق آنها مشخص كند كه اين بناها به چه منظورى و براى چه استفاده‌اى ايجاد شده است « 3 » .\r\nاز بالاى تپه ، دهكدهء جلال‌آباد « 4 » و چند ويرانه متصل به آن به صورت لكه‌هايى در ميان جنگل درختان گز در طول دو تا سه ميل ديده مىشد . بىشك در اين ناحيه زمانى يك شهر نسبتا بزرگ وجود داشته است .\r\nبعد از كرگون زمين‌ها تماما در زير آب قرار گرفته بود . كمى آنطرف‌تر به نهرى برخورديم كه آب آن تا گردن مىرسيد . شترها به سختى عبور داده شدند . چند شتر اول براحتى رد شدند اما بعدىها تعادل خود را از دست دادند و بار آنها در آب افتاد . شترها كلا خسته و كوفته شدند و افراد نيز با تلاش بسيار توانستند بارهاى افتاده را از آب برگيرند .\r\nمجبور بوديم منتظر بمانيم تا كلك را تعمير كرده و به كمك آن ساير لوازم و حيوانات را به آنسوى نهر برسانيم . شترهايى كه آخرين محموله از چادرها را حمل مىكردند از خستگى متوقف شدند و اين شترها در گل گير كردند و ما مجبور شديم تا آنها را در كرگون بگذاريم . خود\r\n\r\n\r\n","description":"","footnote":"\r\n( 1 ) - پلچى يا پولچى نيز ميگويند . ص 999 ، جلد سوم ، تاريخ روابط سياسى ايران و انگليس .\r\n( 2 ) -  Kirmak \r\n( 3 ) - اين ناحيه باحتمال زياد بايد همان كركويه باشد كه جغرافيانويسى همچون ياقوت حموى بدان اشاره كرده و در سيستان بوده و زردشتيان آتشكده‌اى در اين شهر داشته‌اند . اين آتشكده را منسوب به گرشاسب دانسته و در تاريخ سيستان ص 35 ذكر شده است و در جلد اول تاريخ ادبيات ايران تأليف دكتر صفا بدان اشاراتى است و در لغت‌نامه دهخدا ذيل كلمهء كركوى شرح كامل آمده است .\r\n( 4 ) - دهى است كه در مغرب رود هيرمند و جزو سيستان است . جلال‌آباد قديمى يكى از قلاع قديمى بود ، كه امير تيمور آن را خراب كرد بعدها آباد گرديد و مركز بخش و منطقه پشت‌آباد گرديد و چهل و دو قريه وابسته به آن بود و مقبره پيرى در آن بوده است و در لغت‌نامهء دهخدا شرحى ذيل كلمه جلال‌آباد آمده است .\r\n","page_name":" 107 ","page_number":123},
  {"content":"\r\n\r\nما بعد از آنكه وسائل و افراد را عبور داديم هشت ميل ديگر را از ميان درختان گز در زمينى پوشيده از آب پيموديم تا به پلچى رسيديم . از اينكه بعد از يكروز تلاش و زحمت مىتوانستيم كمى استراحت كنيم بسيار خوشحال بوديم . تمام دور و اطراف ما را آب گرفته بود و در اين فكر بوديم كه چگونه از اين محاصره درآئيم .\r\nصبح روز بعد چند شتر را گسيل كرديم تا آنچه را از چادرها و لوازم بر جاى مانده بود همراه بياورند . شترها آنقدر خسته و كوفته بودند كه نمىتوانستند خود را بكشند چه رسد به اينكه بارى نيز حمل كنند . با اين حال وقتى غروب رسيد ديگر چيزى را در پشت سر نداشتيم و تمام وسائل همراه ما بود .\r\nدر همين اثنا كه افراد سرگرم آوردن بقيه وسائل بودند . چهار ميل آنطرف‌تر در جهت جنوب شرق براى ديدن ويرانه‌هاى پلى كه به آن تخته‌پل مىگفتند رفتم . اين پل از دور مانند تپهء كوچكى به نظر مىرسيد و از دو دهانهء قوسىشكل و دو پشتوارهء از خشت پخته در طرفين آن تشكيل مىشد و نزديكترين آبى كه از كنار آن مىگذشت در فاصله‌اى چند در شرق آن قرار داشت . راهنمايان مىگفتند كه اين پل به فرمان شاه گشتاسب 520 قبل از ميلاد در طول جاده‌اى كه دو شهر مهم آن روز يعنى كرگون يا كركوشه و پيشه‌وران در سر راه لاش‌جوين « 1 » ( ناحيه‌اى كه بيلو به شرح آن نيز پرداخته است ) را بهم وصل مىكرده بنا گرديده است . از كنار چند ويرانهء ديگر نيز گذشيم . اينها همگى بر فراز تپه‌هايى تقريبا به يك ارتفاع قرار داشتند . خشت‌هاى به كار رفته در آنها همگى 30 سانتيمتر مربع سطح و 5 / 7 سانتيمتر ضخامت داشتند . از اين نوع خشت‌هاى پخته در بناهاى خيلى قديمى يافت شده است .\r\nهمچنين از محلى بنام تخت شاه ديدن كردم كه در 7 ميلى شمال شرق قرار داشت .\r\nاينجا ظاهرا شمالىترين نقطه از خاك ايران در اين سمت است . در اينجا توانستم بفهمم كه زندگى در نيزار چگونه است و چه ويژگىهايى دارد .\r\nبعد از سه ميل به نيزار رسيديم . بعد از آنكه مسافتى را از ميان آن عبور كرديم . به جنگلى از درختان گز كه در زمينى بلندتر از بستر نيزار قرار داشت رسيديم . به راه خود ادامه داديم . از كنار چند ده كوچك ايرانى كه ساكنين آنها مالدار بودند گذشتيم و به زمينى باز و هموار كه خاك آن از جنس رس سخت بود رسيديم ، بطور پراكنده چند تپه خاكى و چند تكه زمين نرم پوشيده از نمك به چشم مىخورد كه مىگفتند بقاياى تخت شاه است . بر روى تمامى اين تپه‌ها تكه‌هايى از خشت پخته كه ظاهرا پهن و بزرگ نيز بوده است به چشم مىخورد . به نظر\r\n\r\n\r\n","description":"","footnote":"\r\n( 1 ) - اين ناحيه امروز در خاك افغانستان است . ص 389 سفرنامهء جنرال سر پرسى سايكس .\r\n","page_name":" 108 ","page_number":124},
  {"content":"\r\n\r\nمىرسيد كه اين ناحيه زمانى جمعيت بسيار و قابل ملاحظه‌اى داشته است . به اين خرابه‌ها چهار شهر مىگفتند .\r\nشب را در مجاورت چند كلبهء ساخته‌شده از نى بر كنارهء جنوبى رود كه متعلق به چند صياد بود اردو زديم . در اينجا عرض رود زياد و بستر آن نيز پوشيده از نى بود به نحوى كه جريان آبى به چشم نمىخورد . در آنسوى رود و به طرف شرق كلبه‌هاى مشابه ديگرى قرار داشت كه افغانيان در آن‌ها زندگى مىكردند . به من گفته شد كه دولت افغانستان و دولت ايران از آنان مالياتى دريافت نمىكرد . تعداد اين افراد زياد است و در واقع اعمال هرگونه روشى براى اخذ ماليات از آنان غيرممكن است . ميزان اين ماليات يك قران براى هر گاوميش در سال است . اما به محض سررسيدن مأموران وصول هريك از دو دولت ، اينان دامهاى خود را سريع به محلى ديگر منتقل مىكنند . يك نفر مىگفت كه در ازاى هر 40 رأس دامى كه مأموران موفق به شمارش مىشوند ، همين تعداد نيز در نيزارها پنهان شده‌اند . اين مردم محل ثابتى نداشتند . آنچه آنها را از سرما و گرماى محيط در امان مىداشت همين كلبهء نئى بود .\r\nاينان هيچگونه وابستگى و علاقه‌اى نسبت به زمينى كه در آن زندگى مىكردند نداشتند . و طبيعت و رفتارشان نيز بمانند دامهايشان هنوز وحشى و سركش بود .\r\nصيادان مىگفتند كه ديگر فصل صيد به اتمام رسيده است و آنها تورهايشان را كه براى صيد مرغان وحشى گسترده بودند جمع كرده‌اند . راست مىگفتند چون من چند اردك سرقرمز در آن ناحيه بيشتر نديدم . از مرغابىها اصلا خبرى نبود . اين طرف و آنطرف نوعى پرنده آب‌زى در دسته‌هاى چندصدتايى پراكنده بودند ، اما مرغان وحشى همه رفته بودند . چند قو ، غاز وحشى ، پليكان را بر فراز سرم مشاهده كردم . شايد اينان آخرين گروه مرغان مهاجر در اين ناحيه بودند . به نظر مىرسيد كه صيد بىرويه به‌طور چشمگير تعداد اين پرندگان را كاهش داده است . به آن تعداد كه مسافرين قبلى گفته بودند ، پرنده در اين ناحيه مشاهده نكردم . علت اين امر يكى صيد وحشيانهء اين مرغان به دست صيادان بود كه حتى در زمستان نيز ادامه مىيافت و ديگرى وفور انواع و اقسام تفنگ در دست مردم كه با آنها به سوى اين پرندگان شليك مىكردند . در سيستان جايى نيست كه هر روز صداى شليك چند گلوله به گوش نرسد . مرغابىها با شنيدن اين صداهاى ناهنجار ترسيده و از محلى به محل ديگر متوارى مىشوند . به همين خاطر نيز آنقدر وحشى و هراسان هستند كه اصلا نمىتوان به آنها نزديك شد . در هر دهكده‌اى تعدادى مرغ دام نيز كه از آنها به عنوان طعمه براى شكار مرغابىهاى وحشى استفاده مىكنند وجود دارد و در فصل مهاجرت مرغابىهاى وحشى صيادان اين مرغ‌ها را در همان نزديكى روى آب رها مىكنند . تا بدين‌وسيله مرغابىهاى وحشى به كمينگاه شكارچيان نزديك شوند . به محض نزديك شدن مرغابىهاى وحشى شكارچى كه\r\n\r\n","description":"","footnote":"","page_name":" 109 ","page_number":125},
  {"content":"\r\n\r\nدر پشت بوته‌اى پنهان شده است به سوى آنها شليك مىكند . چه بسا كه گلوله به پرنده نمىخورد اما همين امر باعث مىشود كه بسيار بترسد و متوارى شود .\r\nحال كه مرغان وحشى مهاجرت كرده‌اند شكارچىهايى كه در تخت شاه زندگى مىكنند حرفهء ريسندگى پشم را براى كار تابستانى خود انتخاب نموده‌اند . براى گردش كوتاه با توتين بيرون شدم . مردى را ديدم سخت مشغول گستردن تور براى صيد ماهى است .\r\nيك ماهى به طول 30 سانتيمتر را تازه گرفته بود كه آن را از او خريدم . همچنين چند كبك و پرندهء ديگر شكار كردم تا افراد بتوانند غذايى براى خود آماده كنند . از بالاى بلندترين و شمالىترين تپه تخت شاه ويرانه‌هايى را در طرف جنوب غربى به من نشان دادند كه آن را قلعهء كهنه « 1 » مىگفتند . در طرف غرب نيز تپه‌اى بود كه آن را تپهء شير سرخ « 2 » مىناميدند . در سمت شرق صخره‌هاى صاف و تيزپوزك در عرض هامون در ديد بود . جاده‌اى كه از كرگون به لاش‌جوين مىرفت در اين ناحيه بخاطر طغيان هامون در بهار و تابستان بسته است و مردم مجبورند تا از توتين براى آمد و شد در اين قطعه از راه استفاده كنند .\r\nدر بازگشت به پلچى چندين دهكدهء كوچك به چشمم خورد كه در آنها چيزى نبود مگر تعدادى كپر و انبوهى درختان گز . زمين‌هاى اطراف به سرعت به زير آب مىرفت و محصولات كشاورزى در حال از بين رفتن بود . مردم سخت در تلاش بودند تا به هر قيمت كه شده سيل‌گير را بسازند تا لا اقل بتوانند مقدارى از بذرهاى كشت شده خود را نجات دهند . مىگفتند كه اين سيل‌ها هر 7 سال يك بار مىآيد و امسال نيز متأسفانه سال هفتم بود .\r\nاولين محموله از چادرها را به سوى كنارهء رود كه ناچار بوديم از آن عبور كنيم گيسل داشتم . غروب به ما خبر رسيد كه اين گروه به محلى بنام مرگان « 3 » رسيده و در دهى بنام على اكبر متوقف شده‌اند . پهناى آب در آن ناحيه بيش از يك ميل است و گروه بخاطر داشتن فقط يك توتين قادر به انجام هيچ كارى نيست . سلطان ابو تراب آدمى خوب و جدى بود . بلافاصله گروهى را به فراهم نمودن توتين‌هاى سالم و نو مأمور كرد . مجبور بوديم كمى منتظر بمانيم . آذوقه ته كشيده و چيزى در بساط نمانده بود . آنچه داشتيم در پلچى مصرف شده بود . در ده على اكبر نيز چيزى نبود كه نياز ما را در اين مورد برآورد . سلطان ابو تراب هشدار داد كه اگر خيلى سريع خود را از منطقه سيل گرفته خلاص نكنيم و به اولين دهكده يعنى جلال‌آباد نرسيم دچار گرسنگى و قحطى سختى خواهيم شد .\r\n\r\n\r\n","description":"","footnote":"\r\n( 1 ) - دهى از دهستان ناروئى بخش شيب آب شهرستان زابل است . فرهنگ جغرافيائى ايران جلد هشتم .\r\n( 2 ) -  Tappa - i - shir Surkh  .\r\n( 3 ) -  Margan  .\r\n","page_name":" 110 ","page_number":126},
  {"content":"\r\n\r\nصبح زود باد شمال وزيدن گرفت ، توتين‌ها اصلا نتوانستند از جا حركت كنند و افرادى كه براى راندن آنها به كار گرفته بوديم ما را ترك گفته و رفتند تا شايد بتوانند مقدارى از محصولات خود را نجات دهند . بعد از ظهر باد فرونشست . توانستيم چند توتين و افراد نيز براى كار به آنها پيدا كنيم . ابتدا زين قاطرها و سپس خود آنها را از آب عبور داديم . شدت باد هنوز هم قابل ملاحظه بود به نحوى كه براى هر توتين چهار ساعت طول مىكشيد تا به آنسوى رفته و بازگردد .\r\nآب تا چند قدمى دهكدهء على اكبر كه در آن مستقر بوديم پيشروى كرده بود . روز بعد موفق شديم دوازده توتين فراهم كنيم . فقط چند رفت و برگشت انجام شد . توتين‌ها نمىتوانستند با ظرفيت كامل خود بخاطر شرايط نامساعد هوا به كار گرفته شوند . روز قبل يكى از اسبها را در پشت توتين به آن يدك كرديم تا از آب عبور داده شود . اما در آنسوى رود اين اسب ديگر زنده نبود و به عللى در بين راه مرده بود . به همين خاطر تصميم گرفتيم كه بقيه اسبها را در آب رانده و عبور دهيم . در اين كار موفق بوديم و تمامى آنها سالم و خوب به طرف ديگر رسيدند .\r\nبطور كلى اين قطعه از راه خيلى سخت و طاقت‌فرسا بود .\r\nخود من با تعدادى ديگر از افراد به سختى توانستيم از ميان درختان گز كه آب آنها را تا ارتفاع 90 سانتيمتر گرفته بود پاروزنان راهى پيدا كنيم . تا آنكه به محلى در سمت شرق رسيديم كه آب هم گسترده بود و هم 1 متر و 80 سانتيمتر عمق داشت . در همين حال از كنار تعدادى تپه و بقاياى خرابه‌هاى قديمى گذشتيم . تعدادى خرابه نيز در جهت جنوب غربى به چشم مىخورد . بر روى اين تپه‌ها خشت‌هاى پخته و بزرگ مربع‌شكل را مشاهده كردم . فقط در گوشهء شمالى شرقى خاك ايران در منطقهء سيستان بود كه اين نوع خشت را مىديدم . در باقى نواحى بيشتر ويرانه‌هاى بجاى مانده از گل و خشت خام است كه البته از ظاهر آنها نمىتوان به تاريخچهء دقيق آنها پى برد . بايد ديد آيا با حفارى در اين نقاط مىتوان به اطلاعات تازه‌اى دست يافت يا نه .\r\nبعد از عبور از آب به ده كوچكى رسيديم كه فقط ده ، دوازده تا كلبهء كوچك در آن به چشم مىخورد و دشت مرگان « 1 » نام داشت . و به سختى مىشد آذوقه و مواد مورد نياز خود را در آنجا فراهم كنيم . با اين حال مقدارى علوفه براى خوراك قاطرها و اسب‌ها پيدا كرديم . در همين اثنا شترها با بقيه چادرها بر پشت آنها از راه رسيدند آب كمى پايين رفت .\r\nبجاى آنكه در موقع عبور دادن شترها از آب جهازهاى آنها را از پشتشان برگيرند و با توتين\r\n\r\n\r\n","description":"","footnote":"\r\n( 1 ) -  Dasht - i - Margun  .\r\n","page_name":" 111 ","page_number":127},
  {"content":"\r\n\r\nرد كنند ، افراد بخاطر صرفه‌جويى در وقت اين كار را نكردند و شترها را با جهاز به آب زده بودند . در نتيجه جهازها آب كشيده و خيس و سنگين شده بود ، به نحوى كه وقتى بما رسيد شترها ديگر ناى راه رفتن نداشتند و بسيار خسته شده بودند .\r\nصبح روز بعد خيلى زود به راه افتاديم و ده ميل از راه را پيموديم البته اين كار ده ساعت طول كشيد . ابتدا بايد از يك ميل زمين كه آب آن را گرفته و گل شده بود عبور مىكرديم ، تا به دهكدهء جلال‌آباد برسيم . خيلى از شترها در گل فرو رفته و افتادند . در جلال‌آباد جمعيت زيادى از مردم ده در انتظار تماشاى ما بودند . دهكده مربع‌شكل خوبى بود . در گوشه‌اى از آن قلعه ، حصار بلندى قرار گرفته بود . اين ده به سردار سعيد خان نارويى تعلق داشت . اما مىگفتند كه خود وى بيشتر اوقات در كلبهء ساخته‌شده از درختان گز خود در خواجه احمد به سر مىبرد . بر خلاف انتظار به تعداد زيادى كبك سياه برخوردم .\r\nشكارچيان محلى كه تعداد آنها نيز نسبتا زياد بود براى شكار اين پرنده از پرده‌اى زردرنگ از جنس كرباس به چوبى كه به صورت ضربدر ساخته شده و متصل بود استفاده مىكردند .\r\nآنان اين پرده را در پيشاپيش خود گرفته و حركت مىكردند . بعد از آنكه توجه پرنده به سمت اين پرده جلب شد . شكارچى از طريق سوراخى كه در وسط پرده تعبيه شده است در حالى كه از چشم پرنده پنهان مانده به سويش شليك مىكند . هريك از اين شكارچيان در روز ده تا دوازده كبك را كه اكثر آنها نيز نر بودند شكار مىكردند . با اين وصف تعجب‌انگيز بود كه هنوز اين پرنده در اين ناحيه مشاهده مىشد .\r\nجلال‌آباد در گذشته اولين مقر كيانيان « 1 » بوده . اين طايفه حكومت سيستان را سال‌ها در دست داشته‌اند و شرح احوال آنها توسط بيلو آورده شده است . در حال حاضر ناروئيان اين دهكده را در تصرف دارند و تعداد كيانيان به شدت كاهش يافته است و ملك عباس خان رئيس اين طايفه همراه با عده‌اى ديگر به بخش ايرانى سرخس كوچ داده شده‌اند گفته مىشود در حال حاضر برادر وى گلزار خان در بهرام‌آباد « 2 » زندگى مىكند . تعداد خوانين\r\n\r\n\r\n","description":"","footnote":"\r\n( 1 ) - نام سلسلهء كيان از پادشاهان ايران مربوط به دورهء تاريخ افسانه‌يى ايران است . عده‌اى از مستشرقين از جملهء كريستن سن معتقدند كه تاريخ كيانيان واقعى است . از اين سلسله ميتوان از كيقباد ، كيكاوس و كيخسرو و عده ديگرى نام برد . فردوسى در كتاب شاهنامه از تمام اين سلاطين نام برده و به كيخسرو ارج نهاده است . ذيل كلمهء كى ، كيان و كيانيان به فرهنگ معين و لغت‌نامهء دهخدا براى اطلاع بيشتر مراجعه شود . شايد آخرين فرد قدرتمند از اين تبار ملك محمود سيستانى باشد كه طومار حياتش در مشهد بدست نادر شاه افشار در هم پيچيده شد . ص 361 انقراض سلسله صفويّه تأليف لاكهارت . ترجمه اسمعيل دولتشاهى .\r\n( 2 ) - نام اين ده در ناحيهء سيستان در فرهنگ‌هاى جغرافيائى ديده نشد . اما در نقشه‌هاى جغرافيائى آمده -\r\n","page_name":" 112 ","page_number":128},
  {"content":"\r\n\r\nيا افراد سرشناسى از اين قوم كه در سيستان به سر مىبرند بنا بر قول اهالى از چهل تن متجاوز نيست .\r\nدر آنسوى جلال‌آباد به زمينى برخورديم كه تا فاصلهء نيم ميل آبى به عمق 60 تا 120 سانتيمتر آن را قرار گرفته بود . اين عمق براى قاطرها كه حامل بار بودن زياد بود . مجبور شديم تا تمام بارها را از پشت آنها برگرفته و بار شترها كنيم . افرادى كه مىبايست سوار بر اين شترها از آب عبور كنند ، لباس‌هاى خود را بدرآورده و براى اين كار آماده شدند . آشپز گوايى « 1 » ما كه مردى چاق و كوتاه‌قد بود تا گردن در آب فرورفت و منظره‌اى بسيار خنده‌آور بوجود آورده ، به نظر مىرسيد كه اين اولين شنا كردن وى در تمام طول عمرش باشد .\r\nروز بعد 8 ميل ديگر پيموديم و از دهكدهء بولى « 2 » نيز عبور كرديم . راه دشوارى بود مجبور بوديم تا به دفعات از نهرهاى آب بگذريم . نزديك غروب شترها به ما رسيدند . جهاز شترها به سختى آب كشيده و خيس شده بود ناچار متوقف شديم تا افراد جهازها را يا خشك كنند و يا لايى درون آنها را عوض نمايند . درست در همين اثناء به ما خبر رسيد كه جاده‌اى را كه در شمال واقع بود و اميد داشتيم از آن عبور كنيم آب فراگرفته است ، تنها راه ما اين بود كه به طرف غرب حركت كرده و از طريق خشكى هرچه زودتر آب را دور بزنيم . به سمت جنوب غرب روانه شديم و بعد از پيمودن 12 ميل و عبور از آب‌گرفتگىهايى كوچك به ده افضل‌آباد رسيديم . روز بعد با دور زدن آخرين قسمت آب و گذشتن از كوچه‌اى به عرض 3 متر تا 3 متر و 60 سانتيمتر و عمق 60 سانتيمتر كه قبلا نيز از آن عبور كرده بوديم ، سيستان را پشت سر گذاشتيم . خوشبختانه اين مسير خشك بود و از وسط نيزار بدون مشكل عبور كرديم ولى در طرف ديگر نيزار انبوه اندكى خشك شده كه به محض رسيدن آب به آن به نيزار تبديل مىگرديد . يك يا دو ميل بعد به ميل نادرى رسيديم ستونى كه از مسافتى دور نيز به چشم مىخورد و براى مسافران راه علامت و نشانهء خوبى است . از زمينى شنى عبور كرديم كه به نظر مىرسيد در طغيان‌هاى هامون بخشى از ساحل آن به شمار مىآيد .\r\nاواسط ماه مارس بود . هوا رو به گرمى مىگذاشت و مانند گذشته به تدريج راهپيمايى در روز طاقت‌فرسا مىگرديد . تعدادى از درختان سيب شكوفه كرده بود . بر شمار مگس‌ها و پشه‌ها روزبروز افزوده مىگشت . بسيار خوشحال بوديم كه از اين باتلاق‌ها\r\n\r\n\r\n","description":"","footnote":"\r\n- است . جغرافياى مفصل ايران . جلد دوم . تاليف مسعود كيهان .\r\n( 1 ) -  Goanese  .\r\n( 2 ) - بولى يا بوله دهكدهء كوچكى در چند فرسخى نصيرآباد . ص 986 جلد سوم روابط ايران و انگليس تأليف محمود محمود . اين نام در فرهنگ‌هاى جغرافيائى ديده نشد .\r\n","page_name":" 113 ","page_number":129},
  {"content":"\r\n\r\nبيرون مىشديم . در بهرنگ در يك ميلى محلى كه در سابق اردو زده بوديم ، و در نزديكى ديوارهاى كوتاه قلعه‌اى كه امير سابق قاين مبادرت به ساختن آن كرده بود اما عمرش كفاف نداده بود تا آن را تمام كند اردو زديم . اين ديوارها براى مسافرين و رهگذرها سايبان و سرپناه خوبى به نظر مىرسيد . آب هامون از يك قدمى ما تا آنجا كه چشم كار مىكرد گسترده بود . بيم آن مىرفت تا در عرض يكى دو روز دستخوش طغيان بيشترى گردد و راه ما را به كلى مسدود نمايد . مجبور شديم آنقدر منتظر بمانيم تا عمق آب به حدى برسد كه بتوانيم از توتين استفاده كنيم . در بالا كم‌آب ، آخرين منزل ما در قلمرو سيستان ، سلطان ابو تراب پيشخدمت حشمت الملك كه بسيار به ما محبت كرده بود مأموريتش به پايان رسيد و اجازه خواست تا بازگردد . در مدتى كه او همراه ما بود زحمات زيادى را در امر تهيه و تدارك آذوقه و ما يحتاج متحمل گرديد .\r\n\r\n","description":"","footnote":"","page_name":" 114 ","page_number":130},
  {"content":"\r\n\r\n\r\nبخش نهم مرز ايران و افغانستان\r\nبعد از بندان « 1 » يكى دو ميل آنطرف‌تر به دهكده‌اى كوچك بنام زينل‌آباد « 2 » رسيديم ، در اينجا تعدادى سوار كه با يكديگر برادر ، پسرعمو و خواهرزاده بودند به ما خوشامد گفتند .\r\nدهكده چيز بخصوصى نداشت . فقط قلعهء كوچكى در آن بود كه نزديك به 20 خانواده كشاوزر در آن زندگى مىكردند . اين ده را پنج برادر از بستگان ، حشمت الملك در اختيار داشتند .\r\nاز اينجا تصميم ما بر آن شد تا به طرف شرق حركت كرده و با عبور از ناحيهء مرزى ايران و افغانستان به مشهد برويم . بجاى برگشتن به طرف غرب و رفتن به نه ، به سوى شمال حركت كرده و به محلى بنام گيشا « 3 » كه درويش خان بزرگترين اين پنج برادر حكومت آن را در دست داشت رسيديم . در گيشا سكنه‌اى نبود و ما مجبور بوديم مواد غذايى و حتى آب مورد نياز خود را نيز همراه داشته باشيم . آنچه ما بدان برخورديم فقط گودال كم‌عمقى بود از آب تيره‌رنگى كه حتى چهارپايان نيز از خوردن آن اكراه داشتند . اين دشت بسيار باز و هموار بود و بوته‌هاى ته گز « 4 » بطور پراكنده آن را پوشانده بود .\r\nدر 21 مارس 1894 م . يعنى اولين روز سال نو در ايران به چاه زيران رسيديم . زمين\r\n\r\n\r\n","description":"","footnote":"\r\n( 1 ) - بندان جزء بيرجند است . فرهنگ آباديهاى ايران . ص 71 .\r\n( 2 ) - زينل‌آباد در نزديكىهاى بندان جزء بيرجند است . ماخذ فوق ، ص 241 .\r\n( 3 ) - در فرهنگ آبادىهاى ايران قيساب آمده كه جزء بيرجند است . ماخذ فوق ، ص 360 .\r\n( 4 ) -  Tahgaz  ، اين بوته يا درختچه مخصوص كوير و شوره‌زار است و سه نوع از آن وجود دارد كه در جلد اول و دوم كتاب جنگل‌شناسى مرحوم دكتر كريم ساعى شرح داده شده است . ذيل كلمه تاغ از حرف ت ، ص 211 لغت‌نامه دهخدا مراجعه شود .\r\n","page_name":" 115 ","page_number":131},
  {"content":"\r\n\r\nبسيار سرسبز و پوشيده از گل و گياه بود و طبيعت فرا رسيدن بهار را همراه با بارش باران شديدى مژده ميداد . نام چاه زيران از بوته‌اى كه در اين ناحيه به وفور مىرويد بنام زير « 1 » گرفته شده است . در اينجا هم سكنه‌اى نبود و هيچ امكانى براى فراهم كردن آذوقهء مورد نياز خود نداشتيم . تعدادى چادر سياه بطور پراكنده به چشم مىخورد كه متعلق به بلوچهاى بهلورى « 2 » بود . آنان مىگفتند كه پدرانشان 7 نسل پيش از بلوچستان مهاجرت كرده‌اند . چهارصد خانوار از آنها زير نظر يك كدخدا در اين ناحيه زندگى مىكردند ، اينان تقريبا يك سوم طايفه را تشكيل مىدادند . باقى آنان در قاين و خواف به سر مىبرند . در اينجا از مرغان وحشى خبرى نبود . از كبك اصلا اثرى نديدم . آنچه مشاهده كردم فقط دسته‌ايى بود از اسفرودهاى دم‌دراز مهاجر كه بر فراز سرما به سوى شمال در پرواز بودند .\r\nدر ماخونيك « 3 » به جلگه‌اى وارد شديم كه به زبان محلى به آن سنىخانه مىگفتند ساكنان اين جلگه همگى اهل تسنن بودند . در تعدادى كلبهء حقير و ويران تعدادى خانوار عرب كه پوستى تيره داشتند زندگى مىكردند . اينان مردمى فقير بودند و لباس‌هاى بسيار ژنده و نامناسب به تن داشتند ، به نظر مىرسيد كه از نظر خصوصيات نژادى و فرهنگ اين مردم اصالت خود را حفظ كرده و در طول زمان تحت تأثير محيط اطراف خود قرار نگرفته باشند . علت اين امر نيز تا حدود زيادى نزديكى به مرز افغانستان بود . بدين‌ترتيب قجرها ( آنان ايرانيان را بدين نام مىخواندند ) دسترسى نداشته و نمىتوانستند در امور آنها دخالت و اعمال نفوذ كنند و آنان را وادار سازند تا از مذهب خود دست برداشته و به مذهب تشيع ايمان آورند .\r\nطبس « 4 » مركز ناحيهء سنىخانه ، در وسط دشت هموارى بنا شده بود . اين دهكده تقريبا 150 خانوار را دربرمىگرفت . كمى آنطرف‌تر سى يا چهل آسياب بادى كه در يك رديف قرار گرفته بود ديده مىشد . آب اينجا از قنات تأمين مىشد . بيشتر قنات‌ها به امير قاين تعلق داشت امير ، زمين بذر و گاو و ساير ملزومات را در اختيار كشاورزان قرار مىدهد و كلا در قبال زحمتى كه آنها متحمل مىشوند 4 / 1 از محصولى را كه برداشت مىكنند به عنوان دستمزد به آنها برمىگرداند . البته ماليات ديوانى از كل محصول كسر مىشود از ظاهر قلعهء طبس معلوم بود كه در روزگار خود از بناهاى بسيار مستحكم و از مواضع دفاعى\r\n\r\n\r\n","description":"","footnote":"\r\n( 1 ) - بنام زير گياهى در لغت‌نامهء دهخدا و فرهنگ معين ضبط نشده است . در خراسان به گياه خارزير مىگويند . م\r\n( 2 ) -  Bahluri baluchis \r\n( 3 ) - ماخونيك جزء بيرجند است . فرهنگ آباديهاى ايران . ص 432 .\r\n( 4 ) - منظور طبس مسينا است كه بخشى از بيرجند است . فرهنگ آباديهاى كشور . جلد 21 .\r\n","page_name":" 116 ","page_number":132},
  {"content":"\r\n\r\nقابل ملاحظه‌اى برخوردار بوده است . برج و باروهاى قلعه با ديوارهايى مرتفع بر روى تپه‌اى بزرگ قرار گرفته بود . دورتادور قلعه را ديوارى مستحكم داراى روزنه‌هائى كه به آن شيرازى مىگفتند دربرگرفته بود . در جلوى قلعه خندق عميقى بود كه هنوز ديوارهء خاك‌ريز آن سالم و وضعيت خوبى داشت . اين قلعه را دسته‌اى از سربازان وابسته به هنگ پياده‌نظام قاين حراست ميكردند .\r\nگزيك « 1 » دهكده‌اى بود نسبتا بزرگ كه 500 يا 600 خانوار در آن زندگى مىكردند و شمالىترين نقطه در ناحيهء سنىخانه به شمار مىرفت بعد از اين دهكده مسير ما در يك شيب سنگى در پاى رشته‌اى از تپه‌ها ادامه مىيافت . آثارى از حيات به چشم نمىخورد . تپه‌ها و صحرا به كلى عارى از سكنه بود . در آهنگران « 2 » در درون يك قلعهء قديمى ده يا دوازده خانوار زندگى مىكردند . گفته مىشد كه مردمى كه در گذشته در اينجا ساكن بوده‌اند به حرفهء آهنگرى اشتغال داشتند و از معادن مجاور به استخراج سنگ آهن مىپرداخته‌اند . از اينجا به بعد از زمينى شنى كه بطور پراكنده آن را بوته‌هاى تاغ فرا گرفته بود گذشتيم و به سوى شاه‌رخت « 3 » كه در پاى رشته‌اى ديگر از تپه‌اى واقع شده بود روان شديم . در اين ده در درون يك حصار نزديك به 200 خانوار زندگى مىكردند .\r\nروز بعد با پيمودن 24 ميل در زمينى شنى و گرم به استخرى از آب كه در زير صخره‌هاى واقع شده و به آن چشمهء نور مىگفتند رسيديم . كاكى سردار كه رئيس چند همراه تركمن ما بود بخاطر سابقهء قبلىاش در راهزنى اين منطقه را به خوبى مىشناخت . او مىگفت در آنروزهايى كه به اين ناحيه هجوم مىآوردند اصلا اميدى نداشتند كه بتوانند به اين استخر دست يافته و آب مورد نياز خود را از آن تهيه كنند ، علت اين امر نيز فقط شرايط طبيعى اين ناحيه بود كه يك نفر ، با اسلحه بر فراز اين صخره‌ها مىتوانست از پيشروى و نفوذ يك گروه مهاجم ممانعت به عمل آورد . به همين دليل نيز تركمانان تا آنجا كه مىتوانستند سعى مىكردند راهشان به حوالى اين استخر نيفتد .\r\nدر اول آوريل 1894 م به مژن‌آباد « 4 » رسيديم . در اين دهكده 60 خانوار زندگى مىكردند . مژن‌آباد و دهكده‌هاى اطراف آن يعنى حسين‌آباد « 5 » و كرايان « 6 » در گذشته به درويش على خان تيمورى حاكم خواف تعلق داشت . ولى او تمام اين سه آبادى را به مبلغ\r\n\r\n\r\n","description":"","footnote":"\r\n( 1 ) - گزيك دهى است جزء بخش طبس مسينا شهرستان بيرجند . ماخذ فوق .\r\n( 2 ) - آهنگران جزء دهستان گرنك شهرستان بيرجند است . فرهنگ آباديهاى ايران . ص 13 .\r\n( 3 ) - شاهرخت دهستانى است در شهرستان بيرجند . فرهنگ آبادىهاى كشور . جلد 21 .\r\n( 4 ) - مژن‌آباد جزء تربت حيدريه آمده است . فرهنگ آباديهاى ايران . ص 448 .\r\n( 5 - 6 ) - جزء تربت حيدريه است ، مأخذ فوق .\r\n","page_name":" 117 ","page_number":133},
  {"content":"\r\n\r\n7200 تومان يعنى از قرار هر قطعه زمين زراعتى 200 تومان به امير قاين فروخت . گفته مىشود كه مژن‌آباد را منيژه دختر افراسياب بنا نهاده است ، به نظر مىرسيد كه مژن‌آباد ناحيه‌اى باشد بسيار قديمى زيرا در تمام آن تكه‌هاى آجرهاى كهنه به چشم مىخورد . در اينجا آثار مربوط به يك برج آجرى هنوز بر جا بود . روز بعد در نزديكى يك آب‌انبار كمى دور تر از جاده اردو زديم ، در اينجا شخصى به نمايندگى نصرت الملك رئيس تيموريان به ديدار ما آمد ، صبح روز بعد با همراهى وى به سنگان « 1 » رفتيم . چهار ميل كه پيموديم به آب‌انبار ديگرى رسيديم كه به آن حوض ملا مىگرفتند ، بلافاصله بعد از سنگان زمين‌هاى زراعتى قرار داشت ، از باغ‌هاى سيب متعددى كه دور آنها را حصار كشيده بودند عبور كرديم ، در كنار يك نهر و در نزديكى ويرانه‌هاى محصورى كه مىگفتند به دست نادر بنا شده است اردو زديم .\r\nدر نزديكى دهكده نايب همراه با برادرش ، ملا و چند تن ديگر از بزرگان ده پاى پياده در انتظار ما بودند . مىگفتند كه در اين فصل از سال اسبهايشان را براى چرا به تپه‌هاى اطراف مىفرستند و فقط در دهكده در حال حاضر يك اسب هست كه آن هم براى استفادهء نايب اختصاص داده شده است . اين رسم كه اسبها را در بهار به چراگاه‌ها و مراتع سرسبز بفرستند تقريبا در تمامى ايران معمول است . از جاهاى ديدنى در دهكده مقبره سلطان مير سيد على برادر امام رضا در مشهد بود كه گفته مىشد بتاريخ 828 م . بنا گرديده است . سالها از ويرانى اين بنا مىگذشت ، در دهكده كلا 500 خانوار زندگى ميكردند كه صد خانوار آنها تيمورى و بقيه تاجيك بودند .\r\nديوارها در زمان هجوم تركمن‌ها و براى ممانعت از نفوذ آنها بنا گرديده و كم‌كم رو به ويرانى گذاشته بود . ارك شهر كه در سابق محلى براى پناه آوردن و تجمع مردم بود هنوز بر پا و مشرف بر تمامى دهكده بود . اما ديگر كسى در آن زندگى نمىكرد . براى حفظ تنباكو و ساير محصولات كشاورزى از بادهاى گرم و شديد تابستانى درختان كاج را تنگ يكديگر كاشته بودند . تمام بعد از ظهر و شبى كه ما آنجا بوديم باد تندى يكنواخت مىوزيد . باورمان شد كه طوفان سنگان افسانه نيست و واقعيت دارد .\r\nصبح روز بعد به طرف خواف كه دوازده ميل آنطرف‌تر قرار گرفته بود به راه افتاديم .\r\nاز دهكده‌هاى سرسبز برآباد « 2 » ، مهرآباد « 3 » ، خارگرد « 4 » گذشتيم . زمين هموار و يكدست بود و مه غليظى تمامى منطقه را دربرگرفته بود . به نحوى كه اصلا چيزى قابل رويت نبود و در تمام\r\n\r\n\r\n","description":"","footnote":"\r\n( 1 ) - مركز دهستان بخش خواف شهرستان تربت حيدريه است . فرهنگ جغرافيائى ايران . جلد 9 .\r\n( 2 و 3 و 4 ) - اين سه دهكده جزء تربت حيدريه در فرهنگهاى جغرافيايى ضبط شده است .\r\n","page_name":" 118 ","page_number":134},
  {"content":"\r\n\r\nمدت نسيم سردى مىوزيد .\r\nدر برآباد با متولى مقبرهء صوفى عبد الكريم ملاقات كردم كه گفته ميشد اين صوفى از نوادگان ابو بكر جانشين پيامبر اكرم ( ص ) 634 - 632 م . است . اين شحص روحانى بانفوذ و قابل احترامى بود و در بين تيموريان هرات و خراسان ، پيروان زيادى داشت . بعد از كمى صحبت و گفت‌وشنود با وى به طرف خارگرد به راه افتاديم . در آنجا از بقاياى يك مدرسه ديدن كردم . اين بنا در دو طبقه و گرداگرد يك حياط اصلى به مساحت 5 / 22 متر مربع ساخته شده بود . ظرافت كاشى و موزائيك‌كارى در اين مدرسه مرا به ياد مصلايى كه در هرات ديده بودم انداخت . تمامى سقف قوسى راهروها و نماى درونى ديوارها از كاشىهاى لعاب‌دار پوشيده شده بود . امير عبد الرحمن در سال 1885 م . دستور ويرانى مصلاى هرات را صادر نمود . اين مدرسه يكى از كارهاى زيباى باقىمانده در اين ناحيه است كه در اثر گذشت زمان و جريان هوا بسيارى از كاشىها آن آسيب ديده بود ، موزائيك‌ها را نمىتوان براحتى مانند كاشى از بنا جدا كرده و براى حفظ به محل ديگرى برد بنابراين اين اثر بايد تا زمانى كه شرايط طبيعى اجازه مىدهد در همين ناحيه باقى بماند . ورودى مدرسه به طرف شرق و روبروى آن مسجد قرار گرفته بود ، در طرفين ، دو راهرو با سقف قوسى قرار داشت كه در هريك كلا 10 اتاق ، 5 تا بالا و 5 تا پايين بنا شده بود . از لوحى كه در قسمت غربى اين بنا قرار داشت معلوم گرديد به سال 1444 م . و به دست ابو لمظفر بهادر خان پسر شاهرخ شاه ازبك [ تيمورى 
  ] بنا گرديده است . كاشىكارها اهل شيراز بوده‌اند . شهرى قديمى زمانى در مجاورت دهكده قرار داشته است . سكه‌اى را به من نشان دادند كه متعلق به يك هندو بود . اين سكه در نزديكى مدرسه يافته شده و نام شاهرخ شاه و تاريخ 828 ه . ق . و 1425 م . را بر خود داشت .\r\nبعد از ديدن مدرسه و ترك آن ، نايب الحكومه همراه با سى سوار به استقبال ما آمده و تا خواف ما را همراهى نمودند . در نزديكى دروازه ، شيخ الاسلام ، قاضى و تعدادى از ريش‌سفيدهاى دهكده در انتظار خوشامدگويى به ما بودند . بعد از كمى صحبت و احوالپرسى اين گروه تا رسيدن به محل استقرار چادرهايمان با ما همقدم شدند . ناچار بودند در اينجا از ما جدا شوند . رمضان بود و آنها هم روزه بودند و نمىتوانستند حتى يك استكان چاى با ما صرف كنند . بعد از ظهر نايب به ديدار ما آمد و نزديك‌هاى غروب نيز من به بازديد او شتافتم . به سوى ارك كه در حركت بودم حال و هواى سوت و كور دهكده بسيار متعجبم ساخت . ديوارهاى قديمى را پشت سر نهاده و در بناى جديد شهر از بازار آن‌كه از دم دروازه شروع مىشد عبور كردم . بيش از نيمى از خانه‌ها مخروب و ويران بودند . اين وضع ناشى از سخت‌گيرىهاى زياد حاكم قبلى و هم‌چنين وجود 20 هندوى رباخوار و عده\r\n\r\n","description":"","footnote":"","page_name":" 119 ","page_number":135},
  {"content":"\r\n\r\nكمى از آنان از اين مردم بود . اين هندوان نزديك به يك قرن پيش از شكارپور « 1 » در سند مهاجرت كرده و در خواف سكنى گزيده بودند . تعدادى از آنان كه جوان‌تر بودند هنوز هم در حال سفر و آمد و رفت هستند . اينان تعدادى مغازه‌هاى عطارى و پارچه‌فروشى و بقالى داشتند و اجناس را بطور نسيه به خريداران مىفروختند و در صورت نياز و تقاضاى بعضى از آنان مبلغى را به عنوان قرض در اختيار ايشان قرار مىدادند . مىگفتند مبلغى را كه به عنوان نزول و بهرهء پول قرض داده شده طلب مىكنند حدود چهل تا چهل و پنج درصد كل آن است و مقروض نيز بايد هر شش ماه يك مرتبه قرض خود را تمديد كند . بدين‌ترتيب اگر بيچاره‌اى گرفتار آنها مىشد ديگر راهى براى خلاص وى باقى نمىماند .\r\nشهر خواف شامل ارك ، بازار ، حمام ، خيابان . . . و غيره را مىگفتند كه به دستور امير قليچ خان تيمورى كه رئيسى پرقدرت و تا حدودى مستقل بود ، بنا گرديده و اين نواحى را در اوائل قرن نوزدهم در اختيار داشته است . در اين شهر كلا 800 خانوار زندگى مىكردند كه همگى نيز اهل تسنن بودند . تعداد زيادى آسياب بادى و باغ‌هاى متعدد در اين ناحيه به چشم مىخورد . ميوه‌هاى توليدشده به بهاى نازلى به فروش مىرسيد . بخاطر بروز بيمارى و آفت ، صنعت ابريشم كلا منسوخ شده و از ميان رفته و جاى خود را به كشت ترياك داده بود . تنباكو به ميزان قابل توجهى توليد مىشد به نحوى كه صادرات ساليانه اين ناحيه از اين محصول 2000 خروار بود . كل درآمد ساليانه منطقه 18000 تومان ( 3600 پوند ) نقدى برآورد شده است كه اين مبلغ ماليات دام را كه خود رقم قابل ملاحظه‌اى در اين ناحيه است شامل نمىگردد .\r\n25 ميل آنطرف‌تر در محلى بنام گرات « 2 » برادرزادهء رئيس ايل هزاره در خراسان مير پنج اسماعيل خان شجاع الملك به ما خوشامد گفت و آداب مهمان‌نوازى را بجاى آورد .\r\nنزديك به 5000 خانواده از اين سنىهاى هزاره بعد از آخرين هجوم ايرانىها به هرات در سال 1857 م . از قلعه‌نو در بادغيس توسط حسام السطنه به اين ناحيه كوچ داده شدند . در ابتدا به همگى آنها زمين‌هايى در حوالى جام « 3 » و باخزر « 4 » داده شد و رئيس آنها يوسف خان نيز به لقب سرتيپ مفتخر گرديد . به زودى 2000 خانوار از اين عده به هرات مهاجرت كردند و\r\n\r\n\r\n","description":"","footnote":"\r\n( 1 ) - شكارپور ناحيه‌اى در پاكستان امروز كه قبلا متعلق بدولت افغانستان بوده است . ص 372 ، جلد سوم ، تاريخ روابط سياسى ايران و انگليس . تأليف محمود محمود .\r\n( 2 ) - كرات جزء دهستان ميان ولايت شهرستان باخزر است . فرهنگ آباديهاى كشور . جلد 21 .\r\n( 3 ) - جام يكى از شهرستانها استان خراسان است و تربت شيخ جام در اين شهرستان است .\r\n( 4 ) - باخرز يكى از شهرستان‌هاى استان خراسان است . مركز ايل هزاره بوده است و علماء و دانشمندانى به اين خطه منسوبست . ذيل حرف ب ، به لغت‌نامهء دهخدا مراجعه شود .\r\n","page_name":" 120 ","page_number":136},
  {"content":"\r\n\r\nدولت ايران نيز باقى آنها را به اسفراين كوچ داد . اين عده مدت زمانى را در اينجا به سر بردند و تعدادى از آنان نيز بر اثر و با و بيمارىهاى ديگر شايع در منطقه از بين رفتند ، مدت زمانى بعد خانوارهاى باقى مانده از اين افراد به كنه‌گوشه در نزديك مشهد منتقل گرديدند .\r\nدر سال 1877 م . يوسف خان به حكومت باخزر گماشته شد و ده محسن‌آباد « 1 » را بنا نهاده و چندين خانوار را در آن سكنى داد . به زودى يوسف خان درگذشت و پسرش اسماعيل خان عهده‌دار وظايف پدر گرديد . ناصر الدين شاه در سال 1894 م . او را ارتقاء مقام داده و با لقب امير تومانى و عنوان شجاع الملك به حكومت باخزر گماشت . اسماعيل خان مشهد را براى زندگى خود برگزيد و برادرش سرتيپ محمد رضا خان را به نمايندگى از طرف خويش براى تمشيت امور در اين ناحيه مأمور كرد . اوائل امر دولت ايران 700 نفر از اين طايفه را به عنوان سهميه نيروى نظامى خود به كار گرفت . اما بعد از شكست ايران در مرو كه در آن سواران هزاره نيز شركت داشتند اين سهميه به 500 نفر تقليل داده شد . در سال 1888 م . در مقابله با يموت‌ها مجددا از سواران هزاره كمك گرفته شد . بعد از اين شكست هم باز سهميه آنها كاهش داده شده و به 400 نفر رسيد . در سال 1893 م . اين سهميه افزايش داده شده و 450 نفر تعيين گرديد . تعداد كل خانوارهايى كه از اين ايل در سرتاسر ايران زندگى مىكنند 800 خانوار تخمين زده مىشود .\r\nدر كرات قلعهء كوچكى بود به وسعت 72 متر مربع كه تقريبا سالم و قابل استفاده بر جاى مانده بود . خندق و جان‌پناههاى اطراف آن وضعيت خوبى داشتند . در اين قلعه حدودا سى خانوار زندگى مىكرد . بيرون از قلعه و بر روى تپه‌اى مشرف به آن يك برج آجرى قديمى قرار داشت كه مىشد از طريق نردبانى مارپيچ درون آن به بالاى آن رفت . پى برج تقريبا خورده شده و خود آن نيز به نظر مىرسيد كه كمى از حالت قائم منحرف شده است . فكر نمىكردم رفتن بر بالاى آن امكان‌پذير باشد . اما به هر سختى و با قدرى شجاعت كه لازم بود اين كار را انجام دادم . كسى نمىدانست كه چرا و به چه منظورى اين برج بنا گرديده است . كمى آنطرف‌تر ويرانه‌هاى يك رباط قديمى قرار داشت . گفته مىشد كه در اينجا قبلا شهرى وجود داشته كه در حال حاضر اثرى از آن نيست . حوالى غروب به قدم زدن در همان نزديكى پرداختم ، به دسته‌اى از عقابهاى كوچك برخوردم كه حدود هشتاد تا همگى روى درختى جمع شده بودند . از ديدن اين منظره تا حدودى تعجب كردم و دوست داشتم كه علت اين تجمع را دريابم .\r\nمقصد بعدى ما هشتادان بود . محلى كه در گذشته ايران و افغانستان بر سر مالكيت\r\n\r\n\r\n","description":"","footnote":"\r\n( 1 ) - محسن‌آباد جزء دهستان پائين ولايت شهرستان باخزر است . فرهنگ آبادىهاى كشور . جلد 21 .\r\n","page_name":" 121 ","page_number":137},
  {"content":"\r\n\r\nآن اختلاف و كشمكش داشتند . ژنرال مك‌لين سركنسول بريتانيا در مشهد به سال 1891 م . مرز بين اين دو كشور را تعيين نمود و به اختلافات ميان آنها پايان داد ، به طرف شرق در طول جادهء هرات دوازده ميل در زمينى هموار پيموديم تا اينكه به رديفى از علائم مرزى برخورديم . اين علامت‌ها را دنبال كرديم تا اينكه به تپهء هشتادادن كه مانند ساير تپه‌هاى اين سرزمين در واقع فقط تل خاكى مملو از پاره‌آجر و تكه‌هاى كوزهء شكسته بود رسيديم . زمين‌هاى اطراف تپه نيز تقريبا همين حالت را داشت . معلوم مىشد شهرى كه در سابق در اين محل قرار داشته از وسعت قابل ملاحظه‌اى برخوردار بوده است . چند بيابان‌نشين بلوچ بهلورى در منطقه پراكنده بودند . در راه به بقاياى متعددى از گوسفندان مرده برخورديم .\r\nمىگفتند كه اينان در اثر سرماى طاقت‌فرساى اين ناحيه در زمستان تلف شده‌اند . از گورخرهايى كه تا دو يا سه سال پيش در اين ناحيه به وفور يافت مىشدند ديگر خبرى نبود ، به چوپانى برخورديم كه مىگفت او يك گور را همراه با كره‌اش در پايين تپه ديده است .\r\nهزاره‌اىها مصمم شدند كه بروند و آن را به دام اندازند كه البته ديگر نفهميدم كه موفق شدند يا نه . اين گورخرها عموما وحشى هستند و من تاكنون يك مورد را به ياد ندارم كه آنها را اهلى كرده و براى امر بخصوصى به كار گرفته باشند .\r\nظاهرا هشتادان زمانى ناحيه‌اى پرجمعيت بوده است و گفته مىشود كه روزگارى اين سرزمين داراى هشتاد رشته قنات بوده و به همين خاطر نيز بدين نام خوانده شده است .\r\nحالا هرچند اين رقم صحيح باشد يا نه ، تمام اين سرزمين را رشته قنات‌هاى باير تشكيل داده كه خاك‌ريز دهانهء چاهها به صفوف طولانى فرسنگها امتداد يافته است . اگر نيرويى باشد و علاقه‌اى مىتوان بار ديگر اين قنات‌ها را بازسازى نمود و اين سرزمين را آباد كرد ، اما در ايران كسى جرأت به كار انداختن پول و سرمايهء خود را در اين راه ندارد .\r\nاز هشتادان 13 ميل دور شديم . تا به تايباد « 1 » رسيديم . دهكده‌اى كه تقريبا صد خانوار در آن زندگى مىكردند كه نيز سنى بودند . نايب را ملاقات كردم آدم خوب و ساده‌اى بود . داشت خود را آماده مىكرد تا در يكى دو ميلى خارج از دهكده به استقبال ما بيايد كه ما به دهكده رسيديم . شب گذشته ماه رمضان به اتمام رسيده و امروز هم عيد فطر بود و او ساعت‌ها از شب را بيدار مانده بود به عبادت و اداى مراسم دينى پرداخته بود ، احساس كردم كه خيلى زود و بىموقع به ديدار او رفته بودم .\r\nكسى كه در ايران زندگى نكرده است نمىتواند بفهمد كه با شروع ماه رمضان چگونه همه‌چيز زير و رو مىشود ، روزها تبديل به شب شده و شبها روز مىشود ، عملا\r\n\r\n\r\n","description":"","footnote":"\r\n( 1 ) - تايباد مركز باخزر يكى از شهرستانهاى استان خراسان است . فرهنگ آباديهاى كشور . جلد 21 . در لغت‌نامهء دهخدا ، تايباد را جزء باخزر دانسته است و علمايى منسوب بدان است .\r\n","page_name":" 122 ","page_number":138},
  {"content":"\r\n\r\nانجام هرگونه كار و فعاليتى متوقف مىشود و ممكن نيست كه كسى بتواند در اين ماه كارى انجام دهد . در مشهد دو توپ را در ميدان شهر مستقر ساخته‌اند كه بلافاصله قبل از طلوع آفتاب و بعد از غروب در تمامى اين ماه شليك مىشود . نزديك‌هاى غروب چپق و قليان و شربت خنك مهياست و شخص روزه‌دار در انتظار غروب است . بعد از شروع افطار تا دم صبح كار و زندگى وى همين است . خوردن ، آشاميدن ، پك زدن چپق . در موقع افطار در اطراف مرقد امام رضا غلغله مىشود . در طول اين ماه تمام مقررات موضوعهء امنيتى براى منع رفت‌وآمد شبانه كه در ديگر ماه‌هاى سال برقرار است ملغى مىشود . نزديكهاى سحر يك غذاى مفصل ديگر نيز صرف شده و تا وقتى كه توپهاى سحر شليك نشده‌اند كسى به فكر خواب نيست . نتيجه اينكه تا قبل از ظهر نمىتوان كسى را در كوچه پس‌كوچه‌هاى شهر ديد . به طرف عصر مردم كم‌كم از خواب بيدار مىشوند . بعضىها هم كه از خوابيدن سير نشده‌اند به استراحت و گذراندن وقت سپرى مىكنند تا اينكه شب فرارسد . بهرحال از اينكه چنين اوقاتى را از نايب سلب كردم و آرامش وى را بر هم زدم خيلى متأسف شدم . « 1 »\r\nنايب وقتى به من رسيد كلاه آستراخانى ساخت ايران خود را به نشانهء احترام از سر برگرفت . اين‌گونه اداى احترام كم‌كم دارد در خراسان باب مىشود و اين نشان مىدهد كه چگونه آداب و رسوم روسها در بين اين مردم به سرعت شايع مىگردد . ديده‌ام ايرانيانى كه در نزديكى مرز روسيه زندگى مىكنند در مقايسه با هنديان از لحاظ آداب معاشرت بسيار اروپائىتر مىنمايند ، بخصوص در ناحيهء مرزى خراسان مردم با آنطرف مرز و با قفقاز ارتباط دارند و با مردم آن نواحى در لباس پوشيدن و نحوهء زندگى بسيار تشابه و يكنواختى دارند .\r\nبعد از ظهر براى قدم زدن و ديدار از مزار يا مرقدى كه در جنوب غربى دهكده وجود داشت به راه افتاديم . مزار شريف در ايوان جلويى قرار گرفته و طاقى قوس‌دار بر آن سايه انداخته بود . هنوز قسمتى از سفال‌ها و موزائيك‌هايى كه زمانى آن را مىپوشانيد بجا مانده بود . پشت اين ايوان مسجد جالبى قرار داشت ، متأسفانه چنين بناى كهنى در حال ويرانى و نابودى بود . در داخل مسجد تعدادى هراتى نشسته بودند كه كمى با آنها صحبت كردم . آنها همگى ادعا مىكردند كه به زور از افغانستان بيرون رانده شده‌اند . احتمالا آنان از چريك‌هاى ايوب خان و يا دودمان شير على « 2 » بودند و علت تبعيدشان نيز همين مىتوانست\r\n\r\n\r\n","description":"","footnote":"\r\n( 1 ) - البته اين نظر نويسندهء كتاب و برداشت اوست كه با ديدى بد معتقدات مردم اين كشور را ارزيابى مىكند ، و گرنه مردم اين مملكت در ماه مبارك رمضان به كار و فعاليت خود نيز ادامه مىداده‌اند و خواهند داد . م .\r\n( 2 ) - مقصود شير على خان سومين امير از خاندان بار كزائى افغانستان است كه در سال 1296 ه . ق . -\r\n","page_name":" 123 ","page_number":139},
  {"content":"\r\n\r\nباشد . زمانى كه با آنها خداحافظى كردم عمامه از سر باز كرده و دعا نمودند كه هرچه زودتر هرات بدست انگليسيان مسخر گردد تا آنان بتوانند به خانه و كاشانهء خود بازگردند .\r\nمحال است كسى در مرز ايران و افغانستان سفر كند و داستانهاى عجيب و غريب در مورد سياسيت‌هاى نزديك دول انگليس و روس در منطقه نشنود . گاهى اوقات در اين داستانها زيركى خاصى نهفته است و تعجب‌آور است كه چگونه مردم توانسته‌اند اين قصه‌ها را از خود درآورند . به هر طرف كه مىرويد مردم در حال بافتن اين چرنديات و پچ‌پچ كردن هستند . مثلا از قول يك ملا مىگفتند كه تازگى يكى از مشاورين امير در هرات اعلام داشته است كه امير ، قندهار و هرات را به انگليسيان داد و آنها نيز در عوض پيشاور و لاهور را در اختيارش گذاشته‌اند ، به زودى انگليسيان به هرات وارد خواهد شد و با هيچگونه مقاومتى از جانب افغانها مواجه نخواهد گرديد . مردم به اين ملا اعتقاد عجيبى داشتند و اصلا نمىشد به آنها فهماند كه كل اين صحبت‌ها بىاساس است ، داستانهاى عجيب و غريبى نيز در مورد روسها بر سر زبان بود .\r\nاز تايباد در مسيرى هموار و باز به راه افتاديم تا اينكه به محلى به نام رضا رسيديم . در اينجا دو دهكده وجود داشت يكى بنام مشهد و ديگرى رضا كه به هر دوى آنها سر هم مشهدرضا « 1 » مىگفتند . در انيجا مقبرهء شاهزاده قاسم از نوادگان ابو بكر قرار داشت كه به قول عموم بدست كافرى در اين ناحيه به قتل رسيده است . بعد از ظهر براى ديدن اين زيارتگاه بيرون شدم . مقبره در فضايى محصور و پر از درختان كاج در كنار مسجدى قرار گرفته بود . در آنجا فقط يك فقير قندهارى زندگى مىكرد كه ظاهرى ژوليده و نامرتب داشت . او تمام افغانستان را گشته و در برف‌هاى تركستان نيز انگشت بزرگ پاى خود را از دست داده بود فاصلهء بين دو دهكدهء مشهد و رضا بسيار سرسبز و پر از گل‌هاى خوشبو بود . البته وجود منظره‌اى با اينهمه زيبايى و لطافت در اين ناحيهء دورافتاده خود فرصت مغتنم و گرانبهايى بود براى مشاهده و لذت بردن از زيبائىهاى طبيعت .\r\nشهرنو « 2 » دهكده‌اى بود كه 200 خانوار در آن زندگى مىكردند . نواحى اصلى منطقهء باخرز در پشت اين دهكده قرار گرفته بود . يك نماينده از طرف حاكم در دو ميلى دهكده به\r\n\r\n\r\n","description":"","footnote":"\r\n- توسط دولت انگليس خلع گرديد ( ص 952 ، فرهنگ معين ، بخش اعلام ) و جايش را به امير عبد الرحمن خان داد . مؤلف كتاب مأموريت خود را در زمان امير عبد الرحمن خان انجام داده و تعيين مرز افغانستان و روسيه كه شرح آن در صفحات قبلى كتاب مفصل آمده است با وى بوده است .\r\n( 1 ) - امروز مشهدريزه گفته مىشود كه جزء دهستان ميان ولايت شهرستان باخرز است . فرهنگ آبادىهاى كشور . جلد 21 .\r\n( 2 ) - شهرنو جزء دهستان ، بالا ولايت شهرستان باخزر است . ماخذ فوق .\r\n","page_name":" 124 ","page_number":140},
  {"content":"\r\n\r\nديدار ما آمد و ما را تا درون قلعه همراهى كرد . او خيلى مؤدب و محترمانه به ما خوشامد گفت و مقدارى جو ، و تعدادى گوسفند و چيزهاى ديگر به رسم مهمان‌نوازى به ما هديه كرد .\r\nدهكدهء شهرنو بدست محمد خان بيگلر بيگى يكى از رؤساى ايل هزاره كه سابق بر اين ، به اين ناحيه فرمان مىرانده بنا شده است . ديوارهاى بلندى كه آنزمان بدور دهكده كشيده شده بود پس از گذشت مدتى فروريخت و مردم نيز در اطراف دهكده سكنى گرفتند . آب اينجا از قنات تأمين مىشد و انواع و اقسام ميوه‌هاى منطقه به استثناى انار كه هوا براى آن بيش از حد سرد بود در آن به عمل مىآمد ، در تمام ناحيه كلاغ‌ها به چشم مىخوردند كه لانه‌هاى خود را در ميان شاخ و برگ‌هاى درختان ميوه برپا كرده بودند .\r\nدر شهرنو همچنين مقبره‌اى در سايهء تعداد درخت تنومند كاج قرار داشت و بر بالاى يك تپه ، باقيمانده و ويرانهء بلند ارك شهرى قديمى و ديوارهاى اطراف آن در ديد بود كه به نظر مىرسيد در روزگار خود استحكام قابل توجهى داشته است . در اينجا مسير ما به طرف بالا و از دره‌اى واقع در مركز منطقهء باخرز مىگذشت . در پايين دره آب جريان داشت ، از دهكده‌ها و باغهاى زيادى گذشتيم ، در دو طرف چشمه‌سارها و نواحى سرسبز و حاصلخيزى وجود داشت ، بهرحال اين يكى از مناظرى بود كه انسان بندرت مىتواند در ايران شاهد آن باشد .\r\nباخرز در اثر هجوم تركمن‌ها ويران گرديد . گفته مىشد كه در سال 1894 م . در آمد اين منطقه 3400 تومان ( 680 پوند ) نقدى و 1800 خروار غله بوده است . در حالى كه شرايط اقليمى آن امكان توليد خيلى بيشتر محصولات كشاورزى را داشت . جمعيت باخرز را بيشتر ايرانيان تشكيل مىدادند كه به آنها باخرزى مىگفتند . همچنين تعداد قليلى هزاره‌اى ، تيمورى و افغانى نيز در آن ساكن بودند . در سال‌هاى ريزش باران‌هاى بهارى غله بطور ديم كاشت و برداشت مىگرديد و مقدارى نيز به خارج از اين منطقه صادر مىشد .\r\nدر ابتداى جلگه دهكده‌هاى شوئىبالا « 1 » و عليك « 2 » بودند كه به بلوچ‌ها تعلق داشتند . اين مردم از آنجا كه چادرنشين بودند و خوى بيابانگردى در آنها هنوز بر جاى مانده بود در اين دهكده‌ها زندگى نمىكردند . آنها داخل دهكده صاحب زمين و خانه بودند اما با اينحال خود در نزديكى دهكده و درون چادرهاى بزرگ و سياه زندگى مىكردند و خانه‌هاى خود را اجاره داده بودند . در اين دهكده كلا 50 خانوار قرائى كشاورز زندگى مىكردند .\r\nاز درهء باخرز خارج شديم و از گردنهء قلعه‌منار كه روى نقشه ارتفاع آن 2136 متر\r\n\r\n\r\n","description":"","footnote":"\r\n( 1 و 2 ) - نام اين دو دهكده در فرهنگ آباديهاى كشور ، جلد 21 در شهرستان باخرز ضبط نشده است .\r\n","page_name":" 125 ","page_number":141},
  {"content":"\r\n\r\nذكر شده بود عبور كرديم تا به دهكدهء كندوشا « 1 » در طرف ديگر رسيديم . شترهايى كه چادرها را حمل مىكردند نزديكىهاى سحر روانه كرده بوديم .\r\nآنها غروب بما رسيدند ، در آن بلندى ، هوا بسيار لطيف و لذت‌بخش بود . در كندوشا فقط بربرىها زندگى مىكردند . اين مردم هزاره‌اىهاى اهل هزاره‌جات افغانستان‌اند كه ايرانيان آنان را بدين نام مىخوانند . اينان به كشاورزى در اين اطراف مشغول بودند و نيمى از محصول خود را به عنوان اجارهء زمين به حاكم تسليم مىكردند . در اين رابطه حاكم بذر مورد نياز را فراهم مىكرد و جوابگوى دولت مركزى از نظر درآمد ساليانهء منطقه بود . در عوض آنها زحمت كشت و برداشت محصول و فراهم كردن حيوان براى شخم و خرمن كردن و غيره را متحمل مىشدند . بهرحال اين سياست تا حدى متفاوت با نواحى ديگر بود . بدين‌ترتيب كه براى زير كشت بردن اين زمين‌ها حاكم ترجيح داده بود تا از مهاجران افغانى استفاده كند و خود را مقيد نسازد تا خانوارهاى ايرانى را براى اين منظور در اين ناحيه سكنى دهد . مهاجرت هزاره‌اىهاى افغانستان به خراسان در حال حاضر رو به فزونى گذاشته است و بسيارى از آنان به كشاورزى در منطقه مشغولند . اينان در مقايسه با ايرانيان زحمت‌كش‌تر بوده و به دستمزد كمترى قانع‌اند و باعث افزايش ثروت و بهره‌ورى اين ناحيه خواهد شد . اين مسئله براى افغانستان بسيار زيان‌آور است زيرا نيروى انسانى زيادى را از دست مىدهد . مادامى كه سياست افغانستان بر تعقيب و ايذاء استوار است راه ديگرى براى اين شيعيان معتقد كه در اين منطقه به آنان بربرى مىگويند وجود ندارد .\r\nبه يك سيد بربرى برخورديم كه عمامه‌اى آبىرنگ به سر داشت . او از اين مسئله گلايه داشت كه چرا بريتانيا گامى براى بهبود وضع بربرىها برنمىدارد و سكوت كرده است . بعد از كمى گفتگو اينطور به صحبت خود ادامه داد كه نيروى نظامى بريتانيا متشكل از دو گروه گورا « 2 » ( سربازان انگليسى ) و گورخا « 3 » ( نپالىها ) است كه دوشادوش يكديگر مىجنگند و از امپراطورى بريتانيا حفاظت مىكنند . نپالىها و بربرىها از يك پشت و نژاداند و اگر دولت بريتانيا در ارتش خود از بربرىها نيز ثبت نام به عمل آورد آنها نيز قادرند\r\n\r\n\r\n","description":"","footnote":"\r\n( 1 ) - در فرهنگ جغرافيائى ايران گندم شا آمده ولى در فرهنگ آباديهاى ايران جلد 21 جزء دهستان بالا ولايت شهرستان باخرز بنام گندم شاد ضبط شده است .\r\n( 2 و 3 ) -  Gurkha - Gora  نويسنده تلفظ اين دو كلمه را بدين صورت ضبط كرده است براى كلمهء اول ، معناى درستى در فرهنگ‌ها ديده نشد ، اما براى كلمهء دوم ، سربازان اهل نپال آمده است كه نپال كشوريست مستقل در قارهء آسيا ، در شمال هندوستان ، در دامنهء كوههاى هيماليا بين كشور چين و هندوستان واقع شده است . بوميان نپالى اصلا از نژاد مغول هستند و با هندوان امتزاج يافته‌اند .\r\nص 2105 ، فرهنگ فارسى معين بخش اعلام .\r\n","page_name":" 126 ","page_number":142},
  {"content":"\r\n\r\nتا لياقت و كارآيى خود را مانند گوراها نشان دهند . بهرحال در مورد يكى بودن ريشهء نژادى گورخا با اين مردم اولين بار بود كه خبرى مىشنيدم . حالا راست يا دروغ قدر مسلم اين است كه هزاره‌اىها آدم‌هاى لايقى هستند و من خوشحال بودم از اينكه به وى مىگفتم بتازگى عده‌اى از اين مردم در هنگ‌هاى جديد التأسيس بلوچستان از طرف دولت بريتانيا به كار گرفته شده‌اند هم‌اكنون مشغول خدمت در كويته هستند .\r\nروز بعد با پيمودن مسافت كوتاهى به محلى بنام هوس « 1 » رسيديم . در اينجا چهل خانوار يا بيشتر از بربرىها با ايرانيان زندگى مىكردند ، يك ميل كمتر تا فريمان در جادهء اصلى فاصله داشتيم . نزديكىهاى غروب براى ديدار از بند فريمان رفتم . اين سد از سنگ و ملات و همچنين آجر بنا شده بود و طول آن به 90 متر و ارتفاعش به 15 تا 18 متر مىرسيد .\r\nبهرحال اين سد در روزگار احداثش بناى جالبى بوده است اما در حال حاضر شكسته شده و سوراخ بزرگى در وسط آن ايجاد شده بود و ظاهرا كسى هم در فكر مرمت و بازسازى آن نبود . ديگر چيزى تا منزل نمانده بود . هجده‌ام آوريل 1884 م بعد از گذشت چهار ماه و هشت روز و بعد از 1346 ميل سفر به مشهد بازگشتيم .\r\n\r\n\r\n","description":"","footnote":"\r\n( 1 ) - دهى است از بخش فريمان شهرستان مشهد . فرهنگ جغرافيائى ايران ، جلد 9 .\r\n","page_name":" 127 ","page_number":143},
  {"content":"\r\n . \r\n","description":"","footnote":"","page_name":" 128 ","page_number":144},
  {"content":"\r\n\r\n\r\nبخش دهم تابستان در مشهد\r\nوقتى به مشهد رسيديم تمام شهر را شورش و آشوب فرا گرفته بود . جماعتى از مردم به خيابان ريخته و به مغازهء يك دندانساز ارمنى كه متهم به ساختن عرق و فروش آن بود حمله‌ور شدند و مغازه را با آنچه در آن بود ويران كردند . بعد از آنكه كمى از خشم آنها كاسته و عصبانيتشان فروكش كرده به حركت درآمده و در مخالفت با حكومت محلى نسبت به گرانى نان فرياد اعتراض برآوردند . اين شورش زياد طول نكشيد و به زودى سركوب شد .\r\nدر تمام طول اين واقعه هيچگونه حركت اعتراض‌آميز و يا رفتارى دال بر ضديت با اروپائيان مقيم مشهد از مردم سر نزد ، و خوشبختانه همه‌چيز به خوبى و بىدردسر پايان يافت .\r\nچند روز به عيد پاك مانده بود . در انتظار مهمانىهايى بودم كه به اين مناسبت در كنسولگرى روس برپا مىشد و قبلا وصفش را شنيده بودم . روز عيد پاك هركس جشنى مىگيرد و دوستان خود را دعوت مىكند . براى ديدار سركنسول روس به محل كنسولگرى اين كشور در مشهد رفتم . خانم كنسول تخم مرغها را به طرز زيبايى براى مراسم عيد پاك رنگ كرده بود ، رنگ كردن تخم مرغ يكى از رسوم اين عيد است كه در كشورهاى ديگر بندرت مىتوان شاهد انجام آن بود .\r\nدر ايران رسم است كه سركنسول هر كشور در زادروز سران كشورهاى متبوع خويش ضيافت‌هايى رسمى ترتيب مىدهد و از رجال و بزرگان شهر و كنسول‌هاى كشورهاى ديگر براى شركت در آن دعوت مىكند .\r\nبيست و چهارم ماه مه روز تولد ملكه « 1 » بود . بدين مناسبت مراسمى در كنسولگرى بريتانيا در مشهد ترتيب داديم كه از ساعت 8 صبح آغاز گرديد . اولين گروه از مهمانانى كه\r\n\r\n\r\n","description":"","footnote":"\r\n( 1 ) - مقصود ويكتوريا ملكهء انگلستان است ( 1819 - 1901 م . )\r\n","page_name":" 129 ","page_number":145},
  {"content":"\r\n\r\nوارد شدند اعضاى كنسولگرى روس در لباس‌هاى تمام‌رسمى بودند . روسها در پوشيدن لباس‌هاى رسمى بسيار مقرراتى و باانضباطاند . حتى فرستادهء دولت روس كه بطور موقت پست سركنسولگرى اين كشور را دارا بود ، از اين قاعده مستثنى نبود . وى نشان رسمى ايران يعنى شير و خورشيد و ستارهء بخارا كه ظاهرا امير بخارا به تمامى بلندپايگان روس در آسياى مركزى بخشيده است ، همچنين نشان سنت‌آن « 1 » و سنت استانيسلوس « 2 » و نشان پايان دورهء دانشگاهى را با خود داشت . حتى مترجم كنسولگرى هم لباس رسمى به تن و نشان دولتى ايران را بر گردن داشت . در ساعت 30 / 8 آقايان ون‌لينپ « 3 » و دوگلاس « 4 » از بانك شاهى ايران و در ساعت 9 نمايندگان دولت ايران در لباس تمام‌رسمى و با قيافه‌هايى بشاش در مجلس حضور يافتند . ميرپنج يا فرماندهء كل توپخانه كت سفيد و شلوار قرمز را كه اونيفورم نيروهاى نظامى ايران است همراه با كمربند مخصوص و چندين ستاره و نشان پوشيده بود .\r\nكارگزاران مشهد و سرخس نيز لباس‌هاى سرهنگى و سرتيپى به همان رنگ به تن داشتند .\r\nوزير لباس رسمى شامل يك لبادهء زيباى كشميرى با كلى نشان نصب‌شده بر آن پوشيده بود . در بين آنها مدال يادبود پنجاهمين سال سلطنت ملكه انگليس كه در سفرش به لندن در سال 1887 م به وى اعطا شده بود ديده مىشد . حكيم‌باشى ، سرتيپ تلگراف‌خانه ، معاون كارگزار و سايرين در لباس رسمى ديده مىشدند . نصرت الملك بسيار برازنده و باشكوه با يك كت آبى و مدالى درخشان مزين به تصوير شاه در مجلس حضور يافته بود .\r\nايرانيان هريك با دو استكان چاى ، دو قليان و يك ليوان شربت خنك و يك فنجان قهوه پذيرايى شدند . همينطور نيز هنديان وابستهء كنسولگرى بريتانيا كه به دنبال آنان براى عرض تهنيت وارد شدند . هريك از ايرانيان با خود تعدادى از دوستان و آشنايان را همراه آورده بودند كه بيرون و روى سبزه‌ها مدتى را به صرف چاى و كشيدن قليان سپرى كردند . در برگزارى مراسمى از اين قبيل در ايران بيش از هر چيز بايد به فكر فراهم آوردن مقدار زيادى قند و چايى از قبل بود .\r\nشام رسمى ، اندكى از شب گذشته برپا گرديد . هنگام شام والى خراسان ، نصرت الملك ، وزير ، ميرپنج توپخانه ، سرتيپ تلگراف‌خانه و حكيم‌باشى از مهمانان ايرانى بودند سركنسول موقت روس و مترجم ايرانى وى ميرزا تقى خان ، دوك ، ملابخش ، غلام مرتضى خان و خود من نيز حضور داشتيم . وسط شام ، والى خراسان به پا خواسته و در سخنانى براى علياحضرت ملكه بريتانيا و امپراطوريس هند آرزوى سلامتى كرد . در پاسخ من به سلامتى شاه ايران و تمام دوستداران علياحضرت ملكه نوشيدم و از ايشان به زبان\r\n\r\n\r\n","description":"","footnote":"\r\n( 1 ) -  St . Anne  .\r\n( 2 ) -  St . Stanislaus  .\r\n( 3 ) -  Vanlennep  .\r\n( 4 ) -  Douglas  .\r\n","page_name":" 130 ","page_number":146},
  {"content":"\r\n\r\nفارسى تشكر كردم .\r\nدروازهء كنسولگرى و باغ آن چراغانى شده بود و دستهء موزيك ايرانى نيز در بيرون مدام مىنواخت . همچنين جمعيت زيادى نيز براى ديدن چراغانى جمع شده بودند . شب بعد هم باز مهمانى شام بود كه در آن افراد كارگزارى و چند تن ديگر شركت داشتند . در بين آنان سرهنگ توپخانه كه او را در بيرجند ملاقات كرده بودم نيز حضور داشت . با حالتى كه برايم تعجب‌آور بود ، گفت كه از خدمت نظام مرخص شده است ، مثل اينكه از جهنم آزاد شده باشد . در اين فاصله او سفرى به هرات كرده بود و از اين بابت نيز خيلى مسرور و خوشحال به نظر مىرسيد . او مىگفت كه براى ديدن يكى از دوستان افغانىاش با سر و وضعى درست شبيه آنان به افغانستان رفته و سه روز را در هرات گذرانيده است . مثل اين بود كه كار خارق العاده‌اى كرده است و حالتى خيلى مغرور و از خود راضى داشت . سر ميز شام نيز كارگزار به مناسبت تولد ملكه ضمن سخنانى ، براى سلامتى ايشان دعا كرد كه من نيز پاسخ لازم را ادا كردم .\r\nشب بعد آخرين مهمانى و شام را برپا كرديم . باز هم كنسولگرى چراغان بود . در اين شام كاركنان هندى كنسولگرى ، تجار و عدهء ديگر حضور داشتند و براى پذيرايى آنان نيز به رسم ايرانيان سفره‌اى بر روى زمين پهن شد . بر اين سفره جمعا 28 نفر كه قبلا نيز دعوت شده بودند گرد آمدند . در بين آنها ملك التجار مشهد ، يك بانكدار افغانى ، چند تاجر انگليسى ، تعدادى بازرگان از پيشاور ، چند مأمور دولتى و چند نفر از صنف‌هاى ديگر ديده مىشدند . درون چادرها در باغ كنسولگرى سفرهء شامى براى نگهبانان ، تركمن‌ها ، پيك‌ها و خدمتكاران گسترده بود . اين شام براى بالغ بر يكصد نفر ترتيب داده شده بود .\r\nروز 14 ژوئن مصادف با عيد قربان بود و تمام شهر به حال تعطيل درآمد . در اين روز هر مسلمان معتقدى گوسفندى قربانى مىكند و به همين منظور اصطبل‌هاى كنسولگرى از چند روز جلوتر پر از گوسفندان فربه شده بود . هرچند كه اين مراسم در منازل و بطور خصوصى برگزار مىشد ، اما در شهر نيز يك شتر « 1 » در ملاء عام براى اداى احترام قربانى مىشد . اين شتر از چند روز قبل در حالى كه زينت شده و زر و زيور زيادى به وى آويزان كرده بودند ، توسط شاهزاده‌اى ساختگى و يا تهيدست در شهر گردانده مىشد و مردم نيز از بابت شتر قربانى مقدارى پول به عنوان نذورات خود به وى مىدادند . بدين‌ترتيب پول\r\n\r\n\r\n","description":"","footnote":"\r\n( 1 ) - مراسم شتر قربانى در كتابهاى سياحان ديگرى كه بايران سفر كرده و كتاب نوشته‌اند نيز ديده شده است . مطالبى شبيه به آنچه ييت نوشته است در كتاب سفرنامه « از خراسان تا بختيارى » تأليف هانرى رنه دالمانى ، ترجمه و نگارش مترجم همايول آمده است . براى اطلاع بيشتر به ص 197 - 198 كتاب مزبور مراجعه شود .\r\n","page_name":" 131 ","page_number":147},
  {"content":"\r\n\r\nخوبى جمع مىگرديد ، به اندازه‌اى كه شايد زندگى اين شاهزاده ساختگى را در باقى سال تأمين مىكرد ، تعدادى از پادوهاى والى با كت مخمل براى شكوه بيشتر مراسم ، شاهزاده را همراهى مىكردند .\r\nصبح روز عيد در محل قربانگاه و در برابر انبوه جمعيت شتر بدست شاهزاده قربانى مىگرديد . مردم بلافاصله هجوم آورده و هريك خواستار تكه‌اى از گوشت قربانى مىشدند . چند هزار نفر از مردم در حالى كه هركدام تكه‌اى از گوشت قربانى را در دست داشتند به سوى ارك شهر از برابر كنسولگرى عبور مىكردند . به من گفته شد كه هركس سر شتر قربانى را صاحب شده و به والى نشان دهد اولين پاداش تعيين‌شده را دريافت خواهد كرد . در عين حال به كسانى كه دست و يا پاى شتر را نشان مىدادند نيز مبلغى تعلق مىگرفت . به محض اينكه مردم به ارك شهر وارد مىشدند مراسم سلام عيد قربان با شليك توپ آغاز مىگرديد . روز خنكى بود و دماسنج داخل كنسولگرى 22 درجه سانتىگراد را نشان مىداد . فكر مىكنم كه در تمام طول اين ماه دماى هوا 24 درجه سانتىگراد تجاوز نكرد .\r\nميوه‌ها كم‌كم مىرسيد و در اواخر ماه ژوئن محصول باغها زردآلو ، گيلاس و آلو بود كه در بازار به وفور يافت مىشد .\r\nبا شروع ماه ژوئيه محرم نيز فرارسيد . در اين ماه شيعيان به سوگ حسين و حسن ( ع ) مىنشينند ، ايرانيان عزادارى در اين ماه را از واجبات مسلم مذهب خود مىدانند ، به مدت ده شبانه‌روز مراسم سوگوارى برپا بود و تمامى شهر به حالت تعطيل درآمد . در برپايى اين مراسم مردم در معابر شهر تجمع مىكردند و بطور كلى تمام خيابان‌هاى باريك شهر مسدود مىشد و عبور و مرور براى خارجيان مشكل و تا حدى نيز خطرناك مىگرديد . اعضاى كنسولگرى روس در اين ماه شهر را ترك گفته و به نواحى اطراف آن مىرفتند .\r\nدر مناطق غير روستايى ايران تعصبات مذهبى مردم بيشتر است و نبايد نسبت به آن بىتوجه بود . اكثرا در شهرهاست كه تظاهرات عمده و زد و خوردهاى اعتراض‌آميز روى مىدهد . برپاكنندگان اصلى آن نيز طلاب علوم دينى ساكن در شهرهايند . بدين‌ترتيب اعضاء هر دو كنسولگرى ترجيح مىدادند كه از شهر خارج شوند . من شخصا دليلى براى اين كار نيافتم و در خانه ماندم همه چيز به آرامى مىگذشت و كوچكترين حركتى از مردم دال بر ضديت و نفرت از اروپائيان سر نزد .\r\nدستجات زنجيرزنى در صفوف باريكى متشكل از دو يا سه رديف كه در هركدام بيست تا سى جوان زنجير مىزدند به راه افتادند . در پشت آنها جمعيت زيادى از مردم به راه افتاده ، نوحه ميخواندند و سينه مىزدند . آنان به نحوى هماهنگ دست راست خود را بلند\r\n\r\n","description":"","footnote":"","page_name":" 132 ","page_number":148},
  {"content":"\r\n\r\nكرده و محكم بر سينه مىكوفتند به شدتى كه گاهى اوقات پوست‌شان زخم مىشد . اهل تشيع در برگزارى مراسمى از اين قبيل واقعا آدم‌هايى معتقد و پايبند هستند . هركس اين صحنه‌هاى عزادارى را ببيند محال است كه تحت تأثير واقع نشود . همين كه روزها مىگذشت و به دهم محرم يعنى روز شهادت امام حسين ( ع ) نزديك مىشديم سوگوارى با شدت بيشترى ادامه مىيافت .\r\nهر محله و يا طايفه‌اى هيأت‌هاى عزادارى خاص خود را داشت ، اما ترك‌هاى آذربايجانى كه در نزديكى كنسولگرى هم زندگى مىكردند به گفته عموم از بهترين برگزار كنندگان اين مراسم بودند .\r\nدر روز قتل شدت عزادارى مردم و ابراز آن به حد اكثر مىرسيد . روز نهم محرم به منظور مشاهدهء دستجات و نحوهء برگزارى مراسم به ساختمان بانك كه مردم در بازگشت از مرقد مطهر از برابر آن عبور مىكردند رفتم . در اين موقع مردم خسته شده و از شمارشان نيز تا حدى كاسته شده بود . با اين حال باز هم صحنهء تكان‌دهنده‌اى بود . ابتدا علم‌هايى سياه كه توسط مردانى سياهپوش حمل مىشد عبور داده شد . بدنبال آنان نيز جوانان زنجيرزن به صف حركت مىكردند . سنج‌هاى برنجى با آهنگ يكنواخت و منطقى نواخته مىشد ، نوحه‌خوان با صدايى غم‌انگيز هم‌نوايى مىكرد ، و جوانان بطور هماهنگ زنجير را به پشت‌هاى برهنهء خود به چپ و راست مىنواختند . پشت سر اين عده جمعى از سيدها و كسبهء ترك حركت مىكردند ، و بلافاصله دستجات سينه‌زنها قرار داشت . اينان هماهنگ با صداى سنج و نواى نوحه‌خوان با دست راست به سمت چپ سينه‌هاى برهنهء خود مىزدند . سينه‌ها به شدت سرخ شده و از بعضى نيز خون مىآمد . با اينحال آنان اعتنايى نداشتند و به كار خود ادامه مىدادند . از ما تماشاگران نيز كسى نبود كه تحت تأثير واقع نشده باشد .\r\nرئيس بانك دو گوسفند از قبل آماده كرده بود ، كه به محض رسيدن دستهء عزادارى به روبروى بانك قربانى شدند ، و خون آنها در برابر افراد روى زمين ريخته شد . سپس هر يك از گوسفندها را در يك سمت مسير قرار دادند . در اين موقع سنج و نوحه‌خوانى قطع شد و سيد جلودار دسته در مقابل بانك در سخنانى گفت :\r\n« بانك شاهى دو گوسفند قربانى هديه كرد . انشا الله خداوند قبول كند . » سپس دستهء عزادارى مجددا به راه افتاد و مردم دو گوسفند قربانى شده را از زمين برداشته و با خود بردند .\r\nروز بعد ، دهم محرم و قتل بود ، براى ديدن عزادارى به خانهء تركمنى كه شترهاى مورد نيازمان را از وى كرايه مىكرديم رفتم . از اينجا مىتوانستم دستجات عزادارى را در حركت به سوى مرقد مطهر مشاهده كنم ، در گذشته يك بار برگزارى مراسم عزادارى ماه\r\n\r\n","description":"","footnote":"","page_name":" 133 ","page_number":149},
  {"content":"\r\n\r\nمحرم را از كنسولگرى ايران در استانبول مشاهده كرده بودم . در مشهد نيز مانند استانبول مردم عزادارى كه در مراسم شركت جسته بودند . لباس سياه روزهاى قبل را از تن بدر آورده و كفن سفيدى پوشيده بودند . از آنجا كه اين منظره را قبلا هم ديده بودم به اندازهء روز قبل متعجب نشدم .\r\nدر ابتدا ، دو صف از مردان كه بدست قمه و شمشير داشتند در دو سوى خيابان با آهنگ ملايمى به حركت درآمدند . سپس چهرهء اصلى مراسم در وسط و بين دو صف هويدا شد مردى تا كمر لخت بود و بدنش در زير قمه‌ها ، نعل اسبها ، عينك‌ها و خرت و پرت‌هاى ديگرى كه به آن متصل شده بود پيدا نبود . براى مثال يك جفت خنجر در قسمت جلو سينه و پشت كمر وى فرو رفته بود . مقدار زيادى نعل اسب به قسمت شانه‌هاى او متصل شده بود ، و تعداد زيادى قفل نيز از پوست بدن وى داخل رفته و چفت شده بود . بلافاصله در پشت سر اين مرد ، تعدادى از مردان كه سرها را تراشيده و كفن سفيد به تن كرده بودند ديده مىشدند . آنان همگى در دست خود قمه‌هايى داشتند كه پيشانى و سر خود را با آن تيغ زدند به نحوى كه خون به بيرون فوران كرده و روى لباس سفيدشان ريخته شد .\r\nهمه با هم به نحو غم‌انگيز و سوزناكى شعرهايى به صداى بلند مىخواندند . قبلا گفته بودم تا خدمتكاران ظرف بزرگى از شربت فراهم كنند . از آنان خواستم تا از عزاداران با آن پذيرايى نمايند ، عزاداران كه تشنه هم بودند شربت را مىنوشيدند و از اين بابت بسيار خوشحال بودند . هنگامى كه عزاداران به انجام مراسم مشغولند . مىتوان با پذيرايى از ايشان تا حدى در غمشان شريك شد و با آنان همراهى كرد .\r\nبعد از دستهء قمه‌زن‌هاى كفن‌پوش ، تعدادى بچهء كوچك كه آنان نيز كفن به تن داشتند از راه رسيدند ، با كمال تعجب ديدم كه اينان خيلى شديدتر قمه‌زده بودند . آخر از همه بچهء كوچك سه ساله‌اى بود كه تمام سر خود را زخمى كرده بود و تمامى صورت وى از خون پوشيده بود ، در حالى كه او را بغل كرده و از معركه بيرون مىبردند هنوز چاقوى كوچك خود را در دست داشت .\r\nبعد از اين عده گروهى از تجار و كسبهء بازار آمدند . اينان لباس‌هايى سياه به تن و اندوهى ژرف بر چهره داشتند و خيلى به آرامى بر سينه مىزدند . پشت سر اين گروه اسبى حركت داده مىشد كه به رسم معمول آن زمان بر تنش ذره پوشانده بودند . تمامى ذره مملو از تيرهايى بود كه در آن فرو شده بود . سپس نوبت به دسته‌اى ديگر از سينه‌زنان رسيد كه تا كمر لخت بودند . درست مانند آنچه ديروز شاهد بودم . بعد از عبور اين عده و جمعيتى كه در پس آن روان بود مراسم تقريبا پايان گرفت . فراشان و خدمتكاران نيز كار خود را تعطيل كردند و به زيارت مرقد شتافتند كه در اين لحظات از جلوه و شكوه خاصى برخوردار بود .\r\n\r\n","description":"","footnote":"","page_name":" 134 ","page_number":150},
  {"content":"\r\n\r\nبعد از ظهر همه مردم در مراسم شبيه شركت جستند . اين يك نمايش مذهبى است كه در مركز شهر برگزار مىشود . هر روز صحنه‌هاى مربوط به همان روز از واقعهء كربلا را اجراء مىكنند و امروز اوج اين نمايش يعنى شهادت امام حسين ( ع ) بود . مىگفتند كسى كه نقش امام حسين ( ع ) را بر عهده دارد ، سرانجام از اسب بر زمين مىافتد و در حالى كه با پارچه‌اى روى او را مىپوشانند صحنه‌هاى مربوط به جدا كردن سر آن حضرت از تن اجراء مىگردد . در آخر يك سر مجسمه‌اى را به عنوان سمبل بر سر نيزه مىكنند و در حالى كه انبوه عزاداران با حالتى گريان آن را دنبال مىكنند به راه مىافتند . بعد از ظهر به تماشاى مردم ايستادم كه از مراسم شبيه بازمىگشتند . تعداد زنان به نحو قابل توجهى زياد بود ، گفته مىشد كه در طول ماه محرم به زنان اجازه داده مىشود تا در مراسم عزادارى شركت جويند و آنان نيز نهايت استفاده را از فرصت به دست داده مىكنند . البته همهء زنان پوشيده و كاملا حجاب را رعايت كرده بودند .\r\nهشتم ماه اوت 1894 م . روز تولد شاه بود ، از طرف مقامات دولتى ايران مراسم خاصى در بزرگداشت اين روز برپا مىگرديد ، از مدتها قبل دستهء موزيك ايرانى به تمرين نواختن سرود ملى انگليس و روس مشغول بود . والى خراسان نيز به سختى سرگرم فراهم آوردن مقدمات لازم براى برگزارى مراسم بود .\r\nايرانيان معمولا هر عيد يا ولادتى را يك شب قبل جشن مىگيرند . براى مثال اين مراسم در شب هفتم اوت از طرف حاكم كل برپا گرديد . اين جشن به سبكى ايرانى ترتيب داده شده بود از ساعت 8 تا حدود 11 شب در باغ برگزار گرديد . تمام مدت دستهء موزيك مشغول نواختن بود ، مردم زيادى در ميدان جمع شده بودند و حوالى ساعت 5 / 11 مراسم آتش‌بازى را برپا كردند .\r\nساعت 9 صبح روز بعد نوبت ديدار ما با والى و عرض تبريك بود ، به همين منظور نيز در لباسى تماما رسمى در حالى كه دوك و ملابخش ما را همراهى مىكردند به ديدار والى رفتم و مراتب تهنيت و شادى خود را از فرا رسيدن اين روز به وى اعلام كردم . براى برگزارى اين مراسم باغ به نحو زيبايى توسط صدها فانوس چراغان گرديده بود . در يك تالار بزرگ كه به زيبايى فرش و تزيين شده بود از ما پذيرائى كردند ، مبلمان اين تالار را از بمبئى آورده بودند . جالب بود كه تمام اين مبلمان نزديك به 900 ميل يعنى از بندرعباس تا مشهد بر پشت شترها حمل شده و اصلا صدمه‌اى نديده بود . شام در يك چادر باز صرف گرديد .\r\nهوا به قدرى سرد بود كه با وجود به تن داشتن لباس مناسب فصل باز احساس سردى مىكردم ، والى ، وزير خراسان ، كارگزار ، حكيم‌باشى ، جانشين سركنسول روس ، مترجم او ، مدير بانك ، دوك ، ملابخش و من ، ده نفرى گرد هم جمع شده بوديم . براى سلامتى و\r\n\r\n","description":"","footnote":"","page_name":" 135 ","page_number":151},
  {"content":"\r\n\r\nطول عمر شاه ايران دعا كرديم . والى نيز سلامتى ملكهء بريتانيا و نايب السطنهء هندوستان را آرزو نمود و همينطور نوبت به آرزوى سلامتى براى تزار روس و ساير پادشاهان دنيا رسيد .\r\nبعد از خوردن شام براى استراحت و كشيدن سيگار مجددا به تالار رفتيم . سپس به بالكنى كه مشرف به ميدان بود رفته و به تماشا ايستاديم . مردم سرگرم آتش‌بازى بودند و دو پسرك جوان با رقص خود جمعيت بزرگى را مشغول كرده بودند . اين رقصنده‌ها به طايفه‌اى تعلق داشتند كه به عربى آن را فيوج « 1 » و به فارسى غريب‌زده يا قرشمار مىخوانند . قرشمار مخفف غيرشمار يعنى غير قابل شمارش است ، اين مردم در سرتاسر خراسان پراكنده‌اند .\r\nمىگويند آنان را در زمان بهرام گور از هندوستان به ايران آوردند تا به خوانندگى و رقص بپردازند . اينان تحت نظارت و سرپرستى شاطرباشى شاه‌اند كه رياست غلامان خاصهء شاه و مسئوليت جمع‌آورى ماليات و رسيدگى به وضع آنان را عهده‌دار است . رياست آنان را در خراسان سرتيپى كه از نزديكان وابستگان شاطرباشى است بر عهده دارد كه در مشهد زندگى مىكند . تولد شاه تقريبا آخرين مراسم و بزرگداشت اين فصل بود . هواى گرم تابستان كم‌كم به آخر مىرسيد . من نيز خود را مهيا كردم تا به سفرى به مناطق شمالى خراسان بروم .\r\n\r\n\r\n","description":"","footnote":"\r\n( 1 ) -  fayuj  .\r\n","page_name":" 136 ","page_number":152},
  {"content":"\r\n\r\n\r\nبخش يازدهم كلات نادرى و درگز\r\nدر بيست و چهارم اوت سال 1894 م . درست زمانى كه مىخواستم از مشهد خارج شوم به دو تن از افسران اتريشى بنام‌هاى سروان مولر « 1 » و گوى كينگر « 2 » برخوردم . ايشان به منظور فراگيرى زبان روسى ، در يكسال گذشته مأموريت يافته بودند . تا در روسيه خدمت كنند . اكنون كه دورهء اقامتشان در روسيه به اتمام رسيده بود . به منظور ديدن سمرقند به اين شهر رفته و در حال مراجعت بودند ، آنان روز قبل در حالى كه فقط يك راهنماى تركمن همراهشان بود از طريق خط آهن دوشاخ به مشهد آمده و در يكى از كاروانسراهاى شهر جاى گرفته بودند و قصد داشتند تا از طريق قهقهه بازگردند ، به آنان پيشنهاد كردم تا قسمتى از راه را با ما همسفر باشند و مقدمات لازم سفر را نيز براى اين منظور فراهم آوردم .\r\nسپس به سوى پل‌شاهى روانه شدم . اين پل بر روى كشف‌رود در پنج ميلى شمال مشهد زده شده است . در اينجا اردوى ما برپا و همه چيز مهيا شده بود . ملابخش و ميرزا محمد خان كه جوان 15 ساله‌اى بود مرا همراهى مىكردند . ميرزا محمد خان پسر ميرزا عباس خان « 3 » است اين شخص كه يكى از مأموران انگليس در مشهد بوده ، خدمات ارزنده‌اى انجام داده و تمام مأموران و مسافران انگليسى كه در گذشته از خطهء خراسان عبور كرده‌اند با نام وى آشنايند خدمات ميرزا عباس خان مربوط به زمانى مىشود كه انگليس در مشهد كنسولگرى نداشته\r\n\r\n\r\n","description":"","footnote":"\r\n( 1 ) -  Captain Muller  .\r\n( 2 ) -  Captain Goiginger \r\n( 3 ) - مؤلف كتاب ميرزا عباس خان را با علامت اختصارى  C . M . G  و  C . I . E  معرفى كرده است كه از جيره‌خواران انگليس در مشهد بوده است . نام اين شخص در سفرنامهء اودونوان بنام « واحهء مرو » كرارا ذكر شده است كه ميرزا عباس نمايندهء رسمى انگليس در مشهد بوده است . اين كتاب در دو جلد در كتابخانهء مركزى دانشگاه تهران وجود دارد .\r\n","page_name":" 137 ","page_number":153},
  {"content":"\r\n\r\nو حتى هنوز كسى به فكر ايجاد آن نيفتاده بود .\r\nيك مترجم آشنا به هر دو زبان فارسى و انگليسى و يك نفر وارد به كارهاى درمانى و كمك‌هاى اوليه گروه ما را تكميل كردند . در اين سفر ترجيح داديم تا شترى همراه نبريم و تمام چادرها و لوازم و اثاثيه را بر پشت قاطرها حمل كنيم . تنها افراد واقعا مسلح گروه سه سوار هندى بودند كه مرا همراهى مىكردند ، سربازان ايرانى همراه ما فاقد هرگونه سلاح و تجهيزاتى بودند و اصلا نمىشد در اين خصوص آنان را به حساب آورد . سواران تركمن نيز تنها سلاحشان شمشيرى بود كه با آن شب‌ها محمولهء پستى را مراقبت مىكردند .\r\nگروه جمعا بيش از 70 نفر بود . 73 قاطر و 21 اسب نيز همراه داشتيم . 12 نفر از افراد ، خدمتكاران خاص بودند كه مسئوليت آشپزى ، نانوايى و لباسشويى و ديگر وظايفى از اين قبيل را بر عهده داشتند . دوازده نفر ديگر فراش بودند و مسئول برافراشتن و جمع كردن چادرها بودند . چند تن ديگر نيز مسئول نگهبانى و حفاظت از اردوگاه بودند و براى سرپرستى و رسيدگى به حيوانات نيز 20 نفر را تعيين كرديم .\r\nدر كشورهاى شرقى هنگام سفر از نقطه‌اى به نقطهء ديگر حتما بايد تعداد زيادى از افراد را به عنوان خدمه و همراه با خود داشت و بندرت مىتوان تعدادشان را به حد اقل رساند .\r\nعلت اين امر نيز آنست كه در غرب مسافر آنچه را در راه نياز دارد مىتواند در منزلگاههاى مختلف فراهم كند ، حال آنكه در اين كشورها بايد نه تنها خانه‌اش را بلكه آنچه از آذوقه و لوازم و افراد نياز دارد همراه بردارد .\r\nدر رضوان « 1 » 11 ميل آنطرف‌تر به سوى شمال ، دو افسر اطريشى نيز بما ملحق شدند .\r\nآنان به غير از لباس‌هايى كه به تن داشتند چيز ديگرى با خود نداشتند ، به نظر نمىرسيد كه زين‌هاى اسبهاى تركمن براى آنان نشيمن خوب و راحتى باشد . اما نحوه‌اى كه توانسته بودند خود را با شرايط وفق دهند و به آن عادت كنند تحسين‌انگيز بود . بهرحال موقع شب هر چه پتوى اضافى داشتيم به آنان داديم به اين اميد كه شايد شب را با راحتى بيشترى بگذرانند .\r\nدر رضوان به رشته‌كوههايى برخورديم كه از سمت شمال مشهد به سوى شرق ادامه يافته است و بلندترين قلهء آن ارتفاعى معادل 2700 تا 3000 متر دارد . دو ميل آنطرف‌تر به درّه‌اى رسيديم كه به آن زواندروخ « 2 » مىگفتند ، باريك‌ترين قسمت آن يك ميل درازا\r\n\r\n\r\n","description":"","footnote":"\r\n( 1 و 3 ) - دهكده‌هاى مزبور جزء بخش چولايىخانه است و چولايىخانه يكى از دهستانهاى شهرستان مشهد است . فرهنگ آبادىهاى كشور جلد 21 .\r\n( 2 ) - زو در اصطلاح مردم خراسان به درّه‌اى گفته مىشود كه بين دو كوه واقع شده باشد و زواندرخ يكى از زيباترين درّه‌هاى خوش‌آب و هواى مشهد است كه سر راه مشهد به كلات نادرى واقع شده است .\r\n","page_name":" 138 ","page_number":154},
  {"content":"\r\n\r\nداشت ، صخره‌ايى تا ارتفاع 90 متر از طرفين آن را احاطه كرده بود . چهار ميل بعد به دهكدهء كارده « 3 » رسيديم و 5 ميل آنطرف‌تر بر كنار نهرى اردو زديم . در اينجا دهكدهء كوچكى بود بنام آل « 1 » كه در آن 25 خانوار چولايى زندگى مىكردند تمام دهكده‌هاى موجود در اين دره از اندروخ گرفته تا بلغور ، چولايى ناميده مىشود .\r\nچولايىها ترك‌تبارند و به هر دو زبان فارسى و تركى صحبت مىكنند . گفته مىشود كه اينان در زمان سلطهء مغولان ( 1221 - 1335 م . ) از تركستان به اين ديار كوچ داده شده‌اند . چولايىها به 500 خانوار مىرسند و ابو الفتح خان كه در ماريش « 2 » زندگى مىكرده تا سال 1896 م . رئيس آنان بوده است .\r\nارتفاع‌سنج ما اينطور نشان مىداد كه در طول اين سفر تا آن لحظه 420 متر ارتفاع پيدا كرده بوديم . در ميان درختان و سبزه‌زارها اردو زديم . دو همسفر اطريشى ما در اينجا از ما جدا شدند . آنان صبح را با من راه پيمودند ، اما حوالى بعد از ظهر مجبور شدند تا به سمت بلغور حركت كنند تا شب را درون چادرهايى كه براى ما از قبل آماده شده بود به استراحت بگذرانند و صبح روز بعد با قطار از قهقهه حركت كنند .\r\nدر جستجوى بز كوهى از تپه‌ها بالا رفتم ، اما چيزى نيافتم . يكى از شكارچيان محلى با خود يك آهو و چند كبك به همراه آورد . در طول 11 ميل ديگرى كه تا بلغور پيموديم ، 360 متر ديگر بر ارتفاع مسير افزوده شد . به نظر مىرسيد كه در ارتفاع 1800 مترى باشيم . هواى ناحيه قدرى سرد بود كه به نظر نمىآمد انگور در آن به عمل آيد . تعدادى از قاطرها بارشان افتاد . صخره‌هاى دو طرف گذرگاه در جايى بقدرى داخل راه وارد شده بود كه به سختى مىشد يك شتر با بار را از آن عبور داد .\r\nروى يكى از صخره‌ها در اين محل و در نزديكى دهكده‌اى بنام پنج من نوشته‌اى هست نيمى به عربى و نيمى به فارسى . من تا آنموقع از وجود آن اطلاعى نداشته و متوجهء آن نشده بودم بعدها آقاى نىالياس « 3 » از وجود اين نوشته مطلع شده و ميرزا عبد إله را براى برداشتن رونويسى از آن مأمور نمود . بعد كه ترجمهء اين نوشته كه بدست خان بهادر ملابخش انجام شده بود به همت آقاى الياس در مجله انجمنى سلطنتى آسيايى چاپ گرديد .\r\n\r\n\r\n","description":"","footnote":"\r\n( 1 ) - جزء دهستان درزآب شهرستان مشهد . ماخذ فوق .\r\n( 2 ) - در فرهنگ جغرافيائى ايران مارشك ضبط شده كه دهى است از دهستان جولائىخانه .\r\n( 3 ) -  Mr . Ney . Elias \r\n","page_name":" 139 ","page_number":155},
  {"content":"\r\n\r\n\r\nمتن كتيبه « 1 »\r\n« به عنايت ربانى و توفيق يزدانى و قادر متعال كه تمام پيروزيها از آن اوست ، اعلحضرت ابو الفتح محمد شيبانى خان ، فاتح كشورها و جهانگشايى كه در ظل عنايت خداوندى است ؛ او كه پادشاهى دانا و نايبى باشفقت است ، باشد كه روزهاى ايام سلطنتش دراز و طول سلطنت خاندانش برقرار باد . خداوند تبارك و تعالى او را تاكنون در تمام جنگها پيروز گردانيده و بر كليه رقيبانش سرورى بخشيده است .\r\nدر روز دوم ماه شوال سال 915 هجرى قمرى مطابق با سنه 1410 ميلادى ، عنان فتح و ظفر از مروشاه جهان به طرف دشت قبچاق كشيد تا بدروازه شهر قندليك رسيد . . . الغ‌تاق ، ملحدين و كفار و دشمنان اسلام را شكست داد و گروه كثيرى را بديار عدم فرستاد و عده بىشمارى را باسارت گرفت و آنها را به دار الاسلام گسيل داشت تا به راه راست هدايت شده و لطف خداوندى شامل حال آنان گردد .\r\nدر بيست و دوم ماه صفر سال 916 به حومه شهر يادگارخانه رسيد كه اين شهر توسط معمار اعلحضرت عظيم الشأن ساخته شده بود . از تاريخ اولين روز حركتش تا آخرين روز مراجعتش كه چهار ماه و بيست روز طول كشيد . اعلحضرت فرسنگها راه پيمود و بر شهرهاى زيادى دست يافت كه تصور و امكان باورش براى هر ذيروحى غير ممكن به نظر مىرسد . باشد كه خداوند تبارك و تعالى سايه خلافتش را از سر بندگان و تمام مسلمين كم و كوتاه نگرداند و روزبروز بر قدرت و دوام حكومتش به حق محمد مصطفى ( ص ) كه درود خداوندى بر او باد ، برقرار و مستدام بدارد . »\r\nبه عقيدهء مورخان ايرانى اين پيروزى در حقيقت يك شكست بوده است . اما آنچه واقعيت دارد اين است كه تاريخ‌نويسان ايرانى در اكثر موارد حقايق را وارونه جلوه مىدهند و يا شاخ و برگ‌هايى از خود بر آن مىافزايند . شك نيست كه اين واقعه مقدمهء سقوط قدرت شيبانى « 2 » بوده است . از آنجا كه او در نبردى كه در اواخر همان سال در پاى قلعهء مرو\r\n\r\n\r\n","description":"","footnote":"\r\n( 1 ) - در كتاب ايران و قضيهء ايران تأليف كرزن ترجمه وحيد مازندرانى اشاره به همين كتيبه شده است كه حاكى از پيروزى محمد خان شيبانى فاتح بخارا بر معتزلان ايرانى به سال 916 هجرى قمرى است .\r\nص ، 203 كتاب مزبور ، و چون متن اصلى اين نوشتهء در مأخذ و منابع در دسترس ديده نشد ، ناگزير از روى ترجمه انگليس آن به فارسى برگردانده شد . در اين سال حكومت سمرقند در دست سلطان على ميرزا بن سلطان محمود بن سلطان ابو سعيد تيمورى بود . محمد خان شيبانى به حيله و تزوير سلطان على ميرزا و مادرش را از سمرقند بيرون آورد و پس از بقتل رساندن آنان بر سمرقند مسلط شد . ص 48 احسن التواريخ و ص 180 عالم‌آراى صفوى .\r\n( 2 ) - محمد خان شيبانى ، شيبك خان يا شاهى بيك خان از تبار چنگيزيان در دشت قبچاق و ماوارء النهر - نشو و نما يافت و پس از پيروزى بر پسران بىتدبير سلطان حسين بايقرا . مالك الرقاب ماوراء النهر و سپس در سال 912 ه . ق بر خراسان استيلا يافت . در مرو از دلاوران ايرانى شاه اسمعيل صفوى شكست خورد .\r\nمؤلف اين واقعهء تاريخى را كوچك جلوه داده است . براى شرح احوال محمد خان شيبانى به كتب ذيل رجوع شود .\r\n( 1 ) - احسن التواريخ روملو\r\n( 2 ) - جلد اول تاريخ عالم‌آراى عباسى . تأليف اسكندر بيگ تركمان\r\n( 3 ) - عالم‌آراى صفوى . به كوشش يد اللّه شكرى\r\n( 4 ) - شاه اسمعيل صفوى . به اهتمام دكتر عبد الحسين نوائى .\r\n( 5 ) - زندگانى شاه اسمعيل صفوى . تأليف رحيم‌زاده صفوى .\r\n","page_name":" 140 ","page_number":156},
  {"content":"\r\n\r\nشاه‌جهان روى داد در زير سم اسبان سواره‌نظام‌هاى خود جان سپرد . مىگويند كه اين رويداد با حملهء شاه اسماعيل صفوى به اين ديار مقارن بوده است . در حال حاضر دقيقا معلوم نيست كه اين دار السلام به كجا اطلاق مىشده است ولى به نظر مىرسد كه منظور از آن خيوه يا سمرقند بوده باشد جايى كه ظاهرا اسراء در آن اسلام مىآورده‌اند .\r\nروز بعد با گذاشتن از گردنه‌اى صعب العبور و پيمودن مسافتى برابر با 13 ميل به بارده در آنسوى درّه رسيديم . در طول راه به مسير تنگ و باريكى برخورديم كه چند تا از قاطرها در آن افتاده و تأخير زيادى را سبب شدند . بعد از اينكه به ارتفاع ما در مقايسه با آنچه كه در بلغور بود ، 450 متر افزوده شد به يك آبشار برخورديم و از آنجا به بعد بجاى بزروهاى صخره‌اى و باريك كه قبلا به آنها برخورده بوديم با يك دشت هموار روبرو شديم كه در آن تك و توك درختان سرو كوهى بر فراز تپه‌هايى كه به آنها رشتهء قره‌داغ « 1 » مىگفتند ، بود .\r\nمسير ما در طول اين تپه‌ها پيش مىرفت . تپه‌ها را يكى بعد از ديگرى پشت سر گذاشتيم تا اينكه به گردنه‌اى رسيديم كه به آن شترگردن و يا كتل گردنهء شتر مىگفتند .\r\nاين قطعه از راه صخره‌اى و صعب العبور بود به نحوى كه قاطرهاى ما با بار به سختى توانستند آن را طى كنند . احيانا اگر شترى همراه مىداشتيم در عبور از اين مسير دچار اشكال مىشديم .\r\nدر طول راه فقط تعدادى كبك به چشم ما خورد . يكى از آنها كه توسط عقاب بزرگ و سياهى زخمى گرديده بود نصيب ما شد . داستان از اين قرار بود كه ناگهان متوجه شدم عقابى همراه با جفتش به سرعت از فراز سرما عبور كرد و در ميان بوته‌هايى در دامنهء تپه پنهان گرديد . حدس زدم كه چيزى را شكار كرده‌اند كه با اين عجله به مخفيگاه خود باز مىگردند . كسى را فرستادم تا جستجو كرده و حقيقت ماجرا را دريابد . اين شخص بعد از فرار دادن عقاب‌ها يك كبك زخمىشده ، كه سر آن از تنش جدا شده بود در ميان بوته‌ها\r\n\r\n\r\n","description":"","footnote":"\r\n( 1 ) - قره به تركى معنى سياه مىدهد و داغ ، كوه . يعنى كوه‌سياه .\r\n","page_name":" 141 ","page_number":157},
  {"content":"\r\n\r\nپيدا كرد ، آن را برداشته و به نزد ما بازگشت ، به عنوان پاداش زحمتى كه كشيده بود كبك را به او بخشيدم تا نوش جان كند . اما در همين موقع بحث بر سر حلال يا حرام بودن كبك آغاز گرديد . مىخواستند بدانند آيا خوردن اين كبك براى يك مسلمان از نظر شرعى بلا مانع است يا نه . به آنها گفتم فرض كنيد كه من پرنده‌اى را شكار كنم و يكى از شماها سر آن را از تن جدا كند ، در اين صورت آيا فكر مىكنيد اين پرنده حلال است يا نه . همگى يك‌صدا گفتند كه حلال است و خوردن آن مانعى ندارد . بعد گفتم حالا اگر عقابى در آسمان زحمت شما را كم كرده و اين كار را بكند ، تكليف چيست . بهرحال تا آخر راه اين بحث ادامه داشت . از نتيجهء جر و بحثشان مطلع نشدم فقط آنچه برايم مسلم شد اين بود كه عليرغم تمام اين صحبت‌ها كبك خورده شده بود و گرنه به نحوى متوجهء وجود آن مىشدم .\r\nزمين‌هاى دامنهء شمالى تپه‌ها شيب تندى داشت . در اولين وحله ارتفاع ما از 1920 متر به 1500 متر كاهش يافت و به بستر رودى درآمديم . در دومين سرازيرى نيز نزديك به 240 متر از ارتفاع مسير ما كاسته شد . در اين مرحله كلا مسافتى برابر با 10 ميل را طى كرديم تا به ناحيه‌اى هموار و مناسب براى اردوگاه در كنار ايسىسو « 1 » و يا چشمهء آب گرم رسيديم . در اين قسمت از راه تعداد زيادى كبك ديديم . يك شكارچى محلى مىگفت كه بز كوهى در اين منطقه فراوان است . بعد از ظهر همراه با او به جستجو پرداختم . چند بلندى را پشت‌سر گذاشتيم اما اثرى از بز كوهى نيافتيم .\r\nروز بعد 6 ميل ديگر به سمت پايين پيموديم تا اينكه به مدخل اصلى كلات نادرى رسيديم . در اين قطعه از راه باز هم 300 متر از ارتفاع ما كم گرديد . راه ما به سمت درّه و جنوب كلات پيش مىرفت و از آنجا به سمت غرب پيچيده و در طول درّه جريان مىيافت تا اينكه به نقطه‌اى كه رشتهء تپه‌هاى محصوركنندهء كلات قطع مىگرديد ختم مىشد .\r\nاين نقطهء بريدگى رشتهء تپه‌ها يكى از دروازه‌هاى كلات بود كه در بند ارغون شاه ناميده مىشد . در اينجا تعدادى از سربازان ايرانى به نگهبانى مشغول بودند و به كسى اجازهء ورود به درون قلعه را نمىدادند . در واقع حكومت ايران از ورود هر خارجى به درون اين قلعه به شدت ممانعت مىكند و نسبت به اين مسئله حساسيت بيش از حدى از خود نشان مىدهد .\r\nكلات نادرى قلعهء بسيار مشهورى است ك نام خود را از نادر شاه « 2 » گرفته است . در\r\n\r\n\r\n","description":"","footnote":"\r\n( 1 ) -  Istiksu  .\r\n( 2 ) - كلات سابقه تاريخى بس طولانى دارد و استاد طوس در شاهنامه بدان اشاره كرده است و هميشه مركز دلاوران و گردنكشان بوده است و پس از توجه نادر شاه افشار به كلات و ساختن بناهائى در آن به كلات نادرى مشهور گرديد . براى اطلاع بيشتر به دو سفرنامهء كلات به كوشش مترجم همين كتاب كه در جلد 25 فرهنگ ايران زمين به چاپ رسيده و خاوران نوشته ابو لفضل قاسمى و سفرنامه كلات جلد 1 و 2 -\r\n","page_name":" 142 ","page_number":158},
  {"content":"\r\n\r\nحال حاضر اين قلعه به غير از موقعيت خاص طبيعى خود فاقد هرگونه ارزش و يا اهميت ديگرى است « 1 » . كلات همانند نعلبكى بسيار بزرگى است كه محيط آن به 60 ميل مىرسد و حدود 150 تا 300 متر از زمين‌هاى اطراف خود فرازتر است . اين قلعه دورتادور توسط كوههاى صيقلى متصل به يكديگر با شيب‌هاى تند و نوك‌هاى تيز احاطه شده است . اين حلقهء محاصره فقط در 5 نقطه گسسته است كه اين نقاط ورودىهاى قلعه را تشكيل مىدهند . از آن جمله است دربند ارغون شاه كه ما در كنار آن اردو زديم . اين دروازه بنام ارغون « 2 » از نبيرگان چنگيز ( 1284 م . ) ناميده شده است .\r\nدر اينجا دو رود كه يكى از طرف شرق سرازير مىشود و ديگرى از طرف غرب به هم مىپيوندند و درون كلات به جريان مىافتند . اين آب بعد از عبور از كلات از قسمت شمالى آن خارج شده و در زمين‌هاى ماوراء خزر « 3 » به جريان مىافتد . از فراز بلندىهاى مشرف به دروازهء ارغون شاه منظرهء خوبى از درون كلات را مشاهده كردم . تمامى زمين كلات با شيب به طرف رود سرازير مىشد . مىگفتند كه بر صخره‌هاى درون كلات نوشته‌اى نقر شده است . ما نتوانستيم اين نوشته را از نزديك ببينيم . اما شجاع الدوله « 4 » رئيس تيمورىها مىگفت كه او زمانى سعى داشته با كمك عينك آن را بخواند اما موفق نشده است . آقاى الياس همچنين درخواست تهيهء يك كپى از اين نوشته‌ها را كرده بود كه به وى گزارش دادند بخاطر غيرخوانا بودن اين نوشته برداشتن كپى از آن نيز بيهوده است « 5 » .\r\nبرادرم سرگرد اى . سى . ييت « 6 » مؤلف كتاب ، انگليس و روس رودرروى يكديگر در آسيا « 7 » ، آخرين مسافر خارجى بود كه اجازه يافت در پنجم جولاى 1885 م . وارد كلات شود .\r\nيكى دو ماه بعد ، آنچه در اين خصوص يادداشت كرده بود در روزنامهء ديلى تلگراف بچاپ\r\n\r\n\r\n","description":"","footnote":"\r\n- نوشته احمد مجد الاسلا كرمانى ذيل تاريخ انقلاب مشروطيت ايران مراجعه شود .\r\n( 1 ) - البته اين نظر نويسندهء اين كتاب بوده است ، در صورتى كه هر نقطه‌اى از اين آب و خاك ارزشمند است .\r\n( 2 ) - براى اطلاع بيشتر در مورد نام دربند ارغون شاه به كتاب خاوران گوهر ناشناختهء ايران تأليف ابو الفضل قاسمى و آثار تاريخى كلات و سرخس نوشته آقاى مهدى بامداد ( نشريه انجمنى آثار ملى ) مراجعه شود .\r\n( 3 ) -  Transcaspia  .\r\n( 4 ) - نام رئيس طايفهء تيمورى قبلا شوكت الدوله آمده بود .\r\n( 5 ) - اين كتيبه اشعارى است به زبان تركى ، ولى دو بيت آن به زبان فارسى است و سرايندهء آن گلبنى افشار است . متن آن در دو سفرنامهء كلات به كوشش مترجم اين كتاب در فرهنگ ايران زمين ، جلد 25 چاپ شده است و ترجمهء آن در كتاب ايران و قضيهء ايران ترجمه وحيد مازندرانى از انتشارات بنگاه ترجمه و نشر كتاب سال 1349 آمده است .\r\n( 6 ) -  A . C . yate \r\n( 7 ) -  England And Russia Face to face in Asia \r\n","page_name":" 143 ","page_number":159},
  {"content":"\r\n\r\nرسيد . در اين يادداشت او چنين اشاره مىكند كه كلات ناحيه‌اى است محصور به يك رشته كوه ، كه بلندترين آنها بابا كمال الدين « 1 » در ده ميلى جنوب شرق كبودگنبد « 2 » قرار دارد . در يك ميلى شرق خشت « 3 » نير برجسته‌كاريهاى بىنام و نشانى بر روى ديوارهاى شمالى قلعه ديده مىشود .\r\nكبودگنبد دهكده‌اى است در كلات و در چهار ميلى از دروازهء ارغون شاه و حاكم‌نشين كلات محسوب مىگردد . در چهار ميلى شمال كبودگنبد دهكدهء خشت قرار دارد كه مقر اصلى نادر بوده است درّهء باريكى كه از ارغون شاه تا پايين دست گنبد كشيده شده بود تمام زير كشت آبى قرار گرفته و محصولاتى از قبيل برنج ، گندم ، يونجه ، انگور ، هندوانه ، خيار و اقسام ميوه در آن به عمل مىآمد . حال آنكه زمين‌هاى مسطح و يا با شيب كمتر كلا به كشت ديم اختصاص داشت . از كارهاى مهمى كه در قلعه انجام شده و قابل ذكر است .\r\nاول . روش بسيار هوشمندانه و عاقلانه‌اى است كه نادر براى هدايت آب از چشمهء قره‌سو در نزديكى دربند ارغون شاه به درون كانال‌هايى براى آبرسانى كبودگنبد به كار گرفته است اين كانال‌ها مدت زيادى است كه ديگر قابل استفاده نيست و مرمت نشده است .\r\nدوم . مقبره نادر « 4 » است كه به دستور وى بنا گرديده ، هرچند كه در عمل هرگز از آن استفاده نشده است . اين يك بناى ساده و زيبا از سنگهاى قرمز است . هال اصلى اين بنا كه زمانى گنبدى بر فراز آن بوده است ، توسط تعدادى اتاقك ديگر احاطه شده و در زير آن نيز زيرزمين نسبتا بزرگى قرار دارد . نزديكى مقبره مسجد كوچكى است كه تماما كاشىكارى شده و به آن مسجد كبودگنبد « 5 » مىگويند .\r\nسوم . نقاره‌خانه است . يعنى محلى در قلعه كه در آن با استفاده از طبل و نقاره خبرها را به مردم اعلان مىكردند . نقاره‌خانه روى سكوئى از سنگ قرمز در فاصلهء دو يا سه ميلى از گنبد واقع شده است .\r\nچهارم . محل اقامت نادر در آسياباد « 6 » است كه در حال حاضر فقط چند ديوار خرابه و چند منبع آب از آن در پايين دست خشت بجاى مانده است .\r\n\r\n\r\n","description":"","footnote":"\r\n( 1 ) -  bala Kumaili  .\r\n( 2 ) -  Gugumaz  .\r\n( 3 ) - دهكده‌هاى داخل حصار طبيعى كلات احتياج به شرح و توصيف جغرافيائى ندارد چون كاملا مكان آن مشخص شده است مگر محل‌هايى كه نام آنها درست بيان نشده است . م .\r\n( 4 ) - اين بنا را كاخ خورشيد نيز مىنامند . ص 9 آثار تاريخى كلات و سرخس نوشته مهدى بامداد و خاوران نوشته ابو الفضل قاسمى . ص 166 .\r\n( 5 ) -  bulut gumbaz  .\r\n( 6 ) - اين محل مركز دفاين و خزاين نادرى نيز دانسته‌اند ص 171 خاوران گوهر ناشناخته ، نوشته ابو الفضل قاسمى . م .\r\n","page_name":" 144 ","page_number":160},
  {"content":"\r\n\r\nپنجم . بقاياى برج و باروى است كه بدستور نادر در طرف جنوبى قلعه بنا گرديده است . اينها تنها آثار باقيمانده از دنياى پرشكوه نادر شاه بزرگ است .\r\nساكنان كلات ترك‌هاى جلاير و كردهاى اردلان هستند . جلايرها توسط امير تيمور به خراسان آورده شدند . شمار آنها به 400 خانوار مىرسيد . اردلان‌ها به شمار 300 خانوار توسط نادر شاه از كرمانشاه به خراسان كوچ داده شدند . كلات نادرى تا همين چند سال پيش بطور موروثى در دست جلايرها اداره مىشد . اينان منطقه كلات را به عنوان يكى از مناطق ملوك الطوايفى در ايران در چنگال قدرت خود حفظ كردند . جلايرها بخاطر موقعيت و شرايط طبيعى و جغرافياى منطقه توانسته بودند تا حدود زيادى استقلال و خودمختارى داشته باشند . يكى از رؤساى آنها بنام يلنگ توش خان « 1 » در زمان محمد شاه ( 1848 - 1835 م . ) مزاحمت زيادى براى حكومت ايران فراهم كرد اما سرانجام به زور گردن نهاده و تسليم شد .\r\nبعد از وى پسرش به رياست رسيد اما در سال 1883 م . او نيز درگذشت و پسرش بنام يلنگ توش خان به نوبهء خود قدرت را بدست گرفت اين شخص بخاطر بىلياقتى ، عدم كفايت دو سال بعد از كار بر كنار گرديد اين آخرين فصل از حكومت جلايرها بود .\r\nاز مشهد تا كلات ، خط تلگراف ايران را دنبال كرديم . اين كار خيلى به سختى انجام گرفت زيرا هم خط به خوبى اجراء و نصب نشده بود و هم تعدادى از پايه‌ها شكسته و از بين رفته بود . بعد از كلات نيز تا درگز همين خط را به همين كيفيت دنبال كرديم . كل طول اين خط بر روى هم 72 ميل تا كلات و 40 ميل تا درگز است . وقتى پرس و جو كردم دانستم كه تقريبا 194 روز از سال كه 365 روز است اين خط خراب و غيرقابل استفاده است كه اين خود نشان‌دهنده بىاعتنايى و سهل‌انگارى حكومت نسبت به مسئلهء ارتباط است . حكومت‌هاى محلى دل‌خوشى از اين خطوط تلگراف ندارند . آنان ترجيح مىدهند هر چه بيشتر اين خط خراب و غيرقابل استفاده باشد تا شكايات و اعتراضات مردم به مركز نرسد . پايه‌ها خيلى بد كار گذاشته شده و سيم‌ها اصلا عايق‌كارى نشده‌اند ، تعداد افراد كه براى تعمير و حفاظت اين خط گماشته شده‌اند بسيار اندك است و جالب است كه اينها نيز دست روى دست گذاشته و اصلا كارى و تلاشى براى تعمير خط نمىكردند .\r\nچرم « 2 » اولين منزلگاه ما بعد از كلات بود . در اينجا مردم در درون كلبه‌هايى چوبى ، در سايه درختان تنومند گردو كه در طول يك ميل قرار گرفته بود زندگى مىكردند . از آنها در مورد گردو سئوال كردم . گفتند كه گردو را به نزديكى خط آهن در قهقهه « 3 » برده و به بهاى هر\r\n\r\n\r\n","description":"","footnote":"\r\n( 1 ) -  yalangtush khan  .\r\n( 2 ) - چرم نام دهى در كلات و جزء شهرستان درگز است . فرهنگ جغرافيائى ايران جلد 9 . اين دهكده سابقهء تاريخى دارد و در شاهنامه فردوسى بدان اشاراتى است .\r\n( 3 ) -  Kahka  .\r\n","page_name":" 145 ","page_number":161},
  {"content":"\r\n\r\nصد عدد دو قران معادل 9 پنى مىفروشند .\r\nكدخداى دهكده به ديدار ما آمد و داستان‌هاى زيادى از مسافران خارجى كه در گذشته از اينجا گذشته‌اند ، براى گفتن داشت . او كاپيتان هون . جورج . نپير را كه در سال 1872 م . از كلات ديدن كرده بود هنوز به ياد داشت . چون مشخصاتى كه مىگفت با ظاهر وى منطبق بود ، او همچنين مىگفت كه چگونه سكندر فين صاحب « 1 » براى دو روز در دهكدهء وى اقامت گزيده است . براى مدتى نفهميدم مقصود او كيست بعد دريافتم كه منظور وى الكساندر فين « 2 » كنسول بريتانيا در رشت است كه در سال 1885 م . در آن خط مأمور بوده است . او همچنين از يك انگليسى ديگر مىگفت كه در همان سال او را از مشهد همراهى كرده است . از مشخصاتى كه گفت دريافتم كه آن شخص كسى نبوده است مگر برادرم سرهنگ اى . سى . ييت . درختان داخل درّه كه در آن دهكده بود ، مملو از كبوترهاى جنگلى ، درست داراى همان مشخصاتى كه كبوترهاى جنگلى انگليسى دارند بود .\r\nهمين كه به مرز تركمن نزديك شديم سربازان ايرانى همراه ما شروع به گفتن داستان‌هاى زيادى از گذشته كردند . هرچه به تركمن‌ها نزديك‌تر مىشديم اين داستان‌ها بيشتر مىشد . به خوبى پيرمردى را به ياد دارم كه مدت 30 سال را به عنوان سرباز در شيراز ، بندر عباس ، خراسان خدمت كرده بود . او كه در شاهرود متولد شده بود در سنين جوانى همراه با دو برادرش بدست تركمن‌ها گرفتار و اسير مىشود . تركمن‌ها او و برادرش را به خيوه و خود او را به عشق‌آباد منتقل كردند . او هيچگاه از برادرانش خبرى نيافت . پدرش در جستجوى وى به عشق‌آباد مىرود و او را در ازاى پرداخت 90 تومان آزد مىكند . بسيارى از مردم ساكن اين نواحى داستان‌هايى از اين قبيل براى گفتن دارند .\r\nايرانيان بايد خيلى از روسها متشكر باشند كه تركمن‌ها را سر جاى خود نشاندند .\r\nديگر از هجوم و تجاوز تركمن‌ها خبرى نيست فقط خاطرهء تلخى از آنها بجاى مانده است و تلخى اين خاطره‌ها نيز به حدى است كه به اين زودىها فراموش نخواهد شد . تنها چيزى كه مىتوان گفت اين است كه اگر ايرانيان شجاعت مقاومت كردن را داشتند هرگز اينقدر ضربات و صدمات را متحمل نمىشدند .\r\nكردها و ديگر طوايف مستقر در سرحدات اينقدر كه ايرانيان از تركمن‌ها در ترس و رنج بودند در وحشت و عذاب نبودند . تا آنجا كه من ميدانم تركمن‌ها نه در تيراندازى مهارتى دارند و نه در شمشيربازى آدم‌هاى قابلى هستند و اگر بجاى ايرانيان افراد ديگرى در اين منطقه بودند آنها به هيچوجه نمىتوانستند چنين ترس و وحشتى را در دل تمامى مردم\r\n\r\n\r\n","description":"","footnote":"\r\n( 1 ) -  Sikandarfin Sahib  .\r\n( 2 ) -  Alexander Finn  .\r\n","page_name":" 146 ","page_number":162},
  {"content":"\r\n\r\nخراسان بيفكنند .\r\nمسير بعدى ما به سوى ايگده‌ليك « 1 » از چند ميلى دهكدهء آرچنگان « 2 » مىگذشت . در در اينجا مىگفتند كه يك هيئات روس و ايرانى مشغول تعيين و نصب علائم مرزى بين دو كشور است . در ايگده‌ليك تپه‌ها ارتفاع بيشترى يافته و بر تمامى دهكده ، مشرف مىشدند .\r\nدر پشت اين تپه‌ها رشته‌كوهى قرار داشت كه به آن كوه سيستان مىگفتند دهاتىها مىگفتند كه اين كوه پر از شكار است .\r\nصبح روز بعد ساعت 30 / 2 در دل شب به راه افتاديم و مقدارى از دامنهء كوه را براحتى و با گرفتن دم قاطرها بالا رفتيم . در موقع طلوع آفتاب بر فراز اولين قله برآمديم . به اطراف خيره شدم . در پايين كوه و در سمت ديگر تعداد زيادى بز كوهى به چشم مىخورد .\r\nاما كلا در بين آنها شكار قابلى نيافتم .\r\nبدون اينكه هدف خاصى داشته باشيم به قلهء دوم صعود كرديم . به بالا كه رسيديم دو مرگان يا شكارچى از دهكده به ما نزديك شدند . يك شكارچى نيز از سمت ديگر به طرف ما آمد . با اين حساب ديگر شانسى براى ما باقى نماند تا شكار كنيم . از يكى از شكارچيان در مورد شكار پرسيدم . او پاسخ داد كه در ديگر قله‌هاى مرتفع كوه سيستان تعدادى يافت مىشود . بعد در حالى كه به رشته‌كوه هزارمسجد اشاره مىكرد گفت : « آنجا بهترين جايى است كه مىتوان بزهاى كوهى خوبى شكار كرد . » دو شكارچى ديگر نيز در تصديق گفتهء وى از دو ناحيه بنام‌هاى آهوزار و گورخان نام بردند و گفتند كه اين شكارها بسيار بااحتياط و وحشى هستند و در شكاف‌هاى صخره‌ها آن هم فقط شب‌ها به استراحت مىپردازند . آنها مىگفتند كه هزارمسجد « 3 » رشته‌كوه زيبايى است كه قله‌اى پهن و وسيع داشته و پر از چشمه‌سار است و در تمامى آن مىتوان بقاياى بناهاى قديمى را يافت كه معلوم نيست متعلق به چه دوره‌اى است . از تپه‌ها بالا رفتم . تماما پوشيده از سبزه و علفزارهاى انبوه بود به نحوى كه نمىتوانستم بزهاى كوهى را كه از پايين دره عبور مىكردند در آن ميان تشخيص دهم . بته‌هاى خار و تمشك جنگلى تنگ دل هم روئيده بود . حال\r\n\r\n\r\n","description":"","footnote":"\r\n( 1 ) - ايده‌ليك نيز آمده است جزء دهستان لائين نوشهرستان مشهد . فرهنگ آبادىهاى كشور . جلد 21 .\r\n( 2 ) - دهى است از دهستان لائين نوشهرستان مشهد . ماخذ فوق . اين هر دو دهكده جزء كلات است و در سفرنامه‌هاى دوره ناصرى از آنها اسم برده شده است براى اطلاع بيشتر به دو سفرنامه كلات كه در جلد 25 فرهنگ ايران زمين چاپ شده است مراجعه شود .\r\n( 3 ) - نام سلسلهء جبالى در خراسان و در شمال مشهد و درّه حاصلخيز دره گز در شمال و كلات در شمال شرقى آن واقع است و داراى قله‌هائى به شكل ستون است كه از دور به صورت منار ديده مىشود و شايد به همين جهت آن را هزارمسجد گفته‌اند . ص 2276 فرهنگ معين‌بخش اعلام .\r\n","page_name":" 147 ","page_number":163},
  {"content":"\r\n\r\nآنكه كيالك و سرو كوهى تك و توك و پراكنده در ارتقاعات ديده مىشدند .\r\nاز بالاى تپه‌ها به سمت شمال نگاه كردم . ساختمان سفيدرنگ ايستگاه راه‌آهن ماوراء خزر در قهقهه از فاصله‌اى دور در ديد بودند . يكى از شكارچىها به نقاطى چند در زمين‌هاى اطراف و همچنين خط مرزى اشاره كرد و گفت : « سابق بر اين مردم اينجا بيشتر با برنج زندگى مىكردند و كشت آن رواج خاصى در اين منطقه داشت . او همچنين بسيار معترض بود و شكايت داشت كه روسها نه تنها زراعت برنج را در اين ناحيه از رونق انداختند . بلكه با كشت گندم نيز مخالفت مىورزند و از آن به شدت جلوگيرى مىكنند . »\r\nدر اين دهكده‌هاى مرزى عملا كشت و زرعى انجام نمىشد . آب بايد از زمين‌هاى اين مردم گذشته و به خاك روسيه وارد شود و خود آنها در انتظار بارش باران بمانند . كشت ديم فقط در زمين‌هاى دامنهء تپه‌ها اجازه داده شده بود . ايشان فراموش كرده بودند كه اگر روسها نبودند و تركمن‌ها را تارومار نكرده بودند اينان حتى اجازهء زندگى هم نداشتند چه رسد به اينكه كشت و زرع كنند . بهرحال بايد از اين بابت خيلى ممنون باشند كه ديگر در خطر نيستند . زمانى كه آنها آب هم داشتند از ترس تركمن‌ها نمىتوانستند از آن استفاده كنند .\r\nهواى صبح بر فراز كوهها بسيار فرح‌بخش بود . براى من جالب بود كه روسها فقط آب اين منطقه را گرفته بودند و نه چيز ديگر را . سربازان روس در آن پايين تفنگ بر دوش قدم مىزدند و اين كوههاى پربرف را بر فراز سر خود مىديدند با اينحال سكوت كرده و آنها را تصرف نمىكردند . به اين نتيجه رسيدم كه اگر من يك سرباز روس بودم حتما نمىتوانستم چنين منظره‌اى را تحمل كنم و حتما فكر دست يافتن به اين منطقه خيلى مرا به خود مشغول مىساخت « 1 » .\r\nبعد از ظهر به رباط خاكستر « 2 » رفتم بنائى قديمى و ويران كه بر كنارهء رود لائين قرار گرفته است . در اينجا رود 3 متر تا 3 متر 60 سانتيمتر پهنا داشت و عمق آن به 30 سانتيمتر مىرسيد جريان آن نسبتا قوى بود . اين آب بدون اينكه دست‌خورده شده باشد و يا از آن استفاده شود يك جا به سمت قهقهه در خاك رسيه مىرفت .\r\nدر پل گورد « 3 » به آخرين نقطه از منطقهء كلات رسيديم و در شمس خان « 4 » 9 ميل\r\n\r\n\r\n","description":"","footnote":"\r\n( 1 ) - بالاخره مؤلف كتاب نيّت باطنى خود را بروز داده است كه هر منطقه و سرزمين حاصلخيز و پر درآمد يا به انگليس متعلق ، و يا از آن روسها باشد .\r\n( 2 ) - دهى است از دهستان لائين نوشهرستان مشهد فرهنگ آبادىهاى كشور جلد 21 .\r\n( 3 ) - پلگرد نيز آمده است . مأخذ فوق .\r\n( 4 ) - شمس خان دهى است از دهستان قلعهء حاتم شهرستان درگز فرهنگ آبادىهاى كشور جلد 21 ولى -\r\n","page_name":" 148 ","page_number":164},
  {"content":"\r\n\r\nآنطرف‌تر با حاجى على مأمور انگليسى ساكن درگز ديدار كرديم . در اين قطعه از راه تقريبا 300 متر از ارتفاع ما كاسته شد و در نتيجه به دماى هوا نيز افزوده گرديد . دماسنج دماى هوا را در ساعت 4 بعد از ظهر در سايه 31 درجه سانتىگراد نشان مىداد . شمس خان بر كنار رود رودبار قرار گرفته بود و مانند لائين از كوههاى هزارمسجد سرچشمه مىگرفت و دست‌نخورده به قلمرو روسيه مىرفت .\r\nساكنان شمس خان بطور كلى از دست زدن به اين آب و استفاده از آن منع شده بودند . آنها حتى آب مصرفى خود را هم از چشمه‌سارى كوچك تأمين مىكردند . كدخدايان و ريش‌سفيدان اين دهات فريادشان بلند بود ، از اينكه روسيه حق آنها را گرفته و نمىگذارد از آب خودشان استفاده كنند .\r\nبا مقايسه وضعيت اين ناحيه با آنچه در سابق بود و امنيتى كه دولت روسيه نه تنها در قلمرو خود بلكه در اين منطقه هم برقرار كرده است ، مىتوان گفت اين آب براى روس‌ها ضرورىتر است و لازم است كه مردم محلى از آن چشم پوشيده و آن را در اختيار قدرت مركزى و اصلى قرار دهند .\r\nدر رودخانه رودبار چند ماهى كوچك صيد كردم و همينطور نيز تعدادى مرغابى .\r\nالبته مرغابىهاى را مديون يك جفت عقابى بودم كه آنها را دنبال و خسته كرده بودند .\r\nبا حركت بعدى به درگز رسيديم . در كنار يك دهكدهء بزرگ كه نزديك به 400 خانوار ترك و كرد در آن زندگى مىكردند اردو زديم . اين دهكده چاپش‌لو « 1 » نام داشت .\r\nكدخداى دهكده جوانى بود بنام كردو خان يكى از برادرزادگان بيگلربيگى درگز . او همراه با دوازده سوار در بيرون از دهكده به استقبال آمد و ما را تا درون دهكده همراهى كرد .\r\nتمامى مردم دهكده از خانه بدرآمده و به تماشاى ما ايستاده بودند . مراسم پذيرايى و نحوهء پذيرش مهمان در اين دهكده بسيار زياد به آنچه كه در سيستان ديده بوديم شبيه بود .\r\nدر ابتدا مردى كه در دست يك سينى پر از انگور داشت پيش آمد . سپس شخص ديگرى ظرفى از آتش را كه اسپند در آن ريخته بود پيش آورد و در برابر ما بر زمين نهاد .\r\nتنها تفاوت در اين بود كه در سيستان يك پيرزن اين كار را انجام مىداد . من نمىدانم منشأ پيدايش اين رسم يعنى دود كردن اسپند چه بوده است . فقط مىدانم كه مردم اين كار را براى رفع چشم‌زخم انجام مىدهند . در نزديكى دهكده گوسفندى را پيش آوردند و در جلوى ما سر بريدند و خون آن را بر زمين ريختند . سپس سر گوسفند را در حالى كه خونش بر زمين\r\n\r\n\r\n","description":"","footnote":"\r\n- اين دهكده در محل شمسى خان گفته مىشود . ص 152 كتاب ايلات و طوايف درگز ، نوشته سيد على ميرنيا .\r\n( 1 ) - چاپشلو مركز يكى از دهستانهاى شهرستان درگز است . فرهنگ آبادىهاى كشور جلد 21 .\r\n","page_name":" 149 ","page_number":165},
  {"content":"\r\n\r\nمىچكيد در عرض راه و از جلوى بينى اسب‌ها عبور دادند . داخل دهكده وارد شديم ، مردم همگى به زبان تركى صحبت مىكردند .\r\nغروب كه شد خان به همراه چند تن ديگر براى شام به ديدار ما آمد . از آنجا كه نمىتوانست غذا را پشت ميز صرف كند . به رسم معمول ايرانيان سفره‌اى انداخته شد و خان و ملابخش و چند تن از منشىهاى هندى و تنى چند از ديگر كاركنان بر سر آن نشستند . در اين حين همراهان خان در چادر ديگر شام را به تنهايى خوردند .\r\nدر هفتم سپتامبر 1894 م . به محمدآباد « 1 » مركز درگز رسيديم . راه ما بين دو رديف تپه‌هاى نسبتا كوتاه قرار گرفته بود و به مركز دشت درگز كه به تركى به آن قرخ‌قز « 2 » معادل چهل‌دختر در فارسى مىگفتند منتهى مىشد . در مورد نام چهل‌دختران همان داستان قديمى را كه در نقاط ديگر ايران نيز برايم گفته بودند شنيدم :\r\nچهل تا دختر براى گردش از دهكده خارج شدند . گروهى از راهزنان به آنها حمله‌ور شدند ، در همين موقع تپه‌اى كه دختران در كنار آن بودند دهان باز كرده و آنها را در خود جاى داد . بسيار جالب است كه چه در ايران و چه در افغانستان هميشه در اين افسانه چهل‌دختر نقش آخرين هستند .\r\nاين قطعه از راه بسيار سرسبز و زيبا بود . آب روان و زلالى در آن جريان داشت كه چند آسياب آبى را به راه مىانداخت . از اينجا باغها و تاكستان‌ها شروع مىشد و تا خود محمدآباد ادامه مىيافت . دو ميل مانده به درگز بيگلربيگى يا حاكم درگز ، ميرپنج محمد على خان « 3 » با پسر ، برادر و برادرزاده‌اش ، كارگزار و تعداد چهل يا پنجاه سوار در انتظار ما ايستاده بودند . حاكم بر اسبى بسيار خوش‌هيكل كه يك رگ آن به نژاد عربى مىرسيد سوار بود .\r\nحاكم از اينكه شمار اسبها در اين ناحيه رو به كاهش نهاده بود بسيار ناراحت به نظر مىرسيد . مىگفت : در گذشته با وجود اينكه هميشه مورد هجوم و حمله بوديم تعداد ماديان‌ها خيلى بيشتر بود . آنموقع فقط 1000 سوار در خدمت خودم داشتم حال آنكه الآن يك دهم آن را هم ندارم . افرادى كه خان را همراهى مىكردند بيرون از چادر به انتظار\r\n\r\n\r\n","description":"","footnote":"\r\n( 1 ) - محمدآباد مركز شهرستان درگز و درگز يكى از شهرستانهاى استان خراسان است .\r\n( 2 ) -  Kirkhkiz \r\n( 3 ) - محمد على خان برادر اللهيار خان و پسر سليمانخان درگزى و در سال 1893 م . لقب منصور الملك يافت اين خانواده سالها بر درگز حكومت ميكردند و از طايفه چاپشلو و ترك‌نژاد بودند و از آذربايجان به خراسان كوج داده شده بودند . خاوران گوهر ناشناخته ص 352 تا 392 ، نوشته ابو الفضل قاسمى و ص 116 جلد اول كتاب ايلات و طوايف درگز نوشته سيد على ميرنيا .\r\n","page_name":" 150 ","page_number":166},
  {"content":"\r\n\r\nايستادند و او درون چادر به نوشيدن چاى مشغول شد . آنها هرچند كه لباس‌هاى تركمنى به تن داشتند اما همگى ترك بودند . آنها تفنگ‌هاى قديمى پوزپر را به دوش داشتند و اسبهايشان هرچند كه هنوز مىشد از آنها سوارى گرفت اما در كل چيزى نبودند .\r\nخان مىگفت كه در گذشته آنها بيشتر اسبهاى مورد نياز خود را از تركمن‌ها به دست مىآوردند ، در صورتى كه در حال حاضر بعد از استقرار سلطهء روس در اخال « 1 » و سركوبى تركمن‌ها هرگونه دادوستدى با آنها غير ممكن و قدغن است ادونووان « 2 » در كتاب خود [ واحهء مرو 
  ] شرح جالبى از چگونگى زندگى مردم در درگز در سال 1880 م . بدست مىدهد . اما بدون شك شرايط زندگى در اين ناحيه در طول چند سال گذشته به شدت دستخوش تغيير شده است .\r\nدر روز درجهء حرارت هوا باز هم افزايش يافت . در طول اين قطعه از راه 150 متر ديگر از ارتفاع ما كاسته شده بود . دماسنج ما دماى هوا را در ساعت 4 بعد از ظهر درون چادر بيش از 32 درجه سانتىگراد نشان مىداد . حوالى غروب بيگلربيگى همراه با كارگزار ، برادر ، پسر و برادرزاده‌اش به ديدن ما آمدند و شام را هم پيش ما ماندند .\r\nايلخان پير آدم شاد ، خوش‌صحبت و جالبى بود ، مىگفت : ما همه تركمن‌هاى وحشى اين دياريم ، شاه در سفر خود به اين ناحيه گفت كه ما بايد آداب و رسوم تركمنى خود را حفظ كنيم و ما هم همان كار را كرديم . ابتدا از اينكه ممكن بود گفتارش و رفتارش باعث رنجش ما شود عذرخواهى كرد . بطور كلى حركات و رفتار وى طبيعى و عارى از هرگونه ظاهرسازى و فريب بود . آدمى بود بسيار خوش‌قلب و صادق و مهمان‌نواز و بر خلاف اكثر مقامات ايرانى كه ما با آنها برخورد داشتيم .\r\nصبح روز بعد به طرف شمال روانه شدم و تا درهء تنگى كه در دامنهء تپه‌هايى كوتاه قرار داشت و راه لطف‌آباد « 3 » و اخال از كنار آن مىگذشت رفتم . از ديدن آنهمه باغ و سبزه‌زار در اين ناحيه بسيار تعجب كردم و از سوارى در زير سايهء گستردهء درختان خيلى لذت بردم .\r\nلطف‌آباد شهر مرزى ايران است و اصولا شهرستان درگز هم‌مرز با روسيه است ، اما تماس مردم دو كشور و دادوستد آنها با يكديگر در اين ناحيه بسيار اندك و ناچيز است .\r\nيكى از مأموران روس مهدى بيگ نام داشت و قره‌باغى اهل قفقاز بود كه در درگز زندگى مىكرد . او مىگفت كه در اين ديار دوست و آشناى زيادى ندارد . او كه زن و\r\n\r\n\r\n","description":"","footnote":"\r\n( 1 ) - آخال تكه ، نام واحه‌اى از تركستان روس در دامنهء قبه‌داغ و رود اترك از آنجا عبور مىكند . ص 44 ، حرف آ ، لغت‌نامه دهخدا .\r\n( 2 ) -  O'Donovan  .\r\n( 3 ) - لطف‌آباد مركز يكى از دهستانهاى شهرستان درگز است . فرهنگ آبادىهاى كشور جلد 21 .\r\n","page_name":" 151 ","page_number":167},
  {"content":"\r\n\r\nفرزندش در اثر ابتلاء به و با مرده بودند به تنهايى روزگار مىگذرانيد . به نظر مىرسيد كه روسها خيلى ديربه‌دير به درگز مىآيند . بيگلربيگى مىگفت با اينكه ايستگاه راه‌آهن روسها در يكى دو ميلى لطف‌آباد است اما او هنوز آن را نديده است .\r\nمحمدآباد به نظر مىرسيد كه داراى استحكامات خوبى بوده و در برابر هجوم و حملات تا حدى مقاوم بوده است . در بيرون شهر بقاياى ديوار و خندقى قديمى به چشم مىخورد . درون اين حصار شهر فعلى با ديوارها و دروازه‌هايش قرار گرفته بود . در مركز شهر نيز ارك يا محل زندگى بيگلربيگى و خانواده‌اش برپا بود .\r\nزمامداران درگز ترك‌نژادند و از زمان به قدرت رسيدنشان مدت زيادى نمىگذرد .\r\nاولين حاكم درگز بابا خان نام داشته كه يكى از خان‌هاى كم‌اهميت قارشى در بخارا بوده است . او همراه با چندصد خانوار از طايفه‌اش چاپش‌لو به خراسان كوچ كرد و از طرف حاكم ابيورد زمين‌هايى در درگز در اختيار آنان قرار داده شد .\r\nبابا خان مورد علاقهء نادر قرار گرفت و در تمام جنگ‌ها وى را همراهى كرد . بپاس خدمات ارزنده‌اش نادر شاه او را به حكومت هرات گماشت و بعد هم توانست حكومت چند ناحيه ديگر را بدست گيرد . بابا خان در شورشى كه در بخارا صورت گرفت به قتل رسيد .\r\nبرادرزاده‌اش بهبود خان كه يكى از فرماندهان لشكر نادر در بخارا بود به حكومت ابيورد گماشته شد . اما وى نيز بدست يك تركمن به قتل رسيد . بعد از او پسرش آقا محمد خان قدرت را بدست گرفته و درگز را به تصرف خود درآورد . در حال حاضر فرزندان وى حكومت را در اين ناحيه در دست دارند . اين خانواده در اوايل قرن حاضر از قدرت زيادى برخوردار بودند ، در همان اوقات بود كه بيگلر خان چاپش‌لو قدرت را در دست داشته و لياقت خود را به ثبوت رسانده بود .\r\nعباسقلى خان كه قدرت را در درگز بدست گرفته بود به بيگلربيگى مرو گماشته شد . وى همراه با 150 سوار براى اعمال اين قدرت تفويض‌شده در سال 1852 به سوى مرو روى نهاد . اما سال به پايان نرسيده بود كه توسط محمد امين خان ، خان خوارزم در محاصره قرار گرفت ، در طول اين درگيرى عباسقلى خان درگذشت .\r\nمحمد عليخان كه هم‌اكنون مهمان‌دار من بود هنوز هم از طرف مردم بيگربيگى خطاب مىگرديد . هرچند كه در سال 1893 م . شاه عنوان منصور الملك را به وى اعطا كرده بود . او به سال 1897 م . از قدرت خلع شد و برادرش قره خان آقا حاكم لطف‌آباد ادارهء امور تحت نظر وى را بر عهده گرفت .\r\nمحمدآباد از نظر دادوستد و بازرگانى رونقى نداشت و توجه مرا به خود جلب نكرد .\r\nفقط در نيمى از خيابان اصلى كه دروازهء جنوبى و شمالى شهر را بهم وصل مىكرد\r\n\r\n","description":"","footnote":"","page_name":" 152 ","page_number":168},
  {"content":"\r\n\r\nخانه‌هايى در دو طرف ساخته شده بود . بيشتر مغازه‌ها از پارچه‌هاى چيت گلدار و نظاير آن پر بود اما من چيز ديگرى نديدم .\r\nجمعيت محمدآباد را نزديك به هزار خانوار تخمين مىزدند . وقتى كه از ميان شهر مىگذشتم و به ديدار بيگلربيگى مىرفتم ، احساس كردم كه مردم با تربيت بودند .\r\nفراش‌باشى مخصوص بيگلربيگى و يساول همراه با 20 فراش ديگر به استقبال ما در بيرون شهر آمده بودند . در محل چهارسو كلانتر و داروغه با چند تن از افرادشان در انتظار به سر مىبردند . به مناسبت ورود ما همه خيابان‌ها جارو و آبپاشى شده بود . مردم همگى ايستاده و دست تكان مىدادند . در بيرون از مقر حكومت ، خان خوشامد گفته و مرا به درون هدايت كرد .\r\nخان طى صحبت‌هايش گفت كه روى تپه‌هاى اطراف آثارى است كه نشان مىدهد زمانى اين منطقه جمعيت زيادى را در برداشته است ، اما در طى حملهء چنگيز خان تمام مردم قتل‌عام شدند و اين ناحيه هرگز نتوانست جمعيت سابق خود را بازيابد . جمعيت فعلى منطقه را خان 000 ، 10 خانوار مىدانست . حال اينكه اين ناحيه گنجايش جمعيتى تا دو برابر اين حد را نيز دارد .\r\nخان عقيده داشت كه درگز نام خود را از دارا يا داريوش گرفته ، كه گفته مىشود محمدآباد را او بنا نهاده است . در طول روز جمعيت زيادى در شهر جمع شده بود بعد فهميدم كه ورود من به شهر مصادف با عزيمت زائران به كربلا بوده است . در طول دو سال گذشته بخاطر شيوع و با و بيمارىهاى ديگر راه كربلا بسته بوده و اكنون كه موقعيت دست داده بود افراد زيادى آماده رفتن به زيارت بودند . مردم نيز براى خداحافظى با آنها گرد آمده بودند . ابتدا صداى گريهء زنانى را كه بر كنار دروازهء شهر جمع شده بودند شنيدم . بعد كم‌كم مردم بعد از انجام مراسم خداحافظى شروع به بازگشت كرده و از كنار چادرهاى ما نيز عبور كردند . مردان نيز همانند زنان گريه مىكردند و با دستمال‌هاى بزرگى چشمايشان را پاك مىكردند .\r\nبعد از محمدآباد به طرف غرب و در طول مرز پيش رفتيم . در نوخندان « 1 » به پسر مأمور انگليسى كه ما او را ملاباشى صدا مىكرديم برخورديم و براى ديدن باغها و تاكستان‌هاى حاجى على رفتم ، علت اينكه ما اين پسر را ملاباشى مىخوانديم اين بود كه پدرش مايل بود كه او در آينده آخوند يا ملا شود .\r\nاز ديدن تاكستان‌هايى به وسعت چندين جريب بسيار متعجب شدم . بيشتر انگورها\r\n\r\n\r\n","description":"","footnote":"\r\n( 1 ) - نوخندال مركز يكى از دهستانهاى شهرستان درگز است .\r\n","page_name":" 153 ","page_number":169},
  {"content":"\r\n\r\nاز نوع بيدانه ، كوچك و شفاف بود كه مردم آنها را در برابر آفتاب پهن مىكردند تا به كشمش تبديل گردد و بفروشند . دهكده محصول انگور زيادى داشت كه همه را بر روى زمين پهن كرده بودند . سال گذشته كشمش اين ناحيه به هر خروار ( 649 پوند ) 12 تومان ( 2 پوند و 8 شيلينگ ) به فروش رسيده بود . اما در حال حاضر بخاطر افزايش ميزان محصول بهاى آن كاهش يافته و انتظار نمىرفت كه چيزى بيش از 10 تومان براى هر خروار باشد .\r\nتمامى كشمش‌ها به عشق‌آباد فرستاده مىشد . همينطور نيز انواع مرغوب هلوها را ديدم . در حالى كه فصل داشت به پايان مىرسيد . مىگفتند كه اين هلوها را چيده و در سبدهايى بر پشت الاغ‌ها گذاشته بعد از عبور از تپه‌ها به ايستگاه بابا دورماز « 1 » مىرسانند و از آنجا نيز به كمك خط آهن به عشق‌آباد مىبرند و در آنجا آنها را به هر من ( 5 / 6 پوند ) يك تا سه قران با توجه به فصل و موقعيت بازار مىفروشند . مقدار زيادى نيز شراب تهيه مىگردد اما از آنجا كه چندان موغوب نيست آن را نگاه نداشته و به سرعت مىفروشند .\r\nمىگفتند كه شبها گرازها از تپه‌هاى واقع در شمال به اين باغها حمله‌ور مىشوند و به همين خاطر نيز در گوشه و كنار و همه‌جا مترسك‌هايى برپا كرده بودند .\r\nقرقاول در درگز به وفور يافت مىشد . اما در اينجا نه قرقاولى به چشم مىخورد و نه هيچ پرندهء ديگرى . در طول اين روز با راهى كه پيموديم حدود 150 متر به ارتفاع ما افزوده شد و روز بعد نيز با طى مسافتى برابر با 11 ميل و گذشتن از ميان باغها و تاكستان‌هاى متعدد به زين الدين‌لو « 2 » رسيديم و ارتفاع ما باز هم 180 متر افزايش يافت . در آنجا به ما پارچه‌هايى پنبه‌اى نشان دادند كه از محصول پنبه‌اى كه از كاشت بذرهاى امريكايى كه روسها در اختيار آنها قرار داده بودند ، بافته شده بود و به نظر مىرسيد كه كيفيت و دوام خوبى داشته باشد .\r\nبا پيمودن 12 ميل ديگر در روز بعد و افزوده شدن 150 متر ديگر به ارتفاع ما ، به انتهاى درّه و به دهكدهء جانى عزيز « 3 » رسيديم . روى تپه‌هاى شمالى علائم مرزى به چشم مىخورد ظاهرا آبشارى كه روى درّه قرار داشت خط مرزى محسوب مىشد . كشت سيب‌زمينى آن هم در سطحى خيلى وسيع نظر مرا به خود جلب كرد . زمين‌هاى زيادى زير كشت بود كه تمامى محصول آن به عشق‌آباد حمل مىگرديد . تعداد زيادى درختان سنجد كه ميوه‌هاى خشك به وفور بر روى آنها به چشم مىخورد در ديد بود . تاكنون اين درختان را نديده بودم .\r\n\r\n\r\n","description":"","footnote":"\r\n( 1 ) -  Baba Durmaz  .\r\n( 2 ) - دهى است از دهستان جيرستان شهرستان قوچان . فرهنگ جغرافيائى ايران .\r\n( 3 ) - دهى است از دهستان جيرستان شهرستان قوچان . ماخذ فوق .\r\n","page_name":" 154 ","page_number":170},
  {"content":"\r\n\r\nاز تعداد زيادى دهكدهء كوچك كه ساكنان آنها را مردمى كرد و ترك تشكيل مىدادند عبور كرديم . در گذشتن از هر دهكده كدخداى آن به ديدار ما مىآمد و خوشامد مىگفت . مردم رفتار خوب و سنجيده‌اى داشتند . يكى از راههاى جالب تهيهء كشمش را در اين دهكده ديدم ، بدين‌ترتيب انگورهاى سبز را به درون محلول قلياى جوشان فرومىكردند .\r\nو كشمش همان رنگ سبز انگور را حفظ مىكرد و در بازار نيز به بهاى بيشترى به فروش مىرسيد « 1 » .\r\nيكى از شكارچيان دهكده در اثناى ورود ما يك بز كوهى به ما هديه كرد . نايب مىگفت كه در گذشته ، بز كوهى به وفور در اين ناحيه يافت مىشد ، ليكن در حال حاضر شمار آن رو به كاهش گذاشته است . شكارچى ديگرى با خود شش ، هفت تا كبك ، و آخرى هم يك جغد بزرگ شاخدار آورد .\r\nدر محله‌اى بنام مزارجانى عزيز به آخرين ناحيه از درگز رسيديم . در اينجا نايب درون‌گر « 2 » از ما اجازهء مرخصى خواست و بازگشت . درون‌گر بنام كردهايى كه در آن زندگى مىكنند ناميده شده است . همينطور نيز حاجى على مأمور بريتانيا در درگز كه تا آنجا ما را همراهى كرده بود از ما جدا شد . حاجى على پيرمردى بود شصت و شش ساله كه مدت 17 سال را در خدمت انگليسىها بوده است . او كه از نزديكان بيگلربيگى مىباشد صاحب باغها و زمين‌هاى زيادى در اين منطقه بوده و آدم نسبتا متمولى است ، او از آنجا كه عازم سفر كربلا بود بايد به سرعت خود را مهيا مىكرد . كربلا تقريبا تنها سفر خارج از كشور است كه مردم مىشناسند و بيش از هر سفرى نيز آروزى آن را دارند\r\nحالا مىبايست به سمت باجگيران « 3 » در قوچان حركت مىكردم كه دهكدهء مرزى ايران است بر كنار شاهراه عشق‌آباد . همان مسيرى را انتخاب كردم كه دو سال پيش با م ، ولاسوف سركنسول روس از آن گذشته بوديم . هرچند اين قطعه از راه اسما 14 ميل بود . اما نزديك به 7 ساعت طى كردن آن به طول انجاميد . راه خيلى بد و ناهموار بود .\r\nدر موقع شروع حركت ارتفاع‌سنج ما ، 382 متر را نشان مىداد به سمت بالا و در دامنهء تپه‌هايى كه شيب تندى داشتند به راه افتاديم . از تپه‌ها گذشته و در دامنهء جنوبى آنها بعد از گذشتن از دره‌هاى متعدد به كتل چوبست رسيديم . عبور از اين گردنه اوج سختى تمامى سفر ما بود ، در اينجا بايد از شيب بسيار تند تپه نزديك به 120 متر بالا مىرفتيم و\r\n\r\n\r\n","description":"","footnote":"\r\n( 1 ) - اين طريقه بدست آوردن كشمش در اكثر شهرستانهاى خراسان مرسوم است و مادهء اصلى آن از گياهى مخصوص بدست ميآورند .\r\n( 2 ) - دهى است از دهستان اوغاز شهرستان قوچان . مأخذ فوق .\r\n( 3 ) - باجگيران مركز بخشى از شهرستان قوچان است . مؤلف باجگيرا ضبط كرده است .\r\n","page_name":" 155 ","page_number":171},
  {"content":"\r\n\r\nسپس از يك بزرو بسيار باريك كه پايين آن شيب تندى داشته و بالاى آن را صخره‌هايى آويزان احاطه كرده بود مىگذشتيم . صخره‌ها به نحوى قرار گرفته بود كه با بار قاطرها برخورد مىكرد . اسبها بدون صدمات و آسيب زيادى عبور كردند . اما نزديك به يك ساعت و نيم طول كشيد تا قاطرهايى را كه آبدارىها را حمل مىكردند از اين راه گذرانديم . در يك قسمت از راه مجبور شديم تا قبل از عبور ابتدا روى صخره‌ها نمدى را پهن كنيم .\r\nقاطرهايى كه اسباب و اثاثيه را بر پشت داشتند و در ساعت 5 صبح به راه افتاده بودند در ساعت 4 بعد از ظهر به باجگيران رسيدند . بسيارى از آنها در اثر برخورد با صخره‌ها و يا زمين خوردن سر يا پايشان زخمى شده بود اما خوشبختانه از اين بابت تلفاتى نداشتيم .\r\nيك ميل بعد از دهكدهء شمخال « 1 » در محل كاروانسرايى كه به دستور دولت ايران به عنوان يك پست مرزى ايجاد شده بود شاهراه را قطع كرديم . مانند ساير ابنيه مهم در ايران ، اين بنا هم نيمه‌تمام مانده و در آن خبرى از سرباز و نيروى نظامى نبود .\r\nدو ميل كه به طرف شمال پيموديم به دهكده‌اى كه آن را باجگيران ايران مىخواندند رسيديم . علت اين امر نيز آنست كه در آنسوى مرز باجگيران روس قرار دارد كه به آن گودان « 2 » هم مىگويند و براى تفكيك اين دو شهر از يكديگر ايران يا روس را هم بدنبال آن مىآوردند .\r\nدر اين دهكده چيز خاصى به چشم نمىخورد . فقط در فضايى خالى بين چند تپه تعدادى كلبه ديده مىشد . در طرفين راه نيز چند مغازه ايجاد شده بود كه مسافران در صورت لزوم بتوانند ما يحتاج خود را از آنها تهيّه كنند . آب به مقدار خيلى كم آن هم به كيفيت خيلى بد و تيره‌رنگ يافت مىشد . به تازگى تعدادى اتاق ساخته بودند تا در اختيار مسافران قرار دهند به نظر مىرسيد كه تعداد مسافرانى كه به اين ناحيه مىآيند در حال افزايش باشند .\r\nبه طرف مرز و نزديك به يك ميل به سمت بالاى دهكده حركت كردم . پست‌هاى نگهبانى روس حدود نيم ميل در پايين‌دست و در دامنهء شمالى تپه به چشم مىخورد كه ساختمان جديد و قابل استفاده‌اى بود . آسايشگاه آن دو طبقه داشت و روبروى آن اصطبل‌ها و انبارهايى ساخته بودند . در چهار گوشهء اين بنا ديوارهايى بلند و برج‌هايى ساخته شده بود . مىگفتند كه تا چندى پيش بطور ثابت يك افسر و دوازده قزاق در آن به خدمت مشغول بودند . بعد از اينكه كمى آنطرف‌تر گمرك مرزى روس تأسيس گرديد ، ترجيح داده شد اين عده نيز به آنان ملحق و در يك جا جمع شوند . در حال حاضر اين پست خالى و\r\n\r\n\r\n","description":"","footnote":"\r\n( 1 ) - شمخال دهى است از دهستان اوغاز شهرستان قوچان . فرهنگ آباديهاى ايران جلد 21 .\r\n( 2 ) -  Goudan  .\r\n","page_name":" 156 ","page_number":172},
  {"content":"\r\n\r\nبلااستفاده است . در اينجا همچنين ملقان‌ها « 1 » زندگى مىكردند . لاروىبيلو « 2 » از آنها به عنوان پيشتازان تمدن روس نام مىبرد . آب در اينجا بسيار كمياب بود و افراد بومى نيز اصلا به چشم نمىخوردند .\r\nتعدادى از دهاتىهاى روس را ديدم كه براى خريد حصير به باجگيران ايران آمده بودند ، مردها كلاه‌هاى سياه معمول روسى را به سر داشتند و زنها نيز بر روى بار الاغ‌ها نشسته بودند و غير از يك روسرى قرمز چيز ديگرى به سر نداشتند .\r\nاحساس مىكنم كه روسهاى ساكن اين منطقه از آفتاب‌زدگى در رنج و ناراحتى نيستند و اصلا شايد ندانند كه چيست . سربازان بطور كلى در اين خصوص مسأله‌اى ندارند .\r\nآنها فقط در تابستان روى كلاهايشان يك روكش سفيد مىكشند .\r\nدر باجگيران ايران نه پادگانى وجود داشت و نه نماينده‌اى از حكومت مركزى .\r\nافسر مسئول دادن رواديد ، دربست تحت اراده و اختيار واسطه‌اى بود كه رواديدها را بطور غيرقانونى مىفروخت ، مأمور گمرك نيز وضعى بهتر از اين نداشت . ارتفاع‌سنج ، ارتفاع دهكده را 1650 متر و دماسنج دماى آن را 28 درجه سانتىگراد نشان مىداد .\r\nاز اينجا مىبايست شاهراه مشهد ، عشق‌آباد را دنبال مىكرديم . اين يكى از راههاى بزرگ بازرگانى بين خراسان و ماوارء خزر به حساب مىآمد و هميشه در آن تعداد زيادى شتر ، الاغ ، واگن و درشكه‌هاى چهاراسبه در حال حركت بودند .\r\nابتدا بايد ده ميلى رو به بالا حركت مىكرديم تا ارتفاع ما به 1950 متر مىرسيد و سپس پنج ميل ديگر به طرف پايين مىپيموديم تا به دور بادام « 3 » مىرسيديم .\r\nدور بادام دهكدهء كوچكى بود كه فقط 50 خانوار كرد در آن زندگى مىكردند . اين دهكده بر كنار رود درون‌گر بنا شده بود و 1560 متر ارتفاع داشت . 150 متر ديگر كه به ارتفاع ما افزوده شد به امامقلى « 4 » رسيديم و بعد از آن با پيمودن 8 ميل ديگر به آبشارى در ارتفاع 2040 مترى رسيديم . سپس به طرف پايين سرازير شديم از ارتفاع ما 420 متر ديگر كاسته شد ، تا به زوباران « 5 » رسيديم . در اين مرحله 16 ميل ديگر را طى كرديم .\r\nتعداد زيادى شتر با بار پشم از كنار ما گذشت . آنها از سبزوار به سوى عشق‌آباد در حركت بودند . همچنين بارهايى از چاى را بر پشت الاغ‌ها ديديم كه در همين راه پيش\r\n\r\n\r\n","description":"","footnote":"\r\n( 1 ) -  Molokan  .\r\n( 2 ) -  Leroy - Beaulieu  .\r\n( 3 ) - دور بادام دهى است از دهستان اوغاز شهرستان قوچان . فرهنگ آباديهاى كشور ، جلد 21\r\n( 4 ) - امامقلى دهى است از دهستان دولت‌خانهء شهرستان قوچان . مأخذ فوق .\r\n( 5 ) - زوباران دهى است از دهستان حومهء شهرستان قوچان . مأخذ فوق .\r\n","page_name":" 157 ","page_number":173},
  {"content":"\r\n\r\nمىرفتند .\r\nتركمن‌ها چاى ارزان و سبزى را مصرف مىكنند كه از هندوستان فراهم مىگردد .\r\nبرقرارى ضوابط جديد گمركى و همچنين گشايش مسير تجارت از طريق باتوم « 1 » باعث شده است كه تجارت چاى ديگر از طريق ايران انجام نپذيرد .\r\nبارهاى زيادى از گندم و پنبه نيز روى شترها به مقصد عشق‌آباد در حركت بودند .\r\nعليرغم دستورات دولت ايران در منع صدور غله و همچنين ارسال هيأتى براى پىگيرى همين مسئله در سه ماه پيش ، فرستادن غله مانند سابق ادامه دارد . هيأت اعزامى بعد از گوشزد كردن مسايل به مأمور گمركات به تهران بازگشته بود و مىتوان حدس زد كه چه اتفاقى افتاده است . معلوم مىشود كه رئيس هيأت را مأمور گمركات خريده است و گرنه او جرأت نمىكرد به ارسال غله ادامه دهد . با فرستادن اين اجناس او سود هنگفتى مىبرد و وضع قانون ممنوعيت صدور اين اجناس نيز سبب شده است تا او بتواند كالاى خود را به هر قيمتى كه مىخواهد بفروشد .\r\nدر مورد دام هم وضع به همين ترتيب بود . گله‌هاى دام هر روز در راه باريكه‌هايى كه به سمت عشق‌آباد مىرفت در حركت بودند . مىگفتند كه نمايندگان كميسر روس تمامى گوشت مورد نياز سربازان روس در ماوراء خزر را از خراسان تأمين مىكنند . دولت ايران طى اطلاعيه‌اى خروج دام و قاطر را از طريق اين مرزها ممنوع اعلام كرد . اما كوچكترين ترتيب اثرى به آن ، لا اقل در اين مرزها داده نشده است . در مورد قاطرها وضع اينطور نيست . آن هم به اين خاطر كه خراسان اصولا سرزمين مناسبى براى پرورش قاطر نيست . معمولا قاطرها را از سمت جنوب به اين ناحيه مىآورند :\r\nدولت ايران با همكارى دولت انگلستان خروج گندم و قاطر را از بنادر جنوبى اين كشور ممنوع اعلام كرد . انگليس نه يك قاطر و نه يك تن گندم را از ايران خارج نمىكند نتيجه اين كار اين است كه روسها هرچه مىخواهند از گوشت و گندم اين كشور از طريق مرزهاى شمال به يغما مىبرند .\r\n\r\n\r\n","description":"","footnote":"\r\n( 1 ) -  batoum  .\r\n","page_name":" 158 ","page_number":174},
  {"content":"\r\n\r\n\r\nبخش دوازدهم قوچان\r\nبعد از زوباران با پيمودن 8 ميل ديگر به قوچان رسيديم . مسير ما از دامنه‌هاى تپه‌ها پايين مىرفت و 300 متر ديگر نيز از ارتفاع ما كاسته شد . در چهار ميلى شهر ، نمايندهء حاكم ، مستوفى ، يساول همراه با 20 سوار ، يك اسب يدك و يك درشكهء چهاراسبه منتظر استقبال از ما بودند .\r\nشجاع الدوله « 1 » حاكم قوچان آبدارباشى و يا پيشكار مخصوص خود را روز قبل به نزد ما فرستاد تا مطمئن شود كه چيزى كم و كسر نداريم . بعد از ورودمان به شهر نيز صبحانهء گرمى برايمان فرستاد . حوالى غروب نيز خود وى به ديدار ما آمد . صحبت ما يك دفعه به زلزلهء 17 نوامبر 1893 م . كشيده شد كه اين شهر را به كلى ويران ساخت . هنگام وقوع زلزله حاكم از شهر بيرون بوده ، خانوادهء وى آسيبى نديدند اما اسبها و خدمتكاران وى تمامى از بين رفتند .\r\nقوچان منظرهء جالبى داشت . داخل شهر رفتم و طول بازار را پيمودم . آثار ويرانىهاى ناشى از زلزله هنوز به چشم مىخورد . بعضى از بناها در حال مرمت يا تجديد ساخت بودند .\r\n\r\n\r\n","description":"","footnote":"\r\n( 1 ) - منظور محمد ناصر خان شجاع الدوله پسر امير حسين خان زعفرانلو است كه در محل بنام مدنصير خان نام برده ميشده است . زلزله بسيار شديدى كه قوچان را خراب كرد و مؤلف نيز در كتاب بدان اشاره كرده است در زمان همين ايلخانى روى داد و طرح شهر جديد قوچان كه به اسلوب عشق‌آباد در محل فعلى قوچان بنا گرديد از ابتكارات محمد ناصر خان شجاع الدوله است . شرح احوال اين خاندان در سفرنامهء فريزر و مطلع الشمس و همين كتاب و تاريخ رجال ايران تاليف مهدى بامداد و سه سفرنامه به كوشش قدرت الله روشنى و حركت تاريخى اكراد ايران در دو جلد تأليف كليم الله توحدى مفصلا آمده است . م .\r\n","page_name":" 159 ","page_number":175},
  {"content":"\r\n\r\nنرسيده به شهر باغها و درختزارهاى متعددى وجود داشت . تاكستان‌ها آسيب نديده بودند . اين يكى از دلائلى بود كه مردم قوچان ترجيح دادند كه بعد از زلزله باز هم در اين منطقه باقى بمانند و آن را بازسازى كنند . تا وقتى خود شهر را از نزديك نديدم نتوانستم به عظمت اين حادثه پى ببرم . ديوارهاى شهر تماما از بين رفته و خانه‌ها يا كلا فرو ريخته و يا قسمتى از آن ويران گرديده بود .\r\nدر واقع بلاى آسمانى بر اين مردم نازل شده بود . زلزله از تمامى شهر فقط تل خاكى به جاى گذاشته بود . نزديك به 12 هزار انسان و تعداد بيشمارى اسب ، دام ، گوسفند ، بز و غيره زنده در خاك رفتند . تنها بنايى كه فكر مىكنم بعد از زلزله بجاى مانده باشد ، امامزاده بوده است . بازماندگان اين حادثه كه گفته مىشد ده‌هزار تن بودند ، از تيرهاى چوبى خانه‌هاى ويران‌شده ، در همان زمين قبلى و يا هر جاى ديگر كه خواستند كلبه‌هايى براى خود ساختند و زندگى را از سرگرفتند . مغازه‌ها را از تيرهاى چوبى كه خوب به هم بسته شده بودند ، بنا كرده بودند ، و در ساخت آنها احتمال وقوع زلزله‌اى ديگر را در نظر داشته و مىخواسته‌اند ، اين ابنيه تا حد امكان سبك و مقاوم باشند .\r\nمردم داستان‌هاى زيادى از چگونگى فرار خود در موقع زلزله براى گفتن داشتند .\r\nاما آنچه كه در گفتار همه مشترك بود ، اين بود كه : زلزله بدون آنكه خبر كند يك دفعه و همچون صاعقه‌اى همه‌جا را تكان داد ، ديگر صدايى به گوش نرسيد ، و شهر آنقدر ساكت و خاموش شد كه انگار شهر مردگان بود ، مثل اينكه كسى زبان نداشت . نزديك به ده دقيقه صدايى شنيده نمىشد ، انگار دنيا به آخر رسيده بود . بعد يك دفعه فرياد و شيونى شهر را در برگرفت . آنهايى كه جان بدر برد بودند مثل اينكه حس نداشتند ، مدت زمانى سپرى گرديد تا آنان كه نيمه‌جانى يافته بودند فرياد برآوردند و شهر منظرهء بسيار وحشتناك و دلخراشى به خود گرفت . سرتيپ تلگراف‌خانه مىگفت : هنگام وقوع زلزله در طبقهء دوم خانه‌ام بودم . طبقهء دوم فروريخت و من تا كمر در زير آوار ماندم ، خدمتكارانم كه بيرون و در حياط بودند ، همانند خود من به كلى هوش و حواس نداشتند و فقط پس از مدتى توانستم آنها را بكمك بخوانم و آنها هم توانستند به كمكم شتافته و مرا بيرون بكشند .\r\nمسئول پست هم داستان‌هاى مشابهى داشت . مثلا مىگفت وقتى زلزله آمد در بستر بيمارى بودم . وقتى به هوش آمدم ديدم گيج و منگ در گوشه‌اى افتاده‌ام ، مدتى گذشت تا توانستم تقلايى كنم ، برخيزم و به نجات افراد خانواده‌ام بپردازم شگفت آنكه كوچكترين پسر او كه هفت ساعت بعد از زير آوار بيرون آورده شد زنده مانده بود . او مىگفت كه زنى را مىشناسد كه بعد از سه روز زنده بيرون آورده شد . آنها همچنين از مادر و بچه‌اى برايم گفتند كه بهنگام زلزله در مغازهء بقالى بودند ، آنها را پنج روز بعد بيرون كشيدند . آنها زنده\r\n\r\n","description":"","footnote":"","page_name":" 160 ","page_number":176},
  {"content":"\r\n\r\nمانده بودند و تمام اين مدت خود را با كشمش زنده نگهداشته بودند .\r\nاينها فقط مواردى معدودى بود كه كسانى شانس آورده بودند . در حالى كه تعداد زيادى در اين واقعهء دلخراش جان خود را از دست داده بودند .\r\nمىگفتند كه در چهل سال گذشته اين سومين زلزله‌اى است كه قوچان را لرزانده است . يك بار زلزله در 1852 م . رخ داد و 2000 نفر را كشت و بار ديگر در سال 1871 م .\r\nرويداد كه صدمات و تلفات زيادى را باعث گرديد .\r\nتأسف‌انگيز است كه بار ديگر يعنى براى چهارمين بار زلزله قوچان را در ژانويه 1895 م . لرزاند . مردم هنوز بجاى امن‌ترى نقل مكان نكرده بودند و زلزله از خود تلفات زيادى بجاى گذاشت .\r\nيكى از محل‌هاى ديدنى در قوچان مقبرهء سلطان ابراهيم بود كه مىگفتند از پسران امام رضا است ، بناى اصلى آن را مىگويند ابتدا به فرمان سلطان محمد خوارزمشاه « 1 » ايجاد گرديد ، گنبد اين بنا كه در نوع خود شاهكار و ديدنى بوده است در زلزلهء سال 1852 م .\r\nويران شد ، اين گنبد مجددا بدستور ايلخان تجديد بنا گرديد . ليكن بار ديگر در زلزلهء 1871 م . آسيب ديد و اينبار نيز به دستور مادر ايلخانى بازسازى شد و زلزلهء 1893 م . اين گنبد از آسيب مصون ماند . اما در زمين‌لرزهء سال 1895 م . به شدت تكان خورد و صدمه ديد .\r\nمتأسفانه چند برگ از نسخهء يك قرآن خطى كه در آن نگهدارى مىشد از بين رفت . من اين قرآن را خود به چشم نديدم . اما بارها دربارهء آن شنيده‌ام . اين قرآن را مىگفتند كه خيلى بزرگ بوده و ابعاد آن 285 سانتيمتر در 165 سانتيمتر بوده و تذهيب بسيار نفيسى داشته است . اين قرآن به خط ميرزا بايسنقر « 2 » پسر ميرزا شاهرخ « 3 » گورگان بوده و\r\n\r\n\r\n","description":"","footnote":"\r\n( 1 ) - مؤلف كتاب بانى اين امامزاده را محمد خوارزمشاه دانسته و اطلاعات خود را از كتاب مطلع الشمس .\r\nبدست آورده است . اما باحتمال زياد اين شخص بايد قطب الدين محمد بن انوشتكين باشد كه از طرف سلطان سنجر سلجوقى در 1097 / 490 به حكومت خراسان منصوب شد و سلسلهء خوارزمشاهيان از اعقاب اويند و يحتمل نيز محمد اتسز پدر علاء الدين محمد خوارزمشاه باشد كه در متن كتاب نام برده شده است . ص 1471 فرهنگ فارسى معين . بخش اعلام . كتاب تاريخ نيشابور تأليف مويد ثابتى . ص 175 .\r\n( 2 ) - بايسنقر پسر شاهرخ نوه امير تيمور گوركان است . وى ذوق ادبى و هنرى داشته و مجلس او مجمع شاعران ، مورخان ، خوشنويسان و نقاشان ايرانى بوده است . شاهنامهء بايسنقرى منسوب به وى است .\r\nص 242 فرهنگ فارسى معين . بخش اعلام .\r\n( 3 ) - شاهرخ ( 807 - 850 ه . ق . ) پسر امير تيمور ، پادشاهى دين‌دار ، دادگستر و نيكوكار بود .\r\nدانشمندان و اديبان را گرامى مىداشت . زوجهء وى گوهرشاد بانى مسجد گوهرشاد در مشهد است .\r\nص 879 فرهنگ فارسى معين ، بخش اعلام .\r\n","page_name":" 161 ","page_number":177},
  {"content":"\r\n\r\nداستان آن از اين قرار است كه وقتى نادر شاه به شهر سبز « 1 » حمله‌ور شده و آن را به تصرف خود درمىآورد ، بعضى از سربازان او اين قرآن را كه روى مقبرهء امير تيمور نگهدارى مىشد برداشته و آن را ورق‌ورق و پخش كردند . نادر شاه زمانى كه از اين موضوع آگاهى يافت دستور به جمع‌آورى مجدد آن داد . خان كرد موفق شد تعدادى از برگ‌ها را جمع‌آورى كند ، سپس آنها را تا كرده و در خورجين شتر نهاده و به قوچان آورد ، به همين علت نيز بعضى از آنها پاره شده و آسيب ديدند . مىگويند امير تيمور هميشه اين قرآن را در يك گارى و در پيشاپيش سپاه خود حركت مىداده است . بعد از زلزلهء 1895 م . ديگر از اين قرآن چيزى نشنيدم « 2 » .\r\nبعد از اين رويداد قوچان جديد در 8 ميلى شرق محل قديمى شهر و در محلى بنام هىهى « 3 » بنا گرديد و در حال حاضر نيز روزبروز به جمعيت آن افزوده مىشود .\r\nاز هفدهم تا بيست و دوم سپتامبر 1894 م . در قوچان مانديم . در تمام طول اين مدت باد با شدت تمام مىوزيد . در 16 سپتامبر باد در دره و از سوى شرق وزيدن گرفت و دماى هوا از 29 درجه سانتىگراد در ساعت 4 بعد از ظهر و درون چادر به 19 درجه سانتىگراد كاهش يافت . در هفدهم باد از سمت غرب با شدت تمام شروع به وزيدن كرد و طرفهاى شب فروكش نمود . در هجدهم وزش باد از جانب شرق و با شدت هرچه تمام‌تر شروع شد . زندگى در چادر با گرد و خاكى كه به درون مىزد بسيار سخت بود . خواندن و نوشتن كار ساده‌اى نبود . همه‌چيز به سرعت از گرد و خاك پوشيده مىشد ، به نحوى كه نمىشد كاغذ را از سفره تشخيص داد ، به سختى مىشد قلم را روى كاغذ حركت داد .\r\nبيشتر ترجيح مىدادم كه به تختخواب پناه ببرم . مىگفتند كه بروز اين طوفان‌ها در اين ناحيه .\r\nامرى عادى و معمول است .\r\n\r\n\r\n","description":"","footnote":"\r\n( 1 ) - شهرى بود از بلاد سمرقند نزديك شهر كش . ص 935 فرهنگ فارسى معين ، بخش اعلام .\r\n( 2 ) - جى . بى . فريزر ، سياح و نويسنده كتاب سفرى به خراسان ، در قوچان مهمان رضا قلى خان زعفرانلو جد شجاع الدوله فعلى بوده و دربارهء اوراق قرأن مورد بحث شرحى دارد كه اين اوراق به قوچان آورده شد و در امامزاده سلطان ابراهيم نگهدارى ميشده است . پس از دو زلزله سهمگين مورد اشاره در همين كتاب ، بنا به گفته مرحوم عبد الحميد مولوى ، مؤلف كتاب آثار باستانى خراسان ، اوراق مزبور توسط قوام السلطنه والى وقت خراسان به موزه آستانقدس رضوى انتقال داده مىشود . انتقال اين اوراق به شاهزادهء محمد هاشم ميرزا افسر در سنهء 1331 هجرى نيز نسبت داده شده است . سفرنامه فريزر توسط دوست دانشمندم آقاى دكتر منوچهر اميرى ترجمه شده و به زودى انتشار خواهد يافت .\r\n( 3 ) - هىهى ، دهى است از دهستان مزرج شهرستان قوچان . فرهنگ آباديهاى كشور ، جلد 21 .\r\n","page_name":" 162 ","page_number":178},
  {"content":"\r\n\r\nدر غروب نوزدهم سپتامبر 1894 م . به بازديد شجاع الدوله رفتم . شام را نيز نزد وى ماندم . او براى خودش خانه‌اى يك طبقه ساخته بود كه تماما از چوب بود . خانهء قبلى وى به كلى با خاك يكسان شده بود و خانواده‌اش بطور پراكنده در كلبه‌ها و كيبيت‌كا « 1 » يا آلاچيق‌هايى كه كردها به چادرهاى نمدى مىگويند زندگى مىكردند . جمعيت زيادى جمع شده بود تا ورود ما را تماشا كند . زنان از بالاى ديوارهاى كوتاه سركشيده و ما را نگاه مىكردند . بعضى از آنها چارقدهاى سفيد و دامن‌هاى بلند قرمز به تن داشتند و قيافه‌هاى جالبى پيدا كرده بودند .\r\nشجاع الدوله در اتاق جلويى منزلش در انتظار ما بود . خانهء بسيار جالب و راحتى داشت كه از الوارهاى روسى وارداتى ساخته شده بود . ديوارها با آينه‌ها و تصويرهاى زنانى كه پرزرق و برق و مطابق سليقهء ايرانى لباس به تن داشتند پوشيده شده بود .\r\nجمع ما عبارت بود از شجاع الدوله ، من ، ملابخش ، محمد خان ، مصطفى قلى خان نايب الحكومة نمايندهء حاكم در قوچان و سرتيپ رمضان خان نماينده شجاع الدوله فقيد « 2 » حاكم سابق . در همين حال منشيان ، ميرزايان و ديگران بيرون پذيرايى شدند .\r\nشام همراه با ساز و آواز كردى صرف گرديد . بيرون يك گروه از نگهبانان كه تفنگ‌هايى دولول بر دوش داشتند به مراقبت مشغول بودند اين نوع تفنگ معمولا در اين نواحى به كار برده مىشود . شب بعد شجاع الدوله در حالى كه دو نايب پير او را همراهى مىكردند به ديدار ما آمد . تقريبا اينها تنها مردانى بودند در اطراف خان كه در طول اقامتم موفق شدم ببينم . از برادرزادگان و ساير نزديكان وى كه در شهر زندگى مىكردند كسى را نديدم . سر شام خان با صدايى بلند و خيلى پرغرور از چراگاه بزرگى كه در پايين دره داشت و به آن اولنگ مىگفتند صحبت مىكرد . قرار شد سر را هم در خروج از قوچان از اين مرتع ديدن كنم .\r\nقبل از ترك قوچان هداياى متعددى از طرف حاكم در ازاء آنچه ما به او پيشكش كرديم به ما داده شد . در ميان آنها يك قالى ايرانى و يك قالى تركمن ، چند گلدوزى كار رشت و تعدادى لحاف پشمى كردى و چند جوراب و دستكش و كارهايى چند از ديگر گوشه و كنارهاى كشور وجود داشت .\r\nقوچان از طرف شرق با دهكدهء يساقى « 3 » شروع مىشود . اين دهكده قوچان را از رادكان جدا مىسازد . قبل از سرازير شدن كردهاى زعفرانلو و شاديلو كه هم‌اكنون به ترتيب\r\n\r\n\r\n","description":"","footnote":"\r\n( 1 ) -  Kibit ka  - چادرگرد كه تاتارها از نمد مىسازند ، سياه‌چادر نمدى ص 699 فرهنگ انگليسى ، فارسى حيم .\r\n( 2 ) - منظور امير حسين خان شجاع الدوله است .\r\n( 3 ) - دهى از دهستان جعفرآباد عليا ، شهرستان قوچان . فرهنگ آبادىهاى كشور . جلد 21 .\r\n","page_name":" 163 ","page_number":179},
  {"content":"\r\n\r\nدر قوچان و بجنورد ساكنند . تمام اين ناحيه به اضافهء جاجرم و [ چمن 
  ] كال‌پوش در اشغال و تصرف طايفهء تركى بود كه آن را گرايلى يا گراايت‌لى « 1 » مىخواندند كه كردها آنان را از اين منطقه بيرون راندند .\r\nطبق نظر صنيع الدوله گرايلىها طبقهء قدرتمندى بودند كه همان خصوصيات نژادى ، مذهبى و زبان همسايگان خود يعنى مغول‌ها را داشتند . آنها نسبت به مغول‌ها از فرهنگ و تمدن بالاترى برخوردار بودند و شهر قراقروم « 2 » پايتخت اونگ خان پادشاه گرايلىها قبل از حملهء مغول‌ها شهرى نسبتا پيشرفته و متمدّن بود .\r\nداستان تصرف اين شهر بدين قرار است كه چنگيز خان بعد از فوت پدرش با شورش و نابسامانى قبيله‌اش عليه خود مواجه شد . او روى به سوى اونگ خان نهاد و از وى طلب كمك نمود . اونگ خان وى را با مهربانى پذيرفت و چنان رفتارى با وى كرد كه حسادت پسرانش برانگيخته شد . پسران اونگ خان كه از رفتار پدر به خشم آمده بودند ذهن وى را نسبت به چنگيز خراب نمودند و دربارهء او زبان به بدگويى گشودند . اونگ خان تصميم گرفت تا چنگيز را كه در آنموقع تموچين ناميده مىشد به قتل رساند . چنگيز به موقع مطلع شد و به نزد قبيلهء خود رفت . چنگيز خان مدت زمانى بعد بر اثر كاردانى مادرش به قدرت رسيد و به اونگ خان اعلان جنگ داد ، سرانجام وى را كشت و سرزمين‌هاى تحت اختيار او را به متصرفات خود افزود ، از آن به بعد قراقروم مقر حكومت و سلطهء چنگيز و اعقاب وى درآمد .\r\nبنا به نظر صنيع الدوله گرايلىها بعد از حملهء چنگيز به داخل ايران سرازير شدند .\r\nاحتمالا اين كار بايد در زمان هلاكو خان كه ده درصد از طوايف مغول را جابجا كرد و كوچ داد صورت گرفته باشد . گرايلىها مانند بعضى ديگر به سوى سوريه نرفتند بلكه در خراسان ساكن شدند . تا اينكه در همين اواخر قره خان آنها را از منطقه بيرون راند . در تمامى شمال غرب خراسان قبرهاى متعلق به افراد اين طايفه به چشم مىخورد .\r\nتاريخچهء گذشتهء قوچان زياد روشن نيست . صنيع الدوله تمام اخبارى را كه در اين خصوص مىتوانسته از منابع مختلف گرد آورده و بررسى نموده است و سرانجام به اين نتيجه رسيده ، خبوشان كه در گذشته قوچان بدان نام خوانده مىشده است ، شهرى كوچك و مركز راستاكوستاوا « 3 » يكى از نواحى نيشابور بوده است . همچنين آن را بخاطر ارتفاع زيادى كه داشته است اوستاوا « 4 » هم مىخوانده‌اند . ارتفاع آن از سطح دريا 1350 متر است و در\r\n\r\n\r\n","description":"","footnote":"\r\n( 1 ) -  Garaili , Garaitili  .\r\n( 2 ) - قراقروم شهرى است در مغولستان و در دامنهء كوهى به همين نام قرار گرفته است . فرهنگ فارسى معين ، بخش اعلام .\r\n( 3 ، 4 ) -  Ustava - Rastakustava  ، اين دو اسم در تاريخ خراسان بسيار درخشان است و روزگارى از -\r\n","page_name":" 164 ","page_number":180},
  {"content":"\r\n\r\nفلاتى كه بين درهء هريرود در شرق و درياى خزر در غرب است قرار دارد . مىگويند كه اين شهر را هلاكو خان بازسازى نموده و نوهء او ارغون نيز به توسعهء آن همت گماشته است .\r\nبزرگ و جد ايلخانيان كرد زعفرانلو كه حكومت قوچان را بدست دارند ، شاهقلى سلطان بود كه شاه عباس اول ( 1628 - 1585 م . ) لقب امير الامرا را به وى اعطاء كرده ، و او را همراه با چهل هزار خانوار تحت نظرش براى رويارويى با تهديدات ازبك‌ها به اخال كوچ داد . در دورهء سلطنت شاه سلطان حسين كردهاى اخال كه از هجوم‌هاى بىامان ارگنجىها و بخارايىها به ستوه آمده بودند به كوهستان‌هاى جنوبى روى آوردند و گرايلىها را از جايگاه خود بيرون رانده و در قوچان ، شيروان ، بجنورد و سملقان مستقر شدند . رئيس آنها قره خان استحكامات خود را در شيروان بنا نهاد . و خانوارهاى تحت نظر خود را كه از طوايف زعفرانلو ، شاديلو ، كيوان‌لو ، عمارلو و قره‌چورلو تشكيل مىشدند در نواحى قوچان ، شيروان و بجنورى سكنى داد .\r\nپس از قره خان پسرش سام بيك و بعد از او هم پسرش محمد حسين خان به قدرت رسيدند . شخص اخير همان كسى است كه از نادر عنوان ايلخانى را حدود سال 1740 م . گرفته و به رياست زعفرانلوها گماشته شد .\r\nمىگويند كه نادر شاه در جوانى مىخواست كه دختر سام بيك خبوشانى را به زنى بگيرد . شاه طهماسب با اين كار مخالفت كرد . نادر شاه كه در آنموقع طهماسب قلى خان ناميده مىشد از اين كار رنجيده‌خاطر گرديد و علنا با شاه طهماسب سر ناسازگارى گذاشت و براى نشان دادن اين مخالفت قوچان را به محاصره درآورد و خانوادهء دختر را مجبور كرد تا با دادن دخترشان به وى موافقت كنند ، در نزديكى همين قوچان هم بود كه نادر شاه در سال 1747 م . به قتل رسيد .\r\nماجرا از اين قرار است كه كردها از سخت‌گيرى و فشارهاى زياد نادر به ستوه آمده و سر به شورش برداشتند و تعدادى از اسبهاى او را در چمن رادكان به غارت بردند . نادر از\r\n\r\n\r\n","description":"","footnote":"\r\n- همين محل بر عليه مهاجمان خارجى ، قيامى مردمى برپا شده است . اشك اول سرسلسله دودمان اشكانيان در شهر آساك تاجگذارى كرد كه در ولايت استائنه واقع بود . آستاوانا به زمين‌هاى دره اترك بطور كلى اطلاق ميشد و مركز آن شهر آساك بوده است . دهكده‌اى بنام استاد نزديك به چند كيلومتر در نزديكهاى قوچان فعلى واقع است . اين اسامى كاملا شبيه يكديگر است . احتمال اينكه همين دهكده استاد مركز قيام پارتها بر ضد جانشينان اسكندر بوده چندان دور از حقيقت نيست . هرچند كاوشهاى باستانشناسى در اين نواحى انجام نگرفته است كه صحت اين مدعى تحقق پذيرد . براى اطلاع بيشتر به جلد سوم ايران باستان تأليف مشير الدوله پيرنيا و ص 42 كتاب اشكانيان دياكونف ترجمه كريم كشاورز و ص 22 كتاب پارتيان تأليف مالكولم كالج ترجمه مسعود رجب‌نيا مراجعه فرمايند .\r\n","page_name":" 165 ","page_number":181},
  {"content":"\r\n\r\nاين كار خشمگين شده و به سرعت روى به خبوشان نهاد . در اين راه در محلى بنام فتح‌آباد درون چادرش به قتل رسيد .\r\nبين فتح‌آباد « 1 » و هىهى محلى كه قوچان در آن ساخته شده است ، تپهء خاكى و كوچكى است كه آن را تپهء خالصه يا تپهء نادرى مىخوانند . مىگويند كه نادر روى تپه در حال استراحت ، به خواب رفته بوده كه به قتل رسيده است .\r\nبعد از محمد حسين خان پسرش امير گنه خان و بعد از او پسرش رضا قلى خان به قدرت رسيدند . رضا قلى خان در اوايل قرن نوزدهم از شهرت و اعتبارى برخوردار بوده است .\r\nمىگويند كه وى در سال 1813 م . با اسحق خان قرائى در ارتباط نزديك بوده است . رضا قلى خان در سال 1814 اسماعيل خان سردار دامغانى « 2 » را كه مأمور لشكركشى به خراسان شده بود در خواجه ربيع شكست داد . سپس بر عليه والى خراسان يعنى والى محمد خان « 3 » قيام كرد و او را در سال 1815 م . شكست داد . در سال 1827 م . هلاكو ميرزا « 4 » والى خراسان را دستگير كرده و به قوچان روانه ساخت . در 1832 م . به انتقام اين عمل عباس ميرزا وليعهد به خراسان آمد و قوچان را گرفته و رضا قلى خان را دستگير به مشهد فرستاد و پسرش سام خان را به عنوان ايلخانى انتخاب نمود ، اما ناحيهء قوچان تحت اختيار شخصى بنام نور محمد خان « 5 » دولو قرار داده شد .\r\n\r\n\r\n","description":"","footnote":"\r\n( 1 ) - دهى است از دهستان شهر كهنه شهرستان قوچان . فرهنگ آبادىهاى كشور . جلد 21 .\r\n( 2 ) - اسمعيل خان سردار دامغانى از اهالى طالب‌آباد سنگسر بود ، و اينكه او و برادرانش را دامغانى و سنگسرى گفته‌اند از لحاظ قرب جوار طالب‌آباد به سنگسر ، سمنان و دامغان بوده و بيشتر شهرت اينان به غلط به دامغانى بوده ، در صورتى كه قاعدتا بايد آنان را سرداران سنگسر و سمنانى گفت نه دامغانى .\r\nنامبرده يكى از سركردگان لشكرى معروف دورهء قاجار بوده و در جنگ‌هاى ايران و روس و جنگهاى خراسان شركت داشته است . مهدى بامداد او و برادرانش را بسيار متهور و جنگجو دانسته است و در اكثر جنگ‌ها و كشمكش‌هاى داخلى شركت داشته‌اند . ص 132 ، 133 و 134 شرح‌حال رجال ايران جلد اول ، تأليف مهدى بامداد .\r\n( 3 ) - منظور محمد ولى ميرزا پسر چهارم فتحعليشاه است كه در دوره واليگرى او ، خوانين خراسان شورش كردند .\r\n( 4 ) - هلاكو يا هولاكو ميرزا ( خان ) بزرگترين پسر حسنعلى ميرزا ، ( ملقب به بهادر خان ) پسر ششم فتحعلى شاه كه مدتى در خراسان و كرمان و شيراز حاكم بوده است . ص 429 جلد چهارم شرح‌حال رجال ايران تأليف مهدى بامداد و ص 248 از حرف ه . لغت‌نامهء دهخدا .\r\n( 5 ) - نور محمد خان سردار پسر دوم ميرزا محمد خان قاجار دولو معروف به تاج‌بخش باتفاق عباس ميرزا نايب السلطنه در سال 1247 ه . ق به خراسان آمد و پس از رفع گرفتاريهاى خوانين خراسان به حكومت قوچان منصوب گرديد و بعدها فرماندهى لشگر خراسان نيز به وى داده شد ص 396 جلد چهارم شرح‌حال -\r\n","page_name":" 166 ","page_number":182},
  {"content":"\r\n\r\nدر زمان قيام سالار « 1 » در 1849 م . سام خان با حسام السلطنه كه بعدا به عنوان والى خراسان تعيين شد در سبزوار ملاقات كرد . در سال 1852 م . سام خان از طرف حسام السلطنه براى كمك به والى هرات و يارى او در برابر كهندل خان « 2 » مأمور گرديد و در سال 1854 م .\r\nنيز در دفاع از سرخس در برابر حملهء محمد امين خان « 3 » شاه خوارزم به اقداماتى دست زد .\r\nوقتى سام خان وفات يافت پسرش خان بابا خان خردسال بود . خان بابا خان تحت نظارت عمويش به رياست گماشته شد و امير حسين خان جوانترين برادر سام خان نيز به عنوان نايب الحكومة تعيين گرديد . اين شخص به زودى تمام قدرت را به دست گرفته و خود را رئيس و حاكم خواند . ناصر الدين شاه در راه بازگشت از اولين سفرش به خراسان در سال 1867 م . ، لقب شجاع الدوله را به وى اعطاء نمود .\r\nامير حسين خان به سال 1893 م . درگذشت و بعد از او پسر دومش و حاكم فعلى محمد ناصر خان قدرت را بدست گرفت . برادر بزرگتر محمد ناصر خان كه عبد الحسين خان نام داشت در حدود سى سال پيش در اثر ابتلاء به بيمارى و با درست يكسال قبل از مرگ پدرش ، در تهران درگذشت و پسرى 14 ساله از وى بجاى ماند .\r\nمحمد ناصر خان عنوان پدرش يعنى شجاع الدوله را نيز بدست آورد . اما مدتى بعد از ديدار من از اين ناحيه محمد ناصر خان نيز از رياست بر كنار و برادرزاده‌اش خان بابا خان مظفر السلطنه پسر سام خان كه در اين زمان چهل سال داشت بجاى وى زمام امور را بدست\r\n\r\n\r\n","description":"","footnote":"\r\n- رجال ايران .\r\n( 1 ) - محمد حسن خان پسر اللهيار خان آصف الدوله بسال 1262 ه . ق در اواخر سلطنت محمد شاه به بهانهء ستيزه با حاج ميرزا آقاسى صدر اعظم در خراسان علم طغيان برافراشت و مشهد را تصرف كرد و متولى آستانقدس را بكشت و اشياء طلاى آستانه را آب كرد و بنام خود سكه زد . بعد از جلوس ناصر الدين شاه ، فتنه و آشوب وى بامر ميرزا تقى خان امير كبير و توسط سلطان مراد ميرزا حسام السلطنه فاتح هرات سركوب گرديد . سالار و پسرش امير اصلان خان هر دو در مشهد بقتل رسيدند . ص 710 ، فرهنگ فارسى معين ، بخش اعلام .\r\n( 2 ) - كهندل خان حاكم قندهار و برادر امير دوست محمد خان است كه خاندان آنها سالها بر افغانستان حكومت كردند . تبار محمدزائى دارند كه شعبه‌اى از طايفه باركزايى است . ص 371 تاريخ رجال ايران تأليف مهدى بامداد و ص 95 تاريخ روابط بازرگانى و سياسى ايران و انگليس تأليف ابو القاسم طاهرى از انتشارات انجمن آثار ملى .\r\n( 3 ) - اين شخص محمد رحيم خان است كه با فتح خان وزير شاه محمود حاكم كابل ( از طايفه سدوزايى قوم درانى ) همدست شدند ولى از سپاهيان ايران شكست خوردند كه در اين جنگ اسمعيل خان سردار دامغانى سهم بزرگى داشت ص 370 تاريخ رجال ايران تأليف مهدى بامداد .\r\n","page_name":" 167 ","page_number":183},
  {"content":"\r\n\r\nگرفت اين وضع مدت زيادى به طول نيانجاميد . محمد ناصر خان ثروت خيلى زيادترى در اختيار داشت و توانست در اواسط سال 1895 م . بار ديگر قدرت را بدست آورد .\r\nاز قوچان به فرخان « 1 » ده ميل آنطرفتر در پايين دره رفتيم . از سه دهكده عبور كرديم كه تمامى در اثر زلزله آسيب ديده و مجددا بازسازى شده بودند . اثرات زلزله در نزديكى فرخان ديگر مشاهده نمىشد . فرخان بطور كلى مصون از صدمات زلزله بجاى مانده بود . در اينجا سردار نور محمد خان نيز كه از طرف حاكم مأمور همراهى ما تا مرز شده بود به ما ملحق گشت . او رياست چهارصد خانوار را بر عهده داشت كه رضا قلى خان به اخال كوچ داده بود و در ازاى سهميه‌اى برابر با 80 سوار در نيروى نظام دولت سه دهكدهء وى را از دادن ماليات معاف كرده بود .\r\nدر وسط اولنگ يا چمن ليلى چادرها را برافراشتيم . ناحيه‌اى بود كاملا پوشيده از سبزى كه قوچان تمامى علوفهء مورد نياز خود را از آن تأمين مىكرد . مىگفتند علفهاى اينجا تا 90 سانتيمتر قد مىكشند كه آنها را مىچينند و به اندازهء معينى مىتابند و بعد از خشك كردن بر پشت الاغ‌ها به شهر حمل مىكنند . در وسط چمن مقدار زيادى علوفه را چيده و انباشته كرده بودند و در زمين‌هاى اطراف نيز تعدادى از بهترين احشام و دام به چرا مشغول بودند .\r\nلغت چمن را در ايران و افغانستان زياد استعمال مىكنند . دقيقا نمىتوان گفت كه چه كلمه‌اى به درستى مىتواند مفهوم آن را بيان كند ، گاهى اوقات از لغات مرتع يا چراگاه براى ترجمهء آن استفاده مىشود كه اينها نيز صددرصد رسا نيستند .\r\nدر اين سرزمين‌هاى نسبتا خشك مردم به غير از كشتزارها ، سبزى ديگرى نمىشناسند « 2 » . مگر در محل‌هايى كه آب به وفور يافت شود و زمين كشاورزى نيز به اندازهء كافى باشد . در اين صورت اگر آب زيادى هم اضافه بر مصرف كشت و كار باشد و زمين‌هاى بىحاصل را نيز براى تمام مدت سال دربرگيرد . به مرور ايام تمامى زمين‌هاى زير آب به علفزار تبديل مىشود كه آن را چمن مىنامند . اين چمن زمين‌هاى وسيعى را در برمىگرفت و يكى از مراتع و مناظر ديدنى قوچان و حوالى آن بود .\r\nچمن معمولا در اختيار حاكم است يا بدولت تعلق دارد و مردم عادى نمىتوانند\r\n\r\n\r\n","description":"","footnote":"\r\n( 1 ) - دهى است از دهستان كهنه فرود شهرستان قوچان . فرهنگ آبادىهاى ايران . جلد 21 .\r\n( 2 ) - اين نظر مؤلف كتاب دور از واقعيت است . از ازمنهء بسيار گذشته مردم اين آب و خاك با انواع سبزى ، گل و گياه و درخت آشنائى كامل داشته‌اند . طب سنتى ايران پايه‌اش بر گل و گياه نهاده شده است . كتاب صيدنه تأليف ابو ريحان بيرونى بهترين دليل بر اين مدعا است .\r\n","page_name":" 168 ","page_number":184},
  {"content":"\r\n\r\nمالك آن باشند . پس فقط افراد خاص و معدودى مىتوانند از چمن استفاده كنند . از آنجا كه حاكم قدرت كافى را داراست مىتواند تغييراتى در چگونگى و نحوهء بهره‌بردارى از چمن بدهد . براى مثال در كويته چمنى كه هم‌اكنون بعنوان زمين بازى و برگزارى مسابقات و انواع تفريحات مورد استفادهء انگليسىهاست از طرف خان كلات به سر رابرت سندمن « 1 » بخشيده شده است و از اينروست كه نسل‌هاى انگليسى هم‌اكنون از آن بطور آزادانه براى فضاى سبز و محل تفريح استفاده مىكنند .\r\nبعد از چمن با عبور از ميان تپه‌ها به كوران رسيديم و در آنجا در محلى بين دو دهكده كه يكى ترك و ديگرى كردنشين بودند اردو زديم . از اينجا بايد 600 متر به ارتفاع ما افزوده مىشد تا به بالاى گردنه مىرسيديم و بعد هم 420 متر از ارتفاع ما كاسته مىشد تا به درهء اوغاز درمىآمديم . اين دره بسيار سرسبز و حاصلخيز به نظر مىرسيد و داراى 6 دهكده بود كه هريك به بكى « 2 » تعلق داشت . آنها به ديدار ما آمدند . در راه به تعدادى الاغ كه بار آنها چوب درخت عرعر بود برخورديم كه آنها از تكمران « 3 » به سوى بازار قوچان در حركت بودند . در اينجا با ملايى آشنا شدم كه ستوان كنينگهام « 4 » را در طول سفرش به اين قسمت از مرز در يكى دو سال پيش ، همراهى كرده بود . خدمتكاران من نيز به افتخار وى ترتيب شام خوبى را دادند .\r\nگله‌داران اين ناحيه زمستان‌ها دامهاى خود را در قلمرو روس به چرا واميداشتند و براى اين كار مبلغى حدود 10 تا 15 قران به ازاى هر 100 گوسفند به روسها مىپرداختند .\r\nتخم‌مرغ ، مرغ ، روغن و اقلام ديگر از اين قبيل جملگى براى فروش به عشق‌آباد صادر مىشد . آنها مىگفتند كه در گذشته اين اجناس را به قوچان برده و در آنجا به فروش مىرساندند ، اما از آنجا كه ايرانيان ارزان مىخريدند و سعى داشته‌اند تا سرشان را كلاه بگذارند ، از اين كار منصرف شده و در حال حاضر ترجيح مىدهند تا اجناس خود را در روسيه بفروشند .\r\nبعد از اوغاز در جهت شمال غرب از دامنه تپه‌ها بالا رفتيم تا اينكه 300 متر ديگر به ارتفاع ما افزوده شد و به بالاى يك كتل كه عبور از آن كار ساده‌اى بود رسيديم . سپس به سمت پايين و به سوى درهء تگمران سرازير شديم . ارتفاع اين قسمت 1680 متر بود و كلا\r\n\r\n\r\n","description":"","footnote":"\r\n( 1 ) -  Sir , Robert . Sandeman  .\r\n( 2 ) - يك مخفف بيك است بمعنى بزرگ و در آخر اسماء تركى مىآيد به جهت تكريم و تعظيم و در رديف خان باشد . ص 194 لغت‌نامه دهخدا از حرف ب .\r\n( 3 ) - مركز دهستانى است به همين نام در شهرستان شيروان استان خراسان . فرهنگ آبادىهاى ايران .\r\nجلد 21 .\r\n( 4 ) -  Conyngham  .\r\n","page_name":" 169 ","page_number":185},
  {"content":"\r\n\r\n400 خانوار در آن ساكن بودند . دسته‌هاى زيادى از كبوترهاى چاهى به چشم مىخورد و از پرندگان ديگر خبرى نبود . دوازده ميل آنطرف‌تر به ميلان‌لو « 1 » رسيديم كه هواى آن بسيار عالى و فضاى آن نيز پر از سبزى و زيبايى بود .\r\nبلوك جيرستان كه ما الآن در آن بوديم . 15 دهكده را شامل مىشد و جمعا 400 خانوار كرد در آن زندگى مىكردند ، تمام اين دهكده‌ها با درختان بيد ، گردو ، زردآلو و بخصوص گلابى احاطه شده بود .\r\nيكى دو ميل مانده به ميلان‌لو به محلى بنام چىورمه « 2 » رسيديم . چىورمه دهكدهء كوچكى بود كه حدود 40 خانوار رانده شده از فيروزه در آن زندگى مىكردند . فيروزه يك دهكدهء مرزى متعلق به ايران بوده كه طبق توافقنامه‌اى دولت ايران آن را با دهكدهء ديگرى واقع در مرز قفقاز معاوضه كرده بود « 3 » . دولت روس اين دهكده را به منظور فراهم نمودن امكانات درمانى و رفاهى ناحيه عشق‌آباد بسيار خواستار بود . از شرايط آمده در اين توافقنامه اين بود كه سكنهء ايران بايد اين دهكده را تخليه كنند و روسها نيز بعد از تصاحب آن لازم است افرادى غير تركمن را در آن مستقر سازند . مردم اخراج‌شده از اين دهكده بسيار معترض و گله‌مند بودند . آنها مىگفتند كه فيروزه يك بهشت كوچك خاكى بود .\r\nما با اين مردم كه مجبور به ترك خانه‌هاى خود شدند احساس همدردى مىكنيم ، اما روسهاى ساكن عشق‌آباد نيز كه در حال تلف شدن و از بين رفن بودند به چنين احساس همدردى نياز داشتند . تنها راه چاره اين بود كه دهاتىهاى ساكن فيروزه به نفع قدرت مسلم در اين منطقه از منافع خود چشم بپوشند . دولت ايران سعى كرد تا به نحوى يكسان و برابر زيان وارده به اين مردم را جبران كند اما به نظر مىرسد كه اين اقدامات در حدى نبوده است كه رضايت آنها را جلب كند . شاه دستور داد تا به هر خانوادهء اخراجى ده تومان ( 2 پوند ) نقد ، 2 خروار جنس معادل ( 1298 پوند ) بپردازند و تا آنجا كه من مىدانم اين كار هم انجام شد اما باز رضايت مردم حاصل نشده است .\r\nاز ميلان‌لو راهى مستقيم و قديمى به عشق‌آباد وجود داشت . به مردم زيادى از اهالى شيروان برخورديم كه مرغ و تخم‌مرغ را براى فروش به عشق‌آباد مىبردند . هيچيك از آنها رواديد نداشتند اما مقامات مرزى روس چون به نفعشان بود به آنها اجازه مىدادند تا با\r\n\r\n\r\n","description":"","footnote":"\r\n( 1 ) - ميلان‌لو دهى است از دهستان جيرستان شهرستان قوچان . فرهنگ‌هاى آباديهاى كشور . جلد 21 .\r\n( 2 ) -  Churma  - اين دهكده در محل بدين صورت ( چى - ور - مه ) با سه سيلاب خوانده مىشود كه دهى است از دهستان جيرستان . در فرهنگ‌هاى جغرافيائى هم به صورت چورمه آمده است كه متاسفانه ضبط آن درست نيست .\r\n( 3 ) - اين نظر مؤلف هم صحيح نيست . فيروزه را كه گرفتند هيچ ، از قفقاز نيز چيزى به ايران ندادند .\r\n","page_name":" 170 ","page_number":186},
  {"content":"\r\n\r\nآزادى كامل به اين سو و آنسوى مرز آمد و شد كنند .\r\nاز شيب تندى در دامنهء تپه‌هايى كه جيرستان را از شمال به دهكده سرانى « 1 » وصل مىكرد ، 12 ميل بالا رفتيم . و ارتفاع ما در بالاى تپه‌ها 570 متر افزايش يافت . با اين حساب ارتفاع گردنه كلا به 2210 متر مىرسيد ، به اين گردنه به زبان تركى ينىقرا « 2 » و به فارسى خرپران « 3 » مىگفتند كه با وضعيت كلى آن هم مناسبت كامل داشت . راه بسيار دشوارى بود اما افراد ديگر خبره شده بودند ، آنها مانند هندىها هريك اسب يا قاطر خود را در حالى كه دم آن را بدست داشت هدايت مىكرد . مانند مارى بزرگ بدور تپه پيچيديم . و در كمترين زمان ممكن و حد اقل خستگى به بالاى تپه رسيديم .\r\nاز فراز تپه‌ها ، قله‌هاى كوه كه در سمت جنوب واقع شده بودند ، منظرهء بسيار زيبايى داشتند . هرچند كه رشته‌كوهى كه به طرف شمال كشيده مىشد و به آن چوپان مىگفتند تا حدى جلوى ديد را سد مىكرد ، اما تمامى بلندىهاى اين رشته‌كوه و همچنين پايين دره و در فاصلهء بين اين رشته‌كوه و رشته‌كوه ديگر را انبوه درختان سروكوهى و دامنهء كوهها را علف‌هاى بلند پوشانده بود . به نحوى كه يكى از مناظر بسيار زيباى اين منطقه را در جلوى ديد مىنهاد .\r\nبه طرف دامنهء شمالى ، شيب در بعضى نقاط بسيار تند بود بعد از آنكه از كنار يك صخرهء بزرگ در 4 ميل آنطرف‌تر به سمت پايين سرازير شده و به بستر رودخانه نزديك شديم ؛ ديديم كه مسير دره بطور ناگهانى در اثر ريزش كوه كه شايد خيلى وقت پيش اتفاق افتاده بود بسته شده است . به سختى از روى اين تودهء خاك و سنگ عبور كرديم . پايين‌تر كه آمديم ديديم راه در چند نقطه به همين نحو مسدود شده است . عبور از آخرين تودهء خاك و سنگ كه شيب بسيار تندى داشت به سختى انجام گرفت .\r\nارتفاع سرانى 1370 متر بود كه در مقايسه با بالاى گردنه 840 متر از آن كاسته شده بود ، در دهكده فقط 35 خانوار كرد زندگى مىكردند كه همگى نيز نسبت به دولت ايران بخاطر رفتارش در قبال فيروزه معترض و خشمگين بودند . شايد اگر فيروزه همراه با سكنه‌اش بدولت روس تسليم مىشد وضع از اين هم بدتر مىشد . مرز جديد روسيه با ايران بعد از تسليم فيروزه هنوز مشخص نشده بود و سرانىها نيز از اين بيم داشتند كه نكند به سرنوشت برادرانشان در فيروزه گرفتار شوند . مىگفتند روسها بدين‌جا آمده و تمامى\r\n\r\n\r\n","description":"","footnote":"\r\n( 1 ) - سرانى دهى است از دهستان جيرستان شهرستان قوچان . متأسفانه اين دهكده در فرهنگ آباديهاى كشور جلد 21 كه مربوط به آستان خراسان است نيامده است ولى در فرهنگ آبادىهاى ايران تأليف دكتر مفخم جزو قوچان ضبط شده است .\r\n( 2 ) -  Yanikara  .\r\n( 3 ) -  Kharparan \r\n","page_name":" 171 ","page_number":187},
  {"content":"\r\n\r\nچشمه‌ها را مورد بازرسى قرار داده‌اند و سپس گفته‌اند كه اين چشمه‌ها از فيروزه مىآيند و چون آن دهكده حالا ديگر متعلق به روسهاست . اين چشمه نيز به آنها تعلق دارد . روسها در حال حاضر مشغول القاء كردن اين فكر در اذهان عموم مردم اين ناحيه هستند كه تمام آبها و چشمه‌هاى موجود در دامنه‌هاى شمالى متعلق به روسهاست و لذا اين نواحى نيز بايد به تصاحب روسها درآيد . مردم هم احساس مىكنند كه چنين واقعه‌اى رخ خواهد دارد و آنها نيز سرنوشتى همانند ساير برادران خود در فيروزه پيدا خواهند كرد .\r\nروز بعد با پيمودن 8 ميل ديگر به سوى غرب به دهكدهء خيرآباد « 1 » كه در حاشيهء فلاتى مرتفع قرار گرفته بود رسيديم . از فراز تپه‌هاى پست و بلند و باصفائى عبور كرديم كه كبك‌هاى زيادى در اطراف ما به پرواز مشغول بودند .\r\nخيرآباد دهء كوچك و بسيار كثيفى است كه فقط چند كلبه در آن وجود دارد . اين ده در چند قدمى مرز روسيه قرار گرفته و در آن 25 خانوار كرد و ترك زندگى مىكردند .\r\nبه نظر مىرسيد كه در زمستان بسيار برف‌گير و راه آن مسدود باشد . خان ده همراه با شش يا هفت سوار به استقبال ما آمد ، قلعه‌اى كه خان در آن سكونت داشت . چند سال پيش به دست عبد الحسين خان پسر بزرگ شجاع الدوله فقيد به عنوان نشانه‌اى از مخالفت يا رويارويى با پدرش به آتش كشيده شد ، اما چندى بعد مجددا بازسازى گرديد .\r\nزمانى كه روسها خيرآباد روس را اشغال كردند . دولت ايران نيز در اين قسمت از مرز اقدام به ايجاد يك پست مرزى نمود . بدين‌ترتيب قلعه‌اى محصور كه 36 متر مربع مساحت داشت از گل و يك پى سنگى بنا نهاده شد . اين قلعه هيچگاه از نظر افراد نظامى تجهيز نشده و تقريبا رو به ويرانى نهاده بود . در اين بنا ، در حال حاضر مأمور گمرك كه مسئوليت جمع‌آورى ماليات ، كالاهايى در راه بجنورد به عشق‌آباد را كه از اينجا مىگذشت به عهده داشت مستقر شده بود .\r\nاين يكى از نشانه‌هاى متعدد اين واقعيت است كه حكومت ايران وقتى كارى را شروع مىكند بندرت آن را به پايان مىرساند و از آن بهره‌بردارى مىكند . تعداد بيشمارى از اين بناها در ايران وجود دارد ، بدون اينكه هرگز از آنها استفاده‌اى شده باشد . اينها رو به ويرانى مىگذارد تنها نشانه‌هاى است از ثروت و نيروى انسانى كه بىمورد و بىجهت به هدر رفته است .\r\nخيرآباد روس كه در يكى دو ميل شمال دهكدهء ايرانى قرار داشت ، بسيار لخت و عور به نظر مىرسيد . خانه‌ها روى زمينى هموار قرار گرفته بود بدون آنكه درختى به چشم بخورد\r\n\r\n\r\n","description":"","footnote":"\r\n( 1 ) - خيرآباد دهى است از دهستان قوشخانهء شهرستان قوچان . فرهنگ آبادىهاى كشور . جلد 21 .\r\n","page_name":" 172 ","page_number":188},
  {"content":"\r\n\r\nيا ديوارى آنها را احاطه كرده باشد . آنچه ديده مىشد فقط چند خانهء سفيد يك طبقهء دراز بود بدون اينكه ايوان يا حياطى داشته باشد و همچنين يك خانهء بزرگ با نماى قرمز ، دو يا سه خانهء كوچكتر ، يك اصطبل براى اسبها و دو يا سه چادر نمدى تركمن . مىگفتند كه اين دهكده بسيار كم‌آب است و كشت و زرعى در آن نمىشود ، فقط چند خانوار كشاورز روس كه به آنان موژيك « 1 » مىگفتند ، در اينجا ساكن بودند . اينان مردمى دامدار بودند ، نه كشاورز ، يك نفر ترك نيز به مغازه‌دارى مشغول بود ، چند تركمن چيگيتز « 2 » نيز در آنجا زندگى مىكردند . در اين ده هيچيك از ما يحتاج زندگى يافت نمىشد و اين مردم آنچه را كه لازم داشتند از دهكده‌هاى مجاور ايرانى فراهم مىكردند .\r\nمردم دو كشور در اين منطقه رابطهء بسيار نزديك و دوستانه‌اى با هم داشتند . حتى ساكنان دهكده‌هاى ايرانى از اينكه مردم خيرآباد روس در وضعيت دشوارى هستند براى آنان متأسفند و از اين بابت خوشحال و راضى نيستند .\r\nاختلاف دما در تابستان بين دو محل عشق‌آباد و خيرآباد بسيار زياد بايد باشد . چون ارتفاع عشق‌آباد 240 متر بود حال آنكه دستگاه من ارتفاع خيرآباد را 2040 نشان مىداد .\r\nاواخر سپتامبر بود و هوا هم سرد به نظر مىرسيد . در ساعت 10 صبح دما 17 درجه سانتىگراد ، 4 بعد از ظهر 16 درجه سانتىگراد و 9 شب 7 درجه سانتىگراد بود .\r\nاز خيرآباد به بعد راه ما به سمت جنوب و به سوى ينگه‌قلعه « 3 » مركز قوش‌خانهء قوچان مىافتاد . 270 متر ديگر پايين آمديم تا به ابتداى دشتى كه در آن دهكدهء زيدر « 4 » قرار داشت رسيديم . خان جوان دهكده بسيار گرم از ما استقبال كرد . از ما خواست تا توقفى كرده و صبحانه را با وى صرف كنيم كه متأسفانه نتوانستيم قبول كنيم . كمى در مورد شكار در اين ناحيه صحبت كرديم . خان مىگفت كه شكار در اين ناحيه بسيار اندك و تقريبا كمياب است . در خيرآباد مقدار زيادى شاخ بز كوهى ديدم كه بعضى از آنها نيز از نوع عالى بود . به نظر مىرسيد كه اين شكار در حوالى اين ناحيه بوفور يافت مىگرديد ، فقط در عرض فاصله‌اى كوتاه خصوصيات محلى بسيار تغيير كرده بود . به نحوى كه اصلا اينجا با خيرآباد قابل مقايسه نبود . به جاى دامنهء با شيب تند و صخره‌اى و جنگل‌هاى انبوه شرق سرانى به زمينى باز و بدون درخت و مستعد براى كشاورزى برخورديم .\r\nراه ما از چنين سرزمينى با اين خصوصيات مىگذشت . 390 متر ديگر از ارتفاع ما كاسته شد تا اينكه به ينگه‌قلعه رسيديم . در اينجا حاكم قوش‌خانه با من ديدار كرد . مردى\r\n\r\n\r\n","description":"","footnote":"\r\n( 1 ) -  Moujiks  .\r\n( 2 ) -  Jigits  .\r\n( 3 ) - ينگه‌قلعه دهى است از دهستان قوشخانهء شهرستان قوچان ، فرهنگ آبادىهاى كشور . جلد 21 .\r\n( 4 ) - زيدر دهى است از دهستان قوشخانهء شهرستان قوچان . مأخذ فوق .\r\n","page_name":" 173 ","page_number":189},
  {"content":"\r\n\r\nبود بسيار خوش‌برخورد و موافق و شام را نيز با او صرف كرديم . قوش‌خانه حدودا سى و سه دهكده را كه در مرز روسيه قرار داشتند شامل مىشد ، سرانى در شرق ، گيفان « 1 » در غرب و بجنورد نيز در سمت جنوب كه 16 ميل آنطرفتر به آن برخورديم .\r\nسه ميل بعد به اولين دهكده در بجنورد كه چهار برج « 2 » نام داشت و بر فراز تپه‌هايى قرار گرفته بود رسيديم . تمام اهالى جمع شده بودند تا بيرون از دهكده ما را تماشا كنند . مردمى مؤدب و بافرهنگ بودند و مهمان‌نوازى خود را به هر طريق كه بود به ما نشان دادند . بسيار اصرار داشتند كه صبحانه را با آنها بخوريم . بچه‌ها نيز در بيرون لول مىخوردند و در خاك و خل مىگشتند و از اين كار سرشار از شادى بودند . از آنها جدا شده و در سرازيرى به سمت چادرهايى كه در درهء گرم‌خان 9 ميل آنطرف‌تر برايمان مهيا شده بود به راه افتاديم .\r\nدرهء بعدى كه به آن رسيديم چشمه‌اى داشت پرآب و مملو از ماهى ، كه آن را عزيز « 3 » مىخواندند . گفته مىشد كه اين چشمه به سيدى تعلق دارد . لذا ماهيان درون آن نيز از صيد شدن مصون بودند و كسى با آنها كارى نداشت .\r\nدر گرم‌خان بايد اترك را از روى پلى چوبى قطع مىكرديم . در اينجا كناره‌هاى رود بلند و شيب تندى داشت . و پهناى آن به 5 / 7 تا 9 متر و عمق آن به 30 سانتيمتر مىرسيد .\r\nبيگ گرم خان بيرون آمده بود تا به ما خوشامد گويد . دستورى داشته است از سهام الدوله و در آن از وى خواسته شده بود تا نهايت همكارى را با ما بكند . تمام دهاتىها جمع شده و با ما به گرمى سلام و احوالپرسى مىكردند . به نحوى كه از بودن ميان كردهاى شاديلو ، احساس اطمينان خاطر به ما دست داده بود .\r\nگرم‌خان درهء كوچك و هموارى بود كه شش يا هفت دهكده را شامل مىشد كه جمعا 150 خانوار در آن‌ها زندگى مىكردند و ارتفاع آن از سطح دريا به 900 متر مىرسيد .\r\nاين ناحيه به خوبى از جانب اترك آبيارى مىشد . شروع به ماهيگيرى كردم ولى آب آنقدر گل‌آلود بود كه نتوانستم چيز زيادى بگيرم . يكى از ماهىهايى كه گرفتم حدود 900 گرم وزن داشت و داراى فلس بود و با ماهىهايى كه تاكنون در رودهاى بسته گرفته بودم بسيار متفاوت بود .\r\n\r\n\r\n","description":"","footnote":"\r\n( 1 ) - گيفان دهى است از بخش قوشخانه شهرستان قوچان . فرهنگ آبادىهاى ايران . جلد 21 .\r\n( 2 ) - چهار برج دهى است از دهستان گرمخان شهرستان بجنورد . مأخذ فوق .\r\n( 3 ) - مقصود اين چشمه نظر كرده است و كسى حق ندارد ماهىهاى درون آب اين چشمه را صيد كند . م .\r\n","page_name":" 174 ","page_number":190},
  {"content":"\r\n\r\n\r\nبخش سيزدهم بجنورد\r\nدوم اكتبر سال 1894 م . به بجنورد رسيديم . راه ما از روى تپه‌هايى كوتاه به طرف جنوب غرب گرم‌خان « 1 » پيش مىرفت . تا اينكه به رودخانه بجنورد رسيدم . در اينجا رود 3 متر عرض و 60 سانتيمتر عمق داشت . دنبال اين رود را گرفتيم و از ميان تپه‌ها عبور كرديم تا به بجنورد رسيديم . هنگام شروع حركت بارش باران نشانه فرا رسيدن زمستان بود آغاز شد ، و ما را خيس كرد . دو ميل به شهر مانده ، سرهنگ سلطان قلى خان حاكم گرگان با تعداد شصت قزاق كرد بجنوردى ، يك درشكهء چهاراسبه و يك اسب يدك براى خوشامدگويى به ما ايستاده بود . سهام الدوله تعدادى از كردهاى طايقهء خويش را انتخاب و آنان را به رسم و تقليد از روسها تربيت كرده ، و لباس پوشانده و آنان را قزاق ناميده بود . اينان كه لباسى همانند قزاقان به تن داشتند ، تفنگ‌هاى بردن « 2 » بر دوش مىگرفتند و اسبهايى از نژاد تركمن گوكلان را كه جثه‌هايى كوچك داشتند سوار مىشدند . سلطان يا ريسالدار با لباس و حمايل نشان‌هاى روسى هيبت بسيار داشت .\r\nسهام الدوله محبت كرده و خانهء خود را كه درون باغ بزرگ و زيباى وى قرار داشت براى پذيرايى از ما آماده كرده بود . اما چادرهاى ما از قبل در چمنى واقع در شمال اين باغ برپا شده بود و براى اينكه به ساير افراد نزديك باشم ترجيح دادم تا در همان چادرها مستقر شوم .\r\n\r\n\r\n","description":"","footnote":"\r\n( 1 ) - دهكده‌اى است از دهستان گرم‌خان شهرستان بجنورد . فرهنگ آباديهاى كشور ، جلد 21 .\r\n( 2 ) -  Barden  .\r\n","page_name":" 175 ","page_number":191},
  {"content":"\r\n\r\nبلافاصله بعد از رسيدنم به اردوگاه ، قاصدى از طرف حاكم آمد و از ما خواست تا به حاكم براى ديدار وقت بدهيم . ساعت 4 بعد از ظهر را وقت مناسبى يافتم . حاكم سر وقت حاضر شد . مردى 57 ساله و بسيار خوش‌برخورد و مؤدب بود . او درون درشكه‌اى و بدون هيچ همراهى ، بر خلاف آنچه در ايران معمول است به ديدار ما آمد . صحبت ما با يكديگر در مورد بجنورد و مردمش به درازا كشيد .\r\nاو ميگفت كه قسمت شمال قلمرو وى منطقه‌اى كم‌جمعيت و ناامن است و به من توصيه مىكرد كه در آن ديار به سفر نپردازم ، كه در غير اين صورت او نمىتواند زندگى و امنيت ما را تضمين كند . سپس قول داد تا مسير مناسبى را كه از دهكده‌هاى امن عبور مىكرد بما نشان دهد .\r\nقسمت شمالى قلمرو بجنورد كه در همسايگى تركمن‌هاى گوكلان و يموت قرار داشت ، تقريبا بطور كلى ناشناخته بود . از اينكه مىخواستم از آن منطقه ديدن كنم بسيار نگران بودم . حاكم خوش‌قول بود و روز بعد كه به ديدار او رفتم ، مسيرى را كه بر روى كاغذ آورده بود به من داد . او با اطمينان مىگفت كه يموت‌ها مردمى جنگجو هستند و غير ممكن است كه من بتوانم به سرزمين آنها نزديك شوم ، حتى خيلى به سختى توانستم اجازهء ديدن گوگلان‌ها كه مستقيما تحت نظارت و رياست وى بودند كسب كنم .\r\nديدار خوبى بود ، راجع به خيلى مسائل توانستم صحبت كنم و چيزهاى جديد و جالبى را نيز شاهد بودم . وقتى به نزديك دروازه رسيدم ، ديدم يك گارد قزاق كرد همراه با گروهى كه براى خوشامدگويى ما آمده بودند ، در انتظار به سر مىبرند .\r\nدر پايين پله‌هاى عمارت پسر دوم حاكم سرتيپ سليمان خان و پسر چهارم وى سرتيپ حبيب إله خان به ما خوشامد گفتند و در طبقهء بالا در اتاق پذيرايى كه مشرف به دروازه بود حاكم و پسر سوم وى كه به نظر مىرسيد جانشين وى باشد ، ميرپنج عزيز إله خان كه به وى ايلخانى هم مىگفتند در انتظار ما بودند .\r\nديوارها با تعدادى نقشه تزئين شده بود . رئيس به كره‌اى كه روى ميز وى قرار داشت و در سال 1872 م . از طرف كاپيتان‌هان . جورج . نپير به وى هديه شده بود ، اشاره كرده و آن را به من نشان داد . ظاهرا به جغرافى علاقه داشت و به خوبى گوشه و كنار قلمرو تحت فرمان خود را مىشناخت و با مردم تحت رياست خود كه بالغ بر 15000 خانوار بودند ارتباط نزديكى داشت .\r\nاتاق پذيرايى از شمعدان‌ها و آئينه‌هاى زيبا پوشيده شده و كف آن نيز با قالىهاى قلاب‌دوزىشده ابريشمى رشتى فرش شده بود . در پشت اين اتاق نارنجستانى بود كه سقف آن با ورق‌هاى آهنى پوشيده شده بود . اين سقف را براى حفظ درختان نارنج در برابر\r\n\r\n","description":"","footnote":"","page_name":" 176 ","page_number":192},
  {"content":"\r\n\r\nيخ زدن و سرماى زمستان بر روى آنها زده بودند . بر روى ديوار پوست‌هاى پلنگ ، ببر ، خرس و دو پوست گربهء وحشى و پوست چند حيوان ديگر كه در جنگل‌هاى شمالى اين ناحيه يافت مىشود ، آويزان كرده بودند . از اينكه بايد در اين ناحيه سفر مىكردم كمى نگران بودم . مىگفتند ببر و پلنگ به وفور يافت مىشوند . رئيس دو پلنگ ، يك جفت بز كوهى و يك آهوى نر داشت كه مىگفتند اهلى نيستند و در همين نزديكى زندگى مىكنند .\r\nببر را پسر دوم رئيس ، سليمان خان شكار كرده بود . محلى را كه اين ببر در آن شكار شده بود به من نشان دادند و سپس چگونگى محاصرهء حيوان در بين علف‌ها و سرانجام بدام انداختن و از پا درآوردن آن را برايم تعريف كردند . جالب‌ترين پوستها در نظر من ، پوست‌هاى خرس و گربهء وحشى بود كه مىگفتند در اين ناحيه بندرت يافت مىشود .\r\nپوست خرس در اندازه‌هاى معمول هندى بود . پايين آن به رنگ قهوه‌اى روشن و بالاى آن سفيد و خاكسترى بود . گربهء وحشى از اندازهء نوع قرمز بومى هندوستان بزرگتر بود و رنگى قهوه‌اى كمرنگ ، با لكه‌هاى سياه شبيه به پوست پلنگ ، اما بزرگتر ، با گوشهايى دراز و دم كوتاه و چسبنده داشت ، تاكنون چنين پوست‌هايى را در شرق نديده بودم .\r\nدر طول روز رئيس تلگرافخانه و كارگزار به ديدارم آمدند . مسئوول تلگراف كه نايب سرهنگ بود ، به نظر نمىرسيد كه آدم پركارى باشد . شب قبل باران باريده و تمامى قله‌هاى كوه را برف پوشانيده بود و در نتيجه خط تلگراف كه از بجنورد به قوچان مىرفت دچار نقص شده و كار نمىكرد . در اين خط سيم‌ها اصلا عايقكارى نشده و فقط با ميخ به تيرهاى چوبى وصل شده بود . بدين ترتيب هرگونه تغيير كوچكى در شرايط آب و هوا روى خط اثر گذاشته و آن را از كار مىانداخت . مىگفتند مأمور اسب‌سوارى كه مسئوليت حفاظت و تعمير آن را بر عهده داشت و وى را غلام صدا مىكردند مدت زمانى پيش وقتى مىبيند كه قيمت چوب براى ساختمان در قوچان به شدت بالا رفته است ، تعدادى از تيرهاى تلگراف را مخفيانه درآورده و به صورت قاچاق مىفروشد . در چنين شرايطى شايد انتظار درست كار كردن خط نيز بىمورد و بىجا باشد .\r\nكارگزار از خدمتگزاران ديرين دولت بود . كار خود را از معاونت پدر كه كارگزار بوشهر در زمان جنگ 1857 م . ايران بوده است آغاز مىكند . دختر وى با پسر دوم رئيس يعنى سليمان خان ازدواج كرده بود . سليمان خان و برادر بزرگترش نصرت الله خان به ترتيب 22 و 24 سال داشتند . مادرانشان از تركمن‌هاى طايفهء گوكلان بودند و به نظر مىرسيد كه آنقدر كه بايد و شايد ارتقاء داده نشده و پست‌هاى مهم را بدست نگرفته‌اند .\r\nاينان فقط سرتيپ بوده و ديگر هيچ . حال آنكه برادر سوم كه كوچكتر از آنها نيز بود براى\r\n\r\n","description":"","footnote":"","page_name":" 177 ","page_number":193},
  {"content":"\r\n\r\nجانشينى پدر انتخاب شده بود . او كه عزيز الله خان ناميده شده بود فقط 16 سال داشت . او را ايلخانى مىگفتند و شاه نيز عنوان ميرپنج را به وى اعطاء كرده بود .\r\nمىگفتند كه سليمان خان تنها كسى است كه رئيس در مورد رتق و فتق امور مردمى به وى محتاج است . براى مثال اگر شورشى يا حمله‌اى رخ مىداد اين سليمان خان بود كه به پىگيرى مسأله و دفع هجوم وارده مأمور مىگشت . سليمان خان كه مىديد بايد بيشترين زحمت را بكشد و در همين حال نيز مقامى كمتر و پايين‌تر از برادر كوچكتر خود داشته باشد ، بسيار ناراضى بود و در سر اين فكر را مىپروراند كه از ايران رفته و به خدمت روسها درآيد . حالا بعد از رفتن من دقيقا چه شد نمىدانم . اما شنيدم كه يكسال بعد يا كمى هم بيشتر سليمان خان از پدرش اجازه گرفت تا براى مداوا به عشق‌آباد برود . بدين‌ترتيب او از ايران خارج شده و بلافاصله به سنت پطرزبورگ رفت و تا سال 1897 م . ديگر به ايران بازنگشت . در مراجعت او به مشهد آمد و يك شب را شام با من بود . تلگرامى از پدرش به دستش رسيد كه او را به بجنورد فراخوانده بود . او نيز در اطاعت امر پدر به سرعت به آن ديار روى نهاد . چند روز بعد نيز خبر آمد كه سليمان خان مرده و او را دفن كرده‌اند . بعد همچنين شايع شد كه او را بدستور پدرش خفه كرده و به قتل رسانده‌اند .\r\nمىگويند شهر بجنورد بدست دولى خان دوم 200 سال پيش بنا نهاده شد . اين شهر در طى شورش حسن خان سالار در سال 1849 م . به كلى ويران گرديد . ديوارهاى شهر و ارك آن‌كه زمانى رؤساى ايل در آن سكنى داشتند رو به ويرانى نهاده بود . در حال حاضر بجنورد چيزى نبود جز دهكدهء بزرگ و بىدر و پيكر كه بازار طويلى از ميان آن مىگذشت و بر طبق ارتفاع‌سنج من نيز در ارتفاع 1065 مترى بنا شده بود . در اين شهر تجارت رونقى نداشت و چند مغازه‌اى هم كه موجود بود فقط مىتوانست جوابگوى نيازهاى محلى باشد .\r\nكيف‌هاى كوچك ابريشمى شايد تنها چيزى بود كه به وفور در اين ناحيه يافت مىگرديد .\r\nسعى كردم تعدادى سكهء قديمى گيرآورم . اما آنچه بدست آوردم فقط چند سكه نقره‌اى متعلق به خلفاى عباسى بغداد بود و يك سكهء متعلق به يونان در عهد آرساسيس « 1 » اگر درست دريافته باشم . بطور كلى در تمامى خراسان خيلى بندرت به سكه‌هاى يونانى برخوردم .\r\nجمعيت بجنورد را مىگفتند كه 000 ، 10 است ، حال آنكه من در صحت اين رقم ترديد دارم . بر اساس آنچه ديدم احساس مىكنم 1500 خانوار بيشتر به واقعيت نزديك\r\n\r\n\r\n","description":"","footnote":"\r\n( 1 ) -  Arsaces \r\nمقصود يكى از اشكهاى اشكانى يا كوشانى است . چون هر دو داراى سكه اشك ( ارشك ) بوده‌اند . م .\r\n","page_name":" 178 ","page_number":194},
  {"content":"\r\n\r\nباشد . از خرابه‌هاى قديمى چيزى براى ديدن موجود نبود . روى تپه‌اى در جنوب شهر مقبره‌اى بود كه بر آن نوشته‌اى به عربى وجود داشت . تاريخ آن 913 ميلادى را نشان مىداد . در شمال غربى اين شهر خرابه‌هاى يك شهر قديمى ديگر به چشم مىخورد كه به آن بيزهان « 1 » مىگفتند .\r\nرئيس براى استفادهء خود و خانواده‌اش در بيرون شهر تعدادى عمارت آجرى كه بام آنها از سفال پوشيده شده و اطراف هريك را باغى دربرگرفته بنا نهاده بود . تمامى ناحيه بسيار تميز و پاكيزه نگاه داشته شده بود . چيزى كه در ساير نقاط ايران نمىتوان شاهد آن بود . به نظر مىرسيد كه خدمتكارها در اينجا با صداقت و جديت بيشترى كار مىكنند .\r\nرئيس همراه با سه پسرش براى صرف شام به اردوگاه ما آمد و من هم شامى را در بازديد با وى صرف كردم . او ما را اين بار در حوض خانهء خود به حضور پذيرفت . داخل اين عمارت و وسط آن حوض آبى قرار گرفته و اطراف آن را اطاق‌هايى احاطه كرده بود . رئيس همهء گوشه و كنار عمارت را به من نشان داد ، حتى حمام خصوصى را ، و به ما پيشنهاد كرد كه در صورت تمايل مىتوانيم از آن استفاده كنيم . اگر حمام‌هاى تركى با سليقه‌ام جور بود با تمام ميل اين تعارف را قبول مىكردم . در ايران حمام‌هاى عمومى به حدى كثيف و غير بهداشتى است كه هيچ اروپايى نمىتواند قدم به آنها بگذارد . تازه مردم هم متعصب و خرافاتى هستند و نمىتوانند بپذيرند كه يك خارجى از حمام آنها استفاده كند . اين پيشنهاد رئيس خود نشان مىداد كه تا چه حدودى آزادفكر و متجدد است .\r\nتمام ساختمان به يك اتاق چهارگوش باز مىشد كه وسط آن حوضى قرار گرفته بود . در قسمت شرقى عمارت سراپردهء زنان قرار داشت و در گوشهء غربى عمارت و در باغ خانهء تابستانى كه شكلى دايره‌اى داشت قرار گرفته بود . از بالاى آن چشم‌انداز خوبى از اطراف را تماشا كرديم .\r\nبجنورد در وسط دره‌اى دايره‌اىشكل كه تپه‌هايى دو طرف آن را احاطه كرده‌اند قرار دارد و از آنجا كه آب منطقه نيز در حد وفور و فراوانى است تمامى اين ناحيه سرسبز و خرم به نظر مىرسد .\r\nشام بر سر ميز صرف گرديد . معاون من ملابخش و همچنين محمد خان جوان نيز با من بودند . رئيس مىگفت كه در گذشته با پدر محمد خان ، ميرزا عباس خان دوستى نزديكى\r\n\r\n\r\n","description":"","footnote":"\r\n( 1 ) -  Bizhan  ، محمد حسن خان اعتماد السلطنه بيژن يورت ضبط كرده است . ص 136 مطلع الشمس ، نشر فرهنگسرا ، 1362 .\r\n","page_name":" 179 ","page_number":195},
  {"content":"\r\n\r\nداشته است . لذا به وى توجه خاصى نمود و يك اسب و يك باز نيز به عنوان هديه به وى بخشيد . محمد خان از اينكه عقابى به چنگ آورده سراپا شاد و مسرور بود و دائم در اين فكر بود كه چه پرندگانى اعم از قرقاول و غيره را به زودى بعد از رسيدن به محل شكار صيد خواهد كرد . كارگزار نيز به اين مهمانى شام دعوت شده بود . همين كه خواستيم مشغول خوردن شويم نجم الدوله يا منجم‌باشى شاه نيز كه در راه بازگشت از مشهد به تهران بود ، وارد شد و از طرف رئيس بسيار مورد استقبال قرار گرفت .\r\nروز بعد براى تفريح ، سواره با سهام الدوله و پسر دومش سليمان خان و ايلخانى به باغ‌هاى وى واقع در جنوب شهر رفتيم . در تمامى طول راه درختان را در رديفى مستقيم كاشته بودند . در هر باغ يك عمارت قرار داشت . هر خانه داراى يك حوض در قسمت مركزى خود بود و بيرون از آن نيز حوض بزرگى كه فواره نيز داشت بنا كرده بودند . آب اين حوض از تپه‌اى در فاصله‌اى در بالادست آن تأمين مىگرديد .\r\nاز باغ‌ها به طرف بالا و در دره 6 ميل پيموديم تا به چشمه‌اى كه به آن چشمهء بش‌قارداش « 1 » مىگفتند رسيديم . در اينجا سهام الدوله يك استخر بزرگ ايجاد كرده بود و در كنار آن نيز مشغول ساختن مقبره‌اى براى خود بود . او مىگفت كه دوست دارد در اينجا به خاك سپرده شود و كوچكترين علاقه‌اى ندارد تا همچون پدارن خود در مشهد يا كربلا دفن گردد . به نظر مىرسيد كه اين بنا وقتى تمام شود از شكوه خاصى برخوردار باشد . گنبد آن دوجداره و پوشش آن قرار بود از سفال‌هاى آبىرنگ باشد . در زير اين گنبد خود قبر كه با سنگ مرمر قهوه‌اى پوشيده مىشد قرار مىگرفت . در طرفين آن نيز اتاق‌هايى براى زندگى درويشان و همچنين استفاده مسافران قرار داشت . كل اين بنا را سايه‌هاى درختان بلند چنار دربرمىگرفت . در كنار استخر كمى استراحت كرديم و چاى نوشيديم و سپس در طول راه كمى به شكار به كمك عقاب پرداختيم .\r\nدر طول راه و در بازگشت صحبت به درازا كشيد و چند داستان محلى نيز برايم تعريف كردند . يكى از آنها را كه به ياد دارم و بسيار هم برايم جالب بود . صحبت در مورد تركستان افغان « 2 » بود . رئيس گفت كه حدود 50 سال پيش ، يك مرد بجنوردى به ميمنه رفته و در\r\n\r\n\r\n","description":"","footnote":"\r\n( 1 ) - بش‌قارداش - كلمه تركى است . بش بمعنى پنج و قارداش يعنى برادر . چشمه آب بسيار گوارائى است كه از زير كوه داخل استخرى مىشود و درختان كهنسال چنار آن را احاطه كرده است . م .\r\n( 2 ) - تركستان ناحيه‌ايست در آسيا كه از شمال به سيبريه ، از مغرب به بحر خزر ، از جنوب به افغانستان ، هند و تبت ، از مشرق به مغولستان محدود است و شامل دو بخش تركستان روس و تركستان شرقى است .\r\nص 386 فرهنگ فارسى معين ، بخش اعلام .\r\n","page_name":" 180 ","page_number":196},
  {"content":"\r\n\r\nبازگشت داستان عجيب و غريبى را در مورد غارى مىگفت كه 7 مرد و يك سگ و آهو براى مدت چندين قرن در آن بخواب رفته بودند . او بسيار تعجب كرد وقتى كه به او گفتم كه من آن محل را قبلا ديده‌ام ، مىگفت كه هرچند داستان مربوط به اصحاب كهف در قرآن آمده ولى كلا با عقل جور در نمىآيد . داستان ديگرى مىگفت از مردى وحشى كه حدود سى سال پيش مردان وى او را در جنگل گرگان پيدا كرده بودند . اين مرد پوستى تيره داشت و بسيار شبيه به آفريقايىها بود . اصلا زبان نمىدانست و هرچه لباس تن او مىكردند پاره مىكرد . رئيس چنين ، مىپنداشت كه اين مرد بردهء جوانى بوده كه بدست تركمن‌ها در هجوم‌هايشان گرفتار آمده و در بين راه به علت نامعلومى جامانده و تا وقتى كه كردان وى را پيدا كردند به صورت وحشى در جنگل زندگى كرده بود . اين مرد مدتى زود بعد از پيدا شدن درگذشت .\r\nدر آنطرف چشمهء بش‌قارداشت در 16 ميلى جنوب شهر ييلاق مخصوص سهام الدوله در ناحيه‌اى بنام گريوان « 1 » در كوه‌هاى سالوك « 2 » قرار داشت . من نتوانستم آنجا را ببينم . ولى دوك كه رئيس را در آنجا ملاقات كرده بود . مىگفت كه راه به ييلاق در جهت جنوب غربى و در پايين دره پيش مىرود . آبى كه در دشت بجنورد به جريان مىافتد در اين دره مىگذرد . تمامى دره از باغها و درختان زيادى پوشيده شده بود و در طول زيادى از راه شاخ و برگ‌هاى زيادى روى زمين به چشم مىخورد . در نزديكى كوه صخره‌ها مرتفع شده و دره عميق‌تر مىگشت . در اينجا ارتفاع آن نيز به بيشترين حد خود مىرسيد . در ييلاق رئيس و خانواده‌اش ماه‌هاى گرم را به استراحت و تفريح مىپردازند . از اينكه اواخر تابستان بود و ديگر نمىتوانستم از اين ناحيه ديدن كنم بسيار متأسف بودم . ابرها كم‌كم جمع مىشدند . هوا رو به سردى مىگذاشت و دستگاه من در ساعت 4 بعد از ظهر دماى هوا را 12 درجه سانتىگراد نشان مىداد . اين هوا به هيچ‌وجه براى كوه‌پيمايى و سفر در ارتفاع زياد مناسب نبود . عوض اين كار مجبور بودم با رئيس خداحافظى كرده و با سرعت بيشترى سفر خود را دنبال كنم .\r\nسهام الدوله چند عكس از خود ، پسران ، خانه ، افراد گروه قزاق‌هايش همراه با دو اسب به ما هديه كرد . پسر كوچك وى ايلخانى نيز يك اسب به ما هديه نمود . بدين‌ترتيب\r\n\r\n\r\n","description":"","footnote":"\r\n( 1 ) - گريوان دهى است از دهستان حومهء شهرستان بجنورد . فرهنگ آباديهاى كشور ، جلد 21 .\r\n( 2 ) - كوه سالوك ، سلسله جبالى است از رشتهء اصلى البرز و دنباله جبال آلاداغ كه بين شهرستان بجنورد ، اسفراين و جاجرم واقع شده است به ارتفاع 2670 متر . به نقل از نقشه عمومى خراسان ، گيتاشناسى .\r\n","page_name":" 181 ","page_number":197},
  {"content":"\r\n\r\nتبادل خوبى از هدايا داشتيم .\r\nپرورش اسب و رونق آن در بجنورد از جمله مواردى بود كه تعجب مرا برانگيخت .\r\nقبلا گفته بودم كه وضع اسب در خراسان چندان تعريفى نداشت . حال آنكه در اينجا به تعدادى از اسب‌هاى خيلى خوب برخوردم .\r\nرئيس شجره‌نامهء خود را به من داد . اما مدت زمانى طول كشيد تا توانستم نواقص آن را بر طرف كرده و آن را كامل كنم . آنچه را كه من توانستم در مورد پدران وى دريابم مربوط به سال 1600 ميلادى به بعد مىشد . يعنى زمانيكه اول بار كردهاى شاديلو در زمان شاه عباس صفوى پا به اين ديار نهادند .\r\nاز اين قرار كه : ( 1 ) قورچى يوسف « 1 » و بعد از وى ( 2 ) امير گنه خان و به همين ترتيب ( 3 ) دولى خان ، ( 4 ) جعفر قلى بيك ، ( 5 ) دولى خان دوم ، ( 6 ) ابراهيم خان ، ( 7 ) نجف قلى خان ، ( 8 ) حيدر قلى خان ، ( 9 ) خان بابا خان كه شخص اخير پدر يار محمد خان سهام الدوله است .\r\nطبق گفتهء صنيع الدوله ، نجف قلى خان يكى از رؤسايى بود كه در سال 1813 م .\r\nاسحق خان قرايى او را به اتحاد با خود خواند . ولى او نپذيرفت . همچنين او همراه با ديگر بزرگان خراسان در رويارويى با اسماعيل خان سردار دامغان در سال 1814 م . در محل خواجه ربيع شركت داشت . به سال 1815 م . نجف قلى خان نيز طعم شكست را چشيد .\r\nگفته مىشود كه در طول قيام سالار بجنورد يكى از مناطق مهم و نقش‌آفرين بوده است . در سال 1847 م . حمزه ميرزا حشمت الدوله كه مأمور سركوبى اين قيام شده بود به بجنورد رسيد . در اين موقع سالار به سرزمين تركمن‌ها پناه برد و به زودى ، همين كه حمزه ميرزا بازگشت به همراهى تعدادى تركمن مراجعت نمود . حمزه ميرزا بار ديگر به بجنورد بازگشت و اينبار بساط سالار را برچيد .\r\nدر سال 1849 م . جعفر قلى خان بجنوردى از شهر خارج شده و با حسام السلطنه كه بعدا به والىگرى خراسان منصوب شده بود ، ملاقات كرد و با او دست اتحاد و دوستى داد .\r\nدر سال 1850 م . مشهد تسخير گرديد و به غايله سالار خاتمه داده شد .\r\nبعد از نجف قلى خان پسر سوم وى ( 8 ) حيدر قلى خان به قدرت رسيد . اين شخص اولين كسى بود كه شاه عنوان سهام الدوله را به او داد .\r\n\r\n\r\n","description":"","footnote":"\r\n( 1 ) - اين سلسله با اندك تفاوتى در ص 138 مطلع الشمس تأليف محمد حسن خان صنيع الدوله ( اعتماد السلطنه ) آمده است . چاپ فرهنگ‌سرا .\r\n","page_name":" 182 ","page_number":198},
  {"content":"\r\n\r\nدر حدود سال 1870 م . حيدر قلى خان وفات نموده و پسرش ( 9 ) خان بابا خان كه هنوز صغير بود به جانشينى وى انتخاب گرديد . از ده پسرى كه از نجف قلى خان بجاى مانده بود ، در زمان مرگ حيدر قلى خان فقط دو تن از جوانترين آنها زنده بودند . يكى محمد قلى خان در بجنورد و ديگرى شير محمد خان حاكم جاجرم و اسفراين . شير محمد خان تا زمان فوت در اسفراين ماند . محمد قلى خان زمانى كه هنوز خان بابا خان صغير بود ، به مدت يكسال به سرپرستى وى و ادارهء امور انتخاب گرديد .\r\nحوالى همين دوران عده‌اى از تركمن‌هاى يموت در شاهراهى كه از تهران به مشهد مىرفت ، دست به چندين غارت مىزنند و يار محمد خان پسر برادر ديگر ، يزدان قلى خان فرزند ششم نجف قلى خان همراه با 150 سوار به قصد سركوبى آنها به راه مىافتد . او موفق مىشود تا راهزنان را تار و مار كرده و افراد اسير شده را آزاد سازد .\r\nبعد از اين موقعيت يار محمد خان به مشهد رفته و بر اثر هوش و ذكاوت و كارآيى عنوان ايلخانى را كسب مىكند . همچنين او سرپرستى امور را بجاى محمد قلى خان عهده‌دار مىشود . محمد قلى خان هم منتظر رسيدن يار محمد خان به بجنورد نشده و با تمامى خانواده‌اش اين شهر را ترك مىگويد . ( 10 ) يار محمد خان به مدت 4 سال نيابت ادارهء امور را بر عهده داشت و در طول اين مدت تقريبا خان بابا خان را ناديده گرفت . سرانجام او موفق شد تا شاه را متقاعد سازد تا با رياست وى موافقت كند . بعد از واقع شدن اين مهم شاه نيز او را به عنوان سهام الدوله مفتخر ساخت .\r\nبراى خان بابا خان مستمريى برابر با هزار تومان در سال تعيين گرديد و او تمامى عمر خود را در مشهد ماند تا درگذشت .\r\nمحمّد قلى خان نيز از طرف والى خراسان به حكومت تربت‌جام و چند ناحيهء ديگر گماشته شد و سرانجام نيز به شجاع الدوله در قوچان پيوست تا اينكه در همان‌جا درگذشت .\r\nپسر وى حاكم قوش‌خانه هنوز هم بر سر كار است .\r\nپسر بزرگ يار محمد خان نصرت الله خان در طول اقامت من در پست حكومت جاجرم و اسفراين انجام وظيفه مىكرد و به همين خاطر نيز موفق به ديدار وى نشدم . در مورد پسر دوم سليمان خان و سرنوشت وى نيز قبلا شرح دادم . پسران سوم و چهارم عزيز الله خان و حبيب الله خان هر دو از يك مادر كه او دخترخالهء پدرشان بود ، متولد شده بودند .\r\nعزيز الله خان پسر سوم كه به او ايلخانى هم مىگفتند و به عنوان جانشين پدر نيز در نظر گرفته شده بود به ورزش علاقهء زيادى داشت و بسيار فعال و كارآ به نظر مىرسيد . او سواركار خوب و تيرانداز قابلى هم به حساب مىآمد . او محمد خان را نيز يك بار با خود به\r\n\r\n","description":"","footnote":"","page_name":" 183 ","page_number":199},
  {"content":"\r\n\r\nشكار برد .\r\nحبيب الله خان با اينكه سيزده سال بيشتر نداشت ، وى را سرتيپ خطاب مىكردند .\r\nبنا به امر پدرش به فرماندهى كردهاى قزاق شاديلو گماشته شده بود . همانند قزاق‌هاى روس نيز لباس مىپوشيد . سه پسر ديگر سهام الدوله خردسال بودند . او همچنين صاحب پنج دختر بود . مىگفت كه نزديك به 62 تن از بچه‌هايش بيشتر در اثر آبله مرده‌اند . با اين حساب شمار كل بچه‌هاى وى به 74 مىرسد كه خود خانوادهء بسيار بزرگى بود .\r\nاز بجنورد كه خارج شديم . مسير ما به طرف شمال و از روى تپه‌هايى كه درهء بجنورد را دربرمىگرفت مىگذشت . ابتدا 120 متر به ارتفاع ما افزوده شد و سپس در پايين آمدن از دامنهء شمالى نزديك به 300 متر از ارتفاع ما كم گرديد تا به درهء اترك رسيديم . در اينجا رود 4 متر و نيم پنها و 60 سانتيمتر عمق داشت و زمين‌هاى كنارهء آن نيز 6 متر بالاتر از سطح آب قرار گرفته بودند .\r\nدر راه به گله‌اى گوسفند كه گرگ‌ها آنها را دريده بودند برخورديم . تعدادى از گوسفندان مرده بودند . حال آنكه بعضى ديگر به شدت زخمى شده بودند . گرگ‌ها معمولا دم گوسفندان را گرفته و آنها را مىدرند و بدين‌ترتيب زخمها و آسيب‌هاى عميقى به آنها وارد مىكنند .\r\nسهام الدوله يك ياور يا ريسالدار را همراه با ده تن از قزاق‌هاى كرد شاديلوى خود ، مأمور همراهى و حفاظت از ما تا رسيدن به مرز گوكلان نمود . از آنجا قرار بود تا يكدسته از گوكلان‌هاى تازه‌نفس اين وظيفه را به عهده گيرند . رئيس از بيم آنكه در راه خطرى متوجهء من باشد بسيار ناراحت و نگران بود . به همين دليل نيز طغان سردار سركردهء تركمن خود را كه در بيشتر سفرهاى مخاطره‌انگيز وى را همراهى كرده بود فراخواند و با توصيه‌هاى زيادى در مورد حفاظت جان ما در برابر گزند احتمالى يموت‌ها او را به همراهى ما مأمور نمود .\r\nعبور دادن قاطرها از رود اترك حركت را خيلى كند كرد . سپس از دامنه‌هاى شمالى تپه بالا رفتيم تا 570 متر به ارتفاع ما افزوده شد و با سرازير شدن از دامنهء ديگر و كاسته شدن 300 متر از ارتفاع ما به دهكدهء كرد قلعه‌جق « 1 » رسيديم . روى تپه‌ها يك نوع درخت گويج يا كيالك كه ميوه‌هايى زردرنگ و درشت به اندازهء سيب كه قابل خوردن هم بود ، به وفور يافت مىشد . يك نوع ديگر از همين درخت نيز بود كه ميوه‌هايى كوچكتر و\r\n\r\n\r\n","description":"","footnote":"\r\n( 1 ) - قلعه‌جق - دهى از دهستان گرمخال شهرستان بجنورد است . فرهنگ آباديهاى كشور ، جلد 21 .\r\n","page_name":" 184 ","page_number":200},
  {"content":"\r\n\r\nقرمزرنگ داشت . زمين‌هاى دامنهء تپه كلا به كشت ديم اختصاص داده شده بود و در بيشتر دره‌هايى كه آب وجود داشت كبك به وفور يافت مىشد .\r\nبا پيمودن قطعه‌اى ديگر از راه به قتليش « 1 » دهكدهء مرزى بجنورد در اين سمت رسيديم . راه ما ابتدا 180 متر ارتفاع مىگرفت . سپس از درهء تنگى مىگذشت تا اينكه به بالاى قله‌هاى ديگر در آنسو مىرسيد . در اينجا زمين در زير علف و كشتزارها موج مىزد .\r\nسرانجام 390 متر از ارتفاع ما كاسته شد و به دره‌اى كه عارى از سكنه بود و به آن گرگ مىگفتند رسيديم . از كنار اين دره به سمت پايين سرازير شديم تا اينكه به دهكدهء محصور قتليش درآمديم . در اين دهكده 150 خانوار عرب زندگى مىكردند . اين مردم را مىگفتند كه در زمان شاه عباس از حوالى كربلا واقع در قلمرو عثمانى به اين ديار آورده شده و در نزديكى اترك سكنى داده‌اند . اين مردم در زمان نجف قلى خان هفتمين ايلخان شادلو در قتليش مستقر شدند و بر اطراف اين دهكده ديوارهايى براى حفظ آنان در برابر هجوم قبايل تركمن بنا كرد . آنها عربى را از ياد برده و به زبان تركى تكلم مىكردند . تپه‌هاى اطراف از خاك رسى به رنگ خاكسترى بود . بسيار لخت و كم‌درخت به نظر مىآمد . هوا بطور كلى گرمتر بود . دماسنج گرماى اينجا را در ساعت 4 بعد از ظهر 25 درجه سانتىگراد نشان مىداد و ارتفاع اينجا ظاهرا به 930 متر مىرسيد .\r\nچند بار سعى كرديم تا باز محمد خان را براى شكار چند كبك به كار بگيريم . اما كبك‌ها نمىپريدند و در عوض در بوته‌ها به اين طرف و آنطرف مىجهيدند . بعضى وقت‌ها قزل كه پرنده‌اى به رنگ قهوه‌اى خالدار بود بر روى تپه‌خاكى و بالاى سر كبك مىنشست . در اين حالت آنها مىترسيدند و نمىپريدند و ما براحتى مىتوانستيم آنها را بدام اندازيم . كبك‌هاى اين ناحيه به قدرى وحشى بودند كه اگر مىپريدند و از دامنهء تپه‌ها بالا مىرفتند بدون باز نمىشد به آنها دست يافت .\r\nاز قتليش به دهكدهء كوچك ديگرى از قوچان بنام محمد « 2 » در هفت ميل آنطرفتر رفتيم . اينجا براى شكار مناسب‌تر به نظر مىرسيد . بستر دره همواره پوشيده از علف بود .\r\nهمراهان ما به صف شده و من در پيشاپيش به اميد يافتن قرقاول راه را از بين علف‌ها باز مىكردم . متأسفانه قرقاولى نيافتم . همين كه به اردوگاه نزديك مىشديم ، يك گراز پير\r\n\r\n\r\n","description":"","footnote":"\r\n( 1 ) - قتليش ، دهى از دهستان گيفان شهرستان بجنورد است . فرهنگ آباديهاى كشور ، جلد 21 .\r\n( 2 ) - قلعه‌محمد ، امروز جزء دهستان گيفان شهرستان بجنورد است . فرهنگ آباديهاى كشور ، جلد 21 .\r\n","page_name":" 185 ","page_number":201},
  {"content":"\r\n\r\nوحشى از ميان علفزار بيرون آمده و به طرف ما حمله‌ور شد . اما متأسفانه هيچيك از ما نيزه‌اى همراه نداشتيم . با صداى بلند از افراد خواستم كه از شمشيرهاى خود استفاده كنند .\r\nدر حالى كه خيلى ترسيده بوديم يورتمه به داخل دره سرازير شديم . در اين هنگام قزاق‌هاى بجنوردى به طرف ما آمده و وحشيانه شروع به تيراندازى كردند . هيچ نمانده بود طغان سردار و يكى دو تاى ديگر از خودشان بر اثر تيراندازى زخمى گردند . مجبور بودم كه خود را از خط آتش آنها خارج كنم . در اين موقع گراز راه خود را به سمت انبوهى از علفها در پيش گرفت . بيچاره طغان سردار راهنماى گوكلان پير ما كه به تاخت در تعقيب گراز بود با سر از اسب فرود آمد و حيوان نيز فرصت را غنيمت شمرده و فرار كرد . بهرحال اگر كردها شليك نكرده بودند و يا به نحوى توانسته بوديم آنها را از اين كار بازداريم مىتوانستيم با شمشير سعى در شكار گراز كنيم كه در اين صورت خيلى هم تفريح مىكرديم . كمى به عقب كه بازگشتيم ، يك عقاب سينه‌سفيد از نوع لامرگيير « 1 » كه ايرانيان به آن هماى « 2 » مىگويند را روى صخره‌اى بر فراز سر خود مشاهده كرديم . از اسب پياده شدم و از فاصلهء 360 مترى با تفنگ كارابين به سمت او شليك كردم كه خوشبختانه به او اصابت كرده و غلت‌زنان به پايين افتاد . بال‌هاى او در حالت باز ، نوك تا نوك بيش از دو متر و نيم از هم فاصله داشت . تاكنون چنين پرنده‌اى نزده بودم و نمىدانستم كه عقاب اينقدر مىتواند بزرگ باشد . پنجه‌هاى بسيار قوى و ناخن‌هاى تيز داشت و كردها مىگفتند كه غذاى اصلىاش استخوان است .\r\nبعد از ظهر يكى دو ميل از دره بالا رفتم تا به چشمه‌اى در سايهء درختانى تنومند رسيدم كه به آن قره‌قاچ مىگفتند . در اينجا توانستم سه قرقاول صيد كنم . اين نوع قرقاول را اولين بار بود كه مىديدم . روى بال‌هاى آنها همانند قرقاول‌هاى افغانى اصلا لكهء سفيد ديده نمىشد و بسيار شبيه قرقاول‌هاى انگليسى ، با اين تفاوت كه طوقى بر گردن نداشتند .\r\nاين ناحيه پر از كلاغ بود و فقط در اطراف بوته‌اى در همان نزديكى توانستم سى عدد از آنها را بشمارم . تپه‌ها را علف پوشانيده بود . اما درخت خيلى كم يافت مىشد .\r\nبا طى مسير بعدى كه 15 ميل بود به مشهد غلامان « 3 » رسيديم . در اينجا زمين پست و\r\n\r\n\r\n","description":"","footnote":"\r\n( 1 ) -  Lammergeyer \r\n( 2 ) - در اصل  Humer  ( هومر ) . پرنده‌اى است از راسته شكاريان روزانه ، داراى جثه‌اى نسبة درشت است . قدما اين مرغ را موجب سعادت ميدانستند و مىپنداشتند كه سايه‌اش بر سر هركسى افتد او را خوشبخت كند . هما با آنكه در طبقه‌بندى جزو پرندگان شكارى است ، ولى غذاى آن فقط استخوان است . ص 1569 فرهنگ فارسى معين ، بخش اعلام .\r\n( 3 ) - دهى از دهستان جرگلان شهرستان بجنورد است . فرهنگ آباديهاى كشور ، جلد 21 .\r\n","page_name":" 186 ","page_number":202},
  {"content":"\r\n\r\nبلند و پوشيده از علف و در دامنه‌هاى تپه درختان سرو كوهى روئيده بود . در ارتفاع 1440 مترى آبشارى را قطع كرديم و پس از گذرگاهى باريك به سمت غرب به راه افتاديم تا اينكه به درهء بازى رسيديم كه در وسط آن دهكده بنا شده بود . مشهد غلامان زمانى پر از سكنه گرديد ، كه بر طبق بند سوم موافقتنامهء مرزى اخال خراسان ، بين دو دولت روس و ايران در 21 دسامبر 1881 م . دو دهكدهء گرماب و گل‌قلعه بعد از تخليهء ساكنان ايرانى آن به دولت روس واگذار گرديد .\r\nخانه‌هايى كه در حال حاضر به چشم مىخوردند در بيرون از دروازه و ديوارهاى ويران شهر قبلى ساخته شده بودند . اين شهر را مىگفتند كه نادر شاه بنا نهاده و مدت زمانى بعد بر اثر زلزله نابود گرديده است . دره پوشيده از علف بود و حيوانات زيادى مىتوانستند در آن چرا كنند . در نزديكى اردوگاه به دسته‌اى هوبرهء سينه‌سفيد شبيه انواع اروپايى آن برخورديم و موفق شديم تا به كمك باز تعدادى را شكار كنيم . در دوردست افق ، و به طرف شمال به رشته‌كوههاى تقاران و در جنوب نيز به موازات آن رشته باش‌تپه كشيده شده بود .\r\nروى اين تپه‌هاى پوشيده از علف و درختان سروكوهى به راحتى مىشد سواره گذشت .\r\nصخره‌ها كم و تك و توك به چشم مىخوردند .\r\nدره به طرف شمال غرب پيش مىرفت و 8 ميل بعد به دهكدهء سيوخسو « 1 » مىرسيد . در پشت اين دهكده و در 8 ميلى آن دهكدهء تركمن روس قرار داشت كه به آن ديانا مىگفتند .\r\nسيوخسو سكنه‌اى نداشت و به نظر نمىرسيد كه در كل اين ناحيه كسى زندگ كند . اينجا شمالىترين نقطهء سفر ما بود . حالا بايد به طرف جنوب و از رشتهء باش‌تپه در ارتفاع 1500 مترى پايى عبور مىكرديم . بعد از طى اين مسير به دهكده‌اى بنام راز « 2 » رسيديم . در اينجا 700 خانوار كه خود را سيستانى مىدانستند زندگى مىكردند . اينان لهجه‌اى خاص خود داشتند . در اينجا اردو زديم . قلعه و حصار اين دهكده فرو ريخته و قنات‌هاى آبرسانى آن نيز در اثر هجوم تركمن‌ها از بين رفته بود . مقدار زيادى درختان مو نيز به چشم مىخورد كه آبيارى نشده و انگورهاى آن در حال تبديل شدن به كشمش بود . مىگفتند ، اين انگورها بايد براى يك ماه يا بيشتر دست‌نخورده به همين حال بمانند .\r\nدره به طرف پايين و به خرتوت « 3 » مىرفت . مىگفتند كه در علفزارهاى اين مسير ببر\r\n\r\n\r\n","description":"","footnote":"\r\n( 1 ) - در اصل  Suksu  . در فرهنگ آباديهاى ايران سيوق چشمه ضبط شده و در فرهنگ آباديهاى كشور جلد 21 سيوخسو مراد خان آمده است كه جزء دهستان جرگلان شهرستان بجنورد است .\r\n( 2 ) - راز مركز دهستان جرگلال شهرستان بجنورد است . فرهنگ آباديهاى كشور ، جلد 21 .\r\n( 3 ) - خرتوت دهى از دهستان مانه شهرستان بجنورد است . فرهنگ آباديهاى ايران ، جلد 21 .\r\n","page_name":" 187 ","page_number":203},
  {"content":"\r\n\r\nمشاهده شده است مردان سهام الدوله نيز كه دستور اكيد داشتند و مسئوول حفظ جان و تدارك ما يحتاج ما بودند ، اجازهء ورود به آن قسمت را از من دريغ داشتند . رئيس مقرر داشته بود كه مسير سفر من ، از نواحى و دهكده‌هاى پرجمعيت باشد . حال آنكه آنجا كه شكار يافت مىگرديد و مىشد تفريح كرد خارج از اين مناطق بود . بناچار مجبور شدم تا عليرغم ميل خود را هم را بسوى جنوب ادامه دهم و ببرها را به حال خود واگذارم .\r\nدر ارتفاع 1440 مترى از كتل‌پشن عبور كرديم و سپس به سمت درهء پشن سرازير شديم . در اينجا به يك گراز پير و وحشى برخورديم . او را دنبال كرديم خيلى آرام از صخره‌ها بالا مىرفت . احساس مىكرديم كه او را گرفته‌ايم . اما او يكباره خود را به داخل دره پرتاب نمود . به بالاى صخره كه رفتيم هرچه خيره شديم اثرى از او نيافتيم . اينكه گرازها در اين منطقه قادرند از ارتفاعهايى چنين بلند خود را به پايين بيفكنند بسيار مايهء تعجب و حيرت بود . اين بار نيز كردهاى بجنوردى يك دفعه دست به تفنگ‌ها بردند . ياور را ديدم كه در حالى كه اسب را به تاخت واداشته بود تا 45 مترى اطراف گراز را به گلوله بسته بود . سرانجام توانستم به آنها بفهمانم كه شليك نكنند و از شمشيرهايشان استفاده كنند . از چهره‌هايشان پيدا بود كه آنها دل و جرأت اين كار را ندارند كه از فاصله‌اى نزديك با حيوان روبرو شوند . در عوض تركمن‌هاى ساريك همراه ما از اين امر استقبال كرده و دست به كار شدند . به نظر مىرسيد كه در مقام مقايسه از كردها شجاع‌تر باشند . آنها شروع كردند به پس زدن علفها و باز كردن راه و در نزديك شدن به نقاط خطرناك پيشتاز شدند .\r\nبهرحال هر وقت كه با خطرى مواجه مىشديم اين تركمن‌ها بودند كه خود را پيش انداخته و به استقبال آن مىرفتند نه كردها .\r\nبعد از اينكه از درهء پشن خارج شديم از يك سراشيبى تند بالا رفتيم و به بالاى رشته‌اى ديگر در ارتفاع 1500 مترى رسيديم بعد از عبور از آن از طرف ديگر دامنه آن سرازير شديم تا 600 متر از ارتفاع ما كاسته شد و به يان‌چشمه « 1 » درآمديم . در اين‌جا درهء پر از توت‌هاى سياه رسيده بود و ما مقدار زيادى از آن خورديم .\r\nاين رشته‌ها با يكديگر موازى بودند ، و از غرب به شمال و از شرق به جنوب كشيده مىشدند . زمين اين ناحيه شيب ملايمى به سمت غرب داشت . زمين‌ها لخت و عارى از درخت و به رنگ قهوه‌اى بود . مىشد روى آن به هر سمتى سواره رفت . بالاى تپه‌ها از علف‌هايى خشك و كوتاه پوشيده شده بود و دامنه‌ها و دره‌هاى آنها پر از بوته‌ها و درختان\r\n\r\n\r\n","description":"","footnote":"\r\n( 1 ) - يان‌چشمه دهى از دهستان مانهء شهرستان بجنورد است . فرهنگ آباديهاى كشور جلد 21 .\r\n","page_name":" 188 ","page_number":204},
  {"content":"\r\n\r\nسروكوهى بود .\r\nدر دهكده‌اى بنام محمدآباد « 1 » اردو زديم . اين دهكده را مىگفتند كه 25 سال پيش بدست سهام الدولهء فعلى بنا نهاده شده است . از آنجا به دهى بنام خركى رفتيم كه ساكنان آن را اخراج‌شدگان از فيروزه تشكيل مىدادند . ترس از تركمن‌ها به حدى جدى بود كه به سختى توانستم به آنجا راه يابم .\r\nبراى سه روز آذوقه با خود برداشتيم . شب اول را در محلى بنام گزآباد « 2 » در ساحل شمالى رود اترك اردو زديم . در اينجا سكنه‌اى نبود و زمين‌هاى آن را نيز مردمى از ناحيهء مانه به زير كشت برده بودند . اما از ترس تركمن‌ها هنوز جرأت نكرده بودند كه در آنجا مستقر و ساكن شوند .\r\nدر ناحيه مانه به دستهء بزرگى از هوبره برخورديم و آنها را دنبال كرديم . اما از آنجا كه بسيار وحشى بودند نتوانستيم آنها را در تيررس خود قرار دهيم . تعداد زيادى قرقاول نيز در كنار اترك به چشم ما خورد . با اينهمه آنچه در آن روز نصيب ما گرديد ، عبارت بود از يك هوبرهء كوچك ، يك قرقاول ، يك مرغابى و يك بلدرچين ، در آن روز همچنين به يك گرگ و يك گراز برخورديم .\r\nصبح روز بعد ، با پيمودن هشت ميل در كنارهء راست اترك به خركى « 3 » رسيديم . در اينجا 30 خانوار از كل 400 خانوار اخراج شده از فيروزه سكونت داشتند . آنها چهره‌هايى پريده‌رنگ داشتند و از تب مالاريا در رنج بودند ، تمام مردان ، زنان و بچه‌ها در بعد از ظهر صف كشيده و از ما تقاضاى دارو داشتند ، و ما نيز مقاديرى بطور مجانى به آنان داديم . به نظر مىرسيد كه با بهبود قطعى بيماران كنونى و سپس پاك‌سازى كل محيط بقيه ساكنان از ابتلاء به آن در امان و مصون بمانند .\r\nدرهء اترك در اينجا يك ميل پهنا داشت و بسيار مسطح بود و خاك نيز كه پوشيده از نىهاى كوتاه ، خارشتر و علفهايى كه تا 60 سانتيمتر قد داشتند بسيار حاصلخيز به نظر مىرسيد . طرفين رود شيب تندى داشت و پنهاى آب به 9 متر و عمق آن به 60 سانتيمتر مىرسيد . اين رود در ته دره مىپيچيد و عبور از آن بسيار مشكل بود .\r\n\r\n\r\n","description":"","footnote":"\r\n( 1 ) - محمدآباد دهى از دهستان مانه است و مانه بخشى از شهرستان بجنورد است . فرهنگ آباديهاى كشور جلد 21 .\r\n( 2 ) - گزآباد دهى از دهستان مانه شهرستان بجنورد است . فرهنگ آباديهاى كشور ، جلد 21 .\r\n( 3 ) - خركى دهى از دهستان مانه شهرستان بجنورد است . فرهنگ آباديهاى كشور ، جلد 21 .\r\n","page_name":" 189 ","page_number":205},
  {"content":"\r\n\r\nنهرهاى قديمى آب نشان مىداد كه اين ناحيه در زمان‌هاى گذشته زير كشت بوده و جمعيت قابل ملاحظه‌اى نيز داشته است . در صورتى كه خطر تهاجم يموت‌ها نيز بر طرف گردد ، ديگر دليلى نخواهد داشت تا اين منطقه موقعيت سابق خود را بازنيابد . مگر اينكه دوباره روسها در اين ناحيه نيز قدم به ميان گذاشته و دخالت كنند و آب را به نفع تركمن‌هاى خود بر روى اين مردم ببندند . در حال حاضر تمامى درهء اترك از خركى تا چات « 1 » تماما عارى از سكنه و هرگونه كشت و زرعى بود .\r\nشرايط آب و هوا در درهء اترك چندان بد به نظر نمىرسيد . ارتفاع خركى 510 متر و دماى آن در ساعت 4 بعد از ظهر 23 درجه سانتىگراد بود كه البته براى ماه اكتبر تا حدى گرم بود . تپه‌هاى دو طرف دره لخت و عارى از درخت و قهوه‌اىرنگ بود و بطور كلى به نظر مىرسيد كه هواى آن گرم باشد . بيش از اين نمىتوانستم در داخل دره به سمت پايين بروم و ناچار بودم به خركى بازگردم .\r\nبعد از قطع كردن رود ، از كنارهء جنوبى به سمت پيش قلعه « 2 » رانديم . دهكده‌اى كه نزديك به يكصد خانوار سكنه داشت و اطراف آن را باغها و تاكستان‌هاى زيادى در بر گرفته بودند . در راه به تعداد زيادى قرقاول يك هوبره چند گراز و تعدادى مرغابى و نوك‌دراز برخورديم .\r\nروز بعد مسير ما به طرف جنوب و از رشته‌تپه‌هايى كوتاه مىگذشت و به درهء دايره‌اىشكل سملقان مىرسيد . در اينجا حاكم به ديدار ما آمد و تا شاه‌آباد « 3 » مركز ناحيه سملقان ما را همراهى نمود . در دامنهء شمالى تپه‌هاى واقع‌شده در جنوب ، اولين نشانه‌هاى جنگل به چشم مىخورد و در آنها درختان بلوط به وفور ديده مىشد .\r\nاز كنار دهكدهء حيدرآباد « 4 » كه مىگذشتيم به ما گفتند اين دهكده حدود 25 سال پيش از طرف تكمى سردار ، رئيس مشهور تركمن‌هاى تكه همراه با 600 سوار مورد هجوم واقع شد .\r\nاين دهكده مدت زمانى قبل از اين واقعه بدست حيدر قلى خان بنا شده و داراى حصار و استحكامات قابلى بود . در مورد سئوال من كه پرسيدم چگونه تركمن‌ها توانستند چنين\r\n\r\n\r\n","description":"","footnote":"\r\n( 1 ) - محلى در مرز ايران و روسيه به گرگان و رود اترك از اين‌جا تا خليج حسينقلى سرحد ايران محسوب مىشود و سپس خط مرزى به طرف شمالى منحرف ميگردد . دهى است در مرز ايران و روسيه ، واقع بين مقر طايفهء يموت و گوكلان . ( ص 12 لغت‌نامهء دهخدا ، حرف چ )\r\n( 2 ) - پيش قلعه دهى از دهستان مانه شهرستان بجنورد است . فرهنگ آباديهاى كشور ، جلد 21 .\r\n( 3 ) - شاه‌آباد دهى از دهستان مانه شهرستان بجنورد است . فرهنگ آباديهاى كشور جلد 21 .\r\n( 4 ) - حيدرآباد دهى از دهستان مانه شهرستان بجنورد است . فرهنگ آباديهاى كشور جلد 21 .\r\n","page_name":" 190 ","page_number":206},
  {"content":"\r\n\r\nناحيه‌اى را به تصرف درآورند ، گفتند كه ، تكمى سردار شب‌هنگام از تپه‌هاى واقع در جنوب دهكده به جانب آن رفت .\r\nكسى گمان نمىكرد كه دهكده از اين سمت مورد هجوم واقع شود . تكمى سردار و افرادش از اسب پياده مىشوند و تا سحرگاه كه دروازه باز مىشود در انتظار مىمانند . در اين هنگام آنها به داخل دهكده هجوم آورده و سى خانوارى كه در آن هنگام در دهكده بودند نمىتوانند مقاومت كنند و تركمن‌ها نيز تعداد 60 نفر را اسير كرده و با خود مىبرد . از آن به بعد اين دهكده عارى از سكنه بجاى مانده و كسى جرأت نكرده است تا در آن سكنى گزيند .\r\nكلمهء سردار كه در اينجا گفته مىشود به همان مفهوم نجيب و بزرگ در هندوستان نيست . بلكه تركمن‌ها به افرادى كه دل و جرأت داشته و قادر هستند سردستگى گروه‌هاى مهاجم را بر عهده گيرند اين لغت را اطلاق مىكنند .\r\nدر طول راه حاكم مىگفت كه در اين دره سيزده دهكده وجود دارد كه ساكنان آنها را 700 تا 800 خانوار كرد شاديلو تشكيل مىدهند و مىگفت كه اين مردم در طول زمستان به صيد كبك يا قرقاول‌هايى مىپردازند كه در اثر فشار و زور سرما از كوهستان به سمت پايين سرازير مىشوند . آنها در حالىكه اين پرندگان را به سوى دشت مىرانند ارتباط آنها را با تپه‌ها قطع كرده و سپس در حالى كه سوار بر اسب هستند در به دام انداختن آنها اقدام مىكنند . قرقاول و كبك‌ها بعد از يكى دو بار پريدن سعى مىكنند تا خود را در برف پنهان سازند . سپس در حالىكه افراد ردپاى آنها را تعقيب مىكنند به محل مخفى شدن آنها پى برده و آنها را بدام مىاندازند . تعجب‌آور بود كه با رفتارى اينچنين بيرحمانه در طول زمستان ، باز هم در تابستان مىتوان شاهد اين پرندگان بود ، من كه خود چيزى از آنها نديدم و آنچه فقط به چشم من خورد چند دسته از هوبره‌هاى كوچك بود .\r\nمسير بعدى ما از گردنهء دركش مىگذشت . راه ما شيب ملايمى داشت و عبور از آن راحت بود و اختلاف دما نيز بسيار زياد بود . در شاه‌آباد ارتفاع ما 930 متر و دماى هوا در ساعت 4 بعد از ظهر 28 درجه سانتىگراد بود . طى 12 ميل سفر ، 570 متر به ارتفاع ما افزوده شد و دماى هوا در ساعت 4 بعد از ظهر به 15 درجه سانتىگراد رسيد . در كنار چشمه‌اى در دشت هموارى كه به آن چمن‌بيد « 1 » مىگفتند اردو زديم .\r\n\r\n\r\n","description":"","footnote":"\r\n( 1 ) - چمن‌بيد امروز دهكده‌اى در دهستان سملقان شهرستان بجنورد است . فرهنگ آباديهاى كشور جلد 21 .\r\n","page_name":" 191 ","page_number":207},
  {"content":"\r\n\r\nدر اين گردنه ، رشته‌كوه آلاداغ خاتمه يافته و رشته‌كوه كورخود « 1 » شروع شده و به سمت شرق ادامه مىيافت و بر ارتفاع آن افزوده مىگرديد . در ابتدا تپه‌ها عارى از هرگونه درختى بود ، اما بتدريج درختان سرو به چشم خوردند ، تا اينكه در چمن بيد اين درختان بطور انبوه و كنار يكديگر روئيده بودند ، مىگفتند كه در اين ناحيه بز كوهى بوفور يافت مىشود .\r\nمن هم در جستجوى آن بعد از ظهر را به گشتن در ميان انبوه درختان و در شكاف‌هاى صخره‌هاى رشتهء كورخود پرداختم كه چيزى نيافتم مگر چند گوزن جوان . از بالا به سمت چپ نگاه كردم چيزى جز يك دشت وسيع و هموار در ديد نبود .\r\nروز بعد با پيمودن 13 ميل به رابط قره‌بيل « 2 » كه ده كوچكى بود و كلا 10 خانوار در آن زندگى مىكردند ، رسيديم . اين ده در كنار ويرانه‌هاى رباطى سنگى بنا شده بود . از كنارهء راست دشت كه لخت و عور بود عبور كرديم و تنها چيزى كه در راه به چشم ما خورد يك هوبرهء بزرگ بود .\r\nبعد از ظهر مجددا به جستجوى بز كوهى پرداختم كه چيزى نيافتم . راهنماى محلى ما مىگفت كه همين چند وقت پيش سه شب را در اين ناحيه در جستجوى بز كوهى گذرانده و كلا موفق شده تا 4 شكار را بزند و براى مصرف زمستان خانواده‌اش به دهكده ببرد . اثرى از صخره‌ها و ناهموارىهايى كه در رشتهء كورخود شاهد بوديم نبود و مىتوانستيم به راحتى به اطراف برانيم .\r\nمسير بعدى ما كه 17 ميل به سمت غرب و از منطقه‌اى خشك عبور مىكرد ما را به دهكدهء دشت « 3 » در ابتداى گردنهء گرگان رسانيد . اين تقريبا آخرين سفر ما در يك سرزمين خشك بود . در اينجا 50 خانوار ترك قندرى « 4 » سكونت داشتند و مواد غذايى به وفور يافت مىشد . اين پنجاه خانوار يك گارد متشكل از 25 سوار را تدارك ديده بودند كه آنان را به مراقبت از راههايى كه تركمن‌هاى يموت از طريق آنها كوههاى قره‌تيكان در شمال را\r\n\r\n\r\n","description":"","footnote":"\r\n( 1 ) -  Kurkhud  .\r\n( 2 ) - در لغت‌نامهء دهخدا رباط قرابل ضبط شده كه به نقل از ترجمهء سفرنامهء مازندران و استرآباد ( رابينو ) چنين آورده است : رباط قرابل در 52 ميلى بجنورد بين راه گرگان به استرآباد است . در مطلع الشمس رباط قره‌بيل آمده است . در فرهنگ آباديهاى كشور جلد 21 ، دهكده‌اى جزء دهستان ميانكوهسارات شهرستان بجنورد است .\r\n( 3 ) - دشت دهى از دهستان ميانكوهستارات شهرستان بجنورد است . فرهنگ آباديهاى كشور ، جلد 21 .\r\n( 4 ) -  Gandar \r\n","page_name":" 192 ","page_number":208},
  {"content":"\r\n\r\nقطع كرده و به سمت پايين به شاهرود و بسطام سرازير مىشدند ، گماشته بودند . افراد اين گارد همگى به تفنگ‌هاى ورندل مسلح بودند . سهام الدوله بعد از خريد اين تفنگ‌ها از سوى دولت ايران ، از اتريش تعداد 600 عدد از آنها را به خود اختصاص داد كه به صلاحديد خود نيز بين دهكدهاى مرزى توزيع نمود .\r\nدشت جائى بود كه سهام الدوله بما گفته بود كه شكار به وفور در آن يافت مىشود . او مىگفت كه به خوبى وضع شكار را در اين ناحيه زير نظر دارد و به من اجازه داد كه هرقدر بخواهم در آن به شكار بپردازم . اميد من در اينجا نيز به يأس تبديل شد . نيزارها را تماما زده بودند و قرقاول‌ها نيز از آنجا رفته بودند . طغان سردار پير مرا متقاعد ساخت كه 6 ميل آنطرف‌تر به سمت پايين دره بروم و مىگفت كه در آنجا قرقاول به وفور يافت مىشود .\r\nاما با كمال تعجب در آنجا هم خبرى نبود . تنها چيزى كه عايد ما شد چند اسفرود بود كه به كمك باز آنها را شكار كرديم .\r\nتنها جايى كه تعدادى قرقاول در آن به چشم مىخورد ، نيزار كوچكى بود كه در پايين دست دهكده وجود داشت . اما از آنجا كه زمين آن گل و شل بود نمىشد به آن حوالى رفته و مرغها را از آنجا بيرون راند . در اينجا به كمك سگى از دهكده توانستم چند قرقاول يك خروس جنگلى چند نوك‌دراز را به دام اندازم كه البته كار بسيار دشوارى بود .\r\nوضع از آنچه كه ژنرال مك‌لين در سال 1888 م . گزارش داده بود ، بسيار فرق كرده و تعداد قرقاول‌ها در اين ناحيه به شدت رو به كاهش نهاده بود . با اسلحه‌هايى كه به تعداد زياد در بين دهكده‌هاى مرزى پخش شده است به نظر مىرسد كه تا چند سال ديگر تقريبا نسل قرقاول در اين منطقه از بين برود .\r\nكوههاى واقع در شمال و شمال غرب منطقهء دشت در بالا تماما پوشيده از جنگل‌هاى درختان مازو يا بلوط بود و در زير آنها درختان سرو كوهى به صورت تك و توك پراكنده بودند . اين وضع به همينجا خاتمه مىيافت و به سمت غرب و آنطرفتر ديگر درختى نبود .\r\n\r\n","description":"","footnote":"","page_name":" 193 ","page_number":209},
  {"content":"\r\n . \r\n","description":"","footnote":"","page_name":" 194 ","page_number":210},
  {"content":"\r\n\r\n\r\nبخش چهاردهم تركمن‌هاى گوكلان\r\nلحظه‌اى كه به دشت گرگان رسيديم ، احساس كردم كه به سرزمين تازه‌اى وارد شده‌ايم ، بجاى سرزمين خشكى كه در حال عبور از آن بوديم به كناره جويبارهائى رسيديم كه پوشيده از تمشك ، علف ، بته و انواع و اقسام درختان بود .\r\nدشت در ابتداى گردنه‌اى واقع مىشد كه ارتفاع آن به 960 متر مىرسيد ، با طى كردن اين قسمت از راه كه 11 ميل بود ، كم‌كم 330 متر از ارتفاع ما كاسته شد تا اينكه به ايشكى « 1 » رسيديم . ايشكى دهكدهء كوچك و جمع و جورى بود كه در آن 20 خانوار ترك زندگى مىكردند ، تپه‌هاى كم‌ارتفاع و پهن دو طرف راه تا قله پوشيده از جنگل‌هاى مازو ، نوعى درخت بلوط بود و دره نيز كه پهناى آن از 180 متر تجاوز نمىكرد از درختان گوناگون پوشيده بود ، صخره‌ها را همگى خزه ، گلسنگ و گياهان ديگر دربرگرفته بودند ، به نظر مىرسيد كه اين محل در پائيز منظرهء زيبا و دل‌انگيزى داشته باشد . راه در بعضى از قسمت‌ها سنگى بود ، اما از چاله‌هايى كه داشت به نظر مىرسيد كه در هواى بارانى و مرطوب عبور از آن مشكل باشد ، جنگل درختان به حدى انبوه و درهم بود كه فقط دسته‌هاى حيوان آن هم به سختى مىتوانستند از آن بگذرند و براى اينكه بتوان گردنه را براى آمد و شد ارابه آماده كرد لازم است تا با قطع تعداد زيادى از درختان راهى در بين آنها ايجاد نمايند .\r\n\r\n\r\n","description":"","footnote":"\r\n( 1 ) -  Ishaki  ، در فرهنگهاى جغرافيايى ضبط نشده است ، اما امروز در كنار اين دهكده پارك جنگلى زيبايى احداث شده است .\r\n","page_name":" 195 ","page_number":211},
  {"content":"\r\n\r\nشترهايى كه بار داشته باشند به سختى مىتوانند از اينجا بگذرند ، ردپاى قرقاول‌ها بر زمين ديده مىشد اما جنگل به حدى انبوه بود كه نمىشد به آنها نزديك شد .\r\nدر راه به گرازى برخورديم كه در پاى درختان بلوط مشغول كندن زمين بود ، قزاق‌باشى همراه ما بلافاصله با تفنگ ورندل به طرف او شليك كرد ، گراز قبل از اينكه فرصت فرار داشته باشد بر زمين افتاد و جان داد . قزاق‌باشى يا دقعه‌دار به سردسته يك گروه ده نفرى از كردهاى شاديلو اطلاق مىشود ، متاسفانه همهء همراهان ما مسلمان بودند و بناچار آنهمه گوشت را بايد بر زمين مىنهاديم تا از بين رود . مىگفتند كه در اين تپه‌ها علاوه بر گراز تعداد زيادى مرار « 1 » نيز يافت مىشود كه متأسفانه من از اين يكى چيزى نديدم ، به نظر مىرسيد كه تمامى اين رشته‌هاى كوه عارى از سكنه باشند ، رودى كه در وسط گردنه جارى بود در ناحيهء ايشكى حدودا 3 متر و 60 سانتيمتر پهنا و 30 سانتيمتر عمق داشت ، به نظر من و عليرغم آنچه كه نقشه‌هاى من نشان مىدهد اين آب كه به آن آب‌دهنه نيز مىگفتند تأمين‌كنندهء اصلى آب رود گرگان نيست ، بلكه آبى كه به آن يل‌چشمه گفته مىشود و در پاى رشتهء گلى داغ ، كمى آنطرف‌تر به سوى شمال به اين رود مىريزد ، منبع اصلى تأمين‌كنندهء آب آن است .\r\nبعد از ايشكى راه ما از مسيرى پوشيده از جنگل براى 14 ميل پيش مىرفت تا به شغال‌تپه « 2 » يا ابه سبحان قلى خان كه بنام رئيس چند خانوار ساكن اين محل ناميده شده است مىرسيد ، در دامنهء تپه‌ها درختان بلوط زياد تنومند نبوده و متوسط بودند ، حال آنكه در داخل دره درختانى را كه تا 30 يا 36 متر قد داشته و قطر بدنهء آنها به 4 تا 4 متر و نيم مىرسيد ، مشاهده كردم ، به غير از بلوط درختان راش ، چنار ، و شايد ده ، دوازده نوع ديگر درخت در دامنهء تپه روئيده بود و راه ما نيز پر از تمشك جنگلى ، سرخس و غيره بود ، به طورى كه چشمان ما كه بعد از پيمودن آنهمه راه در منطقه خشك به سبزى عادت نكرده بود كمى احساس ناراحتى مىكرد .\r\nچهار ميل پائين‌تر از ايشكى مسير ما شروع به پهن شدن نمود تا اينكه كلا به زمين‌هايى هموار و باز رسيديم ، در اينجا قبرستانى وجود داشت كه مىگفتند متعلق به ترك‌هاى\r\n\r\n\r\n","description":"","footnote":"\r\n( 1 ) - مرار گوزن است كه هر دو نوع آن شاخ دارد ( جنس نر ) و بدون شاخ ( ماده ) در جنگل‌هاى شمال ايران بوفور يافت مىشود و در اصطلاح محلى به آن مرار مىگويند . م .\r\n( 2 ) - دهى از دهستان گوكلان شهرستان گنبد قابوس است . فرهنگ جغرافيايى ايران ، جلد 3 .\r\n","page_name":" 196 ","page_number":212},
  {"content":"\r\n\r\nگرائيلى ساكنين اوليهء اين منطقه بوده است . دو ميل آنطرف‌تر به اولين ابه يا دهكدهء تركمن گوكلان رسيديم ، در اين دهكده حدود سى چادر نمدى شبيه به لانهء زنبور كه تركمن‌ها به آن آلاچيق مىگويند وجود داشت . بعد از اين ناحيه از ارتفاع تپه‌ها كاسته مىشد و دامنه‌هاى آنها نيز در دو طرف شيب كمترى مىگرفتند ، از درهء باز و سرسبزى مىگذشتيم ، تعدادى قرقاول و كبك سياه نيز به چشم ما خورد . در نزديكى شغال تپه يك گروه 12 نفرى از گوكلان‌ها همراه با سردسته‌شان سوار بر اسب در انتظار ما بودند كه بعد از خوشامدگوئى و استقبال ، ما را تا درون دهكده نيز همراهى كردند . در اينجا دو دهكده وجود داشت ، يكى واقع بر كنارهء شمالى رود كه در آن 50 خانوار تركمن گوكلان در چادرهايى نمدى بسر مىبردند و ما نيز در نزديكى آن اردو زديم ، در كنارهء ديگر رود سى خانوار ايرانى كه تركمن‌ها آنها را فارسيون مىناميدند ، درون كلبه‌هايى زندگى مىكردند . افراد اخير سه سال پيش ، توسط سهام الدوله بجرم فرار از پرداخت ماليات از استرآباد به اينجا كوچ داده شده‌اند ، در مقابل هريك از اين كلبه‌ها يك سكو كه روى تيرك‌هاى چوبى قرار گرفته و سقف آن نيز پوشيده شده بود قرار داشت . مىگفتند كه در تابستان هوا بسيار گرم است و از اين فضا براى خواب و استراحت و فرار از دست مگس‌ها و پشه‌ها كه تعداد آنها نيز زياد است استفاده مىكنند ، ارتفاع محل 285 متر بود . مردم اينجا به نظر نمىرسيد كه مانند ساير مردم ايران براى فرار از گرما در طول تابستان به تپه‌هاى مجاور كوچ كنند . تركمن‌ها مانند فارسيوان‌ها براى خود سكويى نساخته بودند ، فقط به ايجاد سايبانى در برابر چادرهاى خود اكتفاء كرده بودند ، به هرحال تا اين زمان من در هيچيك از نواحى تركمن‌نشين ايران چنين چيزى را مشاهده نكرده بودم ، جالب‌تر اينكه بر خلاف رسم معمول خود كه آلاچيق‌ها را بطور پراكنده و جدا از يكديگر بنا مىكردند ، تركمن‌ها در اينجا چادرهاى نمدى خود را در يك رديف و بطور منظم برپا كرده بودند .\r\nدر دهكدهء تركمن‌ها يك مرار را ديدم كه در بهار صيد شده و آن را تربيت كرده بودند ، چند جفت شاخ گوزن عالى را هم ديدم كه تاجرى به قيمت هر من 5 قران خريده بود .\r\nشنيدم كه يك تاجر ارمنى اخيرا در اينجا كاسبى خوبى كرده و تعداد زيادى پوست خوك را هريك به 3 قران و روغن گرفته شده از چربى خوك را حلبى در همين حدود خريده است ، ظاهرا تركمن‌ها آنقدر خشكه‌مقدس نيستند و زياد حلال ، حرام سرشان نمىشود و مىتوانستند قبول كنند كه از شكار و فروش حيوانى حرام گوشت پولى بدست آورند . « 1 »\r\n\r\n\r\n","description":"","footnote":"\r\n( 1 ) - البته اين نظر مؤلف كتاب درست نيست . تركمن‌ها بنواحى شمال ايران بر خلاف نوشته نويسنده كتاب\r\n","page_name":" 197 ","page_number":213},
  {"content":"\r\n\r\nصبح روز بعد راه ما به سمت پايين و در دره‌اى باز و سبز به پهناى يك ميل يا بيشتر ادامه مىيافت ، دره باز و بازتر مىشد تا اينكه در محلهء چقر ، تپه‌ها ديگر پايان مىگرفت ، از اينجا به بعد دشت بازى قرار داشت كه با شيب ملايمى به سمت غرب مىرفت ، تقريبا تمامى دره خالى و عارى از سكنه بود . خاك اينجا به نظر مىرسيد كه مرغوب و حاصلخيز باشد ، اما از آنجا كه كسى در اينجا زندگى نمىكرد ميل‌ها زمين بلااستفاده و بيحاصل افتاده بود . در گذشته وضع اين گونه نبوده است ، در پنج ميلى پايين‌دست شغال‌تپه از ويرانه‌هاى شهرك و قبرستان ديگرى كه به گرايلىها تعلق داشته است عبور كرديم ، و اينها خود نشانه‌هايى است از اينكه در اين ناحيه زمانى جمعيت انبوهى زندگى مىكرده است ، همچنين تپه‌هايى در اين منطقه وجود داشت كه روى آنها نشانه‌هايى از دهكده‌هاى قديمى به چشم مىخورد ، بطور كلى به نظر مىرسد كه تركمن‌ها در هر كجا كه رخنه مىكنند و ساكن مىشوند ، جز ويرانى و از بين بردن آثار بجاى مانده ، كار ديگرى نمىكنند .\r\nهشت ميل بعد از شغال‌تپه به چقر « 1 » مركز ناحيهء گرگان رسيديم ، گرگان به ناحيه‌اى اطلاق مىشود كه گوكلان‌ها و حكومت محلى آنان در آن سكنى دارند . در راه سرهنگ سلطان قلى خان حاكم گركان منصوب از طرف سهام الدوله در حالى كه يكصد سوار او را همراهى مىكردند ، از ما استقبال كرد و سپس ما را تا محل استقرار اردوگاهمان هدايت نمود ، افراد همگى تفنگ‌هاى روسى بردن بر دوش داشتند كه مىگفتند به قيمت 20 تومان ( 4 پوند ) خريد و فروش مىشود ، به نظر مىرسيد كه گوكلان‌ها در تهيهء سلاح كافى كمى مشكل داشته باشند ، اما بطور كلى آنها آنچه را از اين قبيل كه لازم داشتند از طريق يموت‌ها فراهم مىكردند ، يموت‌ها نيز به نوبهء خود آنها را از روسها خريدارى مىنمودند .\r\nحركت ما در اين قسمت از راه تا چقر تا حدى باابهت و پرشكوه انجام گرفت ، گروه‌هاى متعددى از گوكلان‌هاى ساكن دهكده‌هاى مختلف از راه مىرسيدند و من از ديدن آنها بسيار خوشحال بودم ، به نظر مىرسيد كه آنها تيره‌هاى بسيار متفاوتى از تكه‌ها « 2 » ، ساريك‌ها « 3 » ، ارسارىها « 4 » و ساير تركمن‌هاى ديگرى كه تا آنموقع ديده بودم باشند . بعضى از\r\n\r\n\r\n","description":"","footnote":"\r\n- مردمانى بسيار مؤمن هستند و حلال و حرام را نيز خوب تشخيص مىدهند . م .\r\n( 1 ) -  Chakur  ، دهى از دهستان گوكلان شهرستان گنبد قابوس است فرهنگ جغرافيايى ايران جلد 3 .\r\n( 2 ) -  Tekke  .\r\n( 3 ) -  Sarik  .\r\n( 4 ) -  Ersari \r\n","page_name":" 198 ","page_number":214},
  {"content":"\r\n\r\nآنها بور و تعدادى نيز زرد پريده‌رنگ بودند و در مقايسه با تكه‌ها و ساريك‌ها ريش‌هاى پرترى داشتند ، آنها اسب‌هاى بهترى را سوار بودند و كلاه‌هايى از پوست بره ، تقريبا بزرگتر و پهن‌تر از كلاه‌هاى عادى بر سر داشتند ، علت بدرنگى آنها شايد اعتياد شديد آنها به كشيدن ترياك بود . مىگفتند كه حتى زنهاى آنها نيز به كشيدن ترياك مبتلايند . بهرحال در صورتى كه اين گفته صحت داشته باشد ميتوان انتظار داشت كه به زودى نسل آنها مضمحل شده و از ميان برود .\r\nدر چقر تنها چيزى كه به چشم مىخورد ، چهل تا پنجاه تا چادر نمدى مربوط به گوكلان‌هاى چقر بود . ارتفاع اين ناحيه بسيار كم و حدود 195 متر بود ، به نظر مىرسيد كه در تابستان نيز دماى آن زياد باشد . دماسنج ما دماى هوا را در ساعت 4 بعد از ظهر و در سايه 32 درجه سانتىگراد نشان مىداد كه البته براى اواخر ماه اكتبر تا حدى گرم بود . پشه در هوا فراوان بود و مىگفتند كه در طول تابستان پشه‌ها به قدرى زيادند كه تقريبا محيط را غيرقابل تحمل مىكنند .\r\nدر ابتداى ورودم ، حاكم چند داستان از يموت‌ها كه وى آنها را ياغى خطاب مىكرد برايم تعريف كرد ، داستان‌ها بسيار وحشتناك بودند و سراپاى انسان را از شنيدن آنها ترس فرامىگرفت ، براى همين هم حاكم دوست داشت تا هر كجا كه مىخواهيم اردو بزنيم به شرطى كه بغل گوش او و در نزديكى چقر باشيم . حاكم گفت اگر دوست داشته باشم كه رود گرگان را كه در سه فرسخى واقع است ببينيم مىتوانم اين كار را بكنم ، ولى وى نمىتواند اجازه بدهد كه در آنجا اردو زده و مستقر شويم ، در مورد رفتن به درهء گرگان پرسيدم . حاكم به شدت با انجام اين كار مخالفت ورزيد و ما نيز مجبور شديم تا صبر كنيم ببينيم چه پيش مىآيد .\r\nتصميم گرفتم تا خود را دربست در اختيار تركمن‌ها قرار دهم و آنچه را كه آنها مجاز مىدانند ، انجام دهم . از اين كار هيچگاه پشيمان نشدم ، به افتخار كردهاى شاديلويى كه تا اينجا ما را همراهى كرده بودند ، شامى تهيه ديديم ، مأموريت آنها به پايان رسيده بود و بايد به بجنورد بازمىگشتند . مىخواستم براى تيراندازى و شكار به اطراف بروم ، آنها نيز تا حوالى دره با من آمدند و سپس جدا شدند . آنها در مدت سه هفته‌اى كه همراه ما بودند ، خود را خيلى خوب نشان دادند و ثابت كردند كه افرادى لايق و كارآمدى هستند .\r\nدر بازگشت ، در زمين‌هايى كه بتازگى محصول برنج آنها درو شده بود كمى سوارى كردم و موفق شدم حدود 12 قرقاول را شكار كنم كه البته در اين ناحيهء باز انجام چنين كارى بسيار مشكل و خارق العاده مىنمود .\r\n\r\n","description":"","footnote":"","page_name":" 199 ","page_number":215},
  {"content":"\r\n\r\nگوكلان‌ها مردمى كشاورز بودند و از نظر شيوهء زندگى چندان شباهتى به تركمن‌هاى بيابانگرد نداشتند ، اينان در همان چادرهاى نمدى تركمن زندگى مىكردند ، اما ديربه‌دير و بندرت ابه يا ده محل سكونت خود را عوض مىكردند و در نتيجه محلى كه آنها در آن به سر مىبردند بسيار كثيف و نامناسب مىنمود .\r\nدرون آلاچيق‌هاى آنها نيز وضع خوبى نداشت ، از قالىهاى زيبايى كه تكه‌ها و ساريك‌ها بر كف چادر فرش مىكنند و يا كيف‌هايى كه بر ديوار مىآويزند ، خبرى نبود ، علت اين امر ، فقر يا ندارى آنها نبود ، چون وضع خوبى داشتند . بعضى از سران آنها ثروت زيادى داشتند ، از آن جمله سبحان قلى خان رئيس ابه‌هاى شغال‌تپه . مىگفتند كه وى سه زن دارد كه كلا براى آنها 1000 تومان ( 200 پوند ) پرداخته است ، براى هر دختر 100 تومان و زن بيوه 400 تومان پرداخت مىشد ، علت اينكه زن بيوه به بهاى بيشترى به فروش مىرسيد اين بود كه او خانه‌دارى ، مراقبت از گله و كارهايى را مىداند كه دختر جوان نمىداند .\r\nحاكم مىگفت كه شمار گوكلان‌هاى ايرانى ، يعنى آندسته از گوكلان‌هايى كه در ناحيهء گرگان سكونت دارند و تحت حكومت سهام الدوله به سر مىبرند ، 900 تا 1000 خانوار است . ديگران مىگفتند كه شمار آنها به 1700 تا 2000 خانوار مىرسد ، درآمد ناحيهء گرگان را گفته مىشود كه مقدار ثابت و تعيين‌شدهء 6031 تومان ( 1202 پوند ) در سال است . اين مبلغ بايد توسط رئيس بجنورد جمع‌آورى شده و بعد از كسر 3000 تومان ( 600 پوند ) از آن براى پرداخت دستمزد 200 سوار گوكلان ؛ به خزانه‌دارى در استرآباد تحويل گردد .\r\nتا آنجا كه من احساس كردم گوكلان‌ها هميشه در ترس و وحشت دائمى از يموت‌ها به سر مىبرند . هركس تفنگ خود را همراه داشت و هرگز آن را از خود جدا نمىساخت . تمام طول شب گروهى از نگهبانان در حفاظت و مراقبت از دهكده‌ها مىپرداختند و اگر ظاهرا نمىخوابيدند و تا صبح بيدار مىماندند ، نمىگذاشتند كسى هم چشم بر هم نهد . چند شبى را كه در آنجا چادر زده بوديم ، نزديك به 20 نفر نگهبانى از اردوگاه ما را به عهده داشتند ، آنقدر تا صبح سر و صدا كردند كه اصلا نگذاشتند بخواب رويم ، حتى در روز هم اجازه نمىدادند تا حيوانات ما براى چرا از ديد خارج شوند . تا حدى هم مىشد به گوكلان‌ها حق داد كه اينقدر محتاط باشند ، درست 2 روز قبل از ورود ما يك گوكلان اهل چقر را براى گرفتن تفنگ وى با تير زده بودند ، همچنين يك ماديان و يك كره اسب نيز در همان شب ورود ما به سرقت رفته بود ، مورد اخير سر و صداى زيادى بر پا نكرد ، زيرا يكى از گوكلان‌ها مصمم شد تا از دهكده بيرون رفته و براى گرفتن انتقام\r\n\r\n","description":"","footnote":"","page_name":" 200 ","page_number":216},
  {"content":"\r\n\r\nاز يموت‌ها يك اسب از آنها را بدزدد ، دو روزى از وى خبرى نشد تا اينكه در شب سوم با سر و صداى شليك گلوله‌ها از خواب پريدم ، و دريافتم كه اين مرد همراه با اسبى از يموت‌ها به دهكده بازگشته است ، حتما مورد اول كه قتل يك نفر از اهل گوكلان و ربودن تفنگ وى بود نيز به زودى به نحوى با انجام عمل متقابلى جبران مىگرديد .\r\nروز بعد از ورودم سوارى از راه رسيد و يادداشتى همراه داشت به اين مضمون كه سهام الدوله عنوان سردار اعظم را بخاطر خدمات شايسته‌اش در مرز با يموت‌ها از حكومت ايران كسب كرده ، همچنين پسر وى ايلخانى نيز عنوان امير تومانى را دريافت كرده است .\r\nبدين‌ترتيب اولين بار بود كه مىديدم نوجوانى در سن شانزده‌سالگى به مقام ژنرالى مىرسد .\r\nابتدا يادداشت تبريكى به عنوان سهام الدوله و پسرش ارسال كردم ، سپس به همين مناسبت نيز مهمانى شامى برپا كردم كه حاكم و ميرزاى وى نيز در آن شركت جستند ، همچنين قرار گذاشتيم تا مسابقه‌اى براى گوكلان‌ها ترتيب دهيم و جوائز را نيز خود من اعطا كنم .\r\nبعد از اين سرهنگ ديگر در برابر درخواست ما مبنى بر ديدار از نواحى خارج از قلمرو گرگان مانند گذشته مخالفت نكرد و قبول كرد تا ما براى ديدن از سرچشمهء رود گرگان در يل‌چشمه « 1 » عازم شويم ، سرهنگ به افتخار ما مهمانى شامى برگزار نمود . با سرهنگ براى ديدن تخت رستم ، محلى كه روى نيله‌كوه « 2 » واقع در جنوب چقر و به فاصله‌اى تقريبا مساوى از پايين تا قلهء آن قرار دارد رفتيم . در اين محل چيز خاصى براى ديدن نبود ، فقط چاهى كه در صخره حفر شده بود به چشم مىخورد ، با اين حال موفق شدم تا منظرهء جامع و نسبتا كاملى را از قلمرو گرگان مشاهده كنم . برج مشهورى كه به آن گنبدقابوس مىگفتند در زمينى هموار و به طرف غرب ديده مىشد .\r\nدر نزديكى چقر جنگل‌ها نيز هم پاى تپه‌ها پايان مىگرفتند و در تمامى زمينى كه از اينجا به بعد گسترده بود درختى به چشم نمىخورد ، همه‌جا را نيزارها و علفزارها پوشانده بودند ، تمامى منطقه بسيار مستعد و حاصلخيز به نظر مىرسيد ، فقط بايد جمعيتى در آن مستقر مىشدند و آن را به صورت يكى از ثروتمندترين نقاط ايران درمىآورند ، به غير از برنج كه به آبيارى نياز دارد ، توليد بقيه محصولات كشاورزى به صورت ديم امكان‌پذير است . تمام زمين‌هاى اين منطقه در اواخر پائيز به قدرى سرسبز و خرم بود كه انسان از ديدن آن بهار را به ياد مىآورد .\r\n\r\n\r\n","description":"","footnote":"\r\n( 1 ) - دهى است از دهستان گوكلان بخش مركزى شهرستان گنبدقابوس فرهنگ جغرافيايى ايران جلد 3 .\r\n( 2 ) -  Nilahkuh \r\n","page_name":" 201 ","page_number":217},
  {"content":"\r\n\r\nبه نام‌هايى كه روى نقشه در طول مسير رود گرگان ذكر شده بود خيره شدم ، اينطور دستگيرم شد كه آنها مربوط به محله‌ها يا دهكده‌هايى ثابت نيستند ، بلكه نامهاى قبايل مختلف يموت هستند . بىشك در اين دهكده‌ها قبايلى با همين نام‌ها زندگى مىكرده‌اند ، اما از آنجا كه يموت‌ها دائما در حال سفر و جابجا شدن‌اند ، اين نواحى هم ثابت نمانده و تغيير كرده‌اند .\r\nسرزمينى كه بين دهكده‌هاى بالايى رود گرگان و همچنين اترك در بالاى چات « 1 » قرار داشت به كلى عارى از سكنه بود . مسلم بود كه در اين منطقه گوكلان‌ها زندگى نمىكردند ، خود آنها نيز مىگفتند كه آنقدر جرأت ندارند كه در آنسوى شمال تپه‌هاى قرناوه « 2 » خود را آفتابى كنند . هرچند كه يموت‌هاى ساكن اين منطقه قبلا از آنجا رفته و ديگر ظاهرا در آنجا سكونت ندارند .\r\nيك شب قبل از آنكه اين محل را ترك كنيم ، مهمانى شامى به افتخار حاكم و خان‌هاى قبائل مختلف گوكلان در اين منطقه برپا كرديم . در شب آخر با صداى شليك گلولهء نگهبانان گوكلان از خواب پريديم ، ماجرا از اين قرار بود كه دزدى از يك طرف و تعدادى نيز از طرف ديگر در حالى كه بر روى زمين مىخزيدند قصد داشتند تا به اردوگاه ما نزديك شده و قاطرهاى ما را بدزدند . در اين هنگام گوكلان‌ها متوجه شده و به تيراندازى به سوى آنها مبادرت مىكنند ، آنها نيز از تاريكى شب استفاده كرده و به سرعت در علفزارها و نيزارها راه فرار پيش ميگيرند و ناپديد مىشوند . گوكلان‌هاى دهكده نيز كه از خواب پريده بودند به سرعت براى كمك به اين سمت شتافتند . تمام ما هيجان‌زده و دست‌پاچه شده بوديم . دو تن از فراش‌هاى ايرانى به نحوى ترسيده بودند كه همان‌دم از من اجازهء مرخصى و بازگشت كردند ، آنها به شدت رنگ باخته و از فكر اينكه در قلمرو تركمن‌ها پاى نهاده‌اند لرزه بر اندامشان افتاده بود ، هنوز هم ايرانيان به شدت از تركمن‌ها در هراس‌اند و گاهى فقط بردن نام آنها مىتواند ترس عجيبى را بر وجودشان مستولى كند .\r\nصبح روز بعد حاكم و خان‌هاى ديگر گوكلان سواره با ما بيرون شدند تا اينكه به ده سوار گوكلان كه از قبل براى همراهى ما آماده شده و در حالت انتظار بودند برخورديم . راه ما به طرف شمال و در سرزمين هموار و پوشيده از علفهاى خشك در دامنهء تپه‌ها پيش مىرفت تا\r\n\r\n\r\n","description":"","footnote":"\r\n( 1 ) - محل تلاقى رود سومبار به روردخانهء اترك ، ص 1225 جلد 4 - تاريخ روابط سياسى انگليس و ايران .\r\n( 2 ) -  Karnava  ، دهى از دهستان گوكلان بخش مركزى شهرستان گنبد قابوس است فرهنگ جغرافيايى ايران جلد 3 .\r\n","page_name":" 202 ","page_number":218},
  {"content":"\r\n\r\nاينكه 12 ميل آنطرف‌تر به رود گرگان رسيديم . چهار ميل بعدى را در ساحل رود تا مركز ناحيه بايندر پيموديم ، در اينجا خان دهكده يا رئيس ابه بيرون آمده و از ما استقبال كرد ، دهكده‌هاى گوكلان در تمامى طول راه گسترده بودند ، اينان بيشتر به تيرهءقرخ « 1 » تعلق داشتند ، مانند ساير نقاط تركمن‌نشين در اطراف دهات و محل سكونت گوكلان‌ها نيز درخت و باغ و آب و مزرعه‌اى وجود نداشت ، چادرهاى آنها نيز در زمين‌هايى لخت و عور برافراشته شده بود ، تنها فرقى كه گوكلان‌ها با ساير تركمن‌ها داشتند اين بود كه اينان چادرهاى خود را در رديف‌هايى بطور منظم برپا مىكردند ، در تمامى قبائل تركمن‌ها زن‌ها موظفند تا آب را از نزديكترين منبع ممكن به دهكده براى مصرف خانوادهء خود بياورند صرفنظر از اينكه فاصلهء آن نزديك يا دور باشد .\r\nرود گرگان در محلى كه ما آن را قطع كرديم ، حدود 6 تا 9 متر عرض و 15 سانتىمتر عمق داشت و خيلى آرام به سمت پايين در بسترى وسيع و عميق كه پهناى آن به يك‌چهارم ميل مىرسيد و حدود 30 متر از سطح اطراف پايين‌تر قرار گرفته بود جريان مىيافت .\r\nدر محلهء بايندر كه ما در آن اردو زديم پنج ابه وجود داشت كه روى هم 100 تا 140 خانوار در آنها زندگى مىكردند و هر دو كنارهء رود گرگان را بعد از گذشتن از تپه‌ها در اختيار داشتند . بايندر به محلهء ثابتى اطلاق نمىشد ، بلكه منظور از آن تمام آبادىهايى بود كه تيرهء بايندر در آنها ساكن بودند . نزديكىهاى غروب مهمانى شامى در اردوگاه بر پا كرديم كه خان و تعدادى از همراهان و نزديكان وى در آن شركت داشتند و ظاهرا خيلى هم به آنها خوش گذشت .\r\nدر محل دار الشفا تعداد زيادى مرد و زن و بچه ، تمام طول بعد از ظهر جمع شده بودند و امير الدين « 2 » نيز سخت به مداواى آنها مشغول بود . اينكه ما دكترى همراه خود در اردوگاه داشتيم به زودى به گوش همگان رسيد و آنها نيز فرصت را غنيمت شمرده و براى معاينه و مداوا به طرف اردوگاه ما روى آوردند . تمام مردم نسبتا فهميده بودند و بهره‌اى از خصوصيات شهرى بودن را داشتند ، خيلى به راحتى مىتوانستم از ميان آنها عبور كنم ، مثل اينكه در هندوستان و بين مردم آن ديار باشم . تركمن‌ها به پرده يا حجاب زنان خود به آن صورت كه در ساير نقاط ايران معمول است پايبند نيستند ، زنها نسبتا آزاد بودند و مردانشان در اين خصوص به آنها زياد سخت نمىگرفتند .\r\n\r\n\r\n","description":"","footnote":"\r\n( 1 ) -  Kirikh \r\n( 2 ) -  amir - Ud - Din  .\r\n","page_name":" 203 ","page_number":219},
  {"content":"\r\n\r\nاز بايندر در طول شمال رود گرگان به سمت بالا 10 ميل ديگر پيموديم تا به اركك‌لى « 1 » محله‌اى كه يكصد خانوار از تيره‌اى به همين نام در آن زندگى ميكردند رسيديم .\r\nبستر رود به سرعت تنگ مىشد ، دشت را پشت سر گذاشته و به تپه‌ها وارد شديم . هر كجا كه بستر رود به اندازهء كافى پهن مىگرديد كشت برنج امكان‌پذير مىگشت ، اما زمين‌هاى شيب‌دار دو طرف رود را خاك خشكى دربرگرفته بود و چيزى در آنجا سبز نمىشد ، فقط يك بار و آن هم وقتى كه يك ميل از اركك‌لى گذشته بوديم و دهانهء درهء قاى « 2 » را نيز در جنوب قطع كرديم ، چشم ما به تپه‌هايى پوشيده از جنگل افتاد ، اما همين كه به طرف شمال به راه خود ادامه داديم ديگر اثرى از جنگل نيافتيم .\r\nدو جويبار قاىويلى چشمه پس از پيوستن به يكديگر به طرف گرگان ادامه مىيابند ، رود حاصل از ابتداى درهء نسبتا عميقى در پاى تپه‌هايى مرتفع سرازير شده و به طرف دشت و به سوى بايندر جريان مىيابد . مىگفتند كه حدود 5 يا 6 سال پيش تعداد 50 خانوار از اركك‌لىها به چندر « 3 » در خاك روسيه كوچ كردند ، همچنين گفته مىشد كه بعد از اشغال اخال از طرف روسها چندين مهاجرت از اين نوع از طرف گوكلان‌ها انجام پذيرفت .\r\nوقتى كه اخال در اشغال تركمن‌هاى تكه بود ، هيچ‌يك از گوكلان‌ها جرأت نداشتند به آنجا پا بگذارند ، اما در حال حاضر گفته مىشد كه نزديك به 400 خانوار از آنها در قره‌قلعه و 200 خانوار از آنها در چندر ساكن هستند ، از يكى از تيره‌هاى گوكلان بنام جركس « 4 » 200 خانوار و از تيره‌هاى قاى و اركك‌لى نيز خانوارهايى بدنبال آنها به قلمرو روسيه مهاجرت نموده‌اند ، علت اين امر نيز آنست كه كه اينها در آن مناطق احساس امنيت و راحتى بيشترى مىكنند . ايرانيان مىگفتند كه علت مهاجرت اين افراد اختلافشان با ساير تيره‌هاى گوكلان و ناسازگارىشان با يكديگر بوده است ، اما دليل آن هرچه باشد از دست دادن اين خانوارها آن هم در منطقه‌اى كه جمعيت آن بسيار اندك و ناچيز است براى ايران يك امر جدى و مسئله‌ساز خواهد بود . نزديك به 70 يا 80 خانوار از گوكلان‌هاى تيرهء قاى بخاطر فشارهايى كه دولت روسيه نسبت به آنها روا مىداشت به ايران مراجعت كردند و سهام الدوله نيز آنها را در اينچه « 5 » سكنى داد . همچنين گفته مىشد كه 100 خانوار ديگر نيز\r\n\r\n\r\n","description":"","footnote":"\r\n( 1 ) -  Arkakli  .\r\n( 2 ) -  Kai - Valley \r\n( 3 ) -  Chandir \r\n( 4 ) -  Gerkas \r\n( 5 ) - اينچه ، دهى از دهستان سملقان شهرستان بجنورد است . فرهنگ آبادىهاى كشور جلد 21 .\r\n","page_name":" 204 ","page_number":220},
  {"content":"\r\n\r\nاز خيوه بازگشته‌اند و در چغليق « 1 » در نقطهء شروع درهء قره‌بيل خان جاى داده شده‌اند ، اينها خود نشانه‌هايى است از اينكه به چه راحتى هنوز هم كوچ كردن خانوارها از اين سوى به آن سوى مرز و بالعكس انجام مىگيرد .\r\nمسير ما از بايندر به بعد شيب زياد تندى نداشت و در هر ميل نزديك به 15 متر به ارتفاع ما افزوده مىشد ، بايندر 180 متر ارتفاع داشت حال آنكه اركك‌لى در 330 مترى از سطح دريا قرار گرفته بود ، در 6 ميلى كه بعد از يلىچشمه پيموديم در هر مايل نزديك به 30 متر بر ارتفاع ما افزوده مىگرديد ، مسير ما به سمت شمال شرق به طرف بالاى دره و از پشت يك قبرستان قديمى متعلق به گرايلىها و تعدادى ابه‌هاى كوچك مربوط به اركك‌لىها و قاىها گذشت تا اينكه به يلىچشمه رسيديم و اردوگاه خود را مستقر ساختيم . دريافتم كه اين چشمه سرآغاز واقعى رود نيست . زيرا يك ميل و نيم كه به سمت بالاى دهكده پيمودم به چشمهء ديگرى در پاى درختان چنار تنومند رسيدم و يك ميل ديگر هم كه بالاتر رفتم به چشمهء ديگرى كه به آن ديلمه « 2 » مىگفتند برخوردم . اين سه چشمه منابع اصلى و دائمى رود گرگان را تشكيل مىدادند ، حال آنكه دره باز هم فراتر از آنها پيش رفته و ادامه مىيافت . مىگفتند كه دو فرسخ آنطرفتر به سمت شمال شرق جاده ابتدا به سوق « 3 » و سپس به اينچه ، سملقان و بجنورد مىرود . گلى داغ كه در دامنهء جنوبى آن يلىچشمه و چشمه‌هاى ديگر قرار دارد ، رشته‌اى است از كوه‌هاى صخره‌اى كوتاه به رنگ تيره ، روى اين تپه‌ها اصلا درخت يا جنگلى به چشم نمىخورد ، اما روى تپه‌هايى كه در سمت جنوب قرار داشت تعدادى بلوط و يا درختان ديگر ديده مىشد ، به نظر مىرسيد كه ما نيز در مرز شمالى مناطقى باشيم كه جنگل در آنها يافت مىشود . ظاهرا آخرين آبادى گوكلان‌نشين در اطراف همان چشمهء ديلمه است و قلمرو تحت نفوذ اين قبيله در اين سمت در اينجا خاتمه مىيابد .\r\nدر يلىچشمه يك شكارچى گوكلان را ديدم كه پوست پلنگى را كه شكار كرده بود در دست داشت . از حرفهاى او چنين معلوم مىشد ، كه شكارچى و پلنگ همزمان در كمين تعدادى بز كوهى بوده‌اند ، بدون آنكه از وجود يكديگر مطلع باشند . ابتدا پلنگ به يك بز كوهى حمله‌ور مىشود ، در اينجاست كه شكارچى متوجه او شده و به سمت او شليك\r\n\r\n\r\n","description":"","footnote":"\r\n( 1 ) -  Chiklik  ، دهى از دهستان گوكلان بخش مركزى شهرستان گنبدقابوس است . فرهنگ جغرافيائى ايران ، جلد 3 .\r\n( 2 ) -  Dilma  .\r\n( 3 ) -  Sugh  .\r\n","page_name":" 205 ","page_number":221},
  {"content":"\r\n\r\nمىكند ، تيرها به پلنگ اصابت مىكند و بز كوهى نيز فرصتى مىيابد تا فرار كند .\r\nشكارچى مىگفت كه پوست را به كمتر از ده تومان نخواهد فروخت ، زيرا وى مىتواند همين پول و يا بيشتر از آن را از روسها كسب كند .\r\nصبح روز بعد دوم نوامبر 1894 م . با پيمودن چهار ميل به سمت شمال يلىچشمه و عبور از يك گردنه در ارتفاع كم به درهء قره‌بيل خان رسيديم . اين منطقه خشك بود و در آن تپه‌هاى كوتاه با شيب‌هاى تند قرار داشتند ، به اولين ابه كه رسيديم ، اردوگاه خود را بر پا كرديم ، به اين ده ، عرب « 1 » مىگفتند كه نام شاخه‌اى از تيرهء قره‌بيل خان بود . در سرزمينى قرار گرفته بوديم ناهموار ، تپه‌اى و بدون درخت و آب كه رشته كوه داغ و قرناوه آن را دربرگرفته بودند ، اگر به نواحى شمالى قلمرو گوكلان سفر نكرده و آن مناطق را نديده بودم ، احساس مىكردم كه آن نواحى نيز همانند دهانهء گرگان سرسبز و جنگلى است ، هرچه بيشتر به سمت شمال و دامنهء جنوبى رشته‌كوه‌ها پيش مىرويد درمىيابيد كه زمين خشك‌تر مىگردد ، و كوه‌هايى كه در بين گرگان و اترك واقعند بسيار لخت و به رنگ قهوه‌اى و فاقد آبند .\r\nبلافاصله بعد از ورودم به عرب ، قربان خان يكى از خان‌هاى تيرهء قره‌بيل خان همراه با بيست سوار براى خوشامدگويى به ديدار ما آمد ، با چاى و چند رقم نوشيدنى ديگر از آنها پذيرايى كرديم ، سپس آنان از ما خداحافظى كرده و بازگشتند . در همين اثنا ملابخش به درهء قرناوه رفته بود تا با قليچ‌ايشان رهبر مذهبى گوكلان‌ها ديدار كند . درهء قرناوه از سمت شمال درهء قره بيل خان را قطع مىكند و در واقع اينجا شمالىترين نقطه از قلمرو تحت سكونت گوكلان‌هاست و در آن تيره‌اى از گوكلان‌ها بنام شيخ خواجه كه سيد و از اولاد پيغمبرند به شمار 200 تا 500 خانوار سكونت دارند . دهكدهء ايشان چيزى به عنوان ماليات نمىپردازد حال آنكه در دهكده‌هاى ديگر هر خانوار موظف به پرداخت 5 / 2 تومان در سال است كه از مقدار 5 / 4 تومان در سال مقرر براى اكثر خانوارها در ايران كمتر است .\r\nقليچ ايشان نه تنها در بين گوكلان‌هاى ايران نفوذ زيادى داشت بلكه در خيوه ، قره‌قلعه و چندر در قلمرو روسيه نيز در بين مردم ، از مقام بالا و خاص برخوردار بود . او به ملابخش گفته بود كه 15 سال پيش در خيوه بوده ، و تعداد خانوارهاى قبيلهء گوكلان را كه در آن ديار زندگى مىكنند 500 ذكر كرده بود . در موقع وارد شدن ملابخش قليج ايشان سخت سرگرم نظارت بر كار ساخت مدرسه‌اى بوده ، اين مدرسه تقريبا تنها بناى دائمى و\r\n\r\n\r\n","description":"","footnote":"\r\n( 1 ) - در فرهنگ آباديهاى ايران جزء گنبدقابوس ضبط شده است . ص 310 فرهنگ مزبور .\r\n","page_name":" 206 ","page_number":222},
  {"content":"\r\n\r\nغيرموقت در ده وى محسوب مىشد . كار ساختمان اين مدرسه را دو بنا بر عهده داشتند كه بايد تقريبا همهء كارها را نيز خود مىكردند . لذا پيشرفت كار خيلى كند بود . ايشان در آلاچيق خود كتابخانهء نسبتا خوبى داشت كه بيشتر كتابهاى آن را قرآن و كتابهاى مذهبى ديگرى تشكيل مىداد كه پيروان وى به او هديه كرده بودند ، چند كتاب چاپ بمبئى هم بود كه مىگفت در بخارا خريده است .\r\nاز اردوگاهمان در عرب چهارده ميل به سمت پايين در درهء قره‌بيل خان پيش رفتيم تا مجددا به دشت وارد شديم . قسمت بالايى دره از درختان توت كوتاه پر بود ، اين درختان را بخاطر برگ آن براى پرورش كرم ابريشم ، كاشته بودند . اين اولين نشانه از توليد ابريشم و رواج اين صنعت در بين گوكلان‌ها بود ، كمى پايين‌تر دوباره زمين خشك و بدون آب و علف مىگرديد . در دهى بنام گكچه « 1 » كه در آن شاخه‌اى از تيرهء قرخ زندگى مىكردند اردو زديم ، اين ده در زمينى باز و در محل تلاقى رودسارىسو و رود گرگان در پايين‌دست بايندر واقع شده است . سارىسو از دو درهء قرناوه و قره‌بيل‌خان سرچشمه مىگيرد . در شمال و شمال غرب گكچه رشته‌اى پست از تپه‌ها كه به آن تبه‌شى « 2 » مىگفتند قرار گرفته بود ، اين رشته از رشتهء قرناوه در شرق جدا مىشد و به طرف غرب در زمين بازى پيش مىرفت و از ارتفاع آن به سرعت كاسته مىشد . در پشت اين رشته ، قلمرو يموت‌ها قرار داشت ، تمام زمين‌هاى واقع در شمال رود گرگان يكدست خشك و بىحاصل افتاده بود و به نظر مىرسيد كه فاقد آب باشند ، به اين زمين‌ها چول « 3 » مىگفتند . رود سارىسو حد شمالى آب در اين منطقه است و به غير از چند چشمه در تمام طول راه تا اترك ديگر آبى به چشم نمىخورد .\r\nدر نزديكى دهكده اردو زديم ، نزديكىهاى غروب ملابخش همراه با چند تن از دستيارانش و همچنين محمد خان براى ديدن دهكده رفتند . زنان تركمن همگى محمد خان را مورد نوازش و محبت قرار داده و او را پسر خود خواندند . محمد خان از مواجه شدن با چنين وضعى چنان جا خورده بود كه چيزى نمانده بود پا به فرار بگذارد . لباس تركى كه ملابخش به تن داشت بسيار آنها را مجذوب كرده بود ، به نحوى كه اصرار مىكردند آن را از تن بدر آورده تا آنها خوب آن را از نزديك ببينند ، به نظر مىرسيد كه اين مردم بسيار كنجكاو باشند ، ظاهرا لباس‌هاى تركى و اروپايى در اين ناحيه بسيار كمياب بود و بندرت يافت مىشد .\r\n\r\n\r\n","description":"","footnote":"\r\n( 1 ) - گوكچه يا لگچه جزء گنبد قابوس آمده است . ص 411 فرهنگ آباديهاى ايران .\r\n( 2 ) -  Tapashi  .\r\n( 3 ) - چول معنى صحرا و بيابان را ميدهد . نقل از فرهنگ معين .\r\n","page_name":" 207 ","page_number":223},
  {"content":"\r\n\r\nدر همين بين به بازرسى نهرى طولانى كه از پشت اردوگاه ما مىگذشت مشغول شدم ، اين نهر از تپه‌هاى نزديكى بايندر در مشرق شروع مىشد و در طول اين سرزمين پيش مىرفت تا به بستر سارىسو در غرب مىپيوست . تركمن‌ها مىگفتند كه اين نهر از طرف ديگر سارىسو نيز ادامه مىيافت و به موازات كنارهء راست رود گرگان به درياى خزر مىريخت . اين نهر 9 متر عرض داشت و عمق آن نيز در وسط به 3 متر مىرسيد ، به نظر مىرسد كه اين نهر باقيماندهء يك شاهراه قديمى باشد ، زيرا بيشتر راههايى كه در خاك نرم ايجاد شده‌اند بعد از مدتى به داخل خاك فرو رفته و كانال‌هايى را تشكيل مىدهند . در كنارهء جنوبى اين كانال ديوارى از آجرهاى نسبتا بزرگ در خاك مدفون بود ، رد اين ديوار را گرفتم ، به سمت غرب در خطى مستقيم و در كنارهء سارىسو نيز پيش رفتم تا به بقاياى يك قلعهء قديمى رسيدم ، اين قلعه نزديك به 90 متر مربع مساحت داشت و در مدخل زمين بلندى كه رود گرگان را از سارىسو جدا مىكرد قرار گرفته بود ، آجرها نسبتا بزرگ بودند و چنين به نظر مىرسيد كه از قدمت زيادى نيز برخوردار باشند .\r\nحاكم گرگان مىگفت كه اين ديوار يا النگ « 1 » كه به تركى آن را به اين نام مىخوانند ، به طرف تجند و چهارجوى پيش مىرود و گفته مىشود كه در روزگاران پيش اين ديوار در تمام طول راهى كه به چين مىرفته ، امتداد داشته است . زمانى كه در درگز بودم ، مردم از ديوارى سخن مىگفتند كه گويا اسكندر « 2 » كبير براى مشخص نمودن مرز ايران و توران بنا كرده است ، اما اين اولين بار بود كه خود من ديوار را مىديدم ، از آجرها چنين دستگير مىشد كه زمانى ديوارى شايد به عظمت ديوار چين در اين ناحيه مرزى وجود داشته است .\r\nاز گكچه بعد از پيمودن ده ميل به آى درويش « 3 » كه مفهوم آن خانهء درويش است رسيديم ، اينكه چگونه تيره‌اى از گوكلان‌ها به اين نام معروف شده است دقيقا معلوم نيست .\r\nاينجا ناحيه‌اى بود كه در نظر داشتم مسابقه‌اى را براى تركمن‌ها ترتيب دهم ، در اينجا نيز به\r\n\r\n\r\n","description":"","footnote":"\r\n( 1 ) -  Alang  .\r\n( 2 ) - اين ديوار قدمت تاريخى دارد ، در اوايل حكومت سلسله ساسانى و شايد كمى قبل از آن ديوارى عظيم از آجرهاى قالب بزرگ از گميشان در كنار درياى خزر تا پيش كمر در دامنه كوههاى بجنورد كشيدند تا جلوى طوايف مختلف ترك و تركمان را كه از دشت شرقى درياى خزر به طرف حاشيه جنوب شرقى و جنوب پيش ميآمدند بگيرد . براى اطلاع بيشتر به كتاب « از آستارا تا استارآباد » تاليف منوچهر ستوده و مسيح ذبيحى از انتشارات انجمنى آثار ملى مراجعه شود .\r\n( 3 ) - آىدرويش جزو گنبد قابوس ضبط شده است . ص 14 فرهنگ آباديهاى ايران .\r\n","page_name":" 208 ","page_number":224},
  {"content":"\r\n\r\nحاكم كه از چقر عمدا خارج شده بود برخوردم ، به نظر مىرسيد كه اين ناحيه در قديم جمعيت زيادى را در خود جاى ميداده است ، تپه‌ها بطور پراكنده در اين ناحيه قرار گرفته بودند . روى دامنهء تپه‌ها خطوطى بلند به چشم مىخورد كه نشان مىداد چگونه در گذشته تمام اين منطقه زير كشت و زراعت قرار داشته است . تركمن‌ها هر اثرى از قديم را به گذشتگان خود يعنى گرايلى نسبت مىدادند ، حال آنكه به نظر مىرسيد كه اين نشانه‌ها به نژادى حتى قديم‌تر از آنها نيز تعلق داشته باشد .\r\nحاكم بسيار نگران وضع ما بود وى خواست شخصا زمانيكه قلمرو وى را ترك مىكنيم از سلامت ما مطمئن شود ، همچنين به ما پيشنهاد داد تا در دهكدهء ايرانى سنگر « 1 » توقفى داشته باشيم و چند مسابقه برگزار كنيم كه البته زياد به مذاق من خوش نيامد .\r\nسرانجام او را متقاعد ساختم تا موافقت كند به طرف آبادىهاى گوكلان‌نشين و در مجاورت يموت‌ها برويم ، شايد آنها نيز دوست داشته باشند در مسابقات ما شركت كنند .\r\nبىشك حق با حاكم بود كه دزدان زيادى در طول راه بسيار مشتاق هستند تا اسب‌ها و قاطرهاى ما را صاحب شوند ، آنها با هر مسافرى در اين ديار همين رفتار را دارند و نه ما و نه حاكم و همراهانش از اين قاعده مستثنى نبوديم .\r\nمىگفتند كه يموت‌ها اخيرا به انتقام اسبى كه گوكلان‌ها از آنها دزديده بودند ، سعى داشتند تا به آنها ضربه‌اى بزنند ، اما تنها چيزى كه آنها به آن برمىخورند دختر بچه‌اى بوده كه دست مادر كور خود را گرفته و او را راه مىبرده است . آنها دختر را برداشته و با خود به غنيمت بردند به اميد اينكه شايد گوكلان‌ها براى باز پس گرفتن وى راضى شوند تا مبلغى را به آنها بپردازند ، از بدشانسى آنها اين دختر متعلق به خواجه يا سيد بود و زمانى كه پدر وى براى باز پس گرفتن او نزد يموت‌ها رفت آنها بدون طلب چيزى دختر را به وى پس دادند . بسيار جالب بود كه تركمن‌ها اينقدر به خواجه يا سيد خود احترام مىگذاشتند و اموال متعلق به وى را مقدس مىدانستند و زمانى كه چيزى را به سرقت مىبردند و معلوم مىشد كه از آن سيد است خيلى زود نسبت به باز پس دادن آن اقدام مىكردند . تركمن‌هاى سيد مختارند تا آزادانه بين قبايل مختلف رفت‌وآمد كنند ، سيدها كه به آنها خواجه نيز اطلاق مىشود ، گوكلان‌هايى هستند كه در ساحل شمالى رود گرگان مستقرند . اينان بسيار مورد احترام يموت‌ها هستند و هرگز از طرف آنها مورد هجوم و چپاول قرار نمىگيرند ، احترام به سيدها تنها نشانهء اعتقاد تركمن‌ها به مذهب است و در\r\n\r\n\r\n","description":"","footnote":"\r\n( 1 ) - سنگر جزء گرگان ضبط شده است . فرهنگ آباديهاى ايران . ص 264 .\r\n","page_name":" 209 ","page_number":225},
  {"content":"\r\n\r\nزمينه‌اى ديگر از جمله عبادات ظاهرى بطور كلى افرادى لاقيد هستند و زياد پاىبند اصول نيستند .\r\nپنجم نوامبر 1894 م . براى انجام مسابقات تعيين‌شده بود ، مردم زيادى از دهكده‌هاى اطراف به محل برگزارى اين مسابقات آمدند به نحوى كه نزديك به 150 سوار و تعداد زيادى پياده حوالى ظهر در محل ديده مىشدند . جمعا 80 نفر اسب‌سوار كه بعضى نيز به آبادىهاى دوردست تعلق داشتن براى شركت در اين مسابقات حضور يافتند . در تمامى قلمرو گوكلان‌ها انجام اين مسابقات بسيار مورد استقبال واقع شده بود ، حتى يك يموت پير نيز براى آزمودن شانس خود از دورترين آبادىهاى واقع در غرب اين ناحيه به اينجا آمده بود .\r\nتنها تجربه‌اى كه از مسابقات تركمن‌ها داشتم در بين ساريك‌هاى پنج ده بود ، اما شركت‌كنندگان در آن مسابقات در مقايسه با گوكلان‌ها كودكانى بيش نبودند .\r\nساريك‌ها مسابقات خود را خيلى منظم و باصداقت برگزار مىكردند ، حال آنكه گوكلان‌ها از كوچكترين فرصت براى تقلب و سر يكديگر كلاه گذاشتن استفاده مىكردند . آنها را به حال خود گذاشتم تا هرطور كه راحت‌تر هستند مسابقهء خود را برگزار كنند ، آنها بسيار خشن و خطرناك بودند ، چهار مسافت در كل در نظر گرفته شد كه مسافت اول طولانىترين مسير را شامل مىگرديد و در مسافت‌هاى ديگر به ترتيب از طول مسير مورد نظر كاسته مىشد ، در اين صورت شركت‌كنندگان مىتوانستند خود انتخاب كنند تا در كدام رده مىخواهند مسابقه دهند ، اما با افرادى اينچنين بىنظم و بىقانون برقرارى چنين انضباط و مقرراتى اصلا غيرممكن بود .\r\nجوايزى كه در نظر گرفته شده بود عبارت بود از :\r\nنفر اول 5 تومان\r\nنفر دوم 4 تومان\r\nنفر سوم 3 تومان\r\nنفر چهارم 2 تومان\r\nنفر پنجم 1 تومان\r\nنفر ششم 8 قران\r\nنفر هفتم 4 قران\r\nنفر هشتم تا بيستم 2 قران\r\nكلا بيست مسابقه برگزار مىگرديد و قرار بود كه در هر مسابقه 4 سواركار شركت كنند ، بدين‌ترتيب هريك از اين 80 نفر شانس اين را مىيافت كه در يك مسابقه و در گروه\r\n\r\n","description":"","footnote":"","page_name":" 210 ","page_number":226},
  {"content":"\r\n\r\nانتخابى خود شركت كند . وقتى كه به ميدان آمدم ، چهار سوار برگزاركننده مسابقهء اول نيز در حال آماده شدن بودند ، آنان با علامت داور مسابقات كه او را وكيل مىخواندند از نقطهء شروع ، تاخت را آغاز مىكردند . وكيل علاوه بر داورى مسابقه ، وظيفهء مشخص نمودن مسافت و مقصد را نيز بر عهده داشت . هم‌چنين او عقب سواركاران تاخت مىكرد تا به وضوح بتواند برندهء مسابقه را تشخيص دهد ، مسافت آنقدر طولانى بود كه اسب‌ها از ديد ما محو گرديدند ، امكان اين نبود كه سواركاران بتوانند در مسيرى دايره‌اى و دور ميدان مسابقه را برگزار كنند ، بلكه بايد در مسيرى مستقيم مىتاختند و بعد از رسيدن به مقصد نيز به سمت ما بازمىگشتند .\r\nوكيل بايد تمامى گروه‌ها را همراهى مىكرد ، بدين‌ترتيب اسب او روز بسيار سخت و طاقت‌فرسايى داشت . سه دور اول مسابقات خيلى بانظم و ترتيب انجام گرفت ، در هر دفعه من 4 سوار شركت‌كننده را فراخوانده و آنها را به خط مىكردم ، آنها نيز هشيار منتظر مىماندند تا با علامت وكيل تاختن را آغاز نمايند ، اما ديرى نپائيد كه نوبت به مسابقهء 2 قرانى رسيد ، از اين به بعد رشتهء نظم و ترتيب گسست ، يكباره همهء سواركارها به ميان آمده و بدون كوچكترين توجهى به علامت شروع به طرف مقصد مسابقه تاختن گرفتند ، بدين‌ترتيب به سختى مىشد گفت كه چه كسى براستى برندهء مسابقه است .\r\nشركت‌كنندگان آنقدر خشونت و بىنظمى به خرج دادند كه حاكم ترجيح داد تا از معركه جا خالى كرده و برود . من نيز همراه با چند تن از سران برگزارى مسابقات به اردوگاه بازگشتم . تركمن‌ها وقتى نام مسابقه اسب‌سوارى را مىشنوند هيجان‌زده مىشوند تا چه رسد به آنكه در آن شركت‌كنند ، بدين‌ترتيب تشكيلات گسترده‌اى لازم است تا آنها را در مسابقات تحت كنترل درآورد ، بعد از انجام مسابقات نفرات اول به اردوگاه ما آمدند و بعد از صرف شام ، با ما خداحافظى كرده و سوى خانه‌هاى خود روان شدند .\r\nروز بعد ، پس از پيمودن 12 ميل به دهكدهء ينقاق « 1 » غربىترين مرز گوكلان‌ها و يموت‌ها در اين جهت رسيديم . ينقاق يكى از تيره‌هاى اصلى گوكلان‌ها مىباشد در دهكده‌اى كه نزديك به يكصد خانوار سكنه داشت و تحت سرپرستى قره‌ديش خان بود اردو زديم . اين دهكده در ساحل جنوبى رود گرگان و در يك ميلى شرق تپه ماهورهايى كه آنها را يازتپه مىخواندند واقع شده بود .\r\nقره‌ديش خان موظف بود كه يموت‌ها را زير نظر داشته و رفت‌وآمدهاى آنها را نيز\r\n\r\n\r\n","description":"","footnote":"\r\n( 1 ) -  Yankak  ، جزء گنبدقابوس آمده است . ص 502 فرهنگ آباديهاى ايران .\r\n","page_name":" 211 ","page_number":227},
  {"content":"\r\n\r\nهشيارانه مراقب باشد ، او همچنين مقرريى بخاطر حفاظت از گرايلىهاى ساكن سنگر حاجيلر دريافت مىكرد . سنگر حاجيلر يكى از دهكده‌هاى مرزى ايران بود و قره‌ديش خان در آن محل موقعيت خوبى داشت . وقتى كه از محل انجام مسابقات به اردوگاه بازگشتم ، قره‌ديش خان از يك حل اختلاف به دهكدهء خود بازمىگشت .\r\nماجرا از اين قرار بود كه عده‌اى از گوكلان‌هاى ساكن آىدرويش تعدادى گاو متعلق به سنگرىها را دزديده بودند و او نيز با تنى چند از اهالى سنگر به آن ديار رفته و بعد از شناسايى گاوها ، آنها را بدون هيچگونه زد و خوردى پس گرفته بودند . دزدى دام يكى از حرفه‌هاى شناخته‌شدهء هر دو طرف بود و يكى از خصائص ملى آنها به شمار مىرفت .\r\nشبى را كه من در آىدرويش بودم چهار اسب متعلق به ابه نزديك به اردوگاه ما توسط يموت‌ها دزديده شد اما از بدشانسى دزدان ، اين اسب‌ها متعلق به خواجه يا سيد بود و آنها نيز مجبور بودند تا آنها را باز پس دهند . ظاهرا دزدها براى دستبرد به اردوگاه ما آمده بودند ، اما وقتى كه مىبينند اردوگاه تحت مراقبت شديد است ، آنچه را كه مىتوانند از دهكده برمىدارند و با خود مىبرند . دهاتىها همگى شكى نداشتند كه اين اسب‌ها به زودى پس داده خواهند شد ، زيرا به زودى مالكيت آنها محرز خواهد گرديد .\r\nروز بعد ، در طول راه به دسته‌هاى زيادى از هوبره‌هاى كوچك برخورديم ، اما نتوانستيم به آنها نزديك شويم ، همچنين تعداد زيادى اسفرود سينه‌سفيد دم‌باريك را ديدم كه به تركى آنها را كيل‌گايراك « 1 » مىخواندند ، آنها همگى به سمت غرب در حركت بودند . سرهنگ مىگفت كه اين پرنده‌ها هر پائيز در دسته‌هاى هزارتايى از چين به اينجا كوچ مىكنند و گاهى اوقات نيز در موقع رسيدن به اينجا آنقدر خسته هستند كه براحتى مىشود با چوبدستى آنها را زد ، آنچه را كه ما مىديديم اولين دستجات از اين پرندگان مهاجر بود .\r\nدر ينقاق توانستم از طريق قره‌ديش خان با چند تن از خان‌هاى يموت تماس بگيرم كه آنها ترتيب سفر مرا در سرزمين يموت‌ها بدهند . اين عده عبارت بودند از نوبت خان و مالك خان از چارواهاى قان يوخمز و قره‌قيش خان از چارواهاى ايگدر « 2 » كه همگى آمادگى خود را براى همراهى در عبورم از سرزمين يموت‌ها اعلام نمودند ، پيشنهاد آنان را قبول كردم و قرار شد تا به نزديكترين ناحيهء يموت‌نشين يعنى گنبدقابوس سفر كنيم . قبل از آنكه سرهنگ سلطان قلى خان بتواند مخالفتى ورزد ما مقدمات كار را فراهم آورده و به راه افتاديم ،\r\n\r\n\r\n","description":"","footnote":"\r\n( 1 ) -  Kilgairak  .\r\n( 2 ) - ايگدر جزء گنبدقابوس است . ص 46 فرهنگ آباديهاى ايران\r\n","page_name":" 212 ","page_number":228},
  {"content":"\r\n\r\nبا مسئوليت خودم سفر را در سرزمين يموت‌ها آغاز كردم . وظيفهء سرهنگ نيز نسبت به من با خارج شدنم از قلمرو تحت سرپرستى وى پايان مىپذيرفت . سرهنگ كه تا حدى خاطرش از بابت ما جمع شده بود به ناچار قبول كرد . حوالى غروب مهمانى مفصلى در اردوگاه بر پا كرديم سه خان يموت همراه با قره‌ديش خان و نزديك به بيست تن از پيران گوكلان و همچنين حاكم و دو يوزباشى مخصوص وى همگى براى صرف شام حاضر شدند و همه چيز خيلى خوب و دوستانه برگزار گرديد . آرزو مىكردم كه خود يموت‌ها نيز نسبت به ما به اندازهء اين خان‌ها ملايم و دوستانه رفتار كنند ، با اين همه خيلى جرأت مىخواست ، تا كسى صرفا با اعتماد به قول اين سه مرد خود را به دست يموت‌ها بسپارد ، حتى آنقدرها هم مطمئن نبودم كه اين سه از عهدهء تأمين و حفظ ما در طول اين ميسر برآيند ، اما آنچه كه بيش از همه حس اطمينان مرا به خود جلب مىكرد اين واقعيت بود كه يموت‌ها يك قبيله هستند و خصوصيات و سجايايى مختص به خود دارند و بىشك مهمان را در قلمرو خود مورد گزند و آسيب قرار نخواهند داد و اين نكته‌اى بود كه اصلا در مورد آن اشتباه نكرده بودم .\r\nايرانيانى كه در اردوگاه ما بودند ، ترس و وحشت زيادى از يموت‌ها داشتند . يك فراش و چند قاطردار يزدى بشدت از اين امر در هراس بودند ، اما خوشبختى در آنجا بود كه اينها به همان‌قدر كه از جلو رفتن در اين سرزمين وحشت داشتند از عقب رفتن و بازگشتن نيز در ترس بودند .\r\nمدتى را كه در ينقاق بودم . توانستم خوب بدنبال صيد قرقاول به شكار و تفريح بپردازم . اردوگاه ، خارج از جنگل و در دشت بازى برپا شده بود ، اما نيزارهايى انبوه بستر رود ، مسكن و مأواى مناسبى را براى اين پرنده فراهم كرده بود . همچنين به چندين دسته از اسفرود دم‌باريك كه تازه از راه رسيده بودند برخوردم . تعداد آنها به چندين هزار مىرسيد و گاهى قطعه زمينى به وسعت چندصد متر مربع از آنها پوشيده شده بود ، اما از آنجا كه تجمع آنها در ناحيه‌اى باز و هموار بود ، امكان نزديك شدن و دسترسى به آنها اصلا وجود نداشت .\r\nدر اينجا تفاوت موجود بين دو ساحل شمالى و جنوبى رود گرگان به وضوح به چشم مىخورد ، كنارهء شمالى خشك و بىحاصل و عارى از هرگونه روئيدنى بود ، حال آنكه قسمت جنوبى را خاكى بسيار حاصلخيز و مرغوب پوشيده از سبزى و نيزارهايى كوتاه و مستعد براى جلب جمعيت دربرداشت ، از آثار بجاى مانده روى تپه‌هاى اطراف به خوبى مىشد پى برد كه زمانى فاصلهء بين رود گرگان و كوهها جمعيت زيادى را در خود جاى مىداده است ، به طرف جنوب دامنه‌هاى سرسبز و پوشيده از جنگل چشم‌انداز بسيار جالب و دل‌انگيزى داشت .\r\nاز يازتپه ديدن كردم ، اين تپه از تكه‌هاى سفال و كوزه‌هاى شكسته پوشيده شده بود ،\r\n\r\n","description":"","footnote":"","page_name":" 213 ","page_number":229},
  {"content":"\r\n\r\nمعمولا گورستان‌هاى محلى همه به اين شكل و ظاهر بر جاى مانده‌اند . در بين سنگ قبرها يك سرستون سنگى به چشم خورد ، به نظر مىرسيد كه در زمان‌هايى خيلى دور ساختمان‌هايى از سنگ در اين محل بوده كه در حال حاضر در دل خاك مدفون است .\r\nهواى ينقاق بسيار متغير بود . يك روز هوا به شدت گرم شد و در ساعت 4 بعد از ظهر به 32 درجه سانتىگراد رسيد كه البته براى اين موقع از سال خيلى زياد بود . روز بعد هوا مرطوب بود و مه غليظى اطراف را دربرگرفته بود ، و دماسنج نيز دماى هواى را 3 درجه سانتىگراد نشان مىداد . گفته مىشد كه تابستان در سراسر سرزمين گرگان بسيار گرم و طاقت‌فرساست و در طول اين فصل گوكلان‌ها را به حال خود رها ميكردند و كسى با آنها كارى نداشت . حاكم ملزم است فقط چهار يا پنج ماه در سال آن هم در زمستان در اين منطقه بماند و براى باقى سال يوزباشى وى ادارهء امور را از جانب او بدست مىگيرد .\r\nيوزباشى كه معمولا به فرمانده يك صد تن سوار اطلاق مىشود و سردستگى سواران محلى گوكلان را نيز بر عهده دارد ، رستم بيك نام داشت و در اصل كرد بود نه گوكلان .\r\nيوزباشى ديگر بنام مهدى خان كه رئيس تيرهء قرخ بود ، در غيبت حاكم ، زمانى كه رستم بيك به نيابت از طرف وى ادارهء امور گماشته مىشد ، سركردگى سوارها را بر عهده مىگرفت ، به غير از اين استثناء در ساير موارد كسانى كه كاره‌اى بودند معمولا از كردها بودند نه گوكلان‌ها . به نظر مىرسيد كه گوكلان‌ها كاملا مطيع كردها هستند ، اما با اينحال آنها با دادن دختران خود به كردها و يا هر بيگانهء ديگرى به شدت مخالفت مىكردند .\r\nگوكلان‌ها بر خلاف برادران خود در تيره‌هاى تكه و ساريك صنعتى قابل توجه نداشتند و به غير از تعدادى فرش‌هاى خرسك چيز ديگرى توليد نمىكردند . آنها اصلا قالىبافى نمىكردند ، ظاهرا نمد تنها چيزى بود كه اين مردم به توليد آنها اشتغال داشتند و حاكم مىگفت گاهى اوقات بجاى پرداخت قسمتى از ماليات بطور نقدى ، نمد به بجنورد مىفرستند تا از آنها براى ساختن زين اسب‌هاى رئيس استفاده نمايند .\r\nبه نظر مىرسيد كه تنها وظيفهء حاكم جمع‌آورى ماليات‌ها باشد ، از آنجا كه او به هيچيك از امور منجمله تجاوزات و دزدىهايى كه صورت مىگرفت رسيدگى نمىكرد ، گوكلان‌هاى اين ناحيه نه تنها دائما با همسايگان خود اختلاف داشتند بلكه از دست گرايلىها و عوامل ايرانى مستقر در ناحيهء فندرسك « 1 » استرآباد نيز آرام نداشتند . براى مثال وقتى كه سران چقر به همراهى من تا ينقاق مشغول بودند ، گرايلىهاى ساكن سنگر حاجيلر\r\n\r\n\r\n","description":"","footnote":"\r\n( 1 ) - فندرسك يكى از دهستانهاى بخش راميان شهرستان گنبدقابوس است فرهنگ جغرافيايى ايران .\r\nجلد 3 .\r\n","page_name":" 214 ","page_number":230},
  {"content":"\r\n\r\nموقعيت را مناسب تشخيص داده و به سمت پايين سرازير شده و گله‌اى از گوسفندان اهالى چقر را با خود بردند و آخرين خبرى هم كه من داشتم حاكى از اين بود كه گوكلان‌ها كه از اين بابت بسيار عصبانى شده بودند ، جدا در فكر انتقام و جبران برآمده بودند و در نزديكى تپه‌ها زد و خوردهايى روى داده بود . در قبال هريك از اين تجاوزات طوايف ديگر سكوت كرده و دوستى فى ما بين خود را محفوظ نگاه مىداشتند .\r\nدقيقا نتوانستم بفهم كه گوكلان‌ها نخستين‌بار در چه زمانى به ناحيه گرگان آمده‌اند . تنها اطلاعى كه در مورد اين قبيله در كتابهاى فارسى بود اشاره‌اى بود كه صنيع الدوله از دعوت احمد شاه درانى در سال 1747 م . از اين قبيله براى تصرف به مشهد آورده بود . گوكلان‌ها همانند افغان‌ها سنى بودند و با شيعه‌هاى مقيم مشهد مخالفت مىورزيدند . چند سال بعد احمد شاه درانى مشهد را به تصرف خود درآورد ، اما معلوم نيست كه گوكلان نيز در انجام اين امر با وى همراه بودند يا نه . سرزمينى را كه در حال حاضر گوكلان‌ها در اشغال خود دارند و در آن زندگى مىكنند وسعت چندانى ندارد و اين سرزمين كه در سرآغاز رود گرگان قرار گرفته است از يازتپه در ساحل جنوبى اين رود تا يلىچشمه در غرب و دهنهء گرگان بجانب شرق درينگران كشيده شده است . از شمال غرب ، رود گرگان حد مرزى اين سرزمين را تشكيل مىدهد . گوكلان‌ها جرأت نمىكنند به درهء اترك كه تا چناران از جانب شرق در اختيار يموت‌هاست پا بگذارند ، بدين‌ترتيب سرزمين يكپارچه‌اى متعلق به گوكلان‌ها تا اترك و ماوراى آن وجود ندارد ، اين موضوع از مشاهدهء نقشه نيز دقيقا مشهود است . گوكلان‌هاى مستقر در قره‌قلعه و قندر در قلمرو روس به حدى از هم قبيله‌اىهاى خود در اين منطقه جدا و دورند كه در مقايسه با آنهايى كه در خيوه به سر مىبرند در اين خصوص تفاوتى ندارند .\r\nبه منظور تهيهء آمار دقيقى از تعداد كل خانوارهاى گوكلان ، ملابخش دست به كار گرديد و موفق شد تا 10 تيرهء مختلف اين قوم را با تعداد خانوارهاى مربوط به هريك به شرح زير مشخص نمايد . اين تيره‌ها خود نيز به شاخه‌هاى فرعى ديگرى تقسيم مىشوند به نحوى كه در كل 100 شاخهء مختلف از اين قبيله را مىتوان باز شمرد .\r\nقرخ 400 خانوار خانوار\r\nبايندر 140 خانوار\r\nينقاق 100 خانوار\r\nسنگ‌ريگ 100 خانوار\r\nقاى 300 خانوار\r\nارگك‌لى 100 خانوار\r\nقره‌بيل خان 200 خانوار\r\n\r\n","description":"","footnote":"","page_name":" 215 ","page_number":231},
  {"content":"\r\n\r\nآىدرويش 200 خانوار\r\nچقر 200 خانوار\r\nشيخ خواجه 260\r\nجمع\r\n2000 خانوار\r\nفكر مىكنم كه اين رقم تخمين درستى از تعداد خانوارهاى اين قبيله باشد .\r\n\r\n","description":"","footnote":"","page_name":" 216 ","page_number":232},
  {"content":"\r\n\r\n\r\nبخش پانزدهم تركمن‌هاى يموت\r\nزمان آن فرارسيد تا سرزمين گوكلان‌ها را ترك گفته و سفرى را در قلمرو يموت‌ها بدون كوچكترين اطلاع از عواقب و خطرات احتمالى كه در راه متوجه ما بود آغاز كنيم . از ميان كسانى كه مىشناختم تاكنون كسى جرأت نكرده بود تا از سمت شرق بدين سرزمين وارد شود ، حتى گوكلان و كردها نيز دقيقا نمىتوانستند پيش‌بينى كنند كه چگونه يموت‌ها در سرزمين خود با ما برخورد خواهند كرد . قلمرو يموت‌ها استقلال و خودمختارى كامل داشت و هرچند به ظاهر قسمتى از خاك ايران به حساب مىآمد ، اما هيچ ايرانى اين جرأت را نداشت تا به آن پا بگذارد . قسمت غربى قلمرو يموت‌ها در كنارهء خزر و همچنين ناحيهء مرزى آن با استرآباد تا حدى غريب و ناشناخته بود و ما نيز عليرغم هشدارهاى مهمانداران كرد خود ، از وحشىترين و بىقانون‌ترين بخش از اين قلمرو سفر خود را آغاز كرديم .\r\nحاكم گرگان ، يوزباشى و تنى چند از گوكلان‌ها ما را تا محل يازتپه بدرقه كردند . در اين محل با آنان خداحافظى كرده و به همراهى سه خان يموت كه قبلا از آنها نام بردم به راه خود ادامه داديم . پنج ميل كه پيموديم به اولين ابه يموت كه بر كنار جويبارى بنام هورهور « 1 » قرار داشت رسيديم . در اينجا حدود سى آلاچيق متعلق به تيرهء ايگدر برپا بود .\r\nمردم اين دهكده از ما خواستند تا از مردى كه پايش تير خورده بود ديدن كنيم بدين منظور به آلاچيق وى وارد شديم ، مرد با حالتى نزار در بستر افتاده بود . پايش كه از محل زانو شكسته\r\n\r\n\r\n","description":"","footnote":"\r\n( 1 ) -  Hurhur  .\r\n","page_name":" 217 ","page_number":233},
  {"content":"\r\n\r\nبود بعد از دو ماه هنوز جا نيفتاده بود . مىگفت كه بر اثر يك حادثه اين بلا به سرش آمده است ، او همراه با چند يموت ديگر بدون احتياط به گله‌اى از گوسفندان متعلق به گوكلان‌ها نزديك مىشود ، چوپان كه متوجهء آنها مىشود به گمان اينكه آنها دزد هستند به سمت‌شان شليك مىكند كه وى از ناحيهء زانو مورد اصابت گلوله قرار مىگيرد ، زخم او را بستند و امير الدين دستور داد تا در محل اردوگاه تخته‌هاى لازم براى شكسته‌بندى را تهيه كنند و قرار بر اين شد تا روز بعد نيز براى مداوا و معالجهء بيمار از وى عيادت كند .\r\nبعد از اينكه از دهكدهء ايگدر خارج شديم ، اردوگاه خود را در دهكدهء مرادچاله « 1 » در نزديكى گنبدقابوس برپا كرديم . در طول اين مسير هيئات‌هايى از دهكده‌هاى مختلف كه ما از آنها گذشتيم به ما خوشامد گفتند تا اينكه سرانجام مراد خان سردستهء چومورهايى از تيرهء قان‌يوخمز كه دهكده نيز نام خود را از وى گرفته بود به ديدار ما آمد . مراد خان به عنوان احترام بعد از خوشامدگويى به رسم معمول خودشان تعدادى دستمال رنگى را از درون بقچه‌اى كه همراه داشت درآورده و بين سواران خود توزيع نمود . سپس سواران براى تصاحب دستمال‌هاى يكديگر ، تاخت و تعقيب يكديگر را آغاز نمودند . سواران بعد از آنكه مراد خان به هريك دستمالى مىداد ، شروع به تاخت مىگردند و سوارى كه مىتوانست به سوار ديگر برسد و از او جلو بيفتد دستمال او را از آن خود مىساخت . مردم هر دو تيرهء ايگدر و قان‌يوخمز در به دو ورودمان به ما نان هديه كردند ، ظاهرا اين يكى از آداب مرسوم در بين آنان بود .\r\nبرج گنبدقابوس از علامت‌هاى مشهور راه در اين ناحيه است و از چند ميلى از هر سو به وضوح در ديد است . داستانى را نقل مىكردند در مورد اينكه در روزگاران پيش يكى از رؤساى قبايل همراه با افرادش از سمت دهانهء گرگان به سوى گنبدقابوس مىآيد ، با ديدن اين برج چنين مىپندارد كه مسافتى بيش نمانده و آنها در نزديكى گنبد هستند . به همراهانش دستور مىدهد تا سريعتر پيش رفته و بعد از رسيدن به دروازهء شهر اردوگاه را مستقر كرده و شامى مهيا كنند كه او از پس آنان روان است . آنان نيز اطاعت كرده و به راه مىافتند . رئيس تك و تنها در قفاى آنان روان مىگردد ، غافل از اينكه مسافتى بيش از 30 ميل تا برج باقى مانده است ، سرانجام خسته و كوفته و ناراحت به اردوگاه خود مىرسد و از شدت خشم فرمان مىدهد تا برج را ويران سازند ، باشد كه در آينده مسافرى را چنين اشتباهى پيش نيايد . خوشبختانه برج بقدرى محكم بوده كه آسيب زيادى نمىبيند و تقريبا برپا باقى مىماند .\r\n\r\n\r\n","description":"","footnote":"\r\n( 1 ) - در فرهنگ‌هاى در دسترس ديده نشد .\r\n","page_name":" 218 ","page_number":234},
  {"content":"\r\n\r\nتا نزديكى اردوگاه ، دستجات سوارى كه در راه با ما ديدار كرده بودند همراه آمدند و مدام مىپرسيدند كه مسابقات كى برگزار خواهد شد . آيا ممكن است امروز باشد يا نه ؟\r\nبه نظر مىرسيد كه علاقهء بسيار شديدى به برگزارى مسابقه داشته باشند . سواران هر تيره اصرار مىورزيدند كه ابتدا مسابقهء بين آنها برگزار شود . از آنجا كه فكر مىكردم شايد نتوان در حين اين مسابقات افراد را زير نظر داشت و اداره نمود علاقهء زيادى به برگزارى آنها نداشتم و سعى خود را كردم تا آنجا كه ممكن است انجام آنها را به تعويق بيندازم .\r\nابتدا بايد گنبدقابوس را مورد بررسى قرار مىدادم ، براى اين منظور سه ميل به طرف شمال غرب حركت كرديم تا به كنارهء رود سومبار رسيديم و آن را قطع كرديم . در اينجا آنچه به چشم مىخورد توده‌هايى از خرده‌آجر بود از بقاياى شهر بزرگى بنام جرجان كه زمانى در اين ناحيه بوده است . بعد از پشت سر گذاشتن اين توده‌هاى آجر ، تا آنجا كه چشم كار مىكرد تكه‌هاى كوزهء شكسته بر زمين گسترده بود ، به نحوى كه نمىشد حدود اوليهء اين شهر را دقيقا مشخص كرد . زمين در اين قسمت بسيار هموار و يكدست بود و اصلا نشانه‌اى از اينكه در گذشته بنايى در آن برپا بوده است به چشم نمىخورد ، تنها بنايى كه هنوز باقى مانده بود ، مقبره‌اى بود بسيار قديمى با سقف گنبدى كه قسمت بيشتر آن در خاك قرار گرفته بود .\r\nدر شروع اين سرزمين و درست در بالادست تقاطع دو رود سومبار و گرگان و در فاصلهء بين اين دو رود بقاياى يك نهر قديمى با چندين كپهء متعدد از خاك متعلق به يك قلعهء قديمى و با شكلى نامنظم ديده مىشد . خود جرجان به نظر نمىرسيد كه حصار و ديوارى داشته است . چند سكهء طلا تنها چيزى بوده كه در اين منطقه يافت شده است ، يكى از اين سكه‌ها را كه من ديدم متعلق به دورهء خليفهء عباسى القادر « 1 » بالله ( 991 تا 1031 ميلادى ) بود . براساس آنچه در روضة الصفا آمده است ، خليفه لقب فلك المعالى را به پسر قابوس منوچهر « 2 » داده و او را بجاى پدرش به حكومت گماشته است .\r\nگنبدقابوس بر فراز تپه‌اى واقع در دو ميلى شمال شرق جرجان و نيم ميلى جنوب\r\n\r\n\r\n","description":"","footnote":"\r\n( 1 ) - قادر بالله ، ابو العباس بيست و پنجمين خليفهء عباسى ( 422 - 381 ه . ق ) به كمك بهاء الدوله بن عضد الدوله به خلافت رسيد و با دختر بهاء الدوله ازدواج كرد . ص 1423 فرهنگ معين بخش اعلام .\r\n( 2 ) - فلك المعالى ، منوچهر بن قابوس ، پنجمين پادشاه از آل زياد ( 420 - 403 ه . ق ) پس از اسارت و قتل پدر به مساعدت مردم ( ديلم و بفرمان القادر بالله خليفه عباسى جانشين پدر گرديد و به حكومت طبرستان و گرگان منصوب شد . دختر سلطان محمود غزنوى را بزنى گرفت و خطبه بنام او خواند .\r\nمنوچهرى شاعر تخلص خود را از تام وى گرفته است . ص 1375 فرهنگ معين بخش اعلام .\r\n","page_name":" 219 ","page_number":235},
  {"content":"\r\n\r\nرودخانهء گرگان بنا شده است . بر خلاف آنچه كه از نام اين گنبد انتظار مىرود ، برج آن فاقد سقف گنبدى است . اين برج در قسمت داخلى به شكل دايره است و قطر آن در پايين به 3 متر مىرسد و از بيرون به شكل 10 ضلعى است و محيط آن حدودا 18 متر است . برج از پايين تا بالا توخالى است . داخل و يا خارج اين برج راه‌پله‌اى و يا نشانه‌اى از وجود آن در گذشته به چشم نمىخورد و اصلا سوراخ‌هايى هم نيست كه از آن به عنوان داربست در موقع ساخت از آن استفاده كرده باشند . برج در قسمت بالا مانند نوك مداد مخروطى و تيز شده است و آجرهاى پهنى كه آن را پوشانده‌اند بعد از گذشت اينهمه سال هنوز سالم بر جاى مانده‌اند .\r\nدر برج به سمت جنوب شرق باز مىشود و نور آن از تنها دريچه‌اى كه در سقف و به طرف شرق تعبيه شده است تأمين مىگردد ، كف آن تا يك متر و نيم يا يك متر و هشتاد سانتىمتر پوشيده از فضلهء خفاش‌ها بود و هرچند كه مدت زمانى پيش براى از بين بردن آنها ، درون برج را به آتش كشيده بودند اما نتوانسته بودند آن را كاملا پاك كنند . براساس آنچه در روضة الصفا آمده است ، قابوس در اينجا دفن شده است و منهم فكر ميكنم كه استخوانهاى وى و قبرش بايد در همين مكان باشد . مدخل برج وضع خوبى نداشت و تعدادى از آجرها از جا در رفته بود . در اينجا شايد نزديك به نيمى از برج ويران گرديده است كه معلوم نيست به دستور رئيسى كه به ذكر داستان آن پرداختم يا به عللى ديگر ويران شده است . اين بنا بعد از گذشت 900 سال هنوز هم در چنين شرايطى برپا مانده است و اين خود نشان مىدهد كه با چه دقت و استحكامى آن را بنا نهاده‌اند . اميدوارم كه قبل از فروريختن كامل اين بنا كسى پيدا شده و نسبت به مرمت و بازسازى آن اقدام نمايد . بسيار تأسف‌انگيز خواهد بود كه بنايى با اينهمه زيبايى و قدمت صرفا بخاطر سهل‌انگارى و عدم مراقبت ويران گرديده و از بين برود .\r\nدر بالاى برج و درست در قسمت لبهء آن يك نوشتهء عربى به خط كوفى روى آجر به چشم مىخورد ، حروف به خوبى نقش داده شده بود . در بعضى از قسمت‌ها تك‌وتوك آجرها افتاده بود و خواندن خطوط را دشوار مىساخت . ملابخش و ميرزا عبد الله دو روز وقت صرف كردند و سعى نمودند تا اين نوشته را بخوانند و سرانجام نيز موفق به اين كار شدند ، در اينجا اصل عربى نوشته را ذكر نمىكنم و ترجمهء آن را به انگليسى مىآورم :\r\n\r\n","description":"","footnote":"","page_name":" 220 ","page_number":236},
  {"content":"\r\n\r\n\r\nبناى عظيم\r\nبنام خداوند بخشندهء مهربان اين بناى عظيم در دورهء حيات امير شمس المعالى ، امير ، پسر امير ، قابوس ، پسر وشمگير ، در زمان حياتش و به دستور وى به سال 397 هجرى قمرى برابر با 375 هجرى شمسى بنا گرديد .\r\nاگر 622 سال ميلادى را به 375 هجرى شمسى اضافه كنيم ، ساخت اين بنا به تاريخ ميلادى بدست مىآيد كه سال 997 م . است . در اين سال قابوس حكومت جرجان را پس از مرگ فخر الدوله ديلمى بار ديگر از آن خود ساخت . شمس المعالى لقبى بود كه خليفهء بغداد الطائع لله « 1 » ( 973 تا 991 م . ) به قابوس اعطاء نمود . اينكه در آن دوران چه كسانى در جرجان زندگى مىكردند ، دقيقا بر من روشن نشد . براساس روضة الصفا كه تاريخ معتبرى است كه به قلم محمد خاوند شاه « 2 » در اواخر قرن پانزدهم تدوين گرديده است .\r\nجرجان منطقه‌اى بسيار حاصل‌خيز ، پرجمعيت و رو به گسترش بوده و براى خود خانات يا حكومت مستقلى بدست قابوس در حدود 1000 ميلادى داشته است . خانوادهء قابوس از يك قرن پيش از وى بر اين ناحيه حكومت مىكردند . بعد از اينكه قابوس بدست تنى چند از بزرگان جرجان به قتل رسيد ، پسر او منوچهر به حكومت گماشته شد . منوچهر دختر محمود غزنوى « 3 » را به زنى گرفت ، اما دقيقا مشخص نيست كه او به چه طايفه‌اى تعلق داشته است .\r\nكناره‌هاى رود گرگان به كلى از سكنه خالى بود ، مىگفتند كه مردم به زودى با\r\n\r\n\r\n","description":"","footnote":"\r\n( 1 ) - طائع لله ، عبد الكريم بن مطيع ابن مقتدر ، بيست و چهارمين خليفهء عباسى ( جلوس 363 ه . ق . خلع 381 و فوت 393 ه . ق ) مردى سخت حيله‌گر و تندخو بود . خلافت او 19 سال و 9 ماه و 6 روز به طول انجاميد . بدستور بهاء الدوله بن عضد الدوله از خلافت خلع گرديد ص 1057 فرهنگ معين ، بخش اعلام .\r\n( 2 ) - محمد بن خاوند شاه بن محمود ( فوت 903 يا 904 ه . ق ) معروف به ميرخواند ، مولف تاريخ « روضة الصفا فى سيرة الامناء و الملوك و الخلفاء » . از نجيب‌زادگان بلخ و مورد توجه امير عليشير نوائى قرار گرفت و كتاب روضة الصفا را كه تاريخ عمومى عالم از به دو خلقت تا زمان خود اوست به نام امير عليشر نوشته است . روضة الصفا هفت جلد است كه بطبع رسيده . رضا قلى خان هدايت 3 جلد ديگر بعنوان تتمه بر آن افزوده و تاريخ سلسله‌هاى بعد از او را تا زمان خود نقل كرده است . ص 2069 و 631 فرهنگ فارسى معين بخش اعلام .\r\n( 3 ) - معلوم نشد منظور مؤلف كتاب از اين جمله چيست چون اگر مراد ، محمود غزنوى باشد ، او پسر سبكتكين موسس سلسلهء غزنوى است كه دربارش مركز شعرا بوده و هند را فتح كرده و نسبت به استاد طوس بىمهر بوده است ، بر امراى سلسلهء صفارى ، سامانى ، آل زيار ، و آل بويه غلبه كرد . ص 1253 فرهنگ فارسى معين ، بخش اعلام .\r\n","page_name":" 221 ","page_number":237},
  {"content":"\r\n\r\nفرا رسيدن زمستان به اين ناحيه باز خواهند گشت . افراد تيرهء ايگدر در زمين‌هاى نزديك ويرانه‌هاى جرجان و طايفهء قان‌يوخمز در منطقهء محصور بين دو رود گرگان و اترك مستقر بودند . هر دو طايفه مقدار زيادى هيزم براى مصرف زمستان خود در نزديكى امامزاده انباشته كرده بودند و مىگفتند بخاطر تقدس اين محل هيچ طايفه‌اى مبادرت به دزديدن آن نمىكند .\r\nفكر مىكردم كه يموت‌ها همه با هم متحدند . بين طوايف آنها كدورت و دشمنى و رقابتى نيست ، اما واقعيت جز اين بود ، ايگدرها و قان‌يوخمزها هر دو قصد داشتند تا به منطقهء تحت اشغال كوجوك‌ها بروند و آنها را مجبور سازند تا به سمت غرب كوچ كنند . ظاهرا كسى جرأت نداشت تا از ابه خود بدون اسلحه به دهكدهء بعدى برود و همگى آنها نيز به تفنگ‌هاى بردن مسلح بودند .\r\nاين دشمنىها و چشم و هم‌چشمىها خود مسأله‌اى در راه چگونگى برگزارى مسابقات بود ، به ميان ايگدرها رسيديم . اصرار داشتند كه مسابقات به صورت محلى براى خودشان انجام شود و وقتى كه به ميان قان‌يوخمزها رفتيم ، آنها مىگفتند كه نمىخواهند با كوجوك‌ها مسابقه بدهند . قبلا گفته بودم كه مراد خان رئيس چومورهاى تيرهء قان‌يوخمز است . در اينجا بايد اضافه كنم كه يموت‌ها كلا به دو شاخه تقسيم مىشوند . چومورها « 1 » و چارواها « 2 » . چومور به آنهايى اطلاق مىشود كه كشاورزند و از راه زراعت زندگى مىگذرانند . اينان بخش ساكن و يكجاماندنى اين قبيله را تشكيل مىدهند . حال آنكه چارواها مردمى گله‌دارند و يك جا بند نمىشوند و تقريبا از استقلال بيشترى برخوردارند و نسبت به دستهء اول شناخته‌شده‌ترند . اينها همان يموت‌هايى هستند كه اكثر ناراحتى و دردسرها از چشم آنها ديده مىشود . بخاطر كمبود علفزار در اين ناحيه چارواها در دامنهء حاشيهء جنگل و دشتى كه تا پاى تپه‌ها به سمت جنوب پيش مىرود مستقر شده بودند .\r\nزمانى كه فصل باران آغاز مىشود ، آنها نيز مجددا به زمين‌هاى بازبين گرگان و اترك كوچ مىكنند . رود گرگان در ناحيهء گنبدقابوس مانند بالادست خود در دره‌اى پيش نمىرفت و در بستر باريكى با عمقى برابر با 9 متر در جريان بود و كمى آنطرفتر از ديد پنهان مىگشت . هر دو كنارهء رود لخت و بىحاصل افتاده بود و تك‌وتوك در آن درختانى به چشم مىخورد . بطور متوسط آب يك متر و 20 سانتيمتر تا يك متر و نيم عمق و 6 متر عرض داشت و فقط در بعضى از قسمت‌ها بود كه به سختى مىشد از آن گذشت .\r\nبرزگترين مشكلى كه در اينجا با آن مواجه بوديم تهيهء آذوقه بود . تنها خوراكى كه\r\n\r\n\r\n","description":"","footnote":"\r\n( 1 ) -  Chumur  .\r\n( 2 ) -  Charwa  .\r\n","page_name":" 222 ","page_number":238},
  {"content":"\r\n\r\nتوانستيم براى اسبهايمان پيدا كنيم همان نىهاى روئيده در بستر رودخانه بود . از آنجا كه زراعت كمى در اين ناحيه مىشود ، اصلا كاه يا سفال گندم و جو در آن محل نبود . در مورد نان هم يموت‌ها آرد خود را از مسافت‌هايى دور تهيه مىكردند و كسى نان خود را نمىفروخت ، در نتيجه بهاى نان و مواد غذايى نيز بسيار بالا بود . يموت‌ها به فروختن آذوقهء خود عادت ندارند ، براى همين هم در نزد آنها چيز زيادى يافت نمىشد . كمترين واحد پول آنان قران بود و پول خرد ديگرى در بين آنان رواج نداشت ، حتى از قبول قران به عنوان هديه نيز اكراه داشتند ، به همين دليل يك قران پايين‌ترين مبلغى بود كه مىشد براى نازل‌ترين چيز پرداخت ، به همين خاطر نيز به ايرانيان همراه ما زياد خوش نگذشت و مدام در اين وحشت بودند كه اگر دچار قحطى و گرسنگى شدند چه بايد بكنند .\r\nبه افتخار مراد خان و ريش‌سفيدان دهكدهء او شامى مهيّا كرديم . آنها به صورت يك شوخى تمام بعد از ظهر اين مسئله را عنوان مىكردند كه گروهى عازم هستند تا در ينقاق دهكدهء گوكلان كه ما آن را تازه ترك كرده بوديم ، دست به غارت و چپاول بزنند ، اينكه آيا سه خانى كه مرا خارج از قلمرو گوكلان‌ها همراهى مىكردند در انجام اين امر نيز دست داشتند يا نه نميدانم ، فقط ديدم كه بعد از خداحافظى و بازگشت هريك به ناحيهء خويش ، اين گروه به قصد غارت عزيمت نمود و زمانى هم كه ما قصد داشتيم اين ناحيه را ترك كنيم افراد گروه با چهره‌هايى موفق و سرشار از پيروزى به همراه دو اسب و دو اسير بازگشتند . ديگر نفهميدم كه براى آزادسازى اين دو اسير چه مبلغى را پيشنهاد كردند .\r\nبه منظور ديدن چارواها به جانب شمال غرب روان شدم و در نزديكى تپه‌اى كه به آن كاپلان‌تپه مىگفتند واقع در 8 ميل آنطرف‌تر در ابه نوبت خان در ابتداى جنگل بلوط و در يك فرسخى شمال غربى دهكدهء سنگر حاجيلر اردو زديم . بيشتر جنگل را سوزانده بودند و در اطراف اردوگاه هيزم‌هاى خردشدهء زيادى به چشم مىخورد و از ظواهر امر اين‌چنين پيدا بود كه اين جنگل به زودى نابود خواهد گرديد . يموت‌ها غالبا زمين‌هاى زراعتى خود را بعد از درو به آتش مىكشند و چيزى براى چراى دام در آنها باقى نمىگذارند . آنها همچنين نسبت به قطع درختان و از بين بردن آنها بسيار بىملاحظه‌اند .\r\nدر طول راه باران شديدى درگرفت و بارش آن نيز در تمام طول شب ادامه يافت ، به نحوى كه همه‌چيز خيس شده و شروع حركت غيرممكن به نظر مىرسيد . چيزى يافت نمىشد ، مجبور شدم تا كاروانى از قاطرهايمان را براى فراهم نمودن آرد و برنج به سوى گوكلان در ينقاق روان سازم . ابتدا بخاطر كمى فاصلهء ما تا سنگر تصميم گرفتيم تا اجناس مورد نياز خود را از آنجا تهيه كنم ، اما يموت‌ها گفتند كه در آنجا وضع از همين هم\r\n\r\n","description":"","footnote":"","page_name":" 223 ","page_number":239},
  {"content":"\r\n\r\nخراب‌تر است ، به نحوى كه مردم ناچارند تمامى محصول و همهء داروندار خود را بفروشند تا بتوانند جوابگوى بار مالياتى سنگين حكومت ايران باشند . از اينها گذشته كسى از يموت‌ها جرأت نمىكرد به سنگر نزديك شود ، كمى پيش يكى از آنها را در اين راه به قتل رسانده بودند و از ديگران نيز كسى ياراى اين را نداشت كه پا ، جاى پاى وى بگذارد .\r\nيكى از خان‌هاى يموت تيرهء ايگدر قرار شد تا براى همراهى كاروان با آن همراه گردد . بعد از بازگشت اين كاروان افراد از خطرهاى متعددى كه در راه با آن مواجه شده بودند گفتنىها داشتند . اول از همه به دسته‌اى از گوكلان‌ها برمىخورند كه تعدادى شتر را از يموت‌ها گرفته و با خود مىبردند ، اينان وحشت كرده بودند كه نكند آسيبى متوجهء آنها باشد ، در همين حين همراه يموت آنها به سرعت خود را در نيزارها رسانده و از چشم گوكلان‌ها خود را مخفى مىسازد . گوكلان‌ها نيز كه ظاهرا پى برده بودند كه اين كاروان متعلق به ماست بدون هيچگونه گزندى اجازهء عبور را به آنها مىدهند . كمى آنطرفتر آنها به يك گروه از يموت‌ها در حال تاخت برمىخورند و در حالىكه بسيار وحشت كرده بودند ، سراسيمه به جانب اردوگاه رو مىنهند ، به نحوى كه در موقع ورود به اردوگاه ديگر حال و رمقى برايشان باقى نمانده بود . بلافاصله بعد از رسيدن اين كاروان و فراهم آمدن آنچه كه لازم داشتيم ، گوسنفدى كشته و مهمانى شامى به افتخار نوبت خان و دارودستهء وى ترتيب داديم . هنگام صرف شام نوبت خان به كاكى سردار به آهستگى گفت كه گروهى برآنند تا هدف معينى را چپاول و غارت كنند و اين صحبت به همين صورت و مانند يك راز پوشيده ماند .\r\nصبح روز بعد با سر و صدا و هياهوى تركمن‌ها كه تفنگ بدست داشتند و شليك مىكردند از خواب پريديم . دو تن از سربازان ايرانى كه در آنموقع در دهكده بودند ترسيده و با عجله به اردوگاه بازگشتند ، از صداى شليك‌ها چنان برمىآمد كه اين غارت با موفقيت به انجام رسيده و مردم دهكده در حال تدارك جشنى به همين خاطر هستند . مردان اصلى گروه با تعداد زيادى گوسفند كه به غنيمت گرفته بودند از راه رسيدند و ما متوجهء تمامى داستان شديم . خبر به اين ناحيه رسيده بود كه چند گله از گوسفندان متعلق به گوكلان‌ها براى چرا به نزديكى قلمروشان هدايت شده‌اند ، لذا آنها نيز تصميم گرفتند تا آنها را غارت كرده و از آن خود سازند . سردستگى اين گروه را دوست ما مراد خان و ميزبان ما كه ديروز دهكدهء او را ترك گفته بوديم بر عهده داشت . كلا 60 نفر براى انجام اين امر گرد آمدند ، پنجاه نفر از يموت‌هاى قان‌يوخمز از هر دو دستهء چومور و چاروا و 16 نفر نيز از گرايلىهاى حاجيلر ترك ساكن سنگر بودند . اينطور شايع شده بود كه اين يموت‌هاى چاروا يا دامدار\r\n\r\n","description":"","footnote":"","page_name":" 224 ","page_number":240},
  {"content":"\r\n\r\nهستند كه مسئول تمامى ناامنىها و غارت‌هاى انجام‌شده بنام اين قبيله هستند ، حال آنكه واقعيت جز اين بود ، چومورها و ايرانيانى كه در استرآباد به سر مىبردند نيز دست كمى از اين گروه نداشتند و از هر فرصتى هرچند هم كوچك براى تعرض به همسايگان خود استفاده مىكردند . از ابهء نوبت خان فقط سه نفر شركت داشتند و بقيه از دهكده‌هاى ديگر گرد آمده بودند كه نشان‌دهنده قدرت سازمان‌دهندگى يموت‌ها بود كه مىتوانستند در مدت زمان كوتاه تعداد افرادى را كه نياز دارند گرد آورند .\r\nگمان بر اين بود آنچه اين گروه قصد غارت آن را داشت دو گله بود كه هريك داراى 800 رأس گوسفند بود ، امّا دست آخر به هريك از اين 66 تن 20 گوسفند رسيد ، يعنى كل تعداد گوسفندان به غنيمت گرفته شد . بجاى 1600 رأس تخمين زده شده 1320 رأس بود . در طول زد و خوردى كه درمىگيرد ، گروه ، يكى از دو چوپان همراه گله‌ها را كشته و ديگرى را دستگير و خلع سلاح مىكند . چوپان‌هاى ديگر گوكلان كه در آن نواحى منتظر بودند بسيج شده و به منظور باز پس گرفتن گوسفندان وارد عمل مىشوند كه نمىتوانند كارى از پيش ببرند . يموت‌ها به گمان اينكه اين گوسفندان به تيرهء قرّخ تعلق دارد آنها را تصاحب كرده و با خود مىبرند . چوپانى كه دستگير شده بود در بين راه از دست يموت‌ها مىگريزد و بدين‌ترتيب كسى باقى نمىماند كه دقيقا مشخص كند كه گوسفندان از آن‌چه كسى است ، گروه سرشار از غرور و پيروزى بدست آمده شاد و خوشحال به دهكده مىرسد .\r\nبلافاصله بعد از رسيدن به دهكده ، هريك از افراد سهم خود را از غنيمت بدست آمده صاحب شدند ، اما چيزى نگذشت كه نگرانىها شروع شد و شك و ترديد بر دلها مستولى گرديد ، روى گوسفندان علامتى مشاهده شد كه براساس آن گمان مىرفت آنها به خواجه يا سيدى تعلق داشته باشند ، بهرحال اين موضوع صحت پيدا كرد و اولين چيزى كه در اين خصوص شنيدم اين بود كه خواجه يا سيدها براى باز پس گرفتن اموال خود به ده مراد خان آمده بودند . مراد خان فورا نسبت به مسترد داشتن سهم خود اقدام كرده و توبه نمود و بسيار اظهار ندامت مىكرد از اينكه چرا بعد از مدتها كه غارتگرى را كنار گذاشته بود بار ديگر خود را آلودهء اين كار كرده است . بقيه افراد گروه نيز به نوبهء خود آنچه را كه بدست آورده بودند باز پس دادند . يكى از آنها كه از فرط خوشحالى با كشتن يكى از گوسفندان در شب قبل دلى از عزا درآورده بود ، ناچار گرديد تا يكى از گوسفندان خود را مايه بگذارد و اين تمام چيزى بود كه از اين غارت نصيب وى گرديد .\r\nترسى كه يموت‌ها از سيدها دارند بسيار تعجب‌آور است ، به محض آنكه بفهمند\r\n\r\n","description":"","footnote":"","page_name":" 225 ","page_number":241},
  {"content":"\r\n\r\nآنچه را كه به غارت گرفته‌اند از اموال سيد است نسبت به پس دادن آن اقدام مىكنند ، تا مورد لعن و نفرين قرار نگيرند . داستان‌هاى زيادى برايم تعريف كردند از بلاهايى كه به سر اشخاصى آمده بود كه اموال سيد را پس نداده بودند . بعد از آنكه يموت‌ها همگى سهم خود را باز پس دادند ، به اين فكر افتادند كه آيا ترك‌هاى همدست آنها در سنگر نيز همين كار را خواهند كرد .\r\nيموت‌ها ظاهرا مردمى باايمان و نسبت به معتقدات خود پاىبند بودند ، حتى خان‌هاى همراه ما نيز چند مرتبه در روز نماز خود را بجاى مىآورند . چيزى كه من نظيرش را در بين تركمن‌ها نديده بودم ، خيلى برايم جالب بود كه آدمهايى كه در نوع خود از دزدان و بيرحم‌هاى زمان هستند در صحبت ادعاى ديندارى داشته باشند و حتى خود را از همسايگان نيز باايمان‌تر بدانند . ديگر نفهميدم كه ترك‌ها سهميهء خود را از غارت انجام شده پس دادند يا نه .\r\nپس از كنار رفتن ابرها ، كوههاى واقع در جنوب غرب به وضوح ديده مىشدند كه برف تازه‌اى آنها را پوشانده بود . تركمن‌هاى ساكن در دهكده كم‌كم براى سفر آماده مىشدند ، ما نيز براى ادامهء سفر خود را مهيا مىكرديم . به نظر مىرسيد كه چارواهاى تيرهء ايگدر و قان‌يوخمز به سمت كنارهء شمالى رود گرگان در حركت باشند و جمعيت زيادى همراه با شترهاى بارزده در هر سوى دشت روان بودند . اينان پس از چند هفته‌اى توقف محصول بارآمدهء خويش را درو كرده و زمين را شخم مىزنند و مجددا بذر مىپاشند . سپس به آق‌بند « 1 » در پاى تپه‌هاى گكچه‌داغ روان مىگردند و زمستان و بهار را در آنجا مىمانند و در فصل برداشت محصولى كه هم‌اكنون كاشته‌اند بدين نقطه بازمىگردند . محصول را درو كرده و در خاك مدفون مىسازند و مجددا به آق‌بند باز مىگردند و فقط در اواخر پاييز است كه به كنارهء جنوبى رود گرگان مراجعت مىكنند . براساس آنچه كه مالك خان گفت تعداد خانوارهايى از چارواها كه در فصل زمستان در نزديكى آق‌بند گرد مىآيند به 800 مىرسيد .\r\nدر نزديكى كاپلان‌تپه هر جا كه جنگلى انبوه نبود و مىشد به جستجو پرداخت نشانه‌هاى زيادى از نهرهاى قديمى به چشم مىخورد و اين نشان مىداد كه در گذشته جمعيت زياد و قابل ملاحظه‌اى در اين ناحيه سكنى داشته‌اند . خاك اين‌جا بسيار حاصلخيز بود ، و اگر بدست هر طايفهء ديگرى غير از تركمن‌ها بود يكى از بهترين و\r\n\r\n\r\n","description":"","footnote":"\r\n( 1 ) - در فرهنگ آباديهاى ايران جزء گنبد قابوس آمده است . ص 9\r\n","page_name":" 226 ","page_number":242},
  {"content":"\r\n\r\nبارآورترين زمين‌هاى ايران مىشد . از نوبت خان پرسيدم كه چرا زمين به اين خوبى را رها كرده و در زمين‌هاى پست‌تر واقع در شمال رود گرگان به زراعت مىپردازند . او گفت كه اين زمين‌ها متعلق به گوكلان‌هاست و آنها صرفا براى چرا دادن دامهاى خود بدين ناحيه مىآيند ، همچنين اضافه كرد كه زمين‌ها متعلق به يموت‌ها در غرب گنبد واقع است و آنها در آن ناحيه كشاورزى مىكنند . جالب اينجا بود كه گوكلان‌ها از ترس وجود يموت‌ها در اين ناحيه و در اين موقع از سال جرأت نمىكردند در نزديكى كاپلان‌تپه آفتابى شوند ، چه رسد به اينكه در آن زراعت كنند . يموت‌هاى چاروا كه در كنار جنگل و در ناحيهء مشرف به سنگر و نوده « 1 » به سر مىبردند . هر پاييز مدت كوتاهى در اين زمين‌ها اتراق مىكردند ، در نتيجه اين زمين‌ها را نه خود به زير كشت مىبردند و نه اجازهء استفاده از آن را به كس ديگرى مىدادند ، به همين خاطر اين ناحيه كه مىتوانست به صورت باغ پرثمرى درآيد ، بىحاصل و بىسر و صاحب افتاده بود .\r\nقدم زدن در اين جنگل بسيار لذت‌بخش بود ، تنها چيزى كه به چشم مىخورد يك شغال و چند خوك بود ، در صورتى كه خارج از جنگل دستجات زيادى از هوبره‌هاى كوچك و اسفرورهاى دم‌دراز مدام در حال كوچ و پرواز از بالاى سر ما بودند . چيزى كه به وفور در اين ناحيه يافت مىشد كبوترهاى چاهى بود كه در دسته‌هايى هزارتايى ديده مىشدند ، اينان آنقدر وحشى بودند كه اصلا نمىشد به آنها نزديك شد . اگر فشنگ زيادى همراه داشتم حتما مىتوانستم تعداد زيادى از آنها را بزنم . نزديك‌هاى غروب هزاران هزار از آنها روى شاخه‌هاى درختان مىنشستند تا شب را بسر برند . كبك و قرقاول در اين ناحيه نادر بود ، از اينكه به علت بارش باران مجبور شديم يكى دور روزى بيشتر در كاپلان‌تپه بمانيم ناراحت نبودم . دوست داشتم تا پست هفتگى خود را از مشهد قبل از جلو رفتن بيشتر در سرزمين يموت‌ها دريافت كنم .\r\nتركمن‌هاى ساريك كه پيك ما بودند تمايل نداشتند تا در سرزمين يموت‌ها بيش از آنچه كه لازم است به سير و سفر بپردازند ، لذا ترجيح دادم تا پست هفتگى خود را در اينجا دريافت كنم و دستور دادم تا پست بعدى را ، با دور زدن اين منطقه در استرآباد به دستم برسانند . ترس من از اين نبود كه يموت‌ها احتمالا به محمولهء بستى دستبرد بزنند ، چون آنها اگر دزدى و غارتى هم مىكنند بيرون از سرزمينشان مىكنند و داخل قلمرو خود تا حد زيادى مقيد هستند و به رهگذران و آنچه همراه دارند به چشم احترام و امانت‌دارى مىنگرند . مىگفتند كه يموت‌ها در معامله و كسب و كار نيز آدمهاى خوش‌قول و\r\n\r\n\r\n","description":"","footnote":"\r\n( 1 ) - در فرهنگ آباديهاى ايران جزء گرگان ضبط شده است . ص 478 .\r\n","page_name":" 227 ","page_number":243},
  {"content":"\r\n\r\nقابل اعتمادى هستند و به عهد خود وفا مىكنند . يك ارمنى روس بود كه مىگفت هميشه مبلغى را از قبل براى پيش‌خريد اجناس از قبيل پوست ، نمد ، گوسفند . . . از يموت‌ها در اختيار آنان مىگذارد و آنها نيز مدت زمانى بعد نسبت به تحويل اجناس خريدارىشده اقدام مىكنند . او در تمام مدتى كه با يموت‌ها معامله و دادوستد داشته بود ، هرگز از آنها نادرستى و بدقولى نديده بود ، با تمام اين تفاسير ، برشمردن تمامى اين صفات خوب هيچ از ترس و وحشتى كه از يموت‌ها بر جان ما مستولى بود نكاست . دو يزدى همراه ما آنقدر در وحشت و ترس بودند كه حتى يك قدم هم جدا از ما برنمىداشتند و به همين خاطر نيز خيلى ضعيف و نحيف شده بودند . اصولا يزدىها در ايران به ترسو بودن ضرب المثل هستند ، حتى در قواى نظامى ايران نيز اين امر به عنوان يك اصل مورد قبول واقع شده است و يك هنگ از يزدىها كه مدت زمانى پيش تشكيل شده بود به دلائلى از اين قبيل منحل گرديده بود .\r\nآنطور كه نقل مىكردند ، بعد از منحل شدن اين هنگ افراد آن مرخص شده بودند در يادداشتى از شاه ايران درخواست كردند تا ترتيب حفاظت و رسانيدن آنها را تا شهر يزد بدهند ، زيرا آنها 800 نفر بيشتر نيستند و نمىتوانند به تنهايى حركت كنند « 1 » !\r\nيزد شهرى است در جنوب ايران ، با اينهمه سه نفرى كه از هنگ شاهرود كه شهرى است واقع در شمال اين كشور همراه ما بودند در ترسوئى دست كمى از همراهان يزدى ما نداشتند . بسيار جالب و خنده‌آور بود ، وقتى كه ديدم اين سه نفر در برخورد با سوارانى كه پيروزمندانه از غارت به دهكده بازگشته بودند با چه حالت ترس و وحشتى سراسيمه به اردوگاه وارد شدند ، بدون اينكه لحظه‌اى از خود بپرسند كه چرا مىدوند و از چه چيزى در هراسند . بهرحال ايرانيان در گذشته و در رويارويى با تركمن‌ها صحنه‌هاى مشابهى از اين قبيل را آفريده‌اند و بىشك در آينده نيز در صورت بروز هرگونه برخوردى با آنها چنين واكنشى را از خود نشان خواهند داد . ترك‌ها و كردها تنها افرادى در شمال ايران هستند كه مىتوانند رودرروى تركمن‌ها بايستند و به غير از آنها كس ديگرى توان آن را ندارد .\r\nاز كاپلان‌تپه 8 ميل به سمت غرب پيموديم تا به يارم‌تپه رسيديم . روز برگزارى مسابقات 15 نوامبر 1894 م . بود كه قرار بود در اين محل برگذار شود . نزديك به سى اسب در محل گرد آمده بودند . بسيارى از افراد قان‌يوخمز در حال تغيير جا و شخم‌زدن زمين‌هايشان بودند . از تيرهء ايگدر سه يا چهار نفر براى اين منظور حضور يافته بودند و بقيه بخاطر آنكه در نواحى مرزى با گوكلان‌ها مستقر بودند از ترس هجوم و غارت اموالشان در مدت غيبت از\r\n\r\n\r\n","description":"","footnote":"\r\n( 1 ) - اينكه مؤلف كتاب يزدى و شاهرودى و . . . را ترسو اعلام كرده درست نيست . در جنگ حاضر جوانان كمتر از پانزده سال از اين شهرها را ديده‌ايم كه دلاورانه از ميهن اسلامى خود دفاع كرده‌اند . م .\r\n","page_name":" 228 ","page_number":244},
  {"content":"\r\n\r\nطرف گوكلان‌ها دهكدهء خود را ترك نكرده بودند . در نتيجه با اوضاع بسيار آرام و قابل كنترل مواجه شدم . يموت‌ها نيز همانند گوكلان‌ها ترتيب چگونگى برگزارى مسابقات را داده بودند ، آنچه من بايد انجام مىدادم ، توزيع جوائزى بود كه از قبل به قرار زير تعيين شده بود .\r\nنفر اول 4 تومان\r\nنفر دوم 5 / 2 تومان\r\nنفر سوم 5 / 2 تومان\r\nنفر چهارم 1 تومان\r\nنفر پنجم 6 قران\r\nنفر ششم 4 قران\r\nنفر هفتم و هشتم 2 قران\r\nهمين كه مسابقات به پايان رسيد ، تمامى مردان و جوانان دهكده كه شمار آنان به 60 تا 70 نفر مىرسيد در محل اردوگاه ما جشن گرفتند و به نظر مىرسيد كه خيلى هم لذت برده‌اند . پيرمردى ريش‌سفيد كه با شترهايش در راه به نواحى سرسبز بود ، بعد از ظهر بما رسيد و براى نوشيدن چاى و لحظه‌اى استراحت به درون اردوگاه آمد . پيرمرد مىگفت ، از وقتى كه بچه‌اى بيش نبودم ، تاكنون كه موهاى سرم سپيد شده است ، هرگز چادرهاى سفيد را در اين منطقه نديده بودم ، و اكنون كه اين چادرها را در اين ناحيه برافراشته مىبينم با محيط اطراف به شدت احساس غربت و ناآشنايى مىكنم . دوست داشت به خود بقبولاند كه ما فقط مسافرينى هستيم كه براى ديدار به اين ناحيه آمده‌ايم و قصد تصرف زمين‌هاى اين نواحى را نداريم اما ته دلش هنوز نمىتوانست اينرا باور كند .\r\nيارم‌تپه يك ابه متعلق به چومورهاى قان‌يوخمز بود . يارم يعنى نصف و نيمى از اين تپه نيز در اثر جريان رود قره‌سو در پاى آن شسته شده بود ، با اين حال هنوز بخش بزرگى از تپه بر جاى بود و من نيز روى آن به مطالعه و بررسى پرداختم . تعداد زيادى كوزهء گلى كه در فارسى به آن خم مىگويند و بسيار شبيه به چاتى در هندوستان است در كنار رودخانه و نزديك به 9 متر پايين‌تر از بالاى تپه دفن شده بود و چيزى جز خاك در آنها نبود . چند آجر نيز به چشم مىخورد و تكه‌هاى كوزهء شكسته صدر تا ذيل تپه را پوشانده بود . چند تكه استخوان كه گمان مىرفت متعلق به انسان باشد و لايه‌هايى از خاكستر نيز ديده مىشد ، هيچگونه نشانه‌اى از كارهاى سنگى به چشم نمىخورد . اگر يارم‌تپه نيز مانند بسيارى ديگر از تپه‌هاى پراكنده در گرگان تل خاكى ساختگى بيش نباشد از حفارى و كاوش در آن چيز زيادى عايد نخواهد شد .\r\n\r\n","description":"","footnote":"","page_name":" 229 ","page_number":245},
  {"content":"\r\n\r\nبعد از آنكه يموت‌ها از اين ناحيه كوچ مىكنند ، اهالى دهات سنگر و نوده گله‌هاى دام خود را براى چرا در طول زمستان و بهار بدين سو روان مىكنند و در ازاء هر رأس گوسفند يك قران و نيمى از پشم آن را به يموت‌ها مىپردازند . مراد خان نيز متقبل شده بود تا در ازاء دريافت 50 خروار برنج در سال از هر دهكده ، امنيت آنها را در برابر هجوم‌هاى احتمالى تأمين نمايد .\r\nنه ايگدرها و نه قان‌يوخمزها هيچيك چيزى به عنوان ماليات ساليانه به دولت ايران نمىپرداختند . اينها شرقىترين بخش از طايفهء تركمن بودند و خود را از يوغ حكومت محلى در استرآباد رهانيده و نسبت به بقيه تيره‌هاى اين قبيله نيز بىپرواترين بودند . هرچه به سمت غرب پيش رويم ، نفوذ حكومت‌هاى محلى نيز بيشتر احساس مىگردد . براى مثال 8 ميل كه از يارم‌تپه دور شديم به كوجوك رسيديم كه تيره‌اى از يموت‌ها به همين نام در آن سكونت داشتند ، اينان مردمى كشاورز بودند و در سال براى هر خانوار 12 قران به عنوان ماليات به حكومت ايران مىپرداختند .\r\nسه ميل اول راه را مردا خان با ما همراه شد ، سپس اجازهء مرخصى خواسته و بازگشت ، از آنجا كه اينان دشمنى خونين با كوجوك‌ها داشتند جرأت هم نمىكرد تا به قلمرو آنها پا بگذارند .\r\nاين تصويرى از زندگى در بين يموت‌ها بود كه بيشتر از ساير افرادى كه در طول عمرم ديده بودم در خاطرم اثر گذاشت . سه خانى كه همراه ما بودند پيش آمده و از اينكه مردا خان مجبور بود تا بازگردد عذرخواهى نمودند و از من خواستند كه اين را به حساب كوتاهى يا قصور وى نگدارم . به آنها گفتم مگر اين وظيفهء مراد خان نيست تا مرا دست كم تا خارج شدن از سرزمين تحت فرمانش همراهى كند . گفتند آرى ليكن شرايط طورى است كه وى از انجام اين وظيفه عاجر و ناتوان است .\r\nدر طول گفت‌وگو متوجه شدم كه اين كينه و دشمنى به صورت ريشه‌دار و خاصى بروز كرده است . مراد خان همانطور كه قبلا نيز ذكر كردم مسئوليت حفظ امنيت حاجيلرها و دامهاى آنان را بر عهده داشت . پس از آنكه اينان از سوى كوجوك‌ها مورد تهاجم و غارت قرار مىگيرند ، مراد خان و مردانش براى گرفتن انتقام و دادن درس عبرتى به كوجوك‌ها روان مىگردند . در زد و خوردى كه درمىگيرد سه تن از كوجوك‌ها و دو تن از قان‌يوخمزها كشته مىشوند . بدين‌ترتيب كوجوك‌ها تقريبا طلبكار بودند . قان‌يوخمزها پيشنهاد مىكنند كه مبلغ 400 تومان به عنوان خون‌بها ، بعلاوهء يك دختر از خود را به آنها بدهند كه مورد قبول واقع نمىشود و كوجوك‌ها فقط به مقابلهء به مثل تأكيد مىورزند . بدين‌ترتيب تا وقتى كه يكى از قان‌يوخمزها بدست كوجوك‌ها به قتل نرسد اين دشمنى به آشتى تبديل نخواهد شد .\r\n\r\n","description":"","footnote":"","page_name":" 230 ","page_number":246},
  {"content":"\r\n\r\nكوجوك‌ها در كمين بودند تا در اولين فرصت با كشتن يكى از قان‌يوخمزها مقصود خود را برآورده سازند و مراد خان نيز نمىخواست خود را هدف آنها قرار دهد . اگر مراد خان به قلمرو كوجوك‌ها وارد مىشد ديگر خطرى او را تهديد نمىكرد ، اما در موقع بازگشت بىشك آنها او را مىزدند . با اين تفاسير تنها چارهء مراد خان اين بود تا قبل از آفتابى شدن در برابر كوجوك‌ها به ابهء خود بازگردد .\r\nراه ما از زمينى باز و هموار مىگذشت كه به خاطر ريزش زياد باران‌هاى اخير بسيار خرم و سرسبز شده بود . گوشه و كنار همه‌جا نشانه‌اى به چشم مىخورد از اينكه زمين اين ناحيه سابق بر اين بطور وسيعى در زير كشت قرار داشته است . در اين قسمت از مسير به انسانى برنخورديم ، آنچه به چشم مىخورد هوبره و اسفرودهاى دم‌باريك بود كه اين سرزمين را از آن خود ساخته بودند ، به سختى مىشد به آنها نزديك شد ، اگر تنها اسفرودها بودند خيلى راحت‌تر مىشد به آنها دست يافت . در اينجا از دو نهر كه از كوههاى واقع در جنوب گرگان جارى مىشد عبور كرديم . اين دو نهر نيز مانند ساير رودهاى اين منطقه در بسترى عميق جريان مىيافت و بجز در چند نقطه كه شرايط كنارهء آنها اجازه مىداد نمىشد از آن گذشت .\r\nتيرهء كوجوك از يموت‌ها تمامى زمين‌هاى واقع در شمال فندرسك را در دست دارند و بيشتر براى شخم‌زدن از گاو نر استفاده مىكنند ، با اين حال مردى را ديدم كه از يك جفت اسب نيز براى اين منظور كمك گرفته بود ، او افسار و دهانه جداگانه‌اى در اختيار نداشت و يوغ معمولى را كه براى گاوها استفاده مىكنند بر گردن اسب‌ها نهاده بود .\r\nطغان خان رئيس تيرهء كوجوك جومور هنگام ورود ما در دهكده نبود و بدنبال غارت گله‌اى بود كه توسط داز « 1 » ها دزديده شده بود كه در همسايگىشان بودند و مجبور شده بود تا به سوى محل استقرار آنان برود . به‌هرحال طولى نكشيد كه او و مردانش بازگشته و براى سلام و خوشامدگويى پيش ما آمدند و شام را نيز با ما خوردند . خيلى جالب بود كه تركمن‌ها فقط براى خوردن مىآيند و نه صحبت كردن ، بلافاصله بعد از اينكه غذا را با اشتهاى تمام ميل كردند ، در اولين جايى كه ممكن است دستهاى خود را با گوشه‌اى از چادر پاك مىكنند و بدون گفتن كلمه‌اى خارج مىشوند فقط خان‌هاى آنها هستند كه بعد از شام و در موقع رفتن خداحافظى مىكنند .\r\nبعد از ظهر را به همراه طغان خان و مراد خان و مردان وى به شكار رفتم هرچند آنها نهايت تلاش خود را كردند اما چيزى جز دو قرقاول عايد ما نشد . او به من گفت كه در\r\n\r\n\r\n","description":"","footnote":"\r\n( 1 ) -  Daz  .\r\n","page_name":" 231 ","page_number":247},
  {"content":"\r\n\r\nكناره‌هاى رود گرگان و نيز ساحل جنوبى رود اترك كسى زندگى نمىكند و زمين‌هاى محصور بين اين دو رود را چول مىگويند و كسى نمىتواند از طريق آن به اترك راه يابد .\r\nدر بازگشت از شكار به آدم عجيب و غريبى كه خود را حاجى عبد الله تاجرى از بغداد معرفى مىكرد ، در اردوگاهمان برخوردم . تمام آنچه را كه او در خورجين ترك اسبش داشت ، عبارت بود از چند عدد تسبيح ، شانه ، نخ ، ادويه ، چاى و مقدارى شكر . ظاهرا او نسبت به تجارت كمى بىاعتنا و بىميل بود و حتى نمىتوانست مانند يك دست‌فروش عادى نيز سود قابل ملاحظه‌اى بدست آورد . او تركى عثمانى ، تركى تركمن ، فارسى و هندى را به خوبى صحبت مىكرد و مىگفت در عرض 16 سالى كه در سير و سفر بوده ، مدت زمان زيادى را در هندوستان سپرى كرده است . براساس آنچه مىگفت بعد از آنكه مدتى را در اجمر « 1 » ، راج‌پوتانا « 2 » و همچنين حيدرآباد و ايالت پنجاب گذرانده بود ، به كشمير و از آنجا به گيلگيت « 3 » ، هونزا « 4 » ، نگار « 5 » ، چيترال « 6 » و كافرستان مىرود . در آنجا موى بلند مىگذارد و به رسم درويشان لباس به تن مىكند و آنچه را كه خريد و فروش مىكند محدود به چرس ، بنگ ، حشيش و ترياك مىشود . در مرز كافرستان افغان‌ها او را دستگير مىكنند و بازگردانده مىشود . او سپس به كاشغر رفته و با كسب اجازه‌اى از روسها از پامير « 7 » گذشته و به خوقند « 8 » مىرود . بار ديگر سعى مىكند تا از طريق شمال وارد خاك افغانستان شود و اين بار نيز مانع ورود وى مىشوند . او سپس به تاشكند ، بخارا و مرو رفته و از آنجا با قطار به اوزونادا و سپس از راه آبى به استرآباد مىرود ، سپس به مشهد رفته و مدت دو ماه را در آن ديار مانده بود . بعد از آنجا بازگشته و اين بار مجددا به سوى آن ديار در\r\n\r\n\r\n","description":"","footnote":"\r\n( 1 ) -  Ajmer  ، ايالتى است از هند ، در راج‌پوتنه و پايتخت آن نيز اجمر است . ص 1047 لغت‌نامهء دهخدا ، حرف الف .\r\n( 2 ) -  Rajputana  ، ناحيه‌اى در شمال غربى هند ، در پنجاب كه ايالت راجستان را دربرمىگيرد . ص 568 فرهنگ فارسى معين ، بخش اعلام .\r\n( 3 ) -  Gilgit  .\r\n( 4 ) -  Hunza  .\r\n( 5 ) -  Nagar  .\r\n( 6 ) -  Chitral  .\r\n( 7 ) - پامير ، ناحيهء كوهستانى بسيار مرتفع آسياى مركزى كه آن را بام دنيا گويند . قسمت اعظم اين نجد متعلق به روسيه و بقيه جزو افغانستان است . حد متوسط ارتفاع آن از سطح دريا 4000 متر است . ص 330 فرهنگ فارسى معين بخش اعلام .\r\n( 8 ) - خوقند - خواقند ، شهرى در آسياى مركزى ( ازبكستان ) در كنار شعبه‌اى از سير دريا واقع شده است .\r\nص 490 فرهنگ فارسى معين بخش اعلام .\r\n","page_name":" 232 ","page_number":248},
  {"content":"\r\n\r\nحركت بود . مىگفت قصد دارد تا از طريق مشهد به سيستان و بلوچستان رفته و از آنجا به كويته و نهايتا به سند برود . به نظر مىرسيد كه از عهدهء انجام اين كار برخواهد آمد ، اما اينكه پول انجام اين همه سفر را چگونه تأمين مىكرد معلوم نبود ، در ميان كاغذپاره‌هايش جستجو كرده و نامه‌اى را يافته و به من نشان داد ، اين نامه براى مقامى در تهران نوشته شده بود . در گوشه‌اى از آن امضائى و نوشتهء سيد بيابانى قيد شده بود . مىگفت كه همراهش در سفر به هندوستان يك شخص پنجابى است كه هم‌اكنون در بين يموت‌هاى جعفرباى به سر مىبرد .\r\nاز كوجوك 14 ميل دور شديم تا به بدراق « 1 » نام شاخه‌اى از تيرهء دوجى رسيديم .\r\nمسير ما از دشت هموارى مىگذشت و حدود نيمى از آن از جنگلى كه از پاى كوههاى واقع در سمت جنوب و كنارهء رود گرگان در شمال كشيده شده بود مىگذشت . تمام دهكده‌هاى متعلق به يموت‌ها در جنوب مسير ما قرار داشت و زمين‌ها واقع در شمال و در كنارهء رود تقريبا عارى از سكنه و بلااستفاده مانده بود . از يك آبگير كه پر از پليكان و مرغابىاى وحشى بود گذشتيم . به نظر مىرسيد كه اين آبگير متعلق به مدت زمانى پيش باشد و بقاياى نهرهايى كه از آن به هر سو كشيده شده بود هنوز قابل تشخيص بود .\r\nطغان خان تا نزديكى اين آبگير با ما همراه بود و از اينكه بيش از اين نمىتوانست با ما باشد عذرخواهى نمود . مىگفت بتازگى تعدادى از كوجوك‌ها چند شتر متعلق به كوجاك‌ها را غارت كرده‌اند و روى همين اصل او جرأت نمىكرد تا به آنها نزديك شود . از او پرسيدم كه چرا يموت‌ها نمىتوانند با هم بسازند و مدام به سر و كلهء هم مىزنند . گفت آنها هم مانند سايرين هستند ، وضعى بهتر از اين را نمىتوان انتظار داشت . به نظر مىرسيد كه تركمن‌ها نيز خودشان علاقه داشتند تا همگى تحت سلطه و فرمان يك قدرت مركزى قرار گيرند ، در غير اين صورت هر تيره و طايفه‌اى به راه و روش خود حكومت مىكند و نتيجه چيزى جز دشمنى و زد و خورد بين آنها نخواهد بود .\r\nمسير بعدى ما 8 ميل به سوى داز بود ، در اينجا ما خود را در يكى از پرجمعيت‌ترين نواحى يافتيم كه تاكنون از آنجا گذشته بوديم ، مردم در گوشه و كنار سخت مشغول تلاش و كوشش و شخم‌زدن بودند . در اينجا هركس از يك اسب براى شخم‌زدن كمك مىگرفت و روش كار نيز بسيار پيش پا افتاده و ابتدايى بود . هركس اسب خود را سوار مىشد و در حالى كه خيش را در پيشاروى خود داشت به سوى زمين خود حركت مىكرد . بعد از رسيدن به زمين با بستن خيش به اسب و در نزديكى زين آن ، زمين خود را شخم مىزد و\r\n\r\n\r\n","description":"","footnote":"\r\n( 1 ) - در فرهنگ آباديهاى ايران جزء گنبدقابوس ضبط شده است . ص 60 فرهنگ مزبور .\r\n","page_name":" 233 ","page_number":249},
  {"content":"\r\n\r\nپس از اتمام كار به همان نحو قبلى به سوى خانه روان مىگشت .\r\nبه دهكده كه رسيديم يوزباشى عطا مراد با چند سوار به ديدار ما آمد ، در حين آنكه به سوى ما در حال تاخت بودند تفنگ‌ها را بدست داشته و به مناسبت ورود ما شليك مىكردند . سلطان خان رئيس دازها هنگام ورود ما در دهكده حضور نداشت و كمى بعد باز گشت و گفت كه فرداى آن روز عروسى برادرش است و از ما نيز خواست تا در اين عروسى يا ( توى ) شركت جوئيم كه من نيز با خوشحالى پذيرفتم . سلطان خان 60 سوار و 3 يوزباشى تحت فرمان خود داشت ، هر سوار 20 تومان در سال از جانب حكومت ايران دريافت مىكرد و اين خود مىتوانست نشانه‌اى از تسلط و نفوذ دولت مركزى در اين ناحيه باشد .\r\nبيشتر روزى را كه در داز بودم به پذيرايى از خان‌ها ، كدخداها و ريش‌سفيدهايى گذراندم كه براى عرض سلام و خوشامدگويى به ديدار ما آمدند . قارلى خان رئيس چومورهاى تيرهء دوجى اولين كسى بود كه به ديدن ما آمد . او گفت كه علت عدم حضور وى در دهكده‌اش در موقع عبور ما از آن ، اين بود كه مىخواسته است مقدارى آهك براى مرمت گنبد مقبرهء پيغمبر زكريا « 1 » واقع در قلمرو نفوذ خود در كنارهء جنوبى رود گرگان ، از تپه‌هاى اطراف تهيه كند . مىگفت كه ويرانه‌هاى چند شهر قديمى در اطراف اين مقبره به چشم مىخورد و روى تپه‌هاى واقع در آن نواحى نيز تكه‌هاى آجر به وفور هست . هدايايى كه به ما تقديم كردند از قبيل گوسفند ، بره ، نان ، هندوانه ، و غيره بسيار زياد بود و ما نيز چيزهايى حدودا دو برابر بهاى آنچه كه به ما هديه كردند به آنان پيشكش كرديم .\r\nصبح روز بعد 20 نوامبر 1894 م . بايد در يكى از عروسىهاى بزرگ يموت‌ها شركت مىكرديم ، بايد سه ميل راه مىپيموديم تا به ابه سلطان خان مىرسيديم . ساعت 7 صبح به راه افتاديم ، مردم از هر سو در حركت بودند تا در محل برگزارى جشن حضور يابند .\r\nسلطان خان و سواران همراه وى براى خوشامدگويى به سمت ما آمدند ، نزديك ما كه شدند سلطان خان و سواران همراه وى براى خوشامدگويى به سمت ما آمدند ، نزديك ما كه شدند سلطان خان چند دستمال رنگى را بين سوارانش تقسيم نمود و بلافاصله آنها نيز به تاخت و تاز از اين سو به آن سو در اطراف ما پرداختند . ابتدا سلطان خان براى صرف چاى ما را به آلاچيق خود برد . اولين مسابقه را كه كشتى بود تماشا كرديم ، دو نفرى كه با هم مبارزه مىكردند سعى داشتند تا دست‌هاى خود را در شال‌هاى كمر ، يكديگر قلاب كنند و سپس بطور ناگهانى ، و دفعتا حريف را بر زمين بياندازند ، فقط چند نفرى معدود بودند كه توانستند\r\n\r\n\r\n","description":"","footnote":"\r\n( 1 ) - يكى از آخرين انبياى عهد قديم ( قرن ششم قبل از ميلاد ) وى در عهد ترميم هيكل اورشليم ، كه با مرنبوكد نصر منهدم شده بود ، ميزيست . ذكريا به تجديد روحانيت اسرائيل در عهد مسيح بشارت داده .\r\nص 652 فرهنگ فارسى معين ، بخش اعلام .\r\n","page_name":" 234 ","page_number":250},
  {"content":"\r\n\r\nبيش از يك دقيقه دوام آورند و مسابقه را كمى طولانىتر برگزار كنند . به سه برندهء اول مسابقه انواع كت اهداء گرديد و به بقيه برندگان كه موفق شده بودند حريف خود را بر زمين بكوبند دستمال و شال‌هايى بلند داده شد . بعضى از كشتىها خيلى جالب و هيجان‌انگيز بود ، كشتىگير به محض اينكه زمين مىخورد روى پاها جسته و بلند مىشد و دوباره به مبارزه مىپرداخت . موردى را من شاهد بودم كه 5 يا 6 مرتبه اين صحنه تكرار گرديد و براى تماشاگران نيز بسيار جالب بود ، بعد از كشتى نوبت به تيراندازى رسيد و در حين اين مسابقه براى صرف چاى به پا خاستيم .\r\nهر دو زن سلطان خان نيز همراه با بچه‌هايشان درون آلاچيق نشسته بودند و تنها نشانه‌اى كه از حجاب داشتند روسرىهايى بود كه سر ، چانه و دهانشان را پوشانده بود ، هر دو تقريبا مسن به نظر مىرسيدند . معمولا زن‌هاى تركمن زود شكسته مىشوند ، يكى از زنان خان كه مادر پسربچه‌اى بود ظاهرا بيش از ديگرى مورد توجه وى بود ، او يك شنل به رنگ سبز بر تن و زينت‌آلات بيشترى نيز بر خود آويخته بود . زينت‌آلات تركمن‌ها درست مانند آنچه كه بين طوايف ديگر معمول است مىباشد و به دستبندها و سينه‌ريزهاى نقره همراه با نگين خلاصه مىشود .\r\nبعد از چاى ، مسابقهء اسب‌سوارى آغاز شد و تا ساعت 2 بعد از ظهر ادامه يافت . نفر اول يك اسب و يك شال‌گردن و نفر دوم و سوم دو گاو و يك كت و بقيه نيز چيزهاى كوچكى از قبيل پارچه و غيرو گرفتند .\r\nسلطان خان مىگفت كه وى نزديك به 60 تومان ( 12 پوند ) پارچه و كت خريدارى كرده است تا علاوه بر اسب و گاوها ميان برندگان توزيع كند . سلطان در مورد پذيرايى از مهمان‌ها عملا خود كارى نمىكرد ، و مردان وى در آلاچيق‌هاى متعددى به پذيرايى مشغول بودند . در هر آلاچيق يك ديگ بزرگ مسى پر از برنج ديده مىشد و نزديكان سلطان خان نيز صبح ترتيب يك صبحانهء گرم را برايمان دادند .\r\nدر ميانهء روز و در اواسط مسابقات ، عروس كه سوار بر اسب بود وارد شد ، تمامى زنان دهكده نيز در نزديكى در آلاچيق منتظر وى ايستاده بودند . زنان سلطان خان و نزديكان وى نيز شكر و ميوه بين آنان پخش مىكردند ، در همين حين دختر و اثاثيه‌اى كه همراه داشت به آلاچيق برده شدند ، و ما ديگر او را نديديم . او لباسى ساده به تن داشت و از زينت‌آلات نيز چيز قابلى همراه او نبود و آنچه به عنوان جهاز با خود همراه داشت بسيار مختصر بود و يكى دو قاليچه محدود مىشد . سلطان خان مىگفت كه برادرش 12 سال و دختر 11 سال دارد و او 100 تومان معادل 20 پوند را كه بهاى معمول براى گرفتن يك دختر مىباشد پرداخته است . در بين تركمن‌ها ازدواج را در سن‌هايى به اين كمى نديده بودم ،\r\n\r\n","description":"","footnote":"","page_name":" 235 ","page_number":251},
  {"content":"\r\n\r\nاما ظاهرا در بين يموت‌ها معمول است . مىگفتند كه بعد از پايان گرفتن مراسم ، عروس به خانهء پدر خود بازمىگردد و براى يكى دو سال ديگر در آنجا مىماند تا داماد به حدى برسد كه بتواند سرپرستى او را عهده‌دار شود ، در اين موقع پدر عروس موظف است تا مقدارى نمد و ساير مواد لازم را براى ساخت آلاچيق به او بدهد .\r\nدر اينجا با مأمور انگليسى در استرآباد كه يك ايرانى بنام ميرزا محمد تقى خان بود ملاقات كردم . او براى همراهى ما در نواحى غربى قلمرو يموت كه در آن اتاباىها و جعفرباىها زندگى مىكردند ، آمده بود . مسير ما ابتدا به سمت ابه ملا حاتم در كنارهء رود گرگان بود . سلطان خان با تعدادى از مردانش با ما همراه شد و ما را تا اين قسمت از راه بدرقه نمود ، در اينجا ملا حاتم به خوشامدگويى ما آمد . يموت‌هاى اين ناحيه با آنانى كه در شرق ديده بودم بسيار متفاوت بودند و خيلى شهرىتر و متمدن‌تر به نظر مىرسيدند ، رنگ چهرهء آنان نيز فرق مىكرد . در بين دازها تعدادى جوان نيز كه چشم‌هايى آبى داشتند ديده مىشدند . يك طلبهء آخوند را نيز ديدم كه مويى قرمز داشت و مىشد گمان كرد كه اهل كشور ديگر باشد . مسير ما اكنون از دشت سرسبزى مىگذشت كه هوبره‌ها و اسفرودهاى دم‌باريك تمامى آن را در اشغال خود داشتند ، با اين حال چند هدهد و سار نيز به چشم ما خورد . از رود گرگان گذشتيم و در ساحل شمالى آن اردو زديم . در اينجا رود نزديك به 27 متر پهنا داشت و آب آن تا دهنهء اسبهاى ما مىرسيد . كناره‌هاى رود شيب تندى داشت و بستر باريك آن 4 متر و نيم پايين‌تر از سطح زمين‌هاى اطراف قرار گرفته بود و در آن نه درختى روئيده بود و نه نيزارى ، چنان كه از دور رود قابل تشخيص نبود مگر آنكه به نزديكى آن مىرسيديم .\r\nاردوگاه ما در 4 يا 5 ميلى شرق آق‌قلعه قرار داشت ، اين يك قلعه نظامى متعلق به ايران و در سرزمين يموت‌ها بود كه در آن 300 سرباز و 20 توپچى به انجام وظيفه مشغول بودند . از طريق پلى كه در 13 ميلى شمال استرآباد واقع بود مىشد به اين سرزمين وارد شد .\r\nمىگفتند تنها دفعه‌اى كه حكمران مستقر در استرآباد به سرزمين يموت‌ها پا نهاده است ، زمانى بوده كه همراه با 500 سوار محافظ براى بازديد از اين قلعه آمده است .\r\nدر گرگان تصميم گرفتم تا سرتاسر رود اترك را ببينم كه در اينجا رود در قسمت‌هاى پايين بستر خود مرز بين ايران و روس را تشكيل مىدهد . مسير ما به سوى شمال غرب و در دشتى هموار مىگذشت و در هر 9 ميل نزديك به 9 متر بر ارتفاع ما افزوده مىشد . تمامى اين دشت هموار ، از خاك نرمى پوشيده شده و گياهانى كه معمولا در مرداب‌ها مىرويند آن را دربرگرفته بودند . شترهاى متعلق به جعفربايىها كه مشغول چرا بودند ، تنها نشانه‌اى از حيات بود كه ما در راه ديديم . يازده ميل آنطرف‌تر در كنار آبگيرى\r\n\r\n","description":"","footnote":"","page_name":" 236 ","page_number":252},
  {"content":"\r\n\r\nاردو زديم ، اطراف آن جاى پاى آهوانى كه براى آشاميدن آب به اين نقطه مىآمدند بوفور به چشم مىخورد دسته‌اى از پرندگان را نيز در دوردست ديدم كه حدس زدم شايد كرلو « 1 » باشند .\r\nسه ميل بعد از گرگان به قزل‌آلان « 2 » رسيديم ، در اينجا مرداب و ديوارى قديمى به همين نام وجود داشت . پس از اندكى راه پيمودن به گكچه رسيديم كه در قلمرو گوكلان‌ها بود ، در اينجا اين مرداب يا آبگير عمق كمى داشت ، كنارهء جنوبى آن به صورت كپهء كوتاهى از خاك در خطى مستقيم در هر دو طرف به سوى افق كشيده شده بود . راهنماى ما مىگفت كه اين رشته از غرب به گميش‌تپه و از شرق به قلمرو گوكلان‌ها متصل مىگردد روى اين كپه خاك نيز آجرهاى بزرگ و ضخيمى كه قبلا ديده بوديم به چشم مىخورد ، بىشك اين باقيماندهء يك ديوار قديمى بوده كه مدتها پيش در اينجا كشيده بوده‌اند . چند صد متر به طرف شرق و در امتداد همين ديوار پيش رفتيم به يك چهارديوارى وسيع و مربع‌شكل برخورديم ، به نظر مىرسيد كه در روزگاران گذشته جايگاه نگهبانى راه در آن قرار داشته است . اينكه آيا در فواصلى و بطور منظم از اين جايگاه‌ها وجود داشته يا نه دقيقا بر من معلوم نشد . دو ميل بعد از قزل‌الآن از بستر كانالى كه ظاهرا از گرگان منشعب مىشد عبور كرديم و اين نشان مىداد كه اين سرزمين در گذشته بيابانى خشك و بىآب نبوده است .\r\nصبح روز بعد ، 5 ميل به سمت شمال پيموديم و سپس در كنارهء غربى زمينى كه تا حدى بلندتر از اطراف واقع مىشد در مسيرى مرطوب و گلى و پوشيده از جگن و ساير گياهان باتلاقى نزديك به 7 ميل پيموديم تا اينكه به اترك رسيديم . مأمور ما در استرآباد مىگفت وقتى در سال 1891 م . او به همراهى سرهنگ استوارت « 3 » به اينجا آمده ، يك مرادب بزرگ را مشاهده كرده كه در آن مرغان وحشى به وفور وجود داشته‌اند ، اما بعد از آنكه روسها در ناحيهء گودرى « 4 » سدى بنا كرده و آب اترك را به سوى شمال تغيير مسير دادند اين مرادب نيز خشك گرديد . بعد از اين ناحيه به ابهء شيخ نظر اتاباى رسيديم و در آن اردو زديم . در سه ميلى غرب گودرى و در كنارهء جنوبى اترك شيخ نظر همراه با تنى چند از سران ابه همسايه در آنطرف آب و در قلمرو روس و تعدادى از ريش‌سفيدها به ديدار ما آمدند و همگى شام را نيز با ما صرف كردند . در تمام راه گرگان تا اترك فقط به يك ابه كوچك\r\n\r\n\r\n","description":"","footnote":"\r\n( 1 ) -  Curlew  ، مرغى با منقار بلند و تليله نيز گفته مىشود . به نقل از فرهنگ لغات حيم و آريانپور .\r\n( 2 ) - قزل‌آلان ديوارى است در گرگان كه اسكندر مقدونى به منظور دفاع از گرگان و اطراف آن در مقابل حملات اقوام وحشى مشرق بنا كرد و انوشيروان آن را تعمير نمود . فرهنگ فارسى معين بخش اعلام .\r\n( 3 ) -  Colonel Stewart  .\r\n( 4 ) -  Gudri  .\r\n","page_name":" 237 ","page_number":253},
  {"content":"\r\n\r\nدر يك فرسخى گرگان برخورديم ، مردم اين دهكده شتردار بودند و آب مصرفى مورد نياز خود را از گرگان تهيه مىكردند . بطور كلى مىشد گفت كه سرزمين واقع در بين اين دو رود تقريبا خالى و عارى از هرگونه سكنه‌اى بود .\r\nبلافاصله بعد از ورود من يك چركسى « 1 » همراه با 8 جيگيت تركمن روس كه خود را يونگر يا نايب سروان از قواى پارتيزان تركمن معرفى مىكرد و حفاظت از پست مرزى در نزديكى سد گودرى را بر عهده داشت به ديدار ما آمد ، او آدمى چابك و ظريف و بور بود و قدش به يك متر و 75 سانتيمتر مىرسيد و ريش قهوه‌اى متمايل به قرمز و چشمانى به رنگ روشن داشت و رويهم رفته نمونه يك چهرهء خوب قفقازى بود . مىگفت كه روسها 1500 سرباز تركمن را در اين بخش از قواى خود دارند كه در 15 سوتنيز « 2 » يا دستهء 100 نفرى و تحت فرمان افسران روس خدمت مىكنند . او همچنين اضافه كرد كه هر سوتنيز داراى 4 افسر فرمانده است ، يعنى رويهم 60 افسر در ادارهء اين 1500 نفر دخالت دارند كه از اين عده 4 يا 5 نفر روس به همين تعداد هم تركمن و باقى چركسيند . به هر سرباز ماهانه 25 روبل مىپردازند معادل 42 روپيه كه اين مبلغ مخارج مربوط به نگهدارى اسب ، خوراك آن ، غذا ، پوشاك و لوازم ديگر خود وى را نيز شامل مىشود .\r\nصحبت از چركسىها بايد با ذكر لياقت و شجاعت و كارآيى آنها همراه باشد ، اينان سربازان خوبى هستند درست مانند محمدىها در هندوستان . نام‌هايى همچون على خان ، طرخان و يكى دو تاى ديگر كه شناخته‌شده هستند . قفقازىها نيز در قواى روس به مثابهء محمدىها در هندوستان هستند . مىشد بين سياست دو كشور بريتانيا و روس در خصوص بهره‌گيرى از نيروهاى انسانى واقع در سرزمين‌هاى تحت نفوذ و تسلط خود مقايسه‌اى به عمل آورد . گفته مىشد كه عوامل آسيايى در قواى روس مىتوانند تا درجهء سرهنگى و ژنرالى نيز ارتقاء يابند ، حال آنكه در حكومت بريتانيا هيچوقت به يك هندى اجازهء رسيدن به چنين مقامى داده نمىشود . اينكه چرا وضع بر اين منوال است خود قابل بحث است كه نه تنها در هندوستان بلكه در سرتاسر آسياى مركزى وضع بر همين منوال است . زمانى با يك مقام بلندپايهء افغانى گفتگو مىكردم ، ضمن صحبت فرصتى پيش آمد و گفتم كه يكى از هندىهاى دوست ما توانسته است به مقام سرهنگى برسد ، وى بسيار\r\n\r\n\r\n","description":"","footnote":"\r\n( 1 ) - يكى از اقوام قفقازيه كه در دامنهء شمال قسمت غربى سلسلهء جبال قفقاز سكونت دارند . اين قوم سرزمين‌هائى را اشغال كرده‌اند كه امروزه جزو اتحاد جماهير شوروى محسوب مىشود . ص 441 فرهنگ فارسى معين ، بخش اعلام .\r\n( 2 ) -  Sotnias  .\r\n","page_name":" 238 ","page_number":254},
  {"content":"\r\n\r\nمتعجب شد و گفت تحت سياست دولت بريتانيا چنين چيزى محال است ، از اينكه در آخر توانستم وى را متقاعد سازم كه مسئله به آنطورها هم كه او فكر مىكند نيست بسيار خرسند و راضى شدم .\r\nمسأله‌اى كه از ديد هندىها مخفى مانده اين است كه روسها در تصرف قفقاز با مردمى بيگانه نجنگيدند ، بلكه با كسانى همانند خودشان ، اروپايى و از نژاد سفيد جنگيدند . قفقازىها هرچند مسلمانند ولى آسيايى نيستند . سرباز روس به همان راحتى كه زير نظر افسر روس خدمت مىكند ، از فرماندهء قفقازى خود نيز فرمانبردار است . سرباز انگليسى اصلا نمىتواند قبول كند كه زير نظر يك افسر آسيايى خدمت كند و در اين خصوص مقايسه اصلا موردى نداشته و بىمعنى خواهد بود . در روسيه و تحت نظر اين كشور تنها قواى متشكل از بومىها همان تركمن‌ها هستند . حال آنكه در آسياى مركزى 3 / 2 از ارتش ما را افراد بومى همان سرزمين‌ها تشكيل مىدهند . تحت سياست‌هاى روس اصلا افراد بومى آموزشى نمىبينند و چيزى ياد نمىگيرند و مهارت‌هايشان پرورش نمىيابد ، حال آنكه با سياستى كه بريتانيا اتخاذ كرده است ، هندىها فرصت اين را مىيابند تا در بهترين كالج‌هاى دولتى با هزينه‌اى بسيار كم به تحصيل و فراگيرى بپردازند و در زمينه‌هاى مختلف مورد علاقهء خود نيز به كار مشغول شوند . به اسامى ثبت‌شده غيرنظاميان در دفاتر ادارى پنجاب كه نگاه مىكنيم ، مىبينيم از 2500 نام موجود در فهرست بايگانى مأمورين ، 1500 تا هندى و 1000 تا اروپايى هستند . يعنى كه در برابر هر دو انگليسى به كار گرفته شده در پست‌هاى حساس در پنجاب سه بومى نيز در زمينه‌هاى مشابه به كار گماشته شده‌اند و علاوه بر اين‌ها تعداد دست‌يار و منشى نيز هستند كه اسامى آنها در فهرست نيامده و اينها تماما اتباع هندىاند .\r\nدر ماوراء خزر و تركستان چنين مواردى وجود ندارد . در اين مناطق بندرت يك بومى به كار گرفته مىشود ، حتى پايين‌ترين و پست‌ترين مشاغل دفترى را نيز خود روسها اشغال مىكنند . اين نه تنها در مورد قواى نظامى در آسياى مركزى صحت دارد بلكه در مورد پست ، تلگراف ، راه‌آهن ، گمرك و ساير اداره‌ها نيز وضع به همين منوال است . در بخش آسياى مركزى روسيه تقريبا مىتوان گفت كه افراد بومى كوچكترين سهمى را در ادارهء امور كشور دارا نيستند . در تمام ناحيهء ماوراء خزر فقط يكى دو مورد را شنيده‌ام كه بومىهاى آن منطقه با حقوق ناچيز در پست مترجمى به استخدام دولت درآمده‌اند ، مترجم تركمن سركنسول و هچنين يكى دو تاى ديگر كه با افسران كار مىكنند و چند نفرى هم قاضى هستند و رسيدگى به امور و قوانين اسلامى را بر عهده دارند .\r\nدر حال حاضر 1500 تن از اتباع هند كه در فهرست غيرنظاميان پنجاب اسامى\r\n\r\n","description":"","footnote":"","page_name":" 239 ","page_number":255},
  {"content":"\r\n\r\nآنها آمده است ، مشاغلى چون قضاوت ، نمايندگى و معاونت فرماندارىهاى محلى ، پست ، تلگراف ، جمع‌آورى ماليات ، پليس ، جنگل‌دارى ، بازرسى مدارس ، ادارهء زندان‌ها ، مهندسى ، امور عمومى و شهرى ، حسابرسى ، مبارزه با قاچاق و رياست راه‌آهن را عهده دارند ، آن هم با دستمزدهايى به مراتب بالاتر از آنچه كه روسها به افراد بومى در آسياى مركزى مىپردازند به خدمت اشتغال دارند . لازم به توضيح نيست كه قاضى هندى در دادگاه عالى اين كشور ماهانه 3500 روپيه و 1499 نفر كارمندان محلى پنجاب دستمزدهايى بين 100 تا 1000 و حتى 1600 روپيه در ماه مطابق مناصب مربوطه دريافت مىكنند و حد متوسط حقوق و مقررى 1500 نفر سه برابر مبلغى است كه يك يا دو نفر اتباع بومى روسها در قلمرو ماوراء خزر دريافت ميدارند .\r\nاينها فقط مواردى بود كه بطور نمونه از بكارگيرى هندىها در مشاغل مختلف از طرف دولت بريتانيا ، ذكر گرديد . در بنگال ، مدرس ، بمبئ و ايالت‌هاى ديگر اين كشور تعداد بومىهاى به كار گرفته شده به مراتب بيشتر از پنجاب است و در كل رقم قابل ملاحظه‌اى را تشكيل مىدهد . اما در عوض روسيه تنها كارى كه كرده ، يكى يا دو قفقازى مسلمان را اجازه داده تا به درجهء سرهنگى ارتقاء يابند كه در مقايسه و مجموع تعداد آنها چندان زياد نيست . هندىها هنوز نمىدانند كه زير سلطهء روس بودن يعنى چه ، يعنى تمامى مشاغل و پست‌ها حتى كوچكترين آنها نيز توسط دولت غالب اشغال و از وارد شدن افراد بومى در خدمات دولتى به كلى جلوگيرى مىشود .\r\nتا آنجا كه من اطلاع دارم از تعداد 1500 نفر تركمن كه در تأسيسات ماوراء خزر به كار مشغول بودند ، كاسته شده است و سربازان روس جايگزين آنان شده‌اند و پست‌هايى از قبيل مرزبانى و ادارهء گمرك را بدست گرفته‌اند .\r\nسربازان روس به عنوان وظيفه به خدمت گرفته مىشوند و تنها خرجى كه مىكنند در تهيهء خوراك و پوشاكشان خلاصه مىگردد و مبلغى را كه به عنوان مقررى به او مىپردازند بقدرى ناچيز است كه به سختى مىتواند با آن توتون مورد نياز خود را فراهم كند .\r\nبراى تركمن‌ها و بومىهاى آسياى مركزى كوچكترين شانسى براى استخدام در قواى نظامى نيست . تركمن‌هايى هم كه به كار گرفته مىشوند بندرت به مقامات بالا مىرسند و تا كنون بيش از چند مورد معدود از آن ديده نشده است .\r\nبسيارى از افسران قفقازى با غرور و افتخار از پدرانشان نقل مىكنند كه فقط با سلاح شمشير با رشادتى تمام مدتها روسها را كه با سلاح كامل به سرزمين‌شان وارد شده بودند ، متوقف نگاه داشتند . مىگويند روسها بعد از پيروزى خيلى چيزها را از جمله شيوهء سوارى ، جنگيدن ، تهيه زين و برگ اسب ، تجهيزات و لباس را از آنان آموختند . باشلق‌هاى\r\n\r\n","description":"","footnote":"","page_name":" 240 ","page_number":256},
  {"content":"\r\n\r\nقفقازى با كناره‌هاى بلند ، كه دور گردن را كاملا مىپوشاند تقريبا در تمام ارتش روس متداول شده است . اميدوارم كه ارتش هندوستان نيز بخصوص در بخش سرحدات آن را به كار بگيرد ، چونكه در مناطق با آب و هوايى سرد بسيار مناسب است . جبه‌هاى نمدى گرد و همچنين زين‌هاى قفقازى بسيار در بين روسها خريدار داشته و معمول است ، اما از تمام اينها كه بگذريم مهمتر به دست آوردن خود اين مردم است كه شايد روسها در موقع تصرف قفقاز حتى فكر آن را هم نمىكردند و انتظار آن را نداشتند . اينان مردمى جنگجو و دلاور و ترك‌زبان ، اروپايى و مسلمان هستند و در رويارويىهاى آتى روسها مىتوانند از آنان نه تنها با تركمن‌ها بلكه با ساير نژادها و اقوام مستقر در آسياى مركزى همچون سدى نيرومند استفاده نمايند .\r\nدر ابه شيخ نظر كه بودم با سه ميل كه به سمت بالا و در طول رود پيمودم به زمينى كه نسبتا از اطراف بلندتر بود و به آن تنگلى « 1 » مىگفتند رسيدم ، درست روبروى ابه و در كنار شمالى رودخانه پست مرزى روسها قرار داشت . از فراز اين زمين ، آب زيادى در منطقه به چشم مىخورد كه آن را نيزارها و مرغان وحشى دربرگرفته بودند . صداى شليك گلوله‌اى نظر مرا به نقطه‌اى دور جلب كرد ، مردى را ديدم كه در نيزار به تلاش مشغول است ، متأسفانه در فاصلهء دورى قرار داشتم و مرغان در تيررس من نبودند و گرنه مىتوانستم تعداد ريادى از آنان را بزنم . به نظر مىرسيد كه مرغان وحشى در اينجا فراوان باشند ، يكى قوى وحشى را نيز ديدم كه مىگفتند در اين ناحيه بسيار كمياب بوده و معمولا ديده نمىشود ، حال آنكه غاز و مرغابى به وفور يافت مىشد . در بازگشت به اردوگاه چند شكارچى تركمن را ديدم كه در انتظار ايستاده بودند و با خود تعداد 8 غاز و به همين تعداد اردك وحشى همراه داشتند ، آنان با تلاش بسيار و دويدن‌هاى زيادى از اين سو به آن سو در مرداب موفق شده بودند كه اين مرغان را شكار كنند و اكنون آنها را آورده بودند تا به ما هديه كنند .\r\nصبح روز بعد 9 ميل به سمت پايين و در طول كنارهء چپ اترك پيموديم و در مقابل محلى بنام توشان‌قر « 2 » اردو زديم ، در اينجا رود به سمت شمال تغيير مسير مىداد و آب ناچيزى داشت به نحوى كه به سختى مىشد آن را يك رود ناميد . آب تقريبا هم‌سطح با كناره‌ها پيش مىرفت و با وجود بارندگىهاى اخير عرض آن به 3 متر و عمق آن به 60 تا 90 سانتيمتر مىرسيد ، همه اينرا اترك مىناميدند . در تمام طول راه و بر كنارهء اين رود\r\n\r\n\r\n","description":"","footnote":"\r\n( 1 ) -  Tangli  ، در فرهنگ آباديهاى ايران جزء گنبدقابوس ضبط شده است . ص 109 فرهنگ مزبور .\r\n( 2 ) -  Taushankir  دهى از دهستان حومه بخش مركزى شهرستان گرگان است . فرهنگ جغرافيائى ايران ، جلد 3 .\r\n","page_name":" 241 ","page_number":257},
  {"content":"\r\n\r\nانسانى را نديدم و تا آنجا كه فهميدم در سال‌هاى اخير فقط چند خانوار ايرانى در ساحل جنوبى آن مستقر شده بودند . اگر به چشم خود اترك را نديده بودم ، بىشك اين منطقه را با برداشت‌هاى نادرستى از چگونگى مرز در اين ناحيه ترك مىكردم . خيال مىكردم كنارهء جنوبى اترك سفلى را يموت‌هاى ايرانى در اشغال دارند و ابه‌هاى آنان به ترتيب در يك رديف و كنار هم تمامى پايين رود را دربرگرفته‌اند . بعد از ورود دريافتم كه فقط 20 خانوار ايرانى در ابه كوچكى در تنگلى بر كنارهء جنوبى رود زندگى مىكنند و ابه ديگرى نيز تحت سرپرستى شيخ نظر در سه ميلى غرب آن قرار دارد كه ما در دهكدهء اخير مستقر شديم . لازم است كه تمام مسافرانى كه در آينده در اين سمت حركت خواهند كرد بدانند كه در كنارهء جنوبى لا اقل يك دهكدهء ايرانىنشين وجود دارد و قبل از اينكه در زمين‌هاى خشك و بىآب و علف واقع در شمال گرگان روان گردند ، مىتوانند محلى براى استراحت داشته باشند . بعد از ورود به اين دهكده نيز درخواهند يافت كه آذوقهء مورد نياز خود را فقط با وارد شدن به قلمرو روس‌ها مىتوانند تهيه كنند كه اين خود مستلزم داشتن رواديد و اجازهء ورود به خاك آن كشور است .\r\nدر توشان‌قر به يك آبادى واقع در كنارهء شمالى رود كه ساكنان آن اكثرا خواجه بودند برخورديم و تعدادى از ساكنان آن آمدند و به ما خوشامد گفتند . خواجه‌ها يا سيدها در تمامى ايران پراكنده‌اند ، به عنوان يك قاعدهء كلى كار نمىكنند و مردم وسايل معيشت آنها را فراهم مىآورند . خواجه‌هاى تركمن نيز مانند سايرين بوده از اين امر مستثنى نيستند . يكى از آنها با وجود اينكه سند قديمى در دست داشت و حقانيت او را مىرساند كه يك خواجه است و بايد از دادن ماليات معاف باشد ، با اينحال روسها به اين امر توجه نكرده و او را ملزم به پرداخت مىنمودند . در هندوستان نيز سيدهاى زيادى زندگى مىكنند كه يا از حكمران‌هاى سابق برگه معافيت پرداخت ماليات گرفته‌اند و يا صرفا به خاطر سيد بودن از دادن آن سر باز مىزنند . اگر ما نيز همانند روسها عمل مىكرديم و اين عده را به پرداخت ماليات ملزم مىساختيم ، بىشك درآمد ساليانهء هندوستان به نحو قابل ملاحظه‌اى افزايش مىيافت .\r\nاردوگاه بعدى ما 11 ميل به سمت غرب و نزديك به خط تلگراف و در چهار ميلى جنوب كه يك رشته تپهء كوتاه كه به آن سنگر تپه مىگفتند قرار داشت . طول اين رشته تقريبا دو ميل بوده و تقريبا از سمت شرق به غرب كشيده شده بود ، روى آن تعدادى آجر شكسته كه بقاياى يك پست مرزى قديمى بود به چشم مىخورد . هرچند كه روى نقشه رود اترك در 540 مترى اين تپه مشخص شده بود اما عملا از اينجا كه رود اترك و نه هيچ نهر يا مرداب ديگر به چشم نمىخورد ظاهرا رود بستر خود را تغيير داده و به سمت شمال\r\n\r\n","description":"","footnote":"","page_name":" 242 ","page_number":258},
  {"content":"\r\n\r\nحركت كرده بود .\r\nمىگفتند كه در سال 1882 م . زمانيكه مرز بين ايران و روس را تعيين مىكردند ، بستر شمالى اين رود خشك و آب فقط در بستر جنوبى آن جريان داشت . از آنچه گفته مىشد معلوم مىگرديد كه بستر جنوبى اين رود در آن زمان مرداب بزرگى بيش نبوده است . دو سال قبل ، روسها توسط كانالى بستر جنوبى و شمالى اين رود را بهم متصل كردند و با زدن سدى در ناحيهء گودرى بر آن ، موفق شدند تا آب را در بستر شمالى رود به جريان بياندازند . بدين‌ترتيب تمامى آب در سمت تعيين‌شده پيش مىرفت ، مگر در مواقع طغيان رود كه روسها ناچار بودند از بخش كمى از آب چشم‌پوشى كنند . بدين‌ترتيب ايرانيان ساكن خليج حسينقلى « 1 » به كلى از آب محروم شده بودند و ديگر ادامهء حيات در آن ديار برايشان وجود نداشت .\r\nقبلا به من گفته بودند كه در كنار اترك سفلى جمعيت انبوهى زندگى مىكنند .\r\nاتاباىها و آق‌اتاباىها تيره‌هايى از يموت‌ها بودند كه اين زمين‌ها به آنها تعلق داشت ، اما چند سالى قبل بين آنها نزاعى درگرفت و سرانجام توافق شد تا آق‌اتاباىها در طرف شمال اين رود و اتاباىها در سمت جنوب آن مستقر شوند . مدت زمانى بعد چارواهاى اتاباى كه شمار آنها به 1000 خانوار مىرسيد به ناحيه بالكان « 2 » در قلمرو روس نقل مكان كرده و در آنجا سكنى گرفتند كه هنوز هم در آنجا به سر مىبرند . اينان از بزرگترين دارندگان شتر بودند و چراگاههاى واقع در جنوب اترك به هيچوجه نياز آن را برآورده نمىكرد ، از آن به بعد كنارهء جنوبى اين رود بلااستفاده مانده و به نظر مىرسد كه در آينده نيز سرنوشتى جز اين نخواهد داشت .\r\nدر حال حاضر از ابه شيخ نظر در نزديكى گودرى گرفته تا به سمت پايين و به سوى دريا در محل خليج حسينقلى يك ايرانى يموت يافت نمىشود . از آنجا كه بستر رود نيز عوض شده است ، نمىتوان فهميد كه دقيقا خط مرزى كدام است و در چه نقطه‌اى قرار دارد . گفته مىشود خاك دو طرف رود داراى نمك است و براى زراعت مناسب نيست و فقط تابستان‌ها مىتوان دامها را در آن به چرا واداشت . زمستان‌ها وضع قسمت شمالى اين رود از نظر چراگاه بهتر است و بطور معمول چند خانوار ايرانى از آن استفاده مىكنند و براى هر آلاچيق بايد سه روبل به روسها بپردازند .\r\n\r\n\r\n","description":"","footnote":"\r\n( 1 ) - در متن اصلى كتاب حسنقلى ذكر شده كه درست نيست و صحيح آن خليج حسينقلى است كه مصب رودخانهء اترك در جنوب شرقى بحر خزر است . م .\r\n( 2 ) -  Balkan  .\r\n","page_name":" 243 ","page_number":259},
  {"content":"\r\n\r\nداستانى نقل مىكنند از پيرمردى بنام حاجى ملا شيخ نظر كه وقتى اول بار در سال 1893 م . بدين ناحيه آمد و از قوانين مالياتى روسها اطلاعى نداشت ، او براى راحتى بيشتر دو آلاچيق را براى استفادهء خود و چهار زن همراهش برپا نمود . در اين هنگام مأمور جمع‌آورى ماليات روسها باتفاق قزاق‌ها از راه رسيدند و مجبور شد تا 6 روبل بپردازد و هر چه سعى كرد به آنها بفهماند كه اين دو آلاچيق در واقع يك خانوار هستند بىفايده بود ، بدين‌ترتيب بعد از رفتن مأمور ماليات عليرغم تعداد زياد افراد خانواده‌اش او يكى از آلاچيق‌ها را فروخت و ترجيح داد به يكى اكتفاء كند .\r\nدر طول اين تكه از مسير به يك خرگوش صحرايى برخوردم و زمانى را بدنبال آن به اين سو و آنسو تاختم . مىگفتند اين جانور بندرت در اين ناحيه ديده مىشود ، همچنين يك خروس جنگلى را بر فراز سنگر تپه مشاهده كردم ، به غير از تعدادى پرنده از قبيل كلاغ ، زاغ ، سار و هدهد چيز ديگرى به چشم من نخورد . جاى پاى آهو به وفور يافت مىشد اما خود حيوان ديده نشد . به يك گودال از آب باران هم كه برخورديم آنقد كم‌عمق بود كه حتى اسبهايمان نمىتوانستند از آن آب بياشامند .\r\nدر 19 نوامبر 1894 م . 14 ميل ديگر پيموديم تا به گميش‌تپه در كنار درياى خزر رسيديم . گميش‌تپه يكى از مهم‌ترين آبادىها در اين منطقه است . خط تلگراف چكش‌لر « 1 » استرآباد متعلق به روسها را در اينجا ترك كرديم . اين خط خيلى خوب ايجاد شده بود ، از چوب درخت كاج براى ساخت تيرهاى آن استفاده كرده بودند . اين چوبها را مىگفتند از آستراخان از طريق آب و قسمتى را نيز با گارى تا چكش‌لر آورده‌اند و اين درست بر خلاف خط تلگرافى بود كه در ايران از استرآباد به طرف جنوب و پايين‌تر ديده بوديم . مسير ما از زمين هموارى عبور مىكرد ، از كنار تعداد زيادى شتر كه مشغول چرا بودند گذشتيم . در ده ميلى به ابه‌هاى صاحبان آنها كه چارواهاى جعفرباى بودند رسيديم . اين مردم با نزديكترين آب در دسترس خود تقريبا 8 ميل فاصله داشتند و هر سه روز يك بار شترها و گوسفندان خود را براى نوشيدن آب به گرگان مىآوردند .\r\nبه نزديكى گميش‌تپه رسيديم ، حاجى ملا خواجه نياز تركمن به ما خوشامد گفت و تا درون اردوگاه ما را همراهى نمود . او از شاه نشان طلا و لقب امين الرعايا را گرفته و به صورت عاملى از طرف حكومت ايران در اين ناحيه مستقر شده بود . ابه‌هاى تركمن خيلى نزديك به هم در همه جهت به چشم مىخوردند . بعد از گذشتن از آنها به خود گميش‌تپه رسيديم كه از دور منظرهء جالبى داشت ، اما نزديك كه شديم ، به غير از چند كلبهء چوبى كه\r\n\r\n\r\n","description":"","footnote":"\r\n( 1 ) -  Chikisliar  .\r\n","page_name":" 244 ","page_number":260},
  {"content":"\r\n\r\nدر آن به چشم مىخورد تفاوت ديگرى با دهكده‌هاى ديگر تركمن نداشت . اين كلبه‌ها در سطحى بالاتر از زمين قرار گرفته و روى ستون‌هايى چوبى بنا شده و براى استفاده به عنوان انبار به دست تجار اين ناحيه ساخته شده بودند . بعضى از آنها در دو طبقه بنا شده و سفيد رنگ شده و سقف آنها را نيز از سفال پوشانده بودند . داخل اين انبارها ، طاقه‌ها پارچهء قرمز رنگ كه بدست زنان اين ناحيه بافته شده بود و چيزهاى ديگر از اين قبيل به چشم مىخورد .\r\nاز داخل دهكده گذشتيم تا به اردوگاه رسيديم ، در نزديكى چادر ، جمعيت زيادى كه شايد خوش‌لباس‌ترين مردمى بودند كه بعد از مدتها مىديدم در انتظار ايستاده بودند .\r\nاز شرق كه به طرف غرب رانديم با سه نوع تركمن يموت كه هركدام نيز خصوصيات خاص خود را داشتند برخورد كرديم . ابتدا وحشىترين و بىقانون‌ترين آنها يعنى چارواها كه دامداران فقير بودند و در اطراف گنبدقابوس سكنى داشتند ، اينان لباسى مندرس بر تن داشتند و درون آلاچيق آنها نيز جز چند دست رختخواب و يك ديگ مسى چيز ديگرى به چشم نمىخورد . سپس به چومورها رسيديم كه از طريق زراعت زندگى مىگذراندند .\r\nاينان در بين داز و دوجى در مقابل فندرسك و كتول مستقر بودند و نسبت به گروه اول وضع بهترى داشتند ، در اينجا بود كه به وفور به آدم‌هايى با قيافه‌هاى بور و با چشم‌هايى به رنگ روشن برخورديم . بعد از آنها به چومورهاى جعفرباى رسيديم و در ميان آنان تعداد زيادى به قايق‌رانى ، ماهىگيرى و تجارت در بين طوايف اشتغال داشتند . در مقام مقايسه وضع اين عده از دو گروه ديگر به مراتب بهتر بود . آلاچيق‌هاى خيلى خوبى داشتند كه درون آنها نيز تمام لوازم مورد نياز خود را گرد آورده بودند ، قورى و ظرف شكر در هر گوشه‌اى به چشم مىخورد ، زنها لباس‌هايى خوب بر تن ، و زينت‌آلاتى از نقره به خود آويخته بودند . در بين زنها و بچه‌ها قيافه‌هاى بور بيشتر ديده مىشد . مردها هم سرحال به نظر مىرسيدند .\r\nلباس‌هايى از پارچه‌هاى خوب بر تن داشتند . بعضى تن‌پوش‌هايى كه از پوست لب‌دوزى شده به تن كرده بودند . بيشتر تاجرها به زبان فارسى تكلم مىكردند ، آنها شطرنج را دوست داشتند و تقريبا مظاهرى چند از تمدن و زندگى شهرى را نيز با خود داشتند .\r\nتجار تقريبا جدا از مردم ديگر زندگى مىكردند حتى براى بچه‌هاشان نيز مدارس خاص خود داشتند ، اين وضع مرا به ياد اقامتگاه‌هاى بوره « 1 » در كراچى يا بمبئى مىانداخت .\r\nدر اينجا چپاول و غارت مفهومى نداشت و به نظر مىرسيد كه اين ناحيه امنيت كافى داشته باشد . مردها تفنگ بر دوش نداشتند ، مردم گميش‌تپه نيز از قدرت خاصى پيروى نمىكردند و نمايندهء باقدرتى هم از طرف حكومت نبود تا مطيع آن باشند ، به همين خاطر نيز وقتى از\r\n\r\n\r\n","description":"","footnote":"\r\n( 1 ) -  Borah  .\r\n","page_name":" 245 ","page_number":261},
  {"content":"\r\n\r\nعامل ايرانى خواستيم تا كسانى را براى حفاظت از اردوگاه ما پيدا كند هرچه سعى كرد نتوانست كسى را پيدا كند . لذا خود بهمراه برادر و پسرش تا صبح به مراقبت پرداختند .\r\nبه غير از ابه‌هاى چارواها كه بطور پراكنده در اين منطقه قرار داشتند خود گميش‌تپه به تنهايى نزديك به 300 تا 400 خانوار سكنه داشت كه درون آلاچيق‌هايى كه در طول 270 متر تا 360 متر در دو سوى رود كشيده شده بود زندگى مىكردند . مىگفتند كه 8 سال پيش رود گرگان بستر خود را تغيير داده و از 5 ميل در جنوب اين ناحيه و در محلى بنام خواجه نفس « 1 » به دريا مىريزد . نتيجه اين شده بود كه مردم ناچار بودند تا آب آشاميدنى خود را با قايق و يا شتر به اينجا حمل كنند . بسيار تعجب‌آور بود كه اين مردم توانسته بودند بدون آب و شرايطى اينچنين دشوار ، اينهمه سال را در اين ناحيه دوام آورند .\r\nشادابى و حاصلخيزى اين ناحيه كلا رو به كاهش نهاده بود و مردم اگر بخاطر از دست دادن مغازه‌ها و آلونك‌هاى خود نبود حتما تاكنون اين محل را ترك كرده بودند ، هر - - چند ترك اين محل به آسانى امكان‌پذير نبود . علاوه بر خانه‌هاى چوبى دو يا سه خانهء آجرى نيز كه آجرهاى آنها از تپه‌اى در گميش‌تپه بيرون آورده ساخته شده بود . از ديدن اين مناظر آشپز گوايى ما همانطور كه بر قاطرش سوار بود نفس راحتى كشيد و گفت « عجب خانه‌هاى ييلاقيى » كه منظورش از اداى اين كلمه بيان احساس اطمينان و امنيتى بود كه به وى دست داده بود . حتم دارم كه تمام افراد گروه بهترين و آرام‌ترين شب خود را بعد از ورود ما به سرزمين تركمن‌ها در اين‌جا گذراندند .\r\nمغازه‌ها از پارچه‌هاى عريض روسى ، ظروف چينى ، دستمال‌هاى قرمز تركى در رنگ‌هاى مختلف ، سماور ، شكر ، قورى ، ظروف گلى و كاسه‌هايى از چوب جنگلى پر بودند .\r\nامكانات زيادى جهت تخليه و بارگيرى كالا براى ورود و صدور كالا به چشم نمىخورد . دهكده در 5 / 1 ميلى از دريا قرار داشت و بستر قديمى رود بين دهكده و دريا همانند كانالى بود كه 3 متر عرض و 60 سانتيمتر عمق داشت . تمامى اجناس خارج از شهر در داخل دريا تخليه يا بارگيرى شده و سپس از طريق اين كانال كه به آن تايمول « 2 » مىگفتند به پناهگاه موقتى آورده مىشدند .\r\nدر نزديكى دريا كارگاه بزرگى كه سقف آن از كاهگل پوشيده شده و بر روى ستونهائى استوار بود به روسها تعلق داشت . در اين كارگاه دو يا سه ارمنى روس از استراخان به كار نمك سود كردن ماهى و تهيهء خاويار براى عرضه در بازارهاى روس مشغول بودند .\r\n\r\n\r\n","description":"","footnote":"\r\n( 1 ) - خواجه نفس محلى است در كنار رود گرگان ، به نقل از جغرافياى مفصل كيهان ، جلد دوم .\r\n( 2 ) -  Taimul  .\r\n","page_name":" 246 ","page_number":262},
  {"content":"\r\n\r\nاينان تمام ماهىهاى صيدشده در سواحل ايران را بطور انحصارى در اختيار خود داشتند .\r\nبرآمدگى كه آن را گميش‌تپه مىنامند و اين ناحيه نام خود را از آن گرفته است در يك ميلى شمال غرب دهكده قرار دارد و از تكه‌اى آجرهاى قديمى پوشيده است . چند تكه از اين آجرها را بيرون كشيده و اندازه گرفتيم ، همگى 87 سانتيمتر مربع مساحت و 9 سانتيمتر ضخامت داشتند . اين تپه از هر فاصله و سمتى در ديد نبود و ارتفاع آن به سختى به 6 متر مىرسيد . از دو سوى شمال و جنوب اين برآمدگى رشته‌اى تپه‌مانند كه بلندى آن ، به 1 متر و 80 سانتيمتر تا دو متر و 40 سانتيمتر مىرسيد كشيده شده و در همين جهات ادامه مىيافت . اين رشته پيش رفته و به نظر مىرسيد كه بعد از رسيدن به دريا نزديك به 270 سانتيمتر با كنارهء آن همراه شده و سپس به سمت شرق پيش رفته و از نظر دور مىگردد .\r\nمىگويند قلعه و يا هر بناى ديگرى كه بر فراز گميش‌تپه وجود داشته است با قزل‌آلان ، همان ديوار قديمى كه قبلا از آن صحبت كردم در ارتباط بوده است . وقتى كه كتاب ناسخ التواريخ « 1 » را كه از كتب معتبر تاريخ فارسى است ورق مىزدم به اين نوشته برخوردم كه نوشيروان ( 578 - 530 م . ) ديوارى روى خرابه‌هاى يك ديوار قديمى كه بدست اسكند ( 328 - 336 ق م . ) ساخته شده بود بنا نهاد ، تا همچون سدى در برابر هجوم ترك‌هاى قبچاق « 2 » ، تركمنها و طوايف ديگر ايستادگى كند . در رابطه با اين ديوار از دو شهر گرگان و استرآباد نيز ذكرى شده بود . اما اينكه قزل‌آلان همان ديوار نوشيروان است و يا آنى است كه اسكندر بنا نهاد و يا چيزى سواى اين دو است را من نتوانستم دريابم .\r\nبقاياى اين ديوار در فاصله‌اى در شرق گميش‌تپه اكنون از بين رفته است و گفته مىشود دريا كه زمانى تا اين محل نيز پيشروى داشته باعث شسته شدن آن شده است . در حال حاضر دريا نزديك به 5 / 1 ميل از تپه فاصله دارد ، عقيدهء كلى مردم اين ناحيه بر اين بود كه دريا سال به سال در حال عقب‌نشينى است . در مسيرم از دهكده به محل اين تپه ، نقطه‌اى را به من نشان دادند و گفتند در زمانى نه چندان دور آب تا آنجا نيز گسترده بوده\r\n\r\n\r\n","description":"","footnote":"\r\n( 1 ) - معروفترين تاريخ عمومى دورهء قاجاريه كه قريب پانزده جلد بزرگ است . مؤلف آن ميرزا تقى خان متخلص به سپهر است . وى اين تأليف را در زمان محمد شاه قاجار آغاز كرد ، و در زمان ناصر الدين شاه ادامه داد و چون درگذشت ، پسرش عباسقلى خان سپهر كار او دنبال كرد ولى باز هم ناتمام ماند .\r\nص 2092 فرهنگ فارسى معين ، بخش اعلام .\r\n( 2 ) - قبچاق يا قپچاق ، دشت و ناحيه‌اى بود در شمال بحر خزر ، تا تارستان كه طايفهء تركان منسوب بدان را قبچاقى گويند . براى اطلاع بيشتر به ص 1437 فرهنگ فارسى معين ، بخش اعلام و حرف قاف لغت‌نامهء دهخدا مراجعه شود .\r\n","page_name":" 247 ","page_number":263},
  {"content":"\r\n\r\nاست . از طرف ديگر مىگفتند كه در فاصله‌اى چند در دريا هنوز هم آجرهايى درست از همين نوع يافت مىشود و اگر اين گفته صحت داشته باشد مىتوان گفت كه زمانى ساحل از جانب غرب خيلى پيش‌رفتگى داشته و كم‌كم آب بالا آمده و آن را پس زده است .\r\nكنار دريا كلا مرطوب و زمين آن بسيار گلى و چسبنده بود ، اصلا ماسه‌اى به چشم نمىخورد ، روى تپه كلا نشانه‌اى از ساخته‌هاى سنگى نبود مگر چند تخته‌سنگ كه ظاهرا به عنوان سنگ گور استفاده شده بود .\r\nبه سوى خواجه‌نفس به راه افتاديم ابتدا نزديك به يك ميل در طول كناره‌هاى بستر قديمى به سمت بالا راه پيموديم ، تا اينكه به پلى رسيديم ، در اينجا نهر خيلى عريض‌تر از آنچه كه در پايين بود مىنمود و از آب دريا لبريز و سرشار بود ، عرض آب به 18 متر و عمق آن به 90 سانتيمتر مىرسيد . نزديك به 5 ميل به طرف جنوب و در زمين مسطح و هموارى كه مقدار زيادى زير كشت بود پيش رفتيم تا به كنارهء رود جديد گرگان رسيديم كه بين 27 تا 36 متر عرض و 90 سانتيمتر عمق داشت .\r\nخواجه‌نفس دهكدهء حاصلخيز و بارورى بود و به نظر مىرسيد كه دو برابر گميش‌تپه وسعت داشته باشد . اين دهكده در طول نيم ميل در دو سوى رود كشيده شده بود و در آن چندين مغازه و انبار به چشم مىخورد . پائين دهكده و يك مايلى آن يك مركز پرورش ماهى متعلق به روسها قرار داشت كه به اندازهء دو برابر آنى بود كه در گميش‌تپه ديده بودم .\r\nدر اينجا رود به اندازه‌اى عمق داشت كه لتكا « 1 » هاى بدون بار يا قايق‌هاى كوچك مىتوانستند به دهكده نزديك شوند ، حال آنكه در گميش‌تپه مردم ناچار بودند تا قايق‌ها را در دو ميلى پايين دهكده نگهدارند . در گميش‌تپه نزديك به 40 لتكا شمردم كه خارج از دهكده توقف كرده بودند ، اما مردم مىگفتند كه در دهكدهء آنان تقريبا يكصد عدد از اين قايق‌ها هست .\r\nدر بازگشت از خواجه‌نفس به محل استقرار اردوگاه ، به يك گراز پير و وحشى برخورديم كه پسرك تركمن جوانى سوار بر اسب در تعقيب آن بود . ما نيز به او ملحق شديم ، خيلى زحمت كشيديم و فعاليت كرديم تا اينكه موفق شديم به ضرب شمشيرهايمان او را در نزديك نيزار جايى كه قصد داشت خود را به آن رسانده و پنهان سازد ، از پا درآوريم . چه چيزى باعث شده بود تا اين گراز نيزار را ترك گفته و به زمين‌هاى باير اطراف آن قدم بگذارد بر ما معلوم نشد ، فقط همين بس كه سر و كلهء او پيدا شد و ما نيز توانستيم خوب تفريح كنيم .\r\n\r\n\r\n","description":"","footnote":"\r\n( 1 ) -  Lutka  .\r\n","page_name":" 248 ","page_number":264},
  {"content":"\r\n\r\nگراز به يكى از اسب‌هاى تركمن ساريك ما زخم بدى وارد كرد و اين هم بيشتر بخاطر سوار آن بود كه شجاعت داشت اما بصيرت كافى نداشت ، بهرحال اين تنها مورد گزند و آسيبى بود كه به ما وارد آمد . دو تن از يموت‌هاى همراه ما اصرار داشتند كه در موقع تاخت اقدام به تيراندازى كنند ، متأسفانه هيچيك از تيرهاى آنان به هدف نخورد ، حتى نزديك بود كه سگ كوچك من نيز مورد اصابت قرار گيرد ، به سختى خود را به آنان رساندم و دستور دادم تا ديگر شليك نكنند ، تا اينكه خود را به گراز نزديك نموده و بدون اينكه خطرى ديگر متوجهء من باشد به تلاش خود ادامه دهم . با يك ضربت شمشير هم گراز از پا درنمىآمد ، فقط بايد ضربات پىدرپى و بىامان به صورت حيوان مىزدم ، تا آخرين دقايق گراز ما را بازى داد و دست آخر از اسب پياده شد و با ضربتى كه بر پشت گردن او وارد كردم كارش يكسره شد و بر زمين افتاد .\r\nتيراندازىهاى كردها و تركمن‌ها را در هنگام تاخت ، زياد ديده‌ام و به اين نتيجه رسيده‌ام كه بيشتر شليك‌هاى آنان بىتأثير و بىهدف است . قزاق‌ها و افغان‌ها و تمام مردمى كه بخصوص در آسياى مركزى زندگى مىكنند ، زياد به اين امر علاقه نشان مىدهند ، غافل از آنكه انجام آن به مهارت زيادى نياز دارد . به ياد دارم زمانى را كه در سال 1887 م . با گروهى از افغان‌ها به شكار رفتم ، آنها در همان وهلهء اول يكى از افراد خود را با تير زدند و جالب بود كه ديگر هم شليك نكردند .\r\nدر گميش‌تپه مهمانى شامى به افتخار حاجى ملا خواجه نياز پير و ريش‌سفيدان و سران تيره‌هاى مختلف در اين محل برپا كردم كه آنها نيز با كمال ميل شركت جستند .\r\nآنها درخواست كردند كه شكايت آنان را از وضع موجود و نداشتن آب آشاميدنى به عرض شاه برسانم و بخواهم كه از طرف حكومت ايران اقداماتى به عمل آيد تا شايد آب تازه از رود گرگان به نهرهايشان باز گردانده شود . آنها مىگفتند وقتى آب اول بار مسير خود را تغيير داد ضمن تلگرامى از شاه خواستند تا برايشان چاره‌اى بيانديشد . شاه هم در تلگرامى به حكمران استرآباد دستور داد تا اقدامات مقتضى انجام گردد ، امّا نه حكمران و نه هيچ كس ديگرى براى گميش‌تپه قدمى برنداشت و از شناختى كه من از حكومت ايران و حكمران‌هاى محلى آن دارم مىتوانم با اطمينان بگويم كه نه حالا و نه در آينده هيچكس براى اين مردم كارى نخواهد كرد .\r\nواقعيت امر اين بود كه بيشتر گرفتارى اين مردم بخاطر عدم همكارىشان با يكديگر بود . هر خانواده‌اى روزانه بطور متوسط نيم قرآن براى تهيّه آب مصرفى خود مىپرداخت . اگر اينها فقط كسى را بالاى سرشان داشتند كه نيروى آنها را همسو كند ، مىتوانستند با عميق‌تر نمودن بستر كانال با هزينهء نسبتا كمى ، آب را در پايين‌دست و در زمين‌هاى خويش جارى\r\n\r\n","description":"","footnote":"","page_name":" 249 ","page_number":265},
  {"content":"\r\n\r\nسازند ، اما به نظر نمىرسيد اين مردم را بتوان به كار گروهى و فعاليت‌هاى سازندهء مشترك واداشت ، نتيجه اين بود كه اينان به زندگى سخت فعلى خود ادامه مىدادند و هر روز بيش از روز قبل از توانايى و قدرتشان كاسته مىشد و نيروهايشان تحليل مىرفت . آنها نيز مانند ساير يموت‌ها از فقدان يك رهبرى و قدرت مركزى در رنج بودند و اين را بارها و بارها به زبان مىآوردند .\r\nبعد از ترك گميش‌تپه 13 ميل به سمت بالا و در كنارهء رود گرگان پيش رفتيم تا اينكه در محلى بنام ابه آنه‌خان « 1 » با عبو از پلى آن را قطع نموده و اردوگاه را برپا كرديم . كلا روى رود گرگان سه پل زده شده بود . يكى در ناحيهء آق‌قلعه ، ديگرى در محل ابه آنه‌خان كه ما هم‌اكنون از آن عبور كرديم و سومى در محل ابه محمد خان چهار ميل پايين‌تر از محل فعلى ما . دو پل آخرى از چوب و روى پايه‌هايى بلند در سطح كناره‌هاى رود ساخته شده بودند . اين پل‌ها را يك نجار روسى اهل استراخان در ازاى دريافت 250 تومان ( 50 پوند ) براى هريك ساخته بود . رود در اينجا كناره‌هايى قائم داشت و در عرض 27 متر و در عمقى 6 متر پايين‌تر از زمين‌هاى اطراف پيش مىرفت در بستر رود و كناره‌هاى آن درختى نروئيده بود تا از دور بتوان آنر تشخيص داد ، حتى در فاصله 9 مترى از آن هم نمىشد متوجهء آن گشت .\r\nزمانى پيش رود گرگان تغيير مسير داد و از يك بستر قديمى در باش‌يوز « 2 » كه در 5 ميلى جنوب خواجه‌نفس وارد دريا شد و اين زمين‌ها در سطح بالايى و بدون آب بر جاى ماند . نزديك به 40 سال پيش ايرانيان سعى كردند تا با ساختن سدى در محل ابه آنه‌خان آب را به مسير قبلى خود بازگردانند ، هنوز بقاياى قلعه‌اى كه براى حفاظت از سد بنا شده بود به چشم مىخورد . اولين سيلى كه درگرفت سد را شسته و با خود برد و تلاش‌هاى انجام شده بىثمر ماند و از آن به بعد هم ديگر فعاليتى در اين خصوص انجام نگرفت . بستر قديمى رود كه 3 تا 4 متر و نيم بالاتر از بستر فعلى آن واقع شده بوده است هنوز نيز قابل تشخيص بود . بعد از اين واقعه آب در دو شاخه يكى به سمت خواجه‌نفس و ديگرى به طرف گميش‌تپه به جريان افتاد و وضع به همين منوال بود تا اينكه 8 سال قبل شاخه‌اى كه به سمت گميش‌تپه جريان داشت خشك شد .\r\nدر طول اين مسير از محلى كه مىگفتند در گذشته مردابى قرار داشته است گذشتيم . براساس آنچه راهنماى ما مىگفت 20 سال پيش بيشتر اين سرزمين در زير آب بوده است و تمامى آن را مرداب‌ها و نيزارهاى پر از ماهى و مرغان وحشى دربرداشته‌اند ،\r\n\r\n\r\n","description":"","footnote":"\r\n( 1 ) -  Obah - i - Annakhan  .\r\n( 2 ) -  Baish Yuska  .\r\n","page_name":" 250 ","page_number":266},
  {"content":"\r\n\r\nاما در حال حاضر بعد از خشك شدن ، اين زمين‌ها زير كشت قرار گرفته‌اند و هر سمت را كه مىنگرى مردى به كمك شتر و يا اسبش مشغول شخم زدن زمين است . خاك اين زمين‌ها فوق العاده حاصل‌خيز به نظر مىرسيد و بيشتر آنها در زير كشت ديم قرار داشتند .\r\nبتازگى رود ديگر طغيان نكرده و از كناره‌هاى خود سرريز نشده بود . معلوم نبود كه علت اين امر عميق‌تر شدن بستر رود بوده و يا كمتر شدن آب آن . تركمن‌ها با نظر دوم موافق بودند ، يعنى علت آن را كم شدن آب مىدانستند و از اين بابت بسيار نگران و ناراضى بودند .\r\nاين گوشهء جنوب غربى از سرزمين يموت‌ها شايد پرجمعيت‌ترين قسمت از اين سرزمين بود كه من مشاهده كردم . ابه‌ها به تعداد زياد در اطراف پراكنده بودند . مىگفتند كه جعفرباىها در قلمرو حكومت ايران 3000 خانوارند . از اين عده 500 خانوار به دامدارى مشغول بودند و در كنارهء شمالى رود گرگان در شعاعى برابر با 8 تا 10 ميل مستقر شده بودند .\r\nتعداد 50 خانوار از چومورها يعنى آنهايى كه زراعت مىكردند نيز گفته مىشد كه در زمين‌هايى كه بتازگى با عقب‌نشينى آب خشك شده‌اند و به آنها تزه‌آباد « 1 » مىگويند در 10 يا 12 ميلى شمال گميش‌تپه جاى گرفته‌اند . به استثناى اين عده بقيهء چومورها در گميش‌تپه و يا در جنوب آن در زمين‌هاى واقع در بين رود گرگان و دريا مستقر بودند ؛ هيچيك از آنها در شرق خط تلگراف جاى نگرفته بودند . آنها از دامداران بزرگ منطقه بودند و تعداد زيادى شتر و گوسفند در اختيار داشتند . پشم و گوسفند و ساير دامها را براى فروش به روسيه مىفرستادند و ترك‌هاى آذربايجانى نيز كه هر سال به ميان آنها مىآمدند از آنان شتر و گاوميش خريدارى مىكردند .\r\nدوست تركمن ما كه تاكنون از وى به عنوان عامل ايرانى نام بردم ، از گميش‌تپه براى بدرقه ، ما را همراهى نمود . ده ميل كه دور شديم آنه خان و مردانش به ما خوشامد گفتند و ما را تا اردوگاه همراهى نمودند . آنه خان عنوان سرهنگ يا سرتيپى را از حكومت ايران دريافت كرده بود و سهميه‌اى برابر با 50 سوار را كه هريك ساليانه 5 / 22 تومان دريافت مىكردند در اختيار داشت . سربازها مىگفتند كه حكمران استرآباد خواسته است كه دستمزدهاى آنها را بر حسب برنج بپردازد و آنها قبول نكرده‌اند . ابتدا دليل اين امر را نفهميدم اما بعد متوجه شدم كه بخاطر نرخ برنج در بازار بوده است . برنج يكى از محصولات مهم كشاورزى در استرآباد است و قيمت آن در دو يا سه سال گذشته از 2 تومان ( 8 شيلينگ ) به 5 تومان ( 1 پوند ) براى هر خروار استرآباد معادل ( 85 پوند ) افزايش يافته است . بهاى ثابت دولتى هنوز همان 2 تومان بود و ميزان محصول برنج ساليانه از زمين‌هاى سلطنتى\r\n\r\n\r\n","description":"","footnote":"\r\n( 1 ) - تازه‌آباد  Tazahabad \r\n","page_name":" 251 ","page_number":267},
  {"content":"\r\n\r\n12000 خروار بود و معادل آن به ازاى هر خروار 2 تومان به خزانهء دولت تحويل مىگرديد ، لذا حكمران محلى سود هنگفت و سرشارى را بخاطر اين تفاوت قيمت از آن خود مىساخت .\r\nهرچند كه اين منطقه بسيار آرام و امن به نظر مىرسيد اما واقعيت امر جز اين بود .\r\nشنيدم كه تعدادى از خان‌ها و سران قبايل از فرمان‌هاى صادره از سوى حكمران استرآباد سر باز زده‌اند و بديهى بود كه روابط نيز تيره شده و خصومت‌هايى نيز بروز كند . افرادى از تيرهء داز به دهكدهء ايرانى كتول هجوم برده و آن را غارت كرده و با خود 5 گلهء گوسفند برده بودند و دو نفر از مردان اسير دهكده را در راه آق‌قلعه آزاد ساخته بودند . نزاع بين جعفرباىها و اتاباىها هنوز خاتمه نيافته بود . مىگفتند علت اصلى اين نزاع شكايت‌ها و اعتراضات پىدرپى جعفرباىها از غارت‌ها و چپاول‌هاى دام‌هايشان توسط اتاباىها بوده است .\r\nسرانجام بعد از اينكه حكمران استرآباد نيز كارى انجام نمىدهد ، جعفرباىها خود كنترل اوضاع را بدست گرفته و بر يكصد خانوار از اتاباىها كه سبب بوجود آمدن چنين شرايطى بودند هجوم مىبرند و آلاچيق‌هاى آنان را به آتش كشيده و داروندار آنان را غارت مىكنند . جعفرباىها مىگفتند كه تعرضات اتاباىها نسبت به آنها هنوز خاتمه نيافته و آنها منتظر هستند تا آنها بذرباشى كنند و سپس بر آنها هجوم برده و زحمات آنان را بر باد دهند .\r\nدو همراه ما از تيرهء قان‌يوخمز آنقدر از ديدن اين اوضاع به تنگ آمده بودند كه شك داشتند بتوانند به خانه‌هاى خود بازگردند . آنها مىگفتند تا آنجا كه با ما همراه هستند ترسى ندارند ، اما از تنها برگشتن بسيار وحشت دارند ، چون اگر بخواهند از طريق مناطق ايرانىنشين فندرسك و يا از بين دازها و طوايف ديگر عبور كنند ، هميشه اين احتمال مىرود كه كسى در بين راه در كمين باشد و آنها را با تير بزند . تا آنجا كه دستگيرم شد ، يموت‌ها متمايل به خاتمه دادن به اين دشمنىهاى بين قبيله‌اى بودند و اكثريت آنها نيز از يك قدرت مركزى كه آنها را زير پوشش خود قرار داده و به اين زد و خوردها پايان دهد استقبال مىكردند . تمام يموت‌ها اعم از چارواها و جومورها به ظاهر كمابيش كشاورزى مىكردند . حتى وحشىترين چارواها نيز مقدارى زمين را زير كشت داشتند و فقط يك حكومت بانفوذ و پرقدرت لازم است تا عناصر شورشگر را در بين آنها سركوب كرده و مطيع سازد و در كل موفق شود تا صلح و آرامش را بر تمامى اين قبيله‌ها حكمفرما سازد .\r\nبه نظر مىرسد تعداد يموت‌ها و قدرتى كه در ايران دارند ، خيلى زياد تخمين زده شد است . مىگفتند كه تعداد آنها بين 7100 تا 15000 خانوار است كه من فكر مىكنم رقم كمتر صحيح‌تر باشد . مشاور من خان بهادر ملابخش در مورد تيره‌هاى مختلف و\r\n\r\n","description":"","footnote":"","page_name":" 252 ","page_number":268},
  {"content":"\r\n\r\nتعداد خانوارهاى آنها بررسىهايى انجام داد كه نتايج آن در زير ذكر مىگردد . بر اين اساس شمار كل يموت‌ها 7000 خانوار تخمين زده شده‌اند .\r\nايگدر 300 خانوار\r\nقاين‌يوخمز 300 خانوار\r\nكوجاك 300 خانوار\r\nداز 1000 خانوار\r\nاتاباى 350 خانوار\r\nدوچى 600 خانوار\r\nكوجوك 300\r\nجعفرباى 3000 خانوار\r\nيول‌قاى 350 خانوار\r\n7000 خانوار\r\nاز اين عده مىگويند كه 4600 خانوار چومر يا كشاورز و باقى 2400 خانوار چاروا يا دامدارند . اين 9 تيره به دو شاخهء كلى تقسيم مىشوند 5 تاى اول را چونى « 1 » و 4 تاى بعدى را شرف « 2 » مىگويند . خود اين تيره‌ها نيز شاخه‌هايى دارند كه اسامى 99 تاى آنها را جمع‌آورى نموده‌ام . از اين 7000 خانوار ، فقط 300 خانوار مسبب تمام بىقانونىها و ناامنىهاى تمام‌شده بنام اين قوم است و من دليلى نمىبينم كه اگر يك فرماندهء لايق بالاى سر آنان باشد نتواند آنها را مطيع ساخته و به زير فرمان آورد ، فقط مشكل اين است كه چنين شخصى را به راحتى نمىتوان پيدا كرد « 3 » .\r\nشنيده‌ام كه به حكومت ايران پيشنهادهايى شده است مبنى بر اينكه قلعه‌هاى نظامى در سرزمين يموت‌ها ايجاد گردد تا بتوان اين مردم را تحت فرمان درآورد ، تاكنون به اين پيشنهادها توجهى نشده است و به نظر نمىرسد كه در آينده نيز توجهى در اين خصوص مبذول شود . گمان من اين است كه با اجراى چنين طرحى بىگمان مىتوان نتايج مطلوب را نيز بدست آورد . تا آنجا كه من مىدانم سپاه قابلى در ايران وجود ندارد كه بتواند در سرزمين تركمن خود را حفظ كرده و در برقراى نظم بكوشد . آنهايى هم كه در آق‌قلعه به سر مىبرند در واقع خود را درون ديوارهاى بلند قلعه زندانى ساخته‌اند و حتى آنقدر توانايى و قدرت ندارند كه بتوانند امنيت ارتباط خود را با استرآباد كه خود نيز مشرف به آن هستند حفظ نمايند . به نظر من كردها تنها افرادى هستند كه توانسته‌اند در ناحيهء مرزى خراسان خود\r\n\r\n\r\n","description":"","footnote":"\r\n( 1 ) -  Chuni  .\r\n( 2 ) -  Sharaf  .\r\n( 3 ) - در اصل 7000 خانوار است ، در صورتى كه جمع ارقام بالا 6500 خانوار مىشود .\r\n","page_name":" 253 ","page_number":269},
  {"content":"\r\n\r\nرا از گزند تركمن‌ها چه تكه‌ها و چه يموت‌ها حفظ نمايند و احساس مىكنم كه براى حفظ امنيت و ثبات در سرزمين تركمن‌ها ، كردها به مراتب لايق‌تر و مناسب‌تر از ايرانيان هستند « 1 » . سياستى كه دولت ايران در زمينهء استخدام افراد تركمن براى اخذ ماليات اتخاذ كرده است قدم بسيار مؤثرى است ليكن داراى نقطه‌ضعف‌هايى نيز هست . از جمله اينكه اجراى اين طرح با نظارت دقيق و كامل توام نيست و در نتيجه مىتواند در آخر نتايج مطلوب را نيز بدست ندهد .\r\n\r\n\r\n","description":"","footnote":"\r\n( 1 ) - كردها هم بنا بر مآخذ و منابع تاريخى ، همچون تاريخ كرد ، تأليف رشيد ياسمى ، تاريخ مردوخ و شرف‌نامه بدليسى ، قومى ايرانى هستند . بخصوص دلاوران كردى كه در داخل مرزهاى ايران‌زمين زندگى مىكنند . م .\r\n","page_name":" 254 ","page_number":270},
  {"content":"\r\n\r\n\r\nبخش شانزدهم استرآباد و درياى خزر\r\nدر دوم سپتامبر 1894 م . با پيمودن 12 ميل به استرآباد رسيديم و سفر ما در سرزمين يموت‌ها پايان گرفت . آنه خان و مردانش ما را تا محل پل كوچكى كه بر روى قره‌سو در 5 ميلى استرآباد بنا شده و سرزمين استرآباد و سرزمين يموت‌ها را تشكيل مىداد همراهى كردند . بستر قره‌سو تقريبا خشك و علفها در آن روئيده بود . عرض بستر رود 4 متر و نيم بود كه 1 متر و 20 سانتىمتر يا 1 متر و نيم پايين‌تر از سطح زمين‌هاى اطراف قرار گرفته بود و به سختى مىشد آن را در اين قسمت‌ها رود ناميد .\r\nبعد از آن در زمين هموارى كه بىحاصل افتاده و در بيشتر قسمت‌ها نيزارهايى آن را پوشانده بود به راه افتاديم ، تا اينكه به يك گروه استقبال كه از طرف حكمران استرآباد براى خوشامدگويى ما فرستاده شده بود برخورديم . اين گروه از سرتيب فرماندهء توپخانهء ايران ، يك سرهنگ و 20 سوار ، با اسبهاى يدك و غيره تشكيل مىشد كه ما را در عبور از شهر و رسيدن به محل اردوگاهمان در خارج از دروازهء چهل دختر در سمت جنوب همراهى كردند .\r\nآفتاب اين منطقه داغ بود ، با اين حال نتوانستيم تا صبح زود به راه بيفتيم . شبنم سنگينى روى چادرهايمان نشسته بود ، به حدى كه آنها را كاملا خيس كرده بود . به همين خاطر نيز بسيار سنگين شده بودند و سوار كردن آنها بر قاطرها اصلا صلاح نبود . مجبور بوديم صبر كنيم تا آفتاب بدمد و چادرها كمى خشك شوند . بدين‌ترتيب بعد از ساعت 9 بود كه توانستيم به راه بيفتيم .\r\nآب و هواى استرآباد بسيار عجيب بود و با مشهد خيلى تفاوت داشت . نزديك‌هاى\r\n\r\n","description":"","footnote":"","page_name":" 255 ","page_number":271},
  {"content":"\r\n\r\nظهر تابش آفتاب زياد و حرارت آن شديد شد . شايد علت آن اختلاف درجه حرارت بين دو منطقه خشك و مرطوبى باشد .\r\nچندصدمتر بالاتر از دامنهء تپه‌ها برف نشسته و همه‌جا را فراگرفته بود . با اين حال ، درختان بلوط و گياهان ديگر سرسبز و شاداب بودند و شاخه‌هاى درختان پرتغال و ليمو زير بار سنگين ميوه‌هاى خود خم شده بودند . همينطور كه پيش مىرفتيم تعداد زيادى سرهاى گراز را بين شاخه‌هاى درختان آويزان ديدم . اينها را به عنوان مترسك از شاخه‌ها آويخته بودند . معلوم مىشد كه مردم به شدت از كشتزارهاى خود مراقبت مىكنند . همانند بعضى از نواحى انگليس كه كشاورزان بعد از كشتن موش‌هاى كور ، پوست‌هاى آنها را در بوته‌زارها از شاخه‌اى مىآويزند . از تعداد سرهايى كه لابلاى شاخ و برگ‌هاى درختان ديدم ، دريافتم كه شمار اين حيوان در ناحيهء استرآباد بسيار زياد است .\r\nتمامى اين ناحيه به نحو چشم‌گيرى سرسبز و خرم بود و عليرغم رطوبت بالاى محيط هوا بسيار خوب و دماى آن در سايه در حد متعادل و مطلوبى قرار داشت . شايد اگر بخاطر گل شدن زمين آن در اثر رطوبت نبود ، استرآباد يكى از استراحتگاه‌هاى خوب محسوب مىگرديد . مدتى كه در استرآباد بوديم پيش از يكى دو بار برف و باران باريد ، اما برف مدت زمانى بر زمين نماند . مىگفتند كه معمولا در استرآباد برف بيش از يكى دو روز باقى نمىماند . شايد باوركردنى نباشد كه در همين موقع بوته‌هاى گل سرخ در شهر از گلهاى شكفته و زيبا سرشار بودند .\r\nهنگاميكه از وسط شهر مىگذشتم بازار آن را خيلى بزرگتر از آنچه كه فكر مىكردم يافتم . تعداد مغازه‌ها زياد و مردم نيز سخت به كار و فعاليت مشغول بودند . حصيرهايى كه پوشش سقف را تشكيل مىداد به حدى پايين بود كه به سختى مىشد سواره از بازار عبور كرد . داخل بازار پر از گل بود و شهر جز ويرانه‌اى فراموش‌شده چيز ديگرى نبود . ديوارى به طول سه يا چهار ميل بدور شهر كشيده شده كه قسمت‌هايى از آن فرو ريخته بود و براحتى مىشد با اسب از اين محل‌ها به شهر داخل يا خارج شد .\r\nبيرون افراد زيادى از طوايف تورى « 1 » ، بنگاشى « 2 » از كورام « 3 » در مرز پنجاب ، براى ملاقات با من ايستاده بودند . اينها تماما مىگفتند كه از عوامل و دوستداران بريتانيا هستند و به همين دليل از مزاياى خاصى برخوردار بودند . نمىدانم آنها اولين بار كى به اين سرزمين پا نهاده‌اند . بعضى از آنها مىگفتند كه در استرآباد متولد شده‌اند ، حال آنكه بعضى\r\n\r\n\r\n","description":"","footnote":"\r\n( 1 ) -  Turi  .\r\n( 2 ) -  Bangashi  .\r\n( 3 ) -  Kurram  .\r\n","page_name":" 256 ","page_number":272},
  {"content":"\r\n\r\nديگر تازه‌وارد بودند . حال به هر دليلى كه اولين گروه از اين مردم در اينجا ساكن شده‌اند ، واقعيت اين است كه در كورام اينان را مىشناسند و هريك از آنها خويشاوندان زيادى در آن محل دارد ، كه هرگاه براى زيارت كربلا و مشهد راه مىافتند در استرآباد توقف كرده و چند روزى را در اينجا مىگذرانند . بعضى از آنها در اينجا توقف مىكنند چون پولشان تمام مىشود نمىتوانند جلوتر بروند و بعضى ديگر نيز بخاطر اينكه از عبورشان از خاك افغانستان جلوگيرى مىشود . نتيجه اين شده كه در اينجا يك مهاجرنشين 700 خانوارى تشكيل شده است .\r\nمهاجران اوليه در اين ناحيه ابتدا به هيزم‌شكنى پرداختند . هيزم را از جنگل نزديك اين محل تهيه كرده و براى فروش مىآوردند . بعد از مدتى توانستند پولى جمع كرده و گاوى بخرند . سپس تكه زمينى در دامنهء تپه را اختيار كرده و به كشت و زرع مشغول شدند . آنها خارج از شهر و درون چهارديوارىهايى زندگى مىكردند . نوع كشاورزى آنان ديم بود و يك‌نهم از محصول خود را به عنوان اجارهء زمين مىپرداختند . با اين حال به نظر مىرسيد كه روزبروز وضع آنها از نظر مالى و غيره رو به بهبود باشد . از آنجا كه شيعه بودند ايرانيان آنها را به خوبى پذيرفته و به ايشان به چشم كافر نگاه نمىكردند و از حضور آنها در اين منطقه بطور كلى استقبال مىشد . اول به اين خاطر كه آنها عرضه‌كننده نيروى كارى و انسانى بودند كه در اين ناحيه به آن نياز بود ، و دوم اينكه وجود و استقرار آنها در خارج شهر باعث مىگرديد تا از هجوم احتمالى ساير قبايل به شهر ممانعت به عمل آيد . تعدادى از آنها كه تفنگ‌هاى پوزپر قديمى و زنگ‌زده بر دوش داشتند ، بعد از ظهر پيش آمده و پيشنهاد كردند تا شب‌هنگام به نگهبانى اردوگاه گماشته شوند . از آنجا كه حكمران يك گارد از سربازان ايرانى را از قبل مأمور به اين كار كرده بود از پذيرفتن اين پيشنهاد معذور بوديم .\r\nاولين كسى كه به ديدار من آمد . ميرزا يا منشى ايرانى كنسول روس م . كوخانوسكى « 1 » بود كه از طرف وى براى خوشامدگويى و احوالپرسى ، صبح روز بعد از ورود به ديدار ما آمد . مىگفتند كه اين كار در اين ناحيه سنت است . بعد از ظهر به ديدار كنسول رفتم و مدتى را به صحبت و گفتگو با وى گذراندم . م . كوخانوسكى مدت 12 سال بود كه پست كنسولگرى روس در استرآباد را در تصدى خود داشت . ژنرال‌لاوت « 2 » كنسول انگليس در استرآباد بود كه كوخانوسكى بدين سمت منصوب گرديد . اما بعد از آنكه ژنرال لاوت به انگلستان بازگشت منافع اين دولت در استرآباد زير نظر كنسولگرى بريتانيا در رشت قرار\r\n\r\n\r\n","description":"","footnote":"\r\n( 1 ) -  M . Kokhanovski  .\r\n( 2 ) -  General Lovett  .\r\n","page_name":" 257 ","page_number":273},
  {"content":"\r\n\r\nگرفت و از آن به بعد ديگر اتباع انگليس در اين شهر سكونت نداشته‌اند .\r\nحكمران استرآباد كيومرث ميرزا عميد الدوله « 1 » روز بعد همراه با پسرش شعاع الدين ميرزا به ديدار ما آمد . ما نيز به تعاقب به بازديد ايشان رفتيم . در ايران كلمه ميرزا وقتى كه قبل از نام شخصى واقع شود ، نشان مىدهد آن شخص منشى و يا نويسنده در كارهاى دفترى است ، حال آنكه وقتى بعد از اسم آورده شود نشان مىدهد كه آن شخص از خانواده‌اى بزرگ يا منسوب به سلطنت است .\r\nشاهزاده در ابتدا تمايل داشت كه يك سرتيپ يا سرهنگ را براى خوشامدگويى از طرف خود به ديدار ما بفرستد . يعنى ما اوّل به ديدار او برويم ، امّا عامل انگليس به ما گفت از آنجا كه او نه برادر شاه است و نه پسر وى ، پس اين وظيفهء اوست كه ابتدا به ديدار ما بيايد . در نتيجه او هم به همين‌ترتيب رفتار نمود و در تمام طول اقامتمان در اين ناحيه نهايت احترام و همكارى را نسبت به ما مبذول داشت . او و پسرش هر دو به ديدار ما آمدند و شام را نيز با ما خوردند ، در آخر از من ، ملابخش و محمد خان نيز دعوت كردند كه شامى را نزد آنها باشيم . م . كوخانوسكى و معاونش و سرتيپ هنگ توپخانهء حشمت كه در شهر مستقر شده بود و يكى از خواهرزاده‌هاى حكمران نيز براى شام دعوت شده بودند . بدين‌ترتيب ما در مهمانى شامى كه در نوع خود بزرگ و مجلل بود شركت كرديم . شايد اين باشكوهترين مهمانى شامى بود كه حكمران در استرآباد برپا كرده بود .\r\nهنگ توپخانهء حشمت پادگانى محصور براى خود نداشت . مىگفتند كه حكمران‌هاى استرآباد همگى بنوبهء خود از دولت ايران پول گرفته‌اند تا پادگانى در اين ناحيه بنا كنند ، امّا واقعيت اين است كه خبرى از پادگان نيست و چيزى بدين منظور ساخته نشده است . براى تمامى تابستان افراد پادگان در چادرهايى به سر مىبردند و در طول زمستان سرهنگ آنها را در تكيه‌هاى شهر جاى مىداد . اين هنگ از 500 سرباز ، 60 توپچى تشكيل مىشد و كل سلاح سنگين موجود به 3 توپ اتريشى و 9 توپ ساخت ايران خلاصه مىشد .\r\nدر استرآباد هم سرتيپ تلگراف مانند آنچه در شهرهاى ديگر ايران معمول است جاه و مقام بالايى دارد .\r\nنكتهء جالب در ايران اين است كه پست سرتيپ تلگراف را تقريبا در بيشتر شهرها شاهزاده‌ها در تصدى خود دارند . تعداد شاهزاده‌ها در ايران بايد زياد باشد . معمولا در هر\r\n\r\n\r\n","description":"","footnote":"\r\n( 1 ) - كيومرث ميرزا عميد الدوله پسر قهرمان ميرزا پسر هشتم عباس ميرزا نايب السلطتنه است كه در سال 1277 ه . ق . ملقب به عميد الدوله گرديد . ص 180 شرح‌حال رجال ايران . جلد سوم . تأليف مهدى بامداد .\r\n","page_name":" 258 ","page_number":274},
  {"content":"\r\n\r\nتلگراف‌خانه‌اى سروكلهء يكى از شاهزاده‌ها پيدا مىشود و نحوهء ادارهء تلگراف‌خانه‌ها توسط آنها نيز با آنچه كه در كشورهاى ديگر معمول است بسيار متفاوت است . سرتيپ تلگراف‌خانه تقريبا تمام امور را زير نظر دارد و چشم و گوش حكومت محسوب مىشود .\r\nاوّلين و مهمترين وظيفهء او اين است كه گزارشهاى مربوط به جريان اوضاع را روزانه از طريق سرپرست‌هاى خود به حكومت مركزى گزارش كند . او ميتواند تا حدودى در نحوهء بيان وقايع و گزارش آنها دخل و تصرف كند و گاهى نيز اگر مصلحت ايجاب كند تلگرامى را به تأخير بياندازد و يا مخابره نكند . او از اسرار همه سر درمىآورد و برايش هيچ امرى پوشيده نيست ، حال آنكه كسى دقيقا نمىداند كه خود او چه مىكند و در حوزهء مأموريت وى چه مىگذرد .\r\nدر صورتى كه در يكى از مناطق نياز به اطلاعاتى باشد اين سرتيپ تلگراف است كه فورا نسبت به جمع‌آورى و ارائه آن اقدام مىكند ، و آنچنان از مقام بالايى برخودار است كه حكومت در ارتباط و تماس دائم با وى است . درجهء نظامى نيز كه به وى اعطاء شده است علّت خاصى ندارد . فرماندهء يك هنگ توپخانه عنوان سرتيپ دارد و يك كارمند سادهء تلگراف نيز همين عنوان را از آن خود ساخته است . او يك سرتيپ شاغل در نيروهاى نظامى است ، حال آنكه دومى يك شخص غيرنظامى و عادى ، اما با همان درجه است و عملا بين ايندو هم از نظر موقعيت اجتماعى فرقى نيست .\r\nدر ايران درجات مهم نظامى از سرهنگى آغاز مىگردد كه خود نيز به سه رتبه تقسم مىشود كه هريك توسط ستاره‌اى كه كمى متفاوت از ديگرى است مشخص مىكردد . اين درجه‌ها روى سينهء چپ نصب مىگردند . عنوان سرهنگ تقريبا معادل رتبهء لوتننت كلنل « 1 » در انگليس است . بعد از سرهنگ نوبت به عنوان سرتيپ مىرسد .\r\nعنوان سرتيپى نيز در سه درجه يا رتبه خلاصه مىگردد كه هركدام توسط ستاره‌اى از ديگرى تقكيك مىشود . بالاترين درجهء سرتيپى با نوارى كه روى شانهء راست نصب مىشود مشخص مىگردد . بدين‌ترتيب كسى كه مدارج نظامى را از سرهنگ سوم تا سرتيپ يكم طى كرده است با شش ستاره روى سينه و نوارى بر شانهء راست مشخص مىشود . در اولين نگاه اين احساس به انسان دست مىدهد كه او يكى از افراد برجسته و همهء كارهء اين مملكت است . حال آنكه واقعيت اين است كه او يك منشى تلگراف‌خانه بيش نسيت و هرگز پاى خود را هم از اين اداره بيرون ننهاده و دورهء نظامى نديده است .\r\nبعد از سرتيپ عنوان ميرپنج است يعنى فرماندهء 5000 نفر و بعد از آن امير تومان يا\r\n\r\n\r\n","description":"","footnote":"\r\n( 1 ) -  Lieutenant Colonel  .\r\n","page_name":" 259 ","page_number":275},
  {"content":"\r\n\r\nفرماندهء 10000 نفر و هريك نيز با ستاره‌ها و نوارهاى مخصوص به خود مشخص مىشوند .\r\nرده‌هاى بالاى نظامى معمولا نشان درخشانى از شاه و همچنين علامت شير و خورشيد به دور گردن مىآويزند . اينان از افراد ممتاز مملكت محسوب مىگردند .\r\nرتبه‌هاى پايين عبارتند از ياور ، سلطان و نايب كه به ترتيب معادل سرگرد ، سروان و ستوان است . دارندگان اين عناوين به آنصورت كاره‌اى نيستند و تقريبا هم‌رديف صوبه‌دار ، و جمع‌دار در ارتش هندوستان است .\r\nمىگفتند كه در جنگل‌هاى اطراف استرآباد گوزن به وفور يافت مىشود و درست كمى قبل از ورود ما سه رأس از آنها را بعد از اهلى كردن به تهران فرستاده بودند . شخصا گوزنى را نديدم . اما يك جفت از شاخ‌هاى اين حيوان را به من نشان دادند كه تقريبا در نوع خود بىنظير بود و بسيار شاخه ، شاخه و پيچ‌درپيچ بود و نزديك 10 تا 13 شاخه داشت . در حال حاضر گفتند كه ببر بسيار نادر است . در سابق پوست اين حيوان به 8 تا 10 تومان خريد و فروش مىشد . اما در حال حاضر بر اثر تقاضاى روزافزون روسها ، بهاى آن به 30 تا 40 تومان ( 15 تا 20 پوند ) و يا حتى بيشتر نيز افزايش يافته است .\r\nپرنده‌اى كه بيش از همه در استرآباد يافت مىشد خروس جنگلى بود . تاكنون اين تعداد از اين پرنده را در يك ناحيه نديده بودم . هر وقت اراده مىكردم مىتوانستم در بوته‌هاى روئيده در خندق قديمى شهر در چندصدمترى از اردوگاه بروم و شش هفت تا از آنها را شكار كنم . هر روز نزديك‌هاى غروب صداى شليك گلوله‌ها به گوش مىرسيد .\r\nمىگفتند اينها مربوط به افرادى است كه كمين كرده‌اند تا غروب فرارسد و تعدادى از اين خروس‌ها را كه از پناه‌گاههاى خود در تپه‌ها به سوى باغهاى شهر مىآيند ، شكار كنند .\r\nيك گوشهء دنج و خوب براى اين كار بيشه‌اى بود كه در غرب شهر قرار داشت . اين تپه شايد در روزگاران پيش از اهميت خاصى برخوردار بوده است . اطراف آن را از سه سو تراشيده بودند و در پايين آن نيز دور تا دور خندقى كنده بودند . تكه‌هايى از سفال‌هاى كهنه و پاره‌آجر روى آن ديده مىشد و اين نشان مىداد كه در زمانها پيش مردمى روى آن سكونت داشته‌اند و در گوشهء شمالى آن نيز چاهى حفر شده بود كه به نظر مىرسيد در زمان خود بسيار عميق بوده است .\r\nآخرين خداحافظى من با خانم و آقاى كوخانوسكى بود كه در طول اقامتم در اين ناحيه بسيار از مصاحبت آنها لذت برديم . زمانى او را ترك گفتم كه سخت مشغول نظارت بر ساخت بناى كنسولگرى جديد بود كه به نظر مىرسيد اقامتگاه بسيار خوب و مناسبى باشد .\r\nكوخانوسكى كار بسيار عاقلانه‌اى كرده بود كه يك نفر روسى وارد را مستقيما به كار نظارت دائم بر اجراى اين بنا گماشته بود ، چون بنّاى ايرانى اگر به حال خود واگذاشته شود\r\n\r\n","description":"","footnote":"","page_name":" 260 ","page_number":276},
  {"content":"\r\n\r\nسهل‌انگارى بخرج مىدهد و كوخانوسكى نيز به تازگى از آتش‌سوزى و فرو ريختن خانه قديمىاش بخاطر اشتباه‌كارى و عبور تيرهاى چوبى از داخل بخارى جان سالم بدر برده بود و دوست نداشت كه در آينده نيز چنين حادثه‌اى برايش تكرار گردد .\r\nبراى اطلاع مسافرانى كه در آينده به اين منطقه خواهند آمد ، در اينجا فهرستى از قيمت‌هاى چند كالا را در نواحى مختلف در طول مرز خراسان از مشهد تا استرآباد ذكر مىكنم .\r\nروز بعد با پيمودن 12 ميل از استرآباد به دنگلان « 1 » و از آنجا با رفتن 8 ميل جلوتر به كردمحله « 2 » رسيديم . مردم اين دو دهكده خيلى فهميده و خوش‌برخورد بودند و تعدادى اتاق را نيز از قبل براى استفاده ما آماده كرده بودند . اينان مردمى از نژاد زرد بودند و با تمام مردمى كه در اين منطقه از شرق ديده بودم بسيار متفاوت بودند . دهكده‌ها آنچنان داخل جنگل پنهان شده بود كه خانه‌ها به سختى ديده مىشدند . هر خانه در فضايى محصور و مختص به خود قرار داشت و از يك بناى نسبتا طويل در فاصله‌اى چند از زمين روى تنه‌هايى از درختان بلوط ساخته شده بود و از يك قسمت تابستانى كه در 6 مترى زمين قرار داشت تشكيل مىشد . سقف قسمت اخير از كاهگل پوشيده شده و براى خوابيدن در هواى گرم از آن استفاده مىكردند . خانه‌ها و نرده‌هايى كه آنها را محصور كرده بود ، در نوع خود بسيار عالى طرح و ساخته شده بودند . هر دهكده‌اى چندين گلهء بزرگ احشام متعلق به خود داشت كه براى فروش نيز مرتب بخشى از آنها را به سرزمين روسها روانه مىساختند .\r\nچهارده ميل مسافت تا بندر گز زمين بسيار گلى و صعف العبور بود و نزديك به پنج ساعت طول كشيد تا آن را طى كنيم . اين قسمت از راه بسيار سرسبز بود و منظرهء دل‌انگيزى داشت . تپه‌ها از درختان بلوط و تمامى ارتفاعات از برف پوشيده بود . راه ما از پايين تپه‌ها و از ميان تمشك‌هاى جنگلى و بوته‌هاى انار و خار مىگذشت و طرفين آن درختان بلوط و غير و تك و توك به چشم مىخورد . كيالك‌ها گل كرده بود . سينه‌سرخ و سهره به وفور يافت مىشد و در هر سو مردانى در حال شخم زدن زمين‌ها ديده مىشدند .\r\nدر بندر گز در خانهء دو طبقه‌اى كه در كنار دريا و متعلق به مأمور دولت كه او را سرحددار مىگفتند مستقر شديم .\r\n\r\n\r\n","description":"","footnote":"\r\n( 1 و 2 ) - دو دهكده ، دنگلان و كردمحله جزء بخش ، سدن‌رستاق ، استرآباد آمده است . ص 30 كتاب استرآبادنامه بكوشش مسيح ذبيحى . در ص 437 لغت‌نامهء دهخدا . حرف ك ، به نقل از سفرنامهء مازندران رابينو اشاره به كردمحله شده است كه جزء سدق‌رستاق است . اما در فرهنگ جغرافيائى ايران دنگلان را جزء بخش كردكوى شهرستان گرگان ضبط كرده است .\r\n","page_name":" 261 ","page_number":277},
  {"content":"\r\n\r\nدهكدهء گز « 1 » در دو ميلى دريا و داخل خشكى واقع شده است و بخش ساحل كه از آن براى تخليه و بارگيرى كالا استفاده مىكنند به كناره موسوم است . در اينجا يكباره خود را در ميان تمدنى يافتم . بازار پر از روس‌ها و روسهاى ارمنى بود . بلافاصله بعد از ورود فرستاده‌اى از طرف كنسول روس به ديدار ما آمد . او يك روسى قدكوتاه كه ظاهرا نظامى بود و براى تدارك و فراهم نمودن بعضى از لوازم از آشوراده « 2 » به اينجا آمده بود . همچنين يك كشتى بخارى كوچك بارى كه در حال تخليهء شكر بود منظرهء جالبى از حيات و فعاليت را در اين ناحيه بدست داده بود . كارگرهايى كه از طريق اسكلهء چوبى محموله‌ها را حمل مىكردند تماما ايرانى بودند . حال آنكه مغازه‌هاى بازار بيشتر به روسها تعلق داشت . به غير از سرحددار و مأمور گمرك ايرانى ديگرى را نديدم كه در اين ناحيه زندگى كند و كاره‌اى باشد .\r\nسه روزى را كه در كناره به سر بردم هوا بسيار عالى بود . بارها در نزديكى ساحل سوارى كردم و چند مرتبه نيز از راه باريكه‌هايى كه حفر شده بودند و به آنها تايمول مىگفتند به دريا رفتم . دريا بسيار زيبا بود و مرغان آبى همه‌جا در آن به چشم مىخوردند ، اما نزديك شدن به آنها غيرممكن بود . در تمام طول ساحل قوهاى وحشى در دسته‌هايى به چشم مىخورند ، و چندين بار چه از قايق و چه از ساحل آنها را هدف گرفتم كه فقط توانستم يكى از آنها را شكار كنم . بايد اعتراف كنم كه گوشت اين پرنده خيلى سفت بود و اصلا نمىشد آن را خورد . شايد گوشت گورخر را در مقايسه مىشد به آن ترجيح داد .\r\nبا اينهمه نشستن بر قايق و روان شدن بر دريايى كه همچون آئينه‌اى مىدرخشيد خالى از لذت نبود . گذشته از مشاهدهء صحنه‌هاى فرار پرجاذبهء غازهاى وحشى از تيررس ، خيره شدن به كوههاى پوشيده از درخت ، آن هم بعد از ميل‌ها و ميل‌ها عبور از سرزمين‌هاى خشك و بىآب و علف در طول چهار ماه گذشته بسيار دل‌انگيز و مست‌كننده بود . ماه دسامبر در مازندران حقيقتا داراى چنان كشش و زيبائى است كه بندرت مىتوان در نواحى ديگر مثل و مانندى براى آن يافت .\r\nدر 21 دسامبر ، كشتى بخارى مخصوص محموله‌هاى پست رسيد . دريا كمى ناآرام شده بود ، به سختى به كشتى وارد شديم . كاپيتان كشتى ، معاون وى و مهندس يكم و دوم\r\n\r\n\r\n","description":"","footnote":"\r\n( 1 ) - قصبه‌اى از دهستان انزان ، بخش بندر گز شهرستان گرگان است . فرهنگ جغرافيائى ايران ، جلد 3 .\r\n( 2 ) - آشوراده ، جزاير كوچكى است در مشرق بحر خزر ، در مدخل خليج گرگان ، در امتداد شبه جزيره ميانكاله . ص 39 فرهنگ فارسى معين ، بخش اعلام .\r\n","page_name":" 262 ","page_number":278},
  {"content":"\r\n\r\nهر دو كورلندى « 1 » و اهل منطقه بالتيك بودند و به زبان انگليسى آشنايى داشتند . آنها بيشتر عمر خود را در بنادر انگليسى به ملوانى گذرانده بودند . قايق‌هاى متعلق به « شركت قفقاز و مركورى » « 2 » را در درياى خزر فنلاندىها و مردمى از نواحى بالتيك اداره مىكردند . حال آنكه قايق‌هاى متعلق به نيروى دريايى روس در درياى سياه را فقط افراد صددرصد روس مىگرداندند و فقط به زبان روسى تكلم مىكردند .\r\nدر 22 دسامبر ، از چكش‌لر خارج شدم و چند ساعتى را به تفريح روى آب گذراندم . مناظرى كه ديدم شايد از نادرترين ديدنىها در تمام طول عمرم بود . آنچه به چشم مىخورد ساحل بىكران و هموارى بود كه يك بناى سفيد در وسط ، يك ابه تركمن و تعدادى آلاچيق در يك گوشه و چند كلبه نيز در طرف ديگر آن به چشم مىخورد .\r\nصبح روز بعد كمى فراتر رفته و در دهانهء كانال اوزونادا لنگر انداختيم و روز را در آنجا براى بارگيرى معطل شديم . سرانجام در بعد از ظهر روز كريسمس در طرف ديگر به باكو « 3 » رسيديم . كاپيتان مىگفت كه درياى خزر در حال خشك شدن است و آب آن در هر صد سال 2 متر و 70 سانتىمتر فروكش مىكند . در ارتباط با اين دريا دو مرداب وجود دارد . يكى در شمال باكو به عمق 126 متر و ديگرى در جنوب و نزديك انزلى به عمق 156 متر . درست نزديكىهاى وسط دريا يك بلندى تپه‌مانند به چشم مىخورد كه مىگفتند زمانى كاملا خشك بوده است . روى آن نشانه‌ها و باقيمانده‌هاى يك جادهء سنگ‌فرش قديمى كه داخل دريا و به جانب باكو پيش مىرفته و سپس از ساحل شرقى آن بيرون مىآمده است ديده مىشد . كاپيتان مىگفت كه روى سنگفرش‌هاى كف اين جاده آثار و جاى چرخ‌هاى درشكه‌هايى كه زمانى از روى آن عبور مىكرده‌اند به وضوح قابل تشخيص است .\r\nبه نظر مىرسد تمامى خزر پر از نفت باشد . نمونه‌اى پارافين را كه از كف دريا بيرون آورده بودند به من نشان دادند . بسيار شبيه به كيك خشك‌شده بود . به غير از چاههاى نفت باكو شايد پارافين‌هاى كف آب نيز صنعت خاص و بزرگى را به خود\r\n\r\n\r\n","description":"","footnote":"\r\n( 1 ) -  Courlanders \r\n( 2 ) -  Kavkas And Mercury Company's Boats  .\r\n( 3 ) - باكو ، باكويه - بادكوبه شهرى كه اكنون در اتحاد جماهير شوروى و جزو جمهورى آذربايجان شوروى است و سابقا متعلق بايران بود . در ساحل بحر خزر واقع شده است . ص 233 فرهنگ فارسى معين ، بخش اعلام .\r\n","page_name":" 263 ","page_number":279},
  {"content":"\r\n\r\nختصاص دهد . شهر باكو در مقايسه با 15 سال پيش كه براى اولين بار در آن پياده شده بودم خيلى گسترش يافته و بزرگ شده بود . جمعيت باكو را مىگفتند حدود 120000 نفر است كه از اين عده بخش عظيمى را ايرانيان تشكيل مىدهند . تردد و افزايش رفت‌وآمد كشتىها به خوبى نمايان بود .\r\nنزديك به 180 كشتى بخار در خزر وجود داشت كه بيشتر آنها بخاطر زمستان در نزديكى باكو لنگر انداخته بودند . علاوه بر اين چند صد قايق كوچك و متوسط نيز بود كه بيشترشان در طول تابستان به حمل نفت سياه به آسترخان مشغول مىشدند .\r\nشب عيد كريسمس باكو را ترك كردم و بعد از ظهر روز بعد به تفليس « 1 » ( 335 ميل آنطرفتر ) رسيدم . صبح روز بعد با طى كردن 225 ميل راه به باتوم « 2 » رسيديم . بعد از آنكه روز خوبى را با آقاى استيونس « 3 » كنسول بريتانيا گذراندم . براى رفتن به ادسا « 4 » در كشتى جا گرفتم و 8 روز بعد به لندن رسيدم .\r\nسفر بعدى من به ايران به قصد تهران انجام گرفت . نزديك به دو سال گذشت تا مجددا وارد خراسان شدم . در نوامبر 1896 سفر من آغاز گرديد . اين بار مسيرى را كه از پترووسك « 5 » مىگذشت انتخاب كردم .\r\nروز اول نوامبر لندن را ترك گفتم . از ورشو و مسكو گذشتم . در هريك از اين دو شهر يك شب را گذراندم . در دهم نوامبر بعد از پشت سر گذاشتن 3164 ميل به پترووسك رسيدم . در اينجا قايق پست هفتگى را كه عازم كراسنوودسك « 6 » بود ، سوار شدم .\r\nپترووسك ناحيهء زياد بزرگى نبود ، اما به نظر مىرسيد كه در حال گسترش و توسعه باشد . در اين شهر پادگانى نبود و سربازانى ديده نمىشد و اگر هم بود ، تعداد آنها زياد نبود . هم‌چنين از كارگاههاى صنعتى و زندگى شلوغى كه در باكو ديده بودم ، خبرى نبود .\r\nمىگفتند كه در اينجا بندر سه هفته در سال در فصل زمستان به علت يخبندان قابل استفاده\r\n\r\n\r\n","description":"","footnote":"\r\n( 1 ) - تفليس شهرى در اتحاد جماهير شوروى ، پايتخت گرجستان ، اين شهر مدتها جزو ايران بود . ص 393 فرهنگ فارسى معين ، بخش اعلام .\r\n( 2 ) - باتوم يا بتومى شهرى است در اتحاد جماهير شوروى ( گرجستان ) ، كرسىآجارى ، منتهى اليه راه - آهن سرتاسرى قفقاز . ص 225 فرهنگ فارسى معين ، بخش اعلام .\r\n( 3 ) -  Mr . Stevens  .\r\n( 4 ) - اودسا شهرى در اتحاد جماهير شوروى ( اوكرانى ) ، بندرى فعال واقع در ساحل بحر اسود .\r\n( 5 ) -  Petrovsk  .\r\n( 6 ) -  Krasnovodsk  .\r\n","page_name":" 264 ","page_number":280},
  {"content":"\r\n\r\nنيست و دولت روسيه درصدد است تا خط آهن را توسعه داده و به موازات ساحل به باكو متصل سازد تا شايد ارتباط دائمى و بدون وقفه در تمام طول سال ممكن گردد . توسعه روزافزون اقتصادى در بحر خزر و تردد كشىرانى در سالهاى اخير ، برقرارى ارتباطى دائمى بين بنادر مختلف درياى خزر را امرى ضرورى و اجتناب‌ناپذير كرده است .\r\nروى درياى خزر تردد زياد كشتىها مشاهده مىشد . اسكله‌ها در هر دو طرف انباشته از كالا بود . دسترسى به آستراخان هر سال سخت‌تر مىشد . كشتىها مجبور بودند تا كالاى خود را در 12 ميلى آن تخليه كنند . بدين‌ترتيب لزوم توسعهء پترووسك روزبه‌روز بيشتر احساس مىگرديد .\r\nدر ساعت سه بعد از ظهر ، 12 نوامبر به كراسنوودسك در 520 ورست يا 346 ميل از پترووسك رسيدم و بعد از ظهر همان روز با قطار به جانب عشق‌آباد روان شدم . اطراف كراسنوودسك در كل جذابيتى نداشت . تپه‌هاى خشك و داغ تمامى آن را به سوى شمال دربرگرفته بود . خانه‌ها كوتاه اما ساخت آنها خوب بود و خيابان‌ها نيز همگى به سوى ساحل كشيده شده و به اسكله‌هايى كه طرفين آنها را نرده‌هايى حفاظت مىكردند ختم مىشدند . تعداد زيادى انبار و تأسيسات ديگر از اين قبيل در حال ساختمان بود . ايستگاه راه‌آهن كه بناى بزرگ و نسبتا زيبايى بود ، به اتمام رسيده و به نظر مىرسيد كه اين ناحيه به زودى به صورت يكى از بنادر مهم صدور و ورود كالا درخواهد آمد .\r\n\r\n","description":"","footnote":"","page_name":" 265 ","page_number":281},
  {"content":"\r\n\r\nفهرست بهاى اجناس\r\n1 تومان - 1 قران 2 قران - 20 شاهى يا 7 / 5 5 آنه يا 3 / 2 4 پنى مطابقه با ارز سال 1894\r\n\r\n","description":"","footnote":"","page_name":" 266 ","page_number":282},
  {"content":"\r\n\r\n\r\nبخش هفدهم بار ديگر در مشهد\r\nدر سيزدهم نوامبر 1896 م . به عشق‌آباد رسيدم . در اينجا م . كلم « 1 » كاردار امور خارجهء روس در ماوراء خزر با يادداشت محبت‌آميزى از سوى ژنرال كوروپاتكين « 2 » فرماندار كل بديدارم آمد . ژنرال تمايل داشت تا در بعد از ظهر همانروز با من ملاقات كند .\r\nم . كلم محبت كرده به هتل آمد و مرا با خود به اقامتگاه ژنرال برد . در آنجا توانستم چند ساعتى را به بحث و گفتگو با وى بگذرانم .\r\nصبح روز بعد به سوى مرز ايران به راه افتادم . رضا بيك غلام را از مشهد فرستاده بودند تا با من ديدن كند . او قبلا ترتيبات تهيهء يك كالسكه كوچك چهار اسبه را از نوع ويكتوريا داده بود . چمدان‌ها و لوازم من در عقب كالسكه قرار مىگرفت و خود وى در جلو نشسته و اسبها را هدايت مىكرد . در عرض شش ساعت 32 ميل را تا كاروانسراى شمخال « 3 » را طى كرديم . در گودان « 4 » پست مرزى روس به چند مأمور گمرك اين كشور برخوردم كه خيلى مؤدبانه رفتار كرده و اجازهء خروج چمدان‌ها و آنچه را كه همراه داشتم صادر نمودند .\r\n\r\n\r\n","description":"","footnote":"\r\n( 1 ) -  M . Klem  .\r\n( 2 ) - آلكسى نيكلا يويج كورو پاتكين ( 1925 - 1845 م . ) ، وى فرمانده نيروى منچورى در جنگ سالهاى ( 1905 - 1904 م . ) بين روسيه و ژاپون بود . ص 1621 ، فرهنگ فارسى معين ، بخش اعلام .\r\n( 3 ) - شمخال دهى از دهستان اوغاز شهرستان قوچان است . فرهنگ آباديهاى كشور جلد 21 .\r\n( 4 ) - در محل هودان گفته مىشود .\r\n","page_name":" 267 ","page_number":283},
  {"content":"\r\n\r\nاين پست گمرك بسيار كوچك و جمع و جور بود و در آن غير از دو يا سه بناى كوتاه چيز ديگرى به چشم نمىخورد و سربازان معدودى نيز به مرزبانى مشغول بودند .\r\nدر اينجا با سروان بوم‌گارتن « 1 » فرستادهء مخصوص ژنرال كوروپاتكين كه براى ملاقات با آقاى نى الياس مأمور شده بود ديدار كردم . نى الياس بعد از ورود من به مشهد دورهء مأموريتش به پايان مىرسيد و براى بازگشت مهيا مىشد . روز بعد سروان و مأموران گمرك پيش آمده و شام را با ما صرف كردند .\r\nاختلاف بين هزينهء سفر در روسيه و ايران در اينجا به خوبى احساس مىگرديد . تا آنجا كه من مىدانم روسيه براى مسافرت ارزان‌ترين كشور دنياست . بهاى بليط قطار من از كراسنوودسك تا عشق‌آباد مسافتى برابر با 340 ميل فقط 8 روبل شد و كل سفرم از لندن به عشق‌آباد كه تقريبا 3850 ميل مىشد به انضمام دو شب را كه در هتل گذراندم و همچنين 8 پوندى را كه براى بار همراهم پرداختم در مجموع 33 پوند هزينه برداشت . حال آنكه در ايران وضع اينطور نبود . كرايهء يك كالسكه براى خود و يك فرقون يا واگن براى خدمتكاران و باروبنهء همراهم در 132 ميل باقيمانده از عشق‌آباد به مشهد 9 پوند برايم تمام شد .\r\nدر شمخال آقاى الياس ، ملابخش و چند نفر ديگر كه از مشهد آنها را مىشناختم در انتظار ورودم بودند . در اينجا با آقاى الياس كه عازم انگلستان بود خداحافظى كردم .\r\nسروان بوم‌گارتن با محبت و احترام بسيار ايشان را در عبور از سرزمين‌هاى ماوراء خزر و سوار شدن به كشتى در كراسنوودسك همراهى نمود . بدرقه‌اى بسيار عالى از آقاى الياس شد كه بهتر از آن امكان نداشت . شمخال از يك كاروانسراى بزرگ و مربع‌شكل كه دورتادور قسمت درونى آن را اتاقك‌هاى كوچكى با سقف گنبدى فرا گرفته بود ، و در انتهاى آن نيز يك اصطبل قرار داشت تشكيل مىشد . در اين اتاق‌ها به غير از يك چارديوارى و سقفى كه همانند سايبانى مسافر را محفوظ مىداشت چيز ديگرى نبود .\r\nوسائل خواب ، ميز ، صندلى ، لوازم آشپزى و غيره را بايد مسافر با خود مىآورد و يا مانند من كسى از قبل آن را برايش مهيا مىساخت .\r\nبعد از آنكه آقاى الياس را بدرقه كرديم ، من و ملابخش به سمت امام‌قلى « 2 » روان شديم . بعد از پيمودن 24 ميل ديگر به قوچان وارد شديم . قوچان ديگر آن شهرى نبود كه بلافاصله بعد از زلزله در سال 1894 م . ديده بودم . در 8 ميلى شرق اين شهر و در محلى بنام هىهى ، قوچان نو بنا شده بود . ديوارها و خيابان‌هاى جديدى كشيده شده و تعداد زيادى بنا\r\n\r\n\r\n","description":"","footnote":"\r\n( 1 ) -  Captain Boamgarten  .\r\n( 2 ) - امام قلى ، دهى از دهستان دولت‌خانه شهرستان قوچان است . فرهنگ آباديهاى كشور . جلد 21 .\r\n","page_name":" 268 ","page_number":284},
  {"content":"\r\n\r\nنيز در دست ساختمان بود . تجار ، نزديكان و خدمتكاران رئيس ، افرادى كه درآمدشان بستگى به عبور مسافرين از شهرشان داشت ، همه بدنبال مستقر شدن و سكنى گرفتن در شهر جديد بودند . فقط صاحبان تاكستان‌ها و باغ‌ها با كوچ كردن به شهر جديد مخالفت مىورزيدند و با وجود خطر احتمالى بروز زلزله‌هاى ديگر ترجيح مىدادند در نزديكى زمين‌هاشان همچنان باقى بمانند .\r\nجاده‌اى كه از عشق‌آباد به مشهد كشيده شده است عليرغم آنچه كه ممكن است به نظر برسد شوسه نيست . روسها چهار يا پنج ميل اول بيرون از عشق‌آباد را شن‌پاشى كرده‌اند ، اما از اين حد به بعد اصلا پوششى روى جاده وجود ندارد . قسمتى از راه كه از كوهستان‌هاى بين عشق‌آباد تا قوچان عبور مىكند ، بخصوص در دامنه‌هاى تپه‌ها به صورت مارپيچ كشيده شده است . از آنجا كه بستر جاده بيشتر از سنگ است ، نياز شديدى هم به روكش آن نيست .\r\nكناره‌هاى اين راه فاقد نرده و يا ديواره است و در بعضى از نقاط راه به حدى باريك است كه به راحتى نمىتوان دو درشكه را از كنار يكديگر عبور داد . پيچ‌هاى اين راه نيز بسيار تيز و فاقد نرده است . بيشتر اين راه بطور كلى يا سرازيرى است و يا سربالايى .\r\nاز شمخال تا امام قلى ابتدا يك سربالايى ملايم و طولانى است ، بعد بلافاصله يك شيب تند آغاز مىگردد . از چند پيچ كوتاه و تعدادى گوشهء تيز عبور كرديم تا به دره‌اى در محلى بنام دوربادام « 1 » رسيديم . در اينجا صخره‌ها را شكافته و راه باريكى را كه فقط يك درشكه مىتوانست از آن عبور كند ايجاد كرده بودند .\r\nاز امامقلى تا قوچان ابتدا كمى سربالايى پيموديم و سپس اسبهايمان در حالى كه يورتمه مىرفتند سرازيرى طولانى و ملايمى را پشت‌سر گذاشتند . خوش‌وقتى ما در اين بود كه قبل از شروع برف‌هاى سنگين زمستانى و در موقعى كه زمين فقط يخ‌زده بود از اين راه عبور مىكرديم . كمى بعد شنيدم كه تعدادى از مسافران ايرانى در همين راه پشت برف براى دو هفته متوقف شده بودند و نه راه پيش داشتند و نه راه پس . در اواخر ماه مارس برف سنگين تقريبا راه را مسدود و غيرقابل عبور مىساخت و در اين هنگام دكتر دوك از اين مسير در حال گذر بود و پشت برف گير كرد و بعد از آنكه دو روز را در اينجا مىماند به سختى توانست به راه خود ادامه داده و به مقصد برسد . گارىها در صورتى كه بار خيلى سنگين داشته باشند به احتمال قوى در اين راه گير كرده و عبورشان با مشكل مواجه خواهد\r\n\r\n\r\n","description":"","footnote":"\r\n( 1 ) - دوربادام دهى از دهستان مزرج شهرستان قوچان است . فرهنگ آباديهاى كشور جلد 21 .\r\n","page_name":" 269 ","page_number":285},
  {"content":"\r\n\r\nبود . اين مطالب را در اينجا متذكر مىشوم تا نشان دهم كه سفر كردن در اين راه در طول ماه‌هاى زمستان كار بسيار سخت و پرخطر است .\r\nمعمولا در تمام دنيا ، خدمتكاران يكى از بىدقت‌ترين طبقات جامعه هستند . اما از لحاظ عدم مراقبت از خود و بىتوجهى آن هم در هنگام گذر از كشورهاى ديگر شايد خدمتكاران هندى بدتر از همه باشند . بسيارى از ما مىتوانيم به ياد بياوريم كه چگونه آنها در ضمن خدمت در سرحدات و يا در افغانستان به خاطر بىدقتى جان خود را از دست مىدادند . آشپز هندى كه در اين سفر همراه داشتيم نمونهء خوبى در تأييد اين امر بود . به او يك پوستين داده بوديم تا خود را گرم نگاه داشته و از سرما در امان باشد . اما بجاى اينكه او مانند همه پوستين را بپوشد ، به دقت آن را تا كرده و در واگنى كه جلوتر از ما روان شده بود گذاشته بود . سپس تمامى روز را در سرما و جايگاه درشكه‌چى قرار گرفت . او سرماى سختى خورد و به سرعت سرفه‌اش شديدتر شد و مدت زمان زيادى طول كشيد تا توانست بار ديگر بهبودى خود را بازيابد .\r\nدر قوچان شب را درون كاروانسرايى كه بتازگ بنا شده بود ، گذرانديم . روز بعد ، صبح زود بيدار شده و سفر خود را در مسيرى به طول 24 ميل در راهى صعب العبور كه اگر باران مىآمد عبور از آن غيرممكن مىگرديد به جانب مقصودآباد « 1 » آغاز كرديم . زمين در طول اين مسير از خاكى نرم و سست پوشيده شده بود و دشوارى عبور از آن در فصل‌هاى زمستان و بهار مرا به ياد راههاى پوشيده از خاك سياه در هندوستان مركزى مىانداخت كه در فصل بارندگى عبور از آنها امكان‌پذير نبود . عمق گل شايد به 30 سانتيمتر مىرسيد . اما خوش‌وقتى ما در اين بود كه هوا خوب بود ، و زمين نيز يخ ، ده بود و ما مىتوانستم روى آن راه برويم بدون آنكه در آن فرو رويم و يا پايمان در آن فرو رود .\r\nروز بعد هوا لطيف‌تر و بهتر بود و ما موفق شديم در عرض سه ساعت مسافت 20 ميل تا چناران « 2 » را طى كنيم . بخاطر آنكه پل موجود در سر راه ما شكسته بود ، مجبور شديم تا مسير خود را دور زده و به دهكدهء سيدآباد « 3 » برويم . مىگويند كه هروقت اين پل تعمير مىگردد . بقالى كه در سيدآباد كسب و كار دارد ، عمدا آن را خراب مىكند ، تا از اين رهگذر مسافران بيشترى از دهكدهء وى عبور كرده و او بتواند اجناس بيشترى را بفروشد .\r\nچناران به كردهاى زعفرانلو تعلق دارد و زمانى از اهميت خاصى برخوردار بوده\r\n\r\n\r\n","description":"","footnote":"\r\n( 1 ) - مقصودآباد دهى از دهستان جعفرآباد عليا شهرستان قوچان است . فرهنگ آباديهاى كشور جلد 21 .\r\n( 2 ) - چناران يكى از بخش‌هاى شهرستان مشهد است .\r\n( 3 ) - سيدآباد دهى از دهستان جعفرآباد عليا شهرستان قوچان است . فرهنگ آباديهاى كشور جلد 21 .\r\n","page_name":" 270 ","page_number":286},
  {"content":"\r\n\r\nاست . در زمان سلطنت فتحعلى شاه چناران تحت حكومت ممش خان « 1 » توانست موقعيت مهم كسب نمايد . ممش خان از يك سركردهء معمولى توانسب به حد يك حاكم خودمختار و مستقل ارتقاء يابد . در آنموقع طايقهء وى سرزمينى را كه در طول دره‌اى از بالا به قوچان و از پايين تا گناباد در 20 ميلى مشهد كشيده شده بود در اختيار داشت .\r\nبعد از فوت ممش خان خانوادهء وى نيز كم‌كم نفوذ خود را از دست دادند و پسران و نوه‌هاى وى نيز كنار گذاشته شدند و بخشى از قلمرو وى بدست خوانين قوچان و رادكان افتاد . آخرين ذكرى از اين خانواده كه من به آن برخوردم مربوط به حسن خان چنارانى « 2 » مىشود كه در سال 1847 م . در طول قيام سالار به مشهد حمله كرد كه در جريان آن نيز به قتل رسيد . كردهاى چناران در حال حاضر بالغ بر 800 خانوار هستند كه تحت سرپرستى رؤسايى چند و در تيره‌هاى مختلف به سر مىبرند و فاقد يك سرپرست يا رئيس پرقدرتند .\r\nاز چناران كه خارج شديم . 28 ميل راه پيموديم تا به كاظم‌آباد « 3 » رسيديم . در اينجا پيكى از مشهد رسيد و برنامهء استقبال رسمى را كه قرار بود فردا صبح بخاطر ورود ما برگزار شود به دستم داد . برنامه‌اى كه در نظر گرفته شده بود درست همانند برنامه‌اى بود كه در سپتامبر 1893 م . هنگام ورودم به مشهد شاهد آن بودم .\r\nاولين محمولهء پستى در 6 يا 8 ميلى شمال قوچان توسط پيك تركمن ما به دستم رسيد و اين نشانهء ديگرى بود از لياقت تركمن‌ها در انجام وظائف محوله به آنها . او كه هنگام غروب مشهد را ترك گفته بود . بعد از پيمودن 84 ميل بدون وقفه ، شب روز بعد موفق شده بود خود را به قوچان برساند و بعد از يك استراحت كوتاه اسبش را آماده ساخته و بدنبال من روان شود . پس از آنكه مرا يافت همراهم به قوچان\r\n\r\n\r\n","description":"","footnote":"\r\n( 1 ) - ممش خان كرد زعفرانلو از سركردگان خراسان و خوانين مقتدر طايفهء زعفرانلو كه چند سالى حكمران چناران بود . در سال 1210 قمرى كه آقا محمد خان قاجار به طرف خراسان عزيمت نمود و به مشهد وارد شد ، ممش خان از وى اطاعت كرد . لكن پس از كشته شدن آقا محمد خان ، مانند ساير امراء و بزرگان خراسان نسبت به جانشين وى ( فتحعلى شاه ) نافرمانى كرده و گاهى طرف نادر ميرزا پسر شاهرخ شاه افشار را مىگرفت . براى اطلاع بيشتر به جلد چهارم شرح‌حال رجال ايران تأليف مهدى بامداد مراجعه شود .\r\n( 2 ) - حسن خان چنارانى از بزرگان و رؤساى ناحيهء چناران ، خراسان بود و چون در طغيان حسن خان سالار در 1266 - 1263 ه . ق . بر عليه دولت مركزى با وى موافقت نكرد و از هواخواهان دولت بود ، از اين جهت از طرف سالار كشته شد . ص 325 جلد اول شرح‌حال رجال ايران تأليف مهدى بامداد .\r\n( 3 ) - كاظم‌آباد دهى از دهستان تبادكان شهرستان مشهد است . فرهنگ جفرافيائى كشور جلد 21 .\r\n","page_name":" 271 ","page_number":287},
  {"content":"\r\n\r\nبازگشت و بعد از آنكه چند ساعتى اسبش را استراحت داد بعد از ظهر همراه با آنچه من به او سپرده بودم به جانب مشهد روان شد . بدين‌ترتيب او مسافتى برابر با 184 ميل را در مدت سه روز و با همان اسب مىپيمود بدون اينكه اصلا احساس ناراحتى و خستگى كند .\r\nجالب اينجا بود كه اين پيك هرچند به ظاهر همانند تركمن‌ها لباس پوشيده بود ، اما در واقع ايرانى بود . تركمن‌هاى ساريك هنگامى كه پسربچه‌اى بيش نبود او را دزديده و همراه خود به پنج‌ده مىبرند . در آنجا او در بين تركمن‌ها رشد كرده و خلق و خوى آنان را پيدا كرده بود . زمانى كه هيأت رسيدگى به اختلافات مرزى افغانستان به رياست سر پيتر لمسدن « 1 » در سال 1884 م . به پنج‌ده مىرسد . او به عنوان پيك به استخدام آنها درمىآيد و از آن روز تاكنون در خدمت انگليسىها باقى مانده است . در بازگشت به ايران او به ده خود واقع در نزديكى تربت حيدريه رفت و در آنجا از روى علائمى كه روى بدن داشت شناخته شد . اهالى دهكده او را زن دادند و سعى كردند تا او را به ماندن ترغيب كنند . اما او قبول نكرد و ترجيح داد تا در خدمت انگليسىها و در محل كنسولگرى اين كشور باقى بماند .\r\nتركمن‌ها معمولا براى سربازى مناسب نسيتند . در زد و خوردها و تهاجم‌هاى گذشته شهامت زيادى از خود نشان نداده‌اند و برعكس هرگاه كه با مقاومتى روبرو شده‌اند كوتاه آمده و اقدام به بازگشت كرده‌اند . هرچند كه سوارهاى خوبى هستند و در اين خصوص از مهارت زيادى برخوردارند ، اما فكر نمىكنم بتوان آنها را به عنوان سواره‌نظام دائمى به كار گرفت . به نظر مىرسيد كه روسها نيز اين مطلب را درك كرده و هرگز سعى نكرده‌اند تا آنها را براى اين منظور به كار بگيرند . تركمن‌ها مردمى چالاك ، مطيع و بىتوقع هستند ، چيزى كه در بين مردمى كه زندگى مىكنند بسيار كم يافت مىشود . به كار سخت عادت كرده‌اند و مسافت زياد براى آنها مطرح نيست و قادرند وظايف خود را حتى در شرايطى ناخوشايند نيز به نحو احسن انجام دهند . برخورد با آنها بسيار آسان است و در مجموع براى انجام امور خرده‌كارى مىتوان به بهترين نحو از آنها استفاده كرد .\r\nبخارايىها در شمال و ايرانيان در جنوب هيچيك به اندازهء تركمن‌ها نسبت به صاحبان كار و بزرگان خود مطيع نيستند و وظايف خود را با جديّت انجام نمىدهند .\r\nاگر تركمن بگويد كه كارى را انجام خواهد داد . مىتوان مطمئن بود كه چنين خواهد كرد . حال آنكه در رابطه با ايرانيها عكس اين مطلب صادق است . اينان هزار عذر و بهانه پيش مىكشند تا از انجام كارى سر باز زنند . استعداد فكر ايرانى در تراشيدن عذر و بهانه براى انجام ندادن امور واقعا خارق العاده و تحسين‌انگيز است .\r\n\r\n\r\n","description":"","footnote":"\r\n( 1 ) -  Sir Peter . Lumsden  .\r\n","page_name":" 272 ","page_number":288},
  {"content":"\r\n\r\nصبح روز 23 نوامبر 1897 م . با پيمودن 12 ميل باقيمانده ، در حالى كه لباس كامل نظامى به تن داشتم به مشهد وارد شدم . هوا سرد بود و لباس من اصلا براى فصل زمستان در مناطق آسياى مركزى مناسب نبود . اصولا لباس‌هاى نظامى انگليسى براى چنين آب و هوايى تهيه نشده است .\r\nچادرهاى مخصوص برگزارى مراسم استقبال در كنار جاده در يك ميلى شهر برپا بود و هيأت ايرانى نيز در انتظار بسر مىبردند . اعضاى كنسولگرى در راه به ما خوشامد گفتند . در چادر مخصوص استقبال علاوه بر هيأت ايرانى ، چند تن از عوامل هندى انگليسى كه در مشهد سكونت داشتند و همچنين چند تاجر از پيشاور بنام‌هاى درا اسماعيل خان « 1 » و پشين « 2 » و نيز رابين « 3 » يهودى پير كه در اينجا او را حاجى عبد الرحمن جديدى يا تازه‌مسلمان مىخواندند ديده مىشدند . رابين از حقوق‌بگيران قديمى انگليس به شمار مىرفت كه از زمان اولين جنگ افغان به انجام وظيفه اشتغال داشته بود . در آن روزها پدرش نيز براى انگليسىها خدمت مىكرد .\r\nتاجرها حرف‌هاى زيادى براى گفتن داشتند ، آنها از وضعيت موجود رضايت چندانى نداشتند . مىگفتند كه مقررات اخير گمركى كه روسها وضع كرده‌اند به كلى كار و كسب آنها را تخته كرده است . روسها ورود كالاهاى انگليسى را قدغن كرده بودند و فقط اجازه مىدادند تا چيت ، چاى ، نيل به سرزمين‌شان وارد شود ، آن هم با آنچنان حقوق گمركى بالايى ، كه سودى را عايد ايشان نمىساخت . بطور كلى تاجرها وضع خوبى نداشتند و بازارشان كساد بود .\r\nبعد از صرف چاى و شيرينى با هيأت ايرانى ، همگى بر اسبها سوار شده و داخل شهر تا محل كنسولگرى بريتانيا پيش رانديم . ابتدا سواران ايرانى كه كت‌هاى بلند و قرمز قزاق‌ها را بر تن داشتند ، سپس ايرانىهاى ديگرى كه بر اسب سوار بودند ، بدنبال آنها پيك‌ها و افراد تركمن به تعاقب آنها تعدادى سواره‌نظام و تنى چند غيرنظامى هندى در پشت سرما به حركت درآمدند . نزديك به 20 نفر از فراشهاى والى و دسته‌اى از سربازان هنگ پيادهء ايران نيز در دو طرف ما آرام حركت مىكردند .\r\nآنچه كه بيش از همه نامنظم به نظر مىرسيد ، پاره بودن لباس‌هاى سربازان\r\n\r\n\r\n","description":"","footnote":"\r\n( 1 ) - در ايادرى ناحيه‌ايست در شمال هند .  Dera Ismailkhan \r\n( 2 ) -  Peshin  .\r\n( 3 ) -  Reuben  .\r\n","page_name":" 273 ","page_number":289},
  {"content":"\r\n\r\nايرانى بود ، هرچند كه در چشم خود ايرانيها اين امر عادى بود و اصلا جلب توجه نمىكرد .\r\nلباس اينان در قسمت آرنج و نشيمنگاه بلااستثناء پاره بود و كفش‌هايشان نيز وضع بهترى نداشت . اين مسئله تنها در مورد سربازانى كه همراه ما حركت مىكردند نبود . بلكه تمام آنانى كه در نقاط مختلف شهر و بخصوص به مناسبت ورود ما در پست‌هاى مربوط به خود ايستاده بودند نيز در چنين وضعيتى قرار داشتند . بهرحال هر غاز ايرانى در چشم خود ايرانيان يك قو زيباست . به همين علت نيز كمى پارگى لباس سربازان در چشمانشان آن‌چنان خود را نشان نمىداد و توجهى هم نمىكردند .\r\nدر محل كنسولگرى از هيأت ايرانى با چاى و قليان پذيرايى شد و بعد از اينكه خداحافظى و ما را ترك كردند ، يك مهندس ايرانى كه در تهران تحصيل كرده بود و به زبان انگليسى نيز آشنايى داشت همراه با سينىهايى از شيرينى از راه رسيد تا به نيابت از طرف والى از ما احوالپرسى كند .\r\nدر طول اين مدت كه من در مشهد نبودم . مؤيد الدوله نيز جاى خود را به آصف الدوله « 1 » داده بود . وى در لباس تمام‌رسمى با ستاره و حمايل ، در حالى كه تمثال جواهرنشان شاه را بر گردن آويخته بود ما را به حضور پذيرفت و به موقع نيز به بازديد ما آمد . او رئيس ايل شاهسون بود . اينان مردمى ترك هستند كه در تهران ، قزوين و زنجان پراكنده‌اند . پدر وى شهاب الملك در 1874 - 1873 م . والى خراسان بود . اما به دلائلى مدتى بعد به تهران فراخوانده شد و طولى نكشيد كه درگذشت . پس از وى پسر بزرگش رياست را بدست گرفت و عنوان شهاب الملك را از آن خود ساخت . او كه مدتى حكومت مازندران ، كرمان و عربستان ايران را عهده‌دار بود ، در سال 1895 م . به ايالت خراسان فرستاده شد و لقب آصف الدوله را از شاه دريافت نمود .\r\nبرايم جالب بود كه همقطار روسى خود ، م . ولاسوف را دوباره مىديدم . هنوز مدت زمان زيادى نگذشته بود كه بار ديگر خود را مرهون مهمان‌نوازىها و پذيرايىهاى گرم وى مىيافتم .\r\n\r\n\r\n","description":"","footnote":"\r\n( 1 ) - حاج غلامرضا خان ، ( شهاب الملك - آصف الدوله ) پسر حسين خان نظام الدوله شاهسون اينانلو است . چون پدرش حسين خان شهاب الملك در اواسط سلطنت ناصر الدين شاه ( از 1285 تا 1289 قمرى ) رئيس توپخانه بود ، او هم از آغاز جوانى وارد خدمت نظام شد و در سال 1300 ه . ق از افسران ارشد و سرتيپ اول توپخانه شد . مدتى حكومت كرمان و بلوچستان و سپس كرمانشاه و مازندران را داشته است . بعدها از ناصر الدين شاه لقب آصف الدوله را گرفته و به ايالت خراسان منصوب ميگردد . براى اطلاع بيشتر از شرح و احوالش به ص 15 و 16 جلد سوم شرح‌حال رجال ايران ، تأليف مهدى بامداد مراجعه شود .\r\n","page_name":" 274 ","page_number":290},
  {"content":"\r\n\r\nاولين جشنى كه بعد از ورودم بايد در آن شركت مىكردم . جشن بزرگداشت روز نامگذارى تزار در دسامبر بود كه با روز تولد ملكه در كشور ما مطابقت داشت . تا آنجا كه مىدانم خود روز تولد در روسيه جشن گرفته نمىشود و آنچه بزرگ‌داشت مىدانند روز نامگذارى است . كليساى روسيه فقط نام اولياء الله را براى نامگذارى اجازه مىدهد .\r\nم . ولاسوف پيش از ظهر يك پذيرايى رسمى برپا نمود و در حالى كه لباس تمام رسمى به تن داشت به ما خوشامد گفت . افسران روس معمولا خيلى خوب به سر و وضع خود مىرسند و فرستادگان سياسى و وابسته‌هاى كنسولى حتى در بعضى اوقات پا را از حد معمول نيز فراتر مىنهند . در روسيه امور سياسى و كنسولى همانند كشور ما در دو شاخهء مجزا و مستقل از يكديگر انجام نمىشود . بلكه كلا يك امر واحد محسوب مىشود .\r\nدر روسيه امور مربوط به كنسولگرىها و سياست‌هاى شرق در مقايسه با غرب خيلى بيشتر مورد توجه بوده و اهميت داده مىشود . مأموران سياسى اين كشور كه بايد در شرق به خدمت بپردازند آموزش و دوره‌هاى خاص مىبينند . مأمور سياسى روس در كشورهاى غربى به هيچوجه در مقابل كسى كه همين عنوان را در سرزمين‌هاى شرقى دارد درخور مقايسه نيست و اين درست عكس آن چيزى است كه در بريتانيا در مد نظر است .\r\nعنوان يك سركنسول در روسيه برابر با يك سرلشكر است و لباس نظامى مخصوص را كه شلوار آن سفيد است بر تن مىكند . در روسيه تمام پست‌ها و مقام‌ها حتى آندسته كه دولتى و غيرنظامى است با درجات و عنوان‌هاى نظامى اين كشور مشخص مىگردد . ظاهرا در اين كشور تعلقات خانوادگى ، نجيب‌زادگى و اشراف‌زادگى به آن صورت كه بين ما رواج دارد مرسوم نيست . هر شخصى بنا به اينكه در چه موقعيتى از رده‌بندىهاى دولتى قرار دارد به پست و مأموريتى گماشته مىشود و در اين خصوص روش آنها بسيار به سلسلهء مراتب و مشاغل كه در هندوستان معمول است نزديك است و با آنچه در كشور ما مورد قبول است بسيار متفاوت است .\r\nپذيرايى م . ولاسوف در پيش از ظهر ، با برگزارى مهمانى شامى در غروب همان روز دنبال شد . بر سر ميز شام ، والى در سمت راست م . ولاسوف و من و در سمت چپ وى و كارگزار در مقابلم نشسته بود . سپس وزير ، فرماندهء كل توپخانه ، سرتيپ تلگراف ، اعضاى كنسولگرى روس ، اعضاى بانك شاهى در مشهد ، مشاور من ملابخش ، كارمند تلگراف‌خانهء روس با لباسى مناسب و با جلوه ، قرار گرفت . به نظر مىرسيد كه او نيز همانند ساير همقطاران خود در ايران عنوان نظامى بالائى داشته باشد .\r\nابتدا والى براى سلامتى تزار دعا كرد و بدنبال وى م . ولاسوف سلامتى مدام شاه ايران و همچنين ملكهء انگلستان و امپراتور هندوستان را آرزو نمود . باغ كنسولگرى با نحو\r\n\r\n","description":"","footnote":"","page_name":" 275 ","page_number":291},
  {"content":"\r\n\r\nزيبايى چراغان شده بود و ما شب خوبى را گذرانديم .\r\nبعد از اين بزرگداشت ، نوبت به كريسمس در مشهد رسيد . بدين‌ترتيب ما دوباره جشن مىگرفتيم . دو كريسمس و دو روز سال نو . يكى براساس آنچه خود قبول داشتيم و ديگرى مطابق آنچه كه در بين روسها معمول بود .\r\nبه نظر مىرسيد كه سال نو ، از آن سال‌هاى سرد باشد . دماسنج به نزديكىهاى صفر رسيده بود و ما نيز يك زندگى آرام زمستانى را آغاز كرديم . بطور معمول همراه با خدمتكارانم صبح‌ها به اطراف مشهد مىرفتم . در مشهد براى شكار و تفريح جاى خوب و مناسبى وجود نداشت و پرندهء زيادى براى زدن نبود . اسفرودها قبل از آنكه سرما حقيقتا آغاز گردد به سوى مناطق گرم جنوب روان شده بودند و تا نزديكهاى سال نو 21 ، مارس به اين ناحيه باز نمىگشتند . تعدادى كبك و همينطور نيز كبك‌هاى كوچك كوهستانى كه به آنها تيهو مىگفتند در تپه‌هاى اطراف يافت مىشد . اينكه چگونه نسل اين پرنده‌ها در منطقه از بين نرفته و هنوز مىشد به آنها برخورد ، بسيار عجيب بود . در زمستان بازار مشهد از اين پرنده پر بود . ظاهرا وقتى برف آنها را از تپه‌ها به پايين مىراند ، در دسته‌هايى چندصدتايى بدام مىافتادند . اين پرنده‌ها در تابستان هم به حال خود رها نمىشدند . بلكه شكارچىها به روشى كه در سيستان هم معمول بود و به ذكر آن پرداختم از پشت پرده‌اى به آنها نزديك شده و آنها را هدف قرار مىدهند .\r\nشكارچى در حالى كه پرده‌اى از پارچه‌اى به رنگ زرد و كثيف به ابعاد يك متر و 80 سانتيمتر در يك متر 20 سانتيمتر پيش روى دارد ، سعى مىكند به محل اجتماع پرندگان نزديك شود . روى پرده رنگهاى ديگرى نيز لكه‌لكه به چشم مىخورد و دو چوب از پشت همانند بادبادكى آن را در وضعيت ثابت نگه مىدارد . شكارچى ابتدا پرده را باز كرده و آن را پهن مىكند و سپس اين دو چوب را در پشت آن بطور ضربدرى در گوشه‌ها محكم مىكند . درست بالاى نقطهء تقاطع اين دو چوب سوراخى به اندازهء يك توپ كوچك وجود دارد كه لولهء تفنگ مىتواند از آن خارج گردد . بالاى آن دو سوراخ ديگر تعبيه شده است كه شكارچى با نهادن چشم‌هاى خود بر آنها مىتواند آنطرف پرده را زير نظر داشته باشد .\r\nشكارچى در حالى كه اين پرده را جلوى روى خود داشته و از جاهاى چشم آن بدانسو مىنگرد به سمت پرنده‌ها پيش مىرود . پرنده‌ها هم به دليلى كه شايد فقط براى خودشان روشن باشد به طرف اين پرده جذب شده و به آن نزديك مىشوند تا در چند مترى شكارچى قرار مىگيرند . آنها معمولا چندتايى با هم به پرده نزديك مىشوند ، و شكارچى نيز با شليك تفنگ خود از محل مخصوصى كه روى پرده براى آن تعبيه شده است پرنده‌ها را شكار مىكند .\r\n\r\n","description":"","footnote":"","page_name":" 276 ","page_number":292},
  {"content":"\r\n\r\nدوك مىگفت كه كبك‌هاى سياه مانند كبك‌هاى پاقرمز رفتار نمىكنند و او زمانى كه بر كشتى سوار بوده و بر روى رود دجله « 1 » مىرفته ناظر آن بوده است . او مردى را ديده بود كه در حالى كه پرده‌اى پيش روى داشت بجلو مىخزيد . ناگهان يك كبك سياه در حالى كه گردن كشيده و بالهاى خود را تندتند به هم مىزد ، در چند حركت كوتاه و سريع خود را به پرده رساند وقتى كه خوب نزديك شد ، صداى گلوله‌اى به گوش رسيد و پرنده سياه در كنار ساحل نقش بر زمين گرديد .\r\nحالا چه چيزى كنجكاوى يا خشم اين پرندگان را برانگيخته و آنها را واميدارد به اين پرده نزديك شوند معلوم نيست . اما ظاهرا بلدرچين هرچند كه به اندازهء كبك سياه به اين پرده جلب نمىشود ، اما همانند تيهو يا سىسى « 2 » قربانى آن مىشود .\r\nدر مشهد تفنگ بسيار فراوان است و به قيمت 2 يا 3 تومان ( 8 تا 12 شيلينگ ) خريد و فروش مىشود . تعداد شكارچيان منطقه و قوش‌هاى آن نيز از حساب و شماره خارج است . با اين حال جالب است كه هنوز پرنده‌اى به چشم مىخورد .\r\nدر اطراف كشف‌رود واقع در 5 ميلى شمال مشهد چند تايى اردك و مرغابى يافت مىشد . اما همين كه هوا سردتر شد ، دسته‌هاى بزرگ هوبره‌هاى اروپايى از راه رسيدند . از آنجا كه شكارچىهاى محلى مدام به طرف آنها تيزاندازى مىكردند بسيار وحشى شده بودند و اصلا نزديك شدن به آنها در فضاى باز امكان‌پذير نبود ، اما افراد آنقدر ماهر شده بودند كه مىتوانستند آنها را به طرف من برانند . در حالى كه در چاله‌اى در زمين كمين گرفته بودم اين مرغان از روى سرم مىگذشتند و به سمت آنان شليك مىكردم .\r\nاولين هوبره‌اى كه زدم 5 / 17 پوند « 3 » وزن داشت ، بعدى 15 پوند ، و كوچك‌ترين آنها نيز 11 پوند بود . آنها خيلى پرگوشت بودند و از خوردنشان بسيار لذت برديم .\r\nدر اولين روزهاى ماه مارس 1897 م . زمانى كه مىرفت تا فصل بهار آغاز گردد ، روسيه به بهانهء حفاظت از مرز خود با ايران بخاطر طاعونى كه در بمبئى بروز كرده بود ، تعداد زيادى افسر ، قزاق و دكتر را روانهء مرزهاى خود با ايران نمود . در بلوچستان ، افغانستان و ايران موردى از طاعون ديده نشده بود . با اين‌حال دولت روسيه 150 تن از قزاق‌هاى خود را به ايران فرستاده و در مرز ايران و افغانستان از ذو الفقار به طرف جنوب تا هشتادان مستقر نمود و تعداد زيادى دكتر را نيز در كاريز « 4 » و تربت‌حيدريه جاى داد در اين حال تمامى\r\n\r\n\r\n","description":"","footnote":"\r\n( 1 ) -  Tigris  .\r\n( 2 ) -  Sisi  .\r\n( 3 ) - هر پوند تقريبا معادل 454 گرم است .\r\n( 4 ) - دهى است از دهستان باخزر ، بخش طيبات ، شهرستان مشهد .\r\n","page_name":" 277 ","page_number":293},
  {"content":"\r\n\r\nرفت‌وآمدهاى بين ايران و افغانستان يا بلوچستان را ممنوع اعلام كرد . نه تنها هيچيك از اهالى افغانستان اجازه نداشتند به ايران وارد شوند ، بلكه هركس هم كه در ايران بود اجازه نداشت به سرزمين خود بازگردد . تمامى راه‌ها بسته شده و تجارت بين دو كشور به حالت تعطيل درآمد .\r\nاين امر باعث بروز نارضايتى در سطح وسيعى در مشهد گرديد . مردم اين شهر از قديم الايام روابط تجارى پابرجايى با هرات داشتند و بسيارى از لوازم زندگى خود را از اين طريق تأمين مىكردند . بستن اين راه باعث گرديد تا بهاى اين ملزومات نيز به نحو قابل ملاحظه‌اى افزايش يابد .\r\nاين مقررات به نحوى خشك و بدون استثناء رعايت مىشد ، حتى بستهء پستى من نيز كه از كويته و از طريق قندهار و هرات به مشهد مىآمد توقيف گرديد و بعد از آنكه آن را گشوده و تمامى نامه‌ها را يك‌به‌يك ضدعفونى نمودند اجازهء عبور آن را از مرز صادر كردند و اين بسيار مسخره بود . زيرا اين بسته فقط از كويته به بعد مدت سه هفته را در راه بود ، حال آنكه زمان لازم براى انجام قرنطينه ده روز است .\r\nنتيجه بستن مرزها به بهانهء شيوع طاعون اين بود كه تجارت از انگليس از طريق هندوستان با مشهد براى مدت زمانى كاملا قطع شد و تجارت افغانستان با ايران جاى خود را به تجارت اين كشور با روسيه از طريق پنج ده داد . بدين‌ترتيب بسيارى از تجار مشهد ضرر كرده و ورشكست شدند و تجارت وضعى نابسامان و ناخوشايند به خود گرفت .\r\nاولين افسر روسى كه به مشهد رسيد سروان بندروف « 1 » بود . او كه اصلا بلغارى بود مىگفتند كه در ماجراى ربودن پرنس الكساندر از باتن‌برگ « 2 » دست داشته و در حال حاضر پست مهمى در ارتش روسيه دارد .\r\nاو مسئوليت حفاظت از مرز ايران و افغانستان را بر عهده گرفت و مدت يكسال در حوزهء مأموريت خود باقى ماند . قزاق‌هاى روس تحت فرماندهى وى عملا شرق خراسان را در اختيار خود گرفتند . اين افراد بعد از آنكه بريگاد قزاق‌هاى ايران ، اعزامى از تهران بدين ناحيه رسيد و تحت فرماندهى يك افسر روس به انجام وظايف مشغول شد ، مرخص گرديدند . با اين حال قزاق‌هاى ايرانى چه از لحاظ فرمانده و چه از لحاظ عملكرد در جهت سياست روسها و پياده كردن اهداف آنها پيش مىرفتند . در واقع بريگاد قزاق‌ها در تهران همانند سربازان هندى هستند كه هم‌اكنون تحت نظر ما در حيدرآباد به خدمت مشغولند .\r\n\r\n\r\n","description":"","footnote":"\r\n( 1 ) -  Benderoff  .\r\n( 2 ) -  Battenberg  .\r\n","page_name":" 278 ","page_number":294},
  {"content":"\r\n\r\nبريگاد قزاق‌هاى ايرانى كه من در مشهد ديدم ، اصلا با ديگر سپاهيان ايران قابل مقايسه نبودند . اينان به خوبى آموزش داده شده و پوشاك و دستمزد خوبى نيز دريافت مىكردند و نسبت به افسران روس كه ظاهرا موقعيت و شخصيت فعلى خود را مديون آنها بودند بسيار مطيع و حرف‌شنو بودند . اسبهاى آنها على الظاهر نمىتوانستند در كارزار مفيد واقع شوند و سفر طولانى از تهران تا مشهد باعث خستگى بيش از حد آنها شده بود . اين افراد بر آنچه كه به آنها امر شده بود گردن نهاده و از تهران به اين ديار آمده بودند ، اما به نظر نمىرسيد كه اگر كار سختى به آنها محول شود از عهدهء آن برآيند .\r\nدر 21 ماه مارس ، نوروز آغاز سال نو ايرانيان و همچنين بزرگترين و تا آنجا كه من مىدانم تنها عيد ملى اين مردم كه با مذهب اصلا رابطه و پيوندى ندارد فرارسيد . در اين روز تمام خدمتكاران و وابستگان براى عرض تبريك و سلام پيش مىآيند و انتظار دارند تا هديه يا عيدى بگيرند . در حقيقت اين كريسمس ايرانىهاست و بزرگداشت آن تا اوايل ماه آوريل به طول مىانجامد .\r\nدر روز سيزدهم نوروز ، تمامى مردم مشهد يكپارچه از شهر خارج مىشوند . در اين روز به دليلى كه چندان برايم روشن نيست به زنها اجازه نمىدهند تا از خانه‌ها خارج شوند . وقتى كه صبح زود از دروازهء سراب خارج شدم ، ديدم يك گارد در آنجا مستقر است .\r\nدليل اين امر را پرسيدم . آنها گفتند علت استقرارشان در آنجا اين است كه نگذارند زنها از شهر خارج شوند . اين دستور را روحانيان صادر كرده بودند . اينان هروقت كه قدرت كافى داشته باشند به شدت با خارج شدن زنها و شركت آنها در چنين جشن‌هايى در اين روز مخالفت مىكنند . زنها معمولا توجهى به اين امر نكرده و براى سيزده از خانه‌ها خارج مىشوند . اما در حال حاضر روحانيان قدرت بيشترى داشته و ظاهرا توانسته بودند زنها را تا حدى محدود كنند و به آنها اجازه دهند تا فقط در باغهاى درون شهر به تفريح و گردش و برگزارى مراسم خاص اين روز بپردازند . اين يك رسم بسيار پابرجا و قديمى است كه هر كس بايد خانه‌اش را ترك گفته و در اين روز بيرون و حتى الامكان به سبزه‌زارها برود ، در غير اين صورت نحسى اين روز گريبان‌گير وى خواهد شد .\r\nدر موقع بازگشت از سوارى ، ديدم صدها مرد و كودك همراه با تعداد زيادى درشكه به طرف كوه‌سنگى در خارج از شهر كه به نظر مىرسيد يكى از تفرجگاههاى بسيار مورد علاقهء مردم باشد در حركت بودند . خدمتكاران من نيز از فرط شادى تن به بازى و نمايشاتى با اسب دادند و جمعيت زيادى را گرد خود جمع كرده بودند . كم‌كم ترس برم داشت كه نكند حادثه‌اى روى دهد . خوشبختانه مسأله‌اى پيش نيامد . بعدها ، تمام تابستان هفته‌اى چند ساعت به تمرين اين حركات مشكل سوارى پرداختيم . تركمن‌ها نيز با ميل و رغبت به ما\r\n\r\n","description":"","footnote":"","page_name":" 279 ","page_number":295},
  {"content":"\r\n\r\nملحق مىشدند و تلاش‌هاى آنها گاهى به شور و هيجان بازى مىافزود ، هرچه به آنها اصرار مىكردم كه در موقع تاخت اسب از انجام حركات بسيار مشكل اجتناب كنند توجهى نمىكردند . آنها در حالى كه اسب يورتمه مىرفت ، خود نيز به هر سو در هوا مىپريدند و دست و پاهايشان را در هر سويى تكان مىدادند . تركمن‌ها هرچند سواركارهاى خوبى هستند اما در شمشيربازى علىرغم علاقهء زيادشان مهارت چندانى ندارند .\r\nفصل بهار در مشهد بسيار دل‌انگيز است . به نظر مىرسد كه تمامى منطقه شكفته مىشود و مرغان و پرندگان از هر نوع شروع به توليد مثل مىكنند . پرنده‌هايى كه ايرانيان آنها را كلاغ سبز مىنامند در دسته‌هايى چندصدتايى تمامى كناره‌هاى نهرها را در بر مىگيرند و به دنبال آنها پرندهء شاد و پرجنب و جوش سبزقبا از راه مىرسد ، كه همانند دستهء قبلى در كنارهء نهرها شروع به تخم‌گذارى مىكند . تقريبا بر كنار هر حلقه از چاهء قنات چند جفت دم‌جنبانك به چشم مىخورد . آسمان را گنجشك‌ها و پرستوها در بر مىگيرند و بلبل‌ها نغمه‌سرايى در باغ‌ها را آغاز مىكنند . زمانى درون درخت‌هايى كه در چند مترى از پلكان‌هاى ورودى جلو و در باغ كنسولگرى قرار داشت ، دو لانهء بلبل و 6 يا 7 لانهء چكاوك به چشم مىخورد .\r\nبه زودى همين كه نيمه‌هاى ماه آوريل فرا مىرسد ، سروكلهء بلدرچين‌ها نيز پيدا مىشود . اينان را با تورهايى كه در كشتزارهاى گندم مىگسترانند صيد مىكنند و سپس در بازار به بهاى هر 6 عدد يك قران مىفروشند . بلدرچين‌ها در كشتزارهاى اطراف شهر زندگى مىكنند و در اواخر ژوئيه زمانى كه محصول برداشته مىشود ، مىتوان بلدرچين‌هاى جوان را يافت و بدام انداخت . اين بلدرچين‌ها بسيار لذيذ و خوش‌خوراكند . پرندهء ديگرى كه به وفور در خراسان يافت مىشود . سار نام دارد كه به رنگ كهربايى است .\r\nكوه‌سنگى كه در جنوب غرب مشهد واقع است يكى از محل‌هاى مناسب براى زندگى اين پرندگان است . در اينجا دستجات زيادى از پرندگان در بين تخته‌سنگ‌ها و قطعات بزرگ سنگ‌هايى كه انتهاى غربى تپه را تشكيل مىدهند ، لانه ساخته و زندگى مىكنند .\r\nدر ماه ژوئن كه جوجه‌هاى جوان از تخم بدرمىآيند ، مردان و كودكان سبد بدست به جانب كوه‌سنگى روان مىشوند و آنها را بدام مىاندازند . پرندگان در حالى كه هريك علفى يا دانه‌اى را براى لانه و يا جوجهء نورسيدهء خود به منقار دارند كمى دور تر رفته و به تماشا مىايستند و شكارچيان نيز در برابر چشمان آنها بىشرمانه به جستجوى لانه‌ها و گرفتن جوجه‌ها مىپردازند .\r\nدر 24 مى ، بار ديگر تولد ملكه را با همان تشريفاتى كه در سال 1894 م . برپا\r\n\r\n","description":"","footnote":"","page_name":" 280 ","page_number":296},
  {"content":"\r\n\r\nكرده بوديم ، برگزار نموديم . مراسم قبل از ظهر آغاز گرديد و اولين كسانى كه براى عرض تهنيت به ديدار ما آمدند شوكت الدوله رئيس تيمورىها و رئيس ادارهء پست بودند ، كه هر دو در لباس تمام‌رسمى ظاهر شدند . شوكت الدوله ستاره و كمربند مخصوص امير تومانى را با خود داشت . حال آنكه رئيس پست علائم و نشانه‌هاى ميرپنجى را به خود آويخته بود . بعد از ايندو فرماندهء توپخانه با مؤتمن الشكر كه مسئوول امور مالى لشكر است وارد شدند .\r\nاو تمثالى از شاه را به دور گردن داشت . كارگزار ، سرتيپ تلگراف ، مأمور رواديد ، فرماندهء هنگ فيروزكوه ، مسئوول بهداشت و درمان ، و تنى چند از مقامات ديگر نيز به ترتيب از راه رسيدند . بعد از اين افراد كليه وابستگان هندى ، و سرانجام م . ولاسوف همراه با اعضاء كنسولگرى روس به ديدار ما آمدند .\r\nدر مهمانى شامى كه آنشب برپا بود ، 14 نفر حضور يافتند و شام شب ديگر نيز با حضور 12 نفر برگزار گرديد .\r\n26 مى ، روز تولد م . ولاسوف بود و همگى براى تفريح و شادى به مناسبت چنين روزى بيرون شديم و به دهكدهء كوچك زكريا « 1 » كه در پاى تپه‌هاى كوه‌سنگى واقع بود رفتيم . در واقع اين آخرين جشنى بود كه ما و ولاسوف در آن شركت داشتيم . زيرا چندى نگذشت كه او به سنت پطرزبورگ فراخوانده شد و به سمت نماينده اين كشور در حبشه « 2 » منصوب شد .\r\nصبح دوازدهم ژوئن م . ولاسوف و همسرش را كه به دو شاخ نزديك‌ترين ايستگاه راه‌آهن تا مشهد مىرفتند بدرقه كرديم .\r\nدر اين سال باز مشهد ناظر تغيير و تحولى در حكومت خود بود . آصف الدوله جاى خود را به ركن الدوله « 3 » ، جوان‌ترين برادر ناصر الدين شاه داد . اين جايگزينى بر خلاف روال حكومت ايران بسيار سريع و ناگهانى انجام گرفت . يك روز تلگرامى از تهران رسيد به اين\r\n\r\n\r\n","description":"","footnote":"\r\n( 1 ) -  Zachariah  ، ذكريا دهى از دهستان تبادكان شهرستان مشهد است . فرهنگ جغرافيائى كشور جلد 21 .\r\n( 2 ) -  Abyssinia  .\r\n( 3 ) - محمد تقى ميرزا ركن الدوله ، چهارمين پسر محمد شاه و برادر كوچك صلبى ناصر الدين شاه قاجار است . ( متولد 1262 و فوت 1318 ه . ق ) . مهدى بامداد درباره ركن الدوله مينويسد : شاهزاده‌اى بود بدهيكل ، بىعرضه و مانند اكثر مأمورين دولت اخاذ . محمد حسن خان اعتماد السلطنه در يادداشت‌هاى روزانه خود نيز او را شاهزاده‌اى نادرست و بىلياقت معرفى كرده است . ص 312 جلد سوم شرح‌حال رجال ايران تأليف مهدى بامداد .\r\n","page_name":" 281 ","page_number":297},
  {"content":"\r\n\r\nمضمون كه ركن الدوله به جاى آصف الدوله گماشته شده ، و از اين لحظه آصف الدوله و افرادش از كار بر كنار شده و صاحب هيچگونه سمت و مقامى نيستند . وقتى براى چند كار به بيگلربيگى مراجعه كردند ، گفت كه از قدرت بر كنار شده و ديگر كاره‌اى نيست و بدين‌ترتيب براى مدت كوتاهى هيچكس در رأس قدرت نبود . اسما يك نايب الحكومة انتخاب گرديد و تمام سعى و كوشش آصف الدوله نيز در اين خلاصه گرديد كه چگونه بار و بنه خود را جمع كرده و به سرعت از آن ناحيه خارج شود . نزديك به يك ماهى سپرى شد تا عين الملك « 1 » پسر بزرگ ركن الدوله به نيابت از طرف پدرش به مشهد وارد شد و خود ركن الدوله نيز تا فرا رسيدن پائيز به مشهد نيامد .\r\nبراى ديدار با عين الملك رفتم . او مرا در چادرى بزرگ كه در باغ مركزى شهر بر پا بود به حضور پذيرفت و روز بعد نيز براى بازديد نزد ما آمد . چون پدر وى پسر شاه فقيد و برادر شاه فعلى بود نمىتوانست به بازديد ما بيايد . اما از آنجا كه برادرزاده‌ها و خواهرزاده‌هاى شاه از اين قاعده مستثنى بودند ، عين الملك به موقع هم بديدار من و هم بديدار م . ولاسوف شتافت و ظاهرا برايش مسأله‌اى هم نبود .\r\nعين الملك از رتبه و مقام خاصى برخوردار بود . وقتى در 22 ژوئيه 1897 م .\r\nسالروز تاجگذارى ملكه شركت كرد ، ايرانيان ديگر منتظر شدند و بعد از اينكه وى ما را ترك گفت وارد شدند . آنها نمىتوانستند همزمان با وى در مراسم شركت داشته باشند و يا در حضور وى بنشينند و تفريح كنند .\r\nبرگزارى مراسم پذيرايىهاى رسمى در شرق در طول فصل تابستان بخصوص از نيمهء ژوئن تا نيمهء اوت كار بسيار دشوار و طاقت‌فرسايى است . در اين مدت هواى شهر مشهد بسيار گرم است هرچند كنسولگرىها تقريبا در بالاترين نقطه و نزديك به ارك قرار داشت و دور آن را فضاى باز و درختان و باغ‌ها احاطه كرده بود و از شلوغى و تنگ دل هم بودن خانه‌ها كه در بقيهء شهر مشاهده مىشد بدور بود ، باز هم محوطهء آن خيلى گرم بود .\r\nچندين بار به من پيشنهاد كردند كه در ماه‌هاى گرم به اردوگاهى در دامنهء تپه‌ها بروم اما در كل ترجيح دادم كه در خانه و در مشهد باقى بمانم .\r\n\r\n\r\n","description":"","footnote":"\r\n( 1 ) - على نقى ميرزا ركن الدوله پسر بزرگ محمد تقى ميرزا ركن الدوله است كه در 1309 قمرى ملقب به عين الملك گرديد . او در سال 1318 هجرى قمرى پس از درگذشت پدرش ، لقب ركن الدوله گرفت و در 1321 ه . ق . پس از عزل سلطان حسين ميرزا نير الدوله از حكومت خراسان بجاى وى والى خراسان شد و مدت يكسال نيز حكومت كرمان را داشته است . در مقام مقايسه ، نسبت به پدرش باسوادتر و فهميده‌تر ولى همانند وى بيحال بوده است . ص 498 جلد دوم شرح‌حال رجال ايران تأليف مهدى بامداد .\r\n","page_name":" 282 ","page_number":298},
  {"content":"\r\n\r\nآفتاب ايران در اين موقع از سال بسيار سوزان است و شعاع گرم آن در هواى صاف و تميز آن‌چنان بيرحمانه بر چادرها مىتابد كه گمان نمىكنم بتوان درون آنها به سر برد . از آنجا كه خانه‌ام دو طبقه بود هوا هميشه در طبقهء اول خنك بود و بندرت مشاهده كردم كه دماى هوا وقتى درها و پنجره‌ها باز باشد 24 تا 25 درجه سانتىگراد بيشتر شود . فقط به ياد دارم يك‌بار دماى هوا در همين شرايط به 27 درجه رسيد و آن گرمترين هفتهء سال و در اواخر ماه ژوئيه بود .\r\nاز اين نظر مشهد درست بر خلاف ماوراء خزر بود . وقتى كه هوا سرد و خوب شده بود شنيديم تبى كه سال گذشته در مرو تعدادى را از بين برده بود بار ديگر نيز شايع شده است .\r\nسربازان هنگ روس كه در آن ناحيه مستقر بودند به كراسنوودسك در كنار درياى خزر و قزاق‌ها به يولاتان « 1 » فرستاده شدند و تمامى آن ناحيه تقريبا خالى گرديد . تعداد زيادى از دكترها را براى مبارزه و دفع اين بيمارى بدان منطقه گسيل داشتند ، كه علىرغم تلاش‌هاى ايشان تا زمانى كه اين خبر به ما رسيد نزديك به 24000 نفر در اثر ابتلا به بيمارى جان خود را از دست داده بودند .\r\nجاى تعجب نيست كه روسهاى ماوراء خزر ، به سرزمين خراسان كه بسيار معتدل و سالم است اين گونه با طمع و حسرت مىنگرند . آنان در زمين‌هاى شنزار پايين‌دست آسايش چندانى ندارند . پنج‌ده بسيار گرم است . مرو همواره با تب و بيمارهاى مسرى رودرروست و عشق‌آباد نيز آنچنان آب و هواى گرمى دارد كه زندگى در آن طاقت‌فرساست .\r\nدر عشق‌آباد خانه‌ها كمابيش به سبك روسها ساخته شده است . اين خانه‌ها يك طبقه ، فاقد ايوان و براى حفظ ساكنانش از سرما بسيار خوب طرح شده است ، اما در برابر گرما آنچنان عايق نيست ، و به همين دليل بسيار نامناسب است .\r\nدر نهم ژوئيه 1897 ميلادى ، م . پونافيدين « 2 » سركنسول جديد روس همراه با همسر و خانواده‌اش به مشهد رسيد . او از طرف همان هيأت ايرانى كه به من خوشامد گفته بودند هنگام ورود به شهر مورد استقبال قرار گرفت . م . پونافيدين در هندوستان نام شناخته‌شده‌اى بود . او قبلا عضو هيأت مرزى پامير « 3 » و همچنين مدتى نيز سفير روسيه در بغداد بود . از آنجا كه او به زبان انگليسى آشنايى كامل داشت ، توانستيم در مشهد دوره‌هاى دلپذيرى با يكديگر داشته باشيم .\r\n\r\n\r\n","description":"","footnote":"\r\n( 1 ) -  Yulatan  .\r\n( 2 ) -  M . Ponafidine \r\n( 3 ) -  Pamir  .\r\n","page_name":" 283 ","page_number":299},
  {"content":"\r\n . \r\n","description":"","footnote":"","page_name":" 284 ","page_number":300},
  {"content":"\r\n\r\n\r\nفصل هيجدهم تاريخچه و ديدنىهاى شهر مشهد\r\nمدتى را در مشهد به سر بردم تا اينكه توانستم با تاريخچهء آن آشنا شوم و دريابم اين تقدس و احترام را مشهد در چشم ايرانيان چگونه كسب كرده است . ابتدا اطلاعات ناچيزى دستگيرم شد . اما بعد از آنكه ملابخش توانست يك نسخه از كارهاى صنيع الدوله را در اين خصوص پيدا كند ، به خيلى چيزها پى بردم .\r\nتاكنون بارها از صنيع الدوله نام برده‌ام . فكر مىكنم زمان آن فرا رسيده باشد تا به معرفيش بپردازم و بگويم اين شخص چه كسى بوده است . نام اصلى وى محمد حسن خان و فرزند حاجى على خان اعتماد السلطنه ، يكى از وزراى ناصر الدين شاه است كه به سال 1872 م . درگذشت . او كه مترجم فرانسهء ناصر الدين شاه بود بعدها به وزارت انطباعات ارتقاء يافته و عنوان صنيع الدوله را كسب نمود .\r\nدر سفرى كه در اواخر سال 1300 هجرى قمرى ( 1882 ميلادى ) شاه به خطهء خراسان نمود ، او را همراهى كرد و از اين رهگذر توانست اطلاعات زيادى در مورد تاريخ و جغرافياى اين سرزمين كسب كند و چندى بعد آنها را سروسامان داده و در كتاب بزرگى بنام مطلع الشمس به چاپ رساند .\r\nمقصود از مطلع الشمس كه معناى تحت الفظى آن طلوع خورشيد است ، خراسان است .\r\nاين كتاب در سه مجلد و در طول سال‌هاى 1303 - 1301 ه . ق چاپ گرديد . جلد يكم اين كتاب شرح سفر شاه از تهران به مشهد از طريق فيروزكوه ، دامغان بستام ، نردين ، جاجرم ، بجنورد ، قوچان ، رادكان و بالاخره توس است . جلد دوم به مشهد اختصاص داده شده\r\n\r\n","description":"","footnote":"","page_name":" 285 ","page_number":301},
  {"content":"\r\n\r\nو شرح مبسوطى از تاريخ و جغرافياى اين شهر و همچنين ديدنىها و مردان بزرگ اين سامان در آن گنجانيده شده است . جلد سوم اين كتاب به مراجعت شاه به تهران از طريق نيشابور ، سبزوار ، مزينان ، شاهرود ، دامغان و سمنان مربوط مىشود .\r\nچندى بعد صنيع الدوله عنوان پدر خود ، يعنى اعتماد السلطنته را كسب نمود و در سال 1895 م . « 1 » در تهران وفات يافت . از صنيع الدوله نزديك به 24 كتاب به جا مانده است « 2 » . كه مشهورترين آنها مطلع الشمس مىباشد . ساير كتاب‌ها نيز كه همگى به تاريخ و جغرافياى كشور ايران مربوط مىشوند ، امّا به اندازهء مطلع الشمس شناخته شده نيستند و از زبان فارسى نيز برگردانده نشده‌اند .\r\nچنين به نظر مىرسد كه شهر مشهد را ساكنان توس بتدريج پر كرده و مسكن خود قرار داده‌اند . شهر توس را مىگويند توس پسر نوذر ، پسر جمشيد پيشدادى بنا نهاده و نام خود را به آن داده است . اين شهر كم‌كم از سكنه خالى گرديد و زمان خروج مردم از آن بدرستى معلوم نيست « 3 » . فقط برخى از جغرافىنويسان عرب از توس نام برده و آن را يكى از محلات مشهد شمرده‌اند .\r\nبراساس ترجمه‌اى كه اوزلى « 4 » از آثار ابن حوقل « 5 » كرده است ، توس در شمال\r\n\r\n\r\n","description":"","footnote":"\r\n( 1 ) - در چند سطر بالاتر اين تاريخ را 1872 ذكر كرده بود .\r\n( 2 ) - از اعتماد السلطنه 37 جلد كتاب چاپ شده ، و افزون بر آثار چاپ شده كتابها و رساله‌ها و مقاله‌هايى از وى به صورت خطى نيز هست . نگاه كنيد به مقدمه مير هاشم محدث بر كتاب « تطبيق لغات جغرافيائى قديم و جديد ايران » ( تهران ، امير كبير ، 1363 ) صص 11 تا 14 .\r\n( 3 ) - توس - طوس در طول تاريخ بارها مورد تاخت و تاز مهاجمان بيگانه قرار گرفته است . غزها در سال 548 قمرى به خراسان سرازير شدند و مردم اين شهر را گشتند و خانه‌ها را خراب كردند . هنوز آثار ويرانى غزها از بين برده نشده بود كه مغول‌ها در سال 617 قمرى اين شهر را خراب كرده و مردم را قتل و عام كردند . هنوز مردم از اين خرابىها و كشتار التيام نيافته بودند كه بار ديگر ميرانشاه پسر تيمور در 791 قمرى اين شهر را محاصره و سپس تخريب كرد كه بعد از آن طوس روى آبادى به خود نديد و ساكنان آن در دهى بنام سناباد در كنار شهرك نوقان كه مدفن امام هشتم در آنجا بود پناه بردند . هرچند شاهرخ پسر ديگر تيمور در سال 808 قمرى دستور داد تا شهر را بازسازى كنند ولى ديگر مهاجران باقيمانده به طوس برنگشته و شايد بتوان گفت كه بناى اوليه شهر مشهد در تاريخ 791 ه . ق بوده است . م .\r\n( 4 ) -  Ouseley  .\r\n( 5 ) -  Ibn Haukal  - ابو لقاسم محمد بغدادى از نويسندگان جغرافيائى تاريخى است . او را معاصر منصور بن نوح سامانى دانسته‌اند كه جهانگردى خود را از بغداد در روز پنجشنبه هفتم ماه رمضان سال 331 ه . ق آغاز كرد و مدت 28 سال اين سفر طول كشيد و اطلاعات خود را در كتاب « المسالك و الممالك » نقل كرده است . ص 83 فرهنگ فارسى معين ، بخش اعلام .\r\n","page_name":" 286 ","page_number":302},
  {"content":"\r\n\r\nنيشابور قرار گرفته و مرقد مطهر على ابن موسى الرضا ( ع ) در آن واقع است . همچنين ذكر گرديده كه هارون نيز در اين شهر به خاك سپرده شده . اوزلى در پانويس اضافه مىكند كه خليفه هارون الرشيد به سال 193 ه . ق ( 808 ميلادى ) وفات يافته است .\r\nاين تنها ذكرى از توس است كه در ترجمهء اوزلى از ابن حوقل توانستم بيابم . در حال حاضر مشهد در 16 ميلى جنوب شرقى خرابه‌هايى كه آنها را توس مىنامند واقع شده است . صنيع الدوله نيز در اين خصوص مطلبى را اضافه مىكند و آن را به ابن حوقل نسبت مىدهد . از اين قرار :\r\n« توس از توابع نيشابور است و شهرهاى رادكان ، طابران ، باژغور « 1 » و نوقان « 2 » از محلات آن است . مرقد حضرت على بن موسى الرضا در نوقان واقع است و هارون الرشيد نيز در همين محل مدفون است . مرقد حضرت رضا كه گنبد بزرگى سقف آن را پوشانده است در يك چهارم فرسخى از شهر و در دهكده‌اى بنام سناباد قرار دارد . »\r\nدر جايى ديگر اضافه مىكند :\r\n« هر دو مرقد در دهكده‌اى بنام سناباد « 3 » و در بناى زيبايى واقع شده است . ديوار محكمى اين دهكده را دربرگرفته است و مردم زيادى نيز آن را مشهد يعنى محل شهادت مىخوانند . »\r\nاينكه نوشته‌هاى ابن حوقل در اين خصوص مربوط به چه سال مىشود ، دقيقا مشخص نيست « 4 » . اما اوزلى حدس مىزند كه در اوائل يا اواسط قرن دهم بين سال‌هاى 902 تا 968 ميلادى بوده است . بهرحال توس در زمانى كه شاعر بزرگ پارسىگوى ، فردوسى وفات مىيابد ، ( سال 1021 م . ) شهر بسيار آباد و پررونقى بوده است .\r\n\r\n\r\n","description":"","footnote":"\r\n( 1 ) -  Bazdghur  ، ياقوت حمرى در معجم البلدال اين شهر را ترغوذ يا تروغبذ آورده است كه همان طرقبه ناميده مىشود . م .\r\n( 2 ) - نوقان بنابر نوشته مورخان و جغرافىنويسان قديم يكى از شهرهاى طوس بوده است ولى بعدها به صورت يكى از محله‌هاى شهر مشهد درمىآيد . رجوع كنيد به نوشته جلال شريعت ترشيزى در نامه آستان قدس ، شماره 1 دوره هشتم ، اسفند 1347 . مشهد .\r\n( 3 ) - سناباد يكى از محلات قديمى مشهد است و در قديم قريه‌اى بوده است كه جغرافىنويسان نيز بدان اشاره كرده‌اند . رجوع كنيد به نوشته جلال ، شريعت ترشيزى در « نامه آستان قدس » ، شماره 1 و 2 ، دوره نهم ، فروردين 1350 . مشهد .\r\n( 4 ) - تاريخ تأليف المسالك و الممالك در كتاب جغرافيائى تاريخى سرزمين‌هاى خلافت شرقى تأليف لسترنج ترجمه محمود عرفان در سنه 375 ه . ق مطابق 978 م . ذكر شده است .\r\n","page_name":" 287 ","page_number":303},
  {"content":"\r\n\r\nمىگويند فردوسى نذر كرده بود تا آنچه را در ازاء نوشتن شاهنامه از سلطان محمود غزنوى دريافت مىكند براى آبرسانى به شهر توس و بهبود وضع مردم اين ناحيه مصرف نمايد . فردوسى قبل از آنكه پاداش زحمات خود را دريافت كند فوت كرد و آنچه به عنوان پاداش از طرف سلطان محمود فرستاده شده بود بدست دخترش رسيد كه او نيز به وصيت پدر عمل كرده و آن را صرف بهبود وضع آبرسانى شهر توس نمود و موفق شد تا آب را از محلى كه به آن چشمهء گيلاس مىگفتند و در پاى كوه‌هايى در 14 يا 15 ميلى بالاى توس واقع شده بود به اين شهر رسانده و در آن جارى سازد .\r\nمىگويند اين چشمه در اصل گلسب نام داشته و نيز در محل همين چشمه بوده است كه يزدگرد « 1 » در اثر لگد اسبى جان مىدهد . در حال حاضر اين چشمه را چشمه گيلاس مىنامند و آب آن توسط كانالى تا توس كشيده شده است . بعد از آنكه شهر توس ويران شد به همت امير على شير نوايى « 2 » وزير سلطان حسين بايقرا ( 1506 ) « 3 » توسط كانالى كه مىگويند 12 فرسخ يا 48 ميل طول آن بوده است اين آب به مشهد آورده مىشود .\r\nاين همان كانالى است كه هم اكنون از دروازهء بالا خيابان به شهر وارد شده و بعد از عبور از وسط آن و گذشتن از داخل حرم مطهر ، از طرف ديگر شهر يعنى دروازهء پايين خيابان خارج مىگردد .\r\nصنيع الدوله تاريخچهء مبسوطى از شرح وقايع و زد و خوردهايى كه از به دو ورود مسلمانان به اين ناحيه تا سال 1381 ميلادى بوقوع پيوسته را بدست مىدهد . در اين سال امير تيمور به توس وارد شده و خراسان را به تصرف خود درمىآورد . او سپس اضافه مىكند كه در سال 1389 م . حاجى بيگ جانى قربانى يكى از سرداران تيمور سر به شورش برداشته و در توس خودمختارى اعلام مىكند و بنام خود سكه مىزند .\r\nتيمور زمانى كه از اين واقعه آگاهى مىيابد ، پسر ارشد خود ميرانشاه را مأمور دفع آن\r\n\r\n\r\n","description":"","footnote":"\r\n( 1 ) - مقصود يزدگرد اول ، چهاردهمين پادشاه از سلسله ساسانى است . ( 421 - 399 م . ) مشهود به بزه‌كار يا يزدگرد اثيم است . فرهنگ فارسى معين ، بخش اعلام .\r\n( 2 ) - امير عليشير نوائى ملقب به نظام الدين ( 906 - 844 ه . ق ) اديب ، دانشمند و فرهنگ‌دوست و از اديبان ، شاعران ، نويسندگان و هنرمندان زمان خود حمايت ميكرده است . به فارسى و تركى شعر مىسروده است و صاحب تأليفات متعددى است . م .\r\n( 3 ) - سلطان حسين بايقرا ( 1470 م . / 875 ه . ق . ) آخرين امير بزرگ تيمورى بود كه از هرات بر خراسان حكومت مىكرد . مردان بزرگى چون عبد الرحمن جامى ، شاعر معروف ، و امير عليشير نوائى وزير و بهزاد ، نقاش مشهور از منسوبان بدربار وى بودند . به نقل از كتاب سلسله‌هاى اسلامى ترجمه فريدون بدره‌اى .\r\n","page_name":" 288 ","page_number":304},
  {"content":"\r\n\r\nمىنمايد . محاصرهء توس چند ماه به طول مىانجامد . سرانجام حاجى بيگ اقدام به فرار مىكند و به تعاقب اين امر شهر به وسيلهء ميرانشاه تسخير و ويران مىگردد . گفته‌اند كه در توس بر اثر اين واقعه نزديك به 10000 تن كشته مىشوند و نشانى از شهر باقى نمىماند و كلا به بيابانى تبديل مىگردد .\r\nدر حال حاضر توس جز ويرانهء يك بناى بزرگ و گنبدىشكل و بقاياى ديوارهايى كه وسعتى نزديك به يك ميل مربع را دربرميگرفته‌اند چيز ديگرى نيست . اين ديوارها از گل بوده و مىگويند در قسمت پايين 5 متر ضخامت داشته‌اند و كلا شهر 9 دروازه و 106 برج و بارو داشته است .\r\nزمين‌هايى كه روزگارى شهر در آن برپا بوده است ، هم‌اكنون زير كشت است و به غير از چند تكه پاره آجر ، نشانهء ديگرى از تمدنى كه زمانى در اين ناحيه وجود داشته است به چشم نمىخورد . ويرانه‌هاى مربوط به ارك شهر در شمال ديوارها قرار دارد و بقاياى قلعه‌اى كه 230 يا رد مربع مساحت داشته و خندقى دورتادور آن را احاطه مىكرده است به چشم مىخورد . تمام بناها تقريبا از بين رفته است ، مگر يكى كه در قسمت مركزى قرار داشته است اينكه اين بنا چه بوده است معلوم نيست . از پايين تا بالا با مقطعى مربع‌شكل كه هر ضلع آن 12 متر و نيم طول دارد كشيده شده است . در روزگاران گذشته گنبدها را دو جداره مىساخته‌اند ، در حال حاضر جدارهء بيرونى گنبد از بين رفته است و آنچه باقى مانده فقط جدارهء داخلى آن است .\r\nنوشته‌هاى پراكندهء اين حوقل در مورد مشهد ، قديمىترين ذكرى است كه در مورد اين شهر در دست داريم . اين حوقل در آن موقع مىنويسد . مشهد چيزى نيست مگر دهكدهء سناباد . در حال حاضر از اين دهكده فقط نامى باقى مانده و اثرى از آن نيست . قناتى كه زمانى آب اين دهكده را فراهم مىكرده است ، هم‌اكنون بخش شمال غربى مشهد را كه سرآب نام دارد سيرآب مىكند . شهر نوقان نيز از بين رفته است و از آن چيزى بر جاى نمانده مگر نامى كه آن هم به دروازهء واقع در شمال شرقى مشهد كنونى اطلاق مىشود .\r\nبناى استحكامات شهر مشهد و همچنين مرقد و بارگاه حضرت امام رضا را مىگويند كه به همت سورى « 1 » حاكم نيشابور در 1037 ميلادى ، در طول سلطنت سلطان\r\n\r\n\r\n","description":"","footnote":"\r\n( 1 ) - سورى ، الفضل معتز از رجال دربار سلطان محمود غزنوى والى خراسان بوده است . بطوريكه از خلال نوشته‌هاى تاريخ بيهقى ( ص 310 تا 730 ) استنباط مىگردد با وجودى كه هداياى زياد بدربار سلطان محمود مىفرستاد . معهذا بسعايت بعضى از رجال دربار غزنين از آن جمله ابو نصر مشكان در سنهء 424 ه . ق از حكومت معزول و در قلعه غزنين بزندان افتاده و سرانجام به طرز مرموزى كشته مىشود . سورى را اولين -\r\n","page_name":" 289 ","page_number":305},
  {"content":"\r\n\r\nمسعود غزنوى ( 43 - 1030 م . ) انجام شده است . اما بعدها در زمان سلطان ملك شاه سلجوقى ( 92 - 1073 م . ) مشهد دستخوش غارت و ناامنى مىگردد و تقريبا ويران مىشود . بعد از اين واقعه در سال 1121 م . ديوارى بدور شهر كشيده مىشود كه تا مدتى آن را از بلايا محفوظ مىدارد . در سال 1153 م . تمامى منطقهء توس به غير از مشهد و چند دهكدهء ديگر كه محصور بودند از طرف تركمن‌هاى غز مورد هجوم و غارت واقع مىشود . در 1161 م .\r\nغزها دوباره بازگشته و اين‌بار مشهد را نيز مورد چپاول و ويرانگرى خود قرار دادند . اما به مرقد مطهر امام رضا كارى نداشته و اين بنا از هرگونه آسيبى مصون ماند . در 1207 م . تمامى خراسان بدست سلطان محمد خوارزمشاه ( 1220 - 1200 م . ) مسخر گرديد .\r\nدر سال 1296 م . وقتى غازان « 1 » ( 1303 - 1294 م . ) از نوادگان هلاكو خان بر تخت نشست . تعدادى از شاهزادگان تاتار بر او شوريدند و يكى از آنها بنام داوود پسر بوره با سپاه عظيمى از طريق ماورالنهر به خراسان آمده و بيشتر شهرهاى اين ديار از جمله مشهد را غارت كرده و ويران ساخت .\r\nاز مشهد در آثار ياقوت حموى و ابن بطوطه « 2 » كه در سال 1334 م . به خراسان آمده ذكرى به ميان آمده است . ابن بطوطه شرح مىدهد كه چگونه از جام به توس و از آنجا به مشهد رضا كه شهرى بزرگ و پرجمعيت بوده رفته است . در سال 1418 م . سلطان شاهرخ ( 46 - 1408 م . ) « 3 » براى زيارت به مشهد رفت و شمعدانى از طلا را كه 142 كيلوگرم وزن داشت به بارگاه امام رضا تقديم نمود و همين سال نيز كار ساختمان مسجدى را كه گوهرشاد همسر وى دستور بناى آن را داده بود به اتمام رسيد . مىگويند شاهرخ كاخى را در قسمت شرقى شهر بنا نهاد تا در مواقعى كه براى زيارت به مشهد مىآيد در آن اقامت كند كه در\r\n\r\n\r\n","description":"","footnote":"\r\nكسى ميدانستد كه نه تنها در بناى شهر مشهد بلكه در تجديد بناى آستان قدس رضوى كوشش كرده است و نام وى در داستان زندگى فردوسى نيز آمده است . ص 42 كتاب راهنماى خراسان تأليف دكتر على شريعتى .\r\n( 1 ) - محمود غازان ششمين پادشاه از اعقاب هلاكو ( 1304 - 1295 م . ) ص 227 كتاب سلسله‌هاى اسلامى ترجمهء فريدون بدره‌اى .\r\n( 2 ) - ابو عبد الله محمد بن عبد الله بن ابراهيم طنجى ( 779 - 703 ه . ق . ) . او عالم و جغرافىدانى معروف بود و در راه فراگرفتن جغرافى سفرها كرد . آغاز سفرش در سال 725 ه . ق . از شمال افريقا و انجام آن بسال 754 است . سفرنامه او را در دو جلد آقاى دكتر محمد على موحد ترجمه كرده و بوسيله بنگاه ترجمه و نشر كتاب در سال 1359 منتشر شده است .\r\n( 3 ) - شاهرخ ( 1447 - 1405 م . ) ص 246 كتاب سلسله‌هاى اسلامى ترجمه فريدون بدره‌اى .\r\n","page_name":" 290 ","page_number":306},
  {"content":"\r\n\r\nحال حاضر اثرى از آن برجاى نمانده است .\r\nدر سال 1507 م . در طول تسلط شيبانى خان تعداد زيادى از ساكنان اين شهر بدست ازبكان به قتل رسيدند . مجددا در سال 1525 م . در آغاز سلطنت شاه طهماسب ( 76 - 1523 م . ) « 1 » عبيد خان « 2 » ازبك پس از محاصرهء اين شهر موفق شد تا آن را به تصرف خود درآورد . شاه طهماسب مجددا در سال 1528 م . مشهد را تصرف كرد . اما موفق نشد به سرعت ديوار دور آن را كامل كند و دوباره اين شهر را از دست داد و تا سال 1530 م .\r\nنتوانست كاملا آن را در اختيار خود درآورد .\r\nعبيد خان بار ديگر در سال 1535 م . سعى كرد تا مشهد را تصرف كند . اما از آنجا كه ديوارها و استحكامات شهر اينبار مستحكم بود ، نتوانست كارى از پيش ببرد و ناچار به هرات بازگشت . مىگويند در اين هنگام خليفه صوفيه « 3 » حاكم مشهد در اين شهر نبوده است و زن وى روز و شب در اطراف اين ديوارها پاى پياده به اين طرف و آنطرف مىشتافته و فرماندهى كامل افراد را در دفاع از شهر تا بازگشت عبيد خان و افرادش عهده‌دار مىشود . سرانجام در سال 1544 م . سلطان محمد ازبك مشهد را به تصرف خود درآورده و مردم اين شهر را قتل‌عام كرد .\r\nدر سال 1579 م . و 1581 م . على قلى خان « 4 » كه سرپرستى شاه عباس خردسال را عهده داشت . مشهد را محاصره نمود . در طول اين محاصره‌ها مرتضى قلى خان پرناك « 5 »\r\n\r\n\r\n","description":"","footnote":"\r\n( 1 ) - شاه طهماسب اول ، ( 1576 - 1524 م . ) ص 255 كتاب سلسله‌هاى اسلامى . ترجمه فريدون بدره‌اى .\r\n( 2 ) - عبيد الله بن محمود بن شاه بوداغ ، چهارمين از امراى شيبانى ، مكرر به خراسان لشگر كشيد و در طوس و مشهد و هرات خسارت بسيار وارد آورد ، و چون سنىمذهب بود نسبت به شيعيان بسيار جور و ستم روا ميداشت . ص 1158 فرهنگ فارسى معين بخش اعلام .\r\n( 3 ) - صوفيان خليفه روملو از سرداران شاه طهماسب صفوى ، حاكم مشهد و هرات بوده است . ص 64 جلد اول تاريخ عالم‌آراى عباسى و ص 264 كتاب احسن التواريخ روملو .\r\n( 4 ) - على قلى خان شاملو سردار ايرانى و حاكم هرات . للهء شاه عباس بزرگ در كودكى او بود .\r\nص 1305 فرهنگ فارسى معين بخش اعلام .\r\n( 5 ) - مرتضى قلى خان پرناك يكى از سرداران شاه اسمعيل دوم بود كه از طرف وى به حكومت مشهد منصوب گرديد . ( ص 212 جلد اول تاريخ عالم‌آراى صفوى ) . اندكى بعد از اين انتصاب مرتضى قلى خان مأموريت يافت كه جنازهء شاه طهماسب را به مشهد منتقل نمايد . ( ص 217 همان مأخذ ) . پس از مرگ شاه اسمعيل دوم ، ازبكان كه به خراسان حمله كرده بودند از مرتضى قلى خان شكست خورده و جلال خان ازبك فرماندهء ازبكان در اين جنگ كشته مىشود .\r\n","page_name":" 291 ","page_number":307},
  {"content":"\r\n\r\nتركمن كه از سوى شاه اسماعيل دوم در سال 1577 م . به حكومت گماشته شده بود ، از آنجا كه در جمع‌آورى ماليات از مردم شهر عاجز و درمانده ماند دستور داد شمعدان‌هاى طلاى مرقد امام رضا را باز كرده و آب كردند و از آن سكه زدند تا دستمزد سپاهيان پرداخت شود . اما با تمام اين تلاش‌ها در سال 1585 م مشهد سقوط كرد و به صورت يكى از نواحى تحت اختيار شاه عباس جوان كه حكومت خود را در قزوين بنا نهاده بود درآمد .\r\nدر سال 1589 م . عبد المؤمن خان « 1 » حاكم بلخ پس از يك محاصرهء چهار ماهه توانست مشهد را به تصرف خود درآورد و مردم آنجا را قتل‌عام كند . در اين واقعه حتى روحانيان و سيدها نيز مصون نماندند و بعد از آنكه به مرقد حضرت رضا پناهنده شدند دستگير شده و بقتل رسيدند .\r\nمرقد مطهر حضرت امام رضا نيز مورد چپاول و غارت قرار گرفت و آن‌چنان‌كه ثبت شده است ، شمعدان‌هاى طلا و نقره و مزين به جواهرات ، كه تعداد آنها بسيار زياد بود ، همچنين قالىها و چينىهاى نفيس و كتابخانهء آن‌كه مجموعهء گرانبهايى از كتابهاى مربوط به سرزمين‌هاى اسلامى بود تماما بدست ازبك‌هاى نادان و بىفرهنگ افتاد .\r\nقتل‌عام سه روز به طول انجاميد و فقط تعداد كمى توانستند از آن جان سالم بدر برند .\r\nهنگام رفتن عبد المؤمن خان علم يادبودى از طلا را كه شاه طهماسب روى گنبد مرقد مطهر حضرت رضا قرار داد بود با خود برداشته و برده بود . همچنين در ميان آنچه به غنيمت گرفت الماس درشتى كه گفته مىشود به اندازهء تخم‌مرغى بوده و توسط قطب شاه از دكن 1512 م . به مرقد مطهر اهداء شده بود نيز به چشم مىخورد .\r\nدر سال 1598 م . شاه عباس بعد از متوارى ساختن ازبك‌ها توانست بار ديگر مشهد را متصرف شود . او مرقد حضرت رضا را مرمت كرد و به اراك بازگشت . در همان سال تعدادى از شاهزادگان ازبك با هدايايى در اصفهان به حضور شاه عباس رسيدند . در بين آنان شخصى بود بنام يارمحمد ميرزا كه يك قطعه الماس درشت را به پيشگاه شاه تقديم نمود .\r\nبعدا معلوم شد كه اين همان الماسى است كه متعلق به مرقد حضرت رضا بوده و توسط عبد المؤمن خان همراه با غنائم ديگر از مشهد خارج شده بود . به توصيهء روحانيان ، شاه اين الماس را در تركيه به فروش رسانيد و از پول آن زمين‌هاى زيادى را به عنوان موقوفات مرقد\r\n\r\n\r\n","description":"","footnote":"\r\n( 1 ) - عبد المؤمن خان ازبك ، يازدهمين حكمران ازبكان از خاندان شيبانى ، بارها خراسان را مورد تاخت و تاز قرار داد و شهر مشهد را غارت و مردم را قتل و عام كرد . براى شرح و احوالش به تاريخ عالم‌آراى صفوى مراجعه شود . م .\r\n","page_name":" 292 ","page_number":308},
  {"content":"\r\n\r\nحضرت رضا خريدارى نمود .\r\nدر سال 1601 م . شاه عباس بار ديگر براى زيارت وارد مشهد شد . اين بار او تمام راه را از اصفهان تا مشهد پاى پياده پيمود . او در اين سفر دستور داد تا محوطهء مرقد مطهر تا حدى توسعه داده شده و در بعضى امور نيز اصلاحاتى انجام گيرد . از جمله كارهاى ديگر وى اين بود كه يك جفت در طلا به آستان قدس هديه كرد و فرمان داد تا گنبد مرقد را مطلا كنند .\r\nاو همچنين دستور احداث چندين خيابان را كه منتهى به حرم مطهر مىشد صادر كرد .\r\nدر سال 1652 م . شاه عباس دوم دستور داد تا مرقد مطهر را كاشىكارى كردند و در 1695 م . اكبر از مشهد ديدار نمود . و يك شمعدان طلا به وزن 130 اونس و يك چلچراغ را به مرقد هديه كرد . همچنين 300 پوند انگليسى به مأموران حرم تقديم داشت كه البته معلوم نيست اين پوندهاى طلاى انگليسى را وى از كجا تهيه كرده بود .\r\nدر سال 1722 م . ملك محمود سيستانى مشهد را به اشغال خود درآورد و در سال 1726 م . شاه تهماسب دوم همراه با فتحعلى خان قاجار مشهد را به محاصره خود درآوردند .\r\nدر طول همين محاصره است كه نادر قلى بيك افشار نيز براى اولين‌بار مورد توجه واقع مىشود . اين محاصره دو ماه به طول مىانجامد و سرانجام دروازهء مير على انبياء كه در حال حاضر اثرى از آن بجا نمانده است ، با توطئه و خيانتى كه به ملك محمود مىشود ، باز شده و نادر به مشهد وارد مىگردد ، و تمام شهر منجمله ارك آن بدست شاه طهماسب دوم مىافتد و ملك محمود سيستانى نيز به قتل مىرسد .\r\nدر سال 1729 م . مشهد بار ديگر به محاصرهء افغان‌هاى ابدالى كه از هرات بدين‌سو روى نهاده بودند درآمد . ابراهيم خان برادر نادر كه دفاع از شهر را بر عهده داشت نتوانست پايدارى كند و در ارك شهر موضع گرفت . در اين هنگام نادر براى نجات مشهد روى بدان سامان نهاد و بعد از يك محاصرهء 31 روزه توانست ابدالىها را از مشهد دور ساخته و آنها را مجبور به بازگشت كند .\r\nدر سال 1747 م . نادر به قتل رسيد و برادرزاده‌اش عليقلى خان « 1 » كه عنوان عادلشاه\r\n\r\n\r\n","description":"","footnote":"\r\n( 1 ) - على قلى خان ، ملقب به عادل شاه برادرزاده نادر شاه است و در توطئهء قتل نادر دست داشت و به استثناى شاهرخ ميرزا نوه نادر پسر رضا قلى ميرزا بقيهء اعضاى خاندان نادرى را به قتل رسانيد و ابراهيم خان برادرش را سردار عراق و مأمور اصفهان نمود و مير سيد محمد دخترزادهء شاه سلميان صفوى را به صدارت و توليت آستان قدس رضوى منصوب كرد . يكسال بعد بين برادران اختلاف افتاد و عادل شاه دستگير و توسط شاهرخ در مشهد به قتل رسيد و ابراهيم خان بدست سربازانش كشته شد . ص 1123 فرهنگ فارسى معين ، بخش اعلام .\r\n","page_name":" 293 ","page_number":309},
  {"content":"\r\n\r\nبر خود نهاد ، وارث تمامى گنج‌ها و ثروت نادر در كلات گرديد . وى تمام افراد خانواده خود را به غير از شاهرخ كه جوانى 14 ساله و در حبس بود به قتل رسانيد . سال بعد عليقلى از قدرت بر كنار و كور مىگردد و شاهرخ بجاى وى به تخت مىنشيند . او نيز دستور قتل عليقلى و برادرش ابراهيم خان را صادر مىكند . يكسال بعد در 1749 م . شاهرخ بدست ميرزا سيد محمد « 2 » كه توليت آستان حضرت رضا را بر عهده داشت دستگير و كور گرديد . اين شخص سپس قدرت را بدست گرفته و خود را شاه سليمان ناميد . گفته مىشود كه او دستور داد تا ضريح مرصعى را كه بفرمان نادر براى مقبره‌اش ساخته شده بود ، به محل آستان حضرت رضا منتقل سازند . در اينجا بايد اضافه كنم كه از مقبرهء نادر ديگر چيزى باقى نمانده و اثرى از آن نيست .\r\nگفته مىشود كه آقا محمد خان قاجار بعد از رسيدن بقدرت ( 97 - 1794 م . ) دستور داد تا استخوان‌هاى نادر را از گور درآورده و همراه با استخوان‌هاى كريم خان زند جلوى در ورودى كاخ وى در تهران دفن كنند و به نظر مىرسد در همين زمان هم باشد كه مقبرهء نادر با خاك يكسان مىگردد . آنچه از مقبرهء نادر بجا مانده فقط نامى است از آن‌كه به يكى از بخش‌هاى شهر اطلاق مىشود .\r\nشاه سليمان نيز بنوبهء خود از قدرت بر كنار و كور گرديد . مجددا شاهرخ زمام امور را بدست گرفت . باقى دورهء زمامدارى اين شاهزاده با زد و خورد دو پسرش نصر الله ميرزا و نادر ميرزا همراه بود كه هريك به تناوب مدتى چند قدرت را در اختيار خود داشته‌اند .\r\nدو برادر نيز زمانى كه قدرت يافتند هريك به آستان حضرت رضا دستبرد زدند .\r\nنصر الله ميرزا آنچه را كه از طلا و نقره در حرم يافت برداشت و آنها را به پول تبديل كرد و نادر ميرزا نيز دستور داد ورق‌هاى طلايى كه گنبد را مىپوشانيد و تاج جواهرنشان بالاى آن و درهاى مطلا را خارج سازند . او همچنين يك قالى زربفت را كه گفته مىشود 7000 تومان بهاء داشته به طمع دست يافتن به طلاى موجود در آن آتش مىزند و از اين بابت 700 تومان بدست مىآورد .\r\nسپس مشهد به تصرف احمد شاه ابدالى درآمد . اما وى شاهرخ را همچنان به ظاهر بر سر قدرت نگاه داشت ، تا اينكه آقا محمد خان قاجار در سال 1896 م . او را خلع كرد و\r\n\r\n\r\n","description":"","footnote":"\r\n( 2 ) - سيد محمد ( مير ) ، متولى آستان قدس رضوى حدود سال 1162 ه . ق بنام شاه سليمان به تخت نشست ولى دوران سلطنتش بيش از چهل روز طول نكشيد و بدست سرداران خراسان كور شد و شاهرخ مجددا پادشاه شد . ص 797 فرهنگ فارسى معين بخش اعلام .\r\n","page_name":" 294 ","page_number":310},
  {"content":"\r\n\r\nمدتى نگذشت كه وفات يافت . نادر ميرزا در اين موقع به هرات گريخت و سال بعد ، به دنبال قتل آقا محمد خان به مشهد بازگشته و زمام امور را بدست گرفت .\r\nدر سال 1802 م . نيروهاى قاجار مشهد را محاصره كردند ، نادر ميرزا علىرغم سعى و تلاش بسيار و همچنين دستبرد زدن به حرم حضرت رضا براى پرداخت دستمزد سپاهيان خود نتوانست پايدارى كند و سپاهيان قاجار به شهر وارد شدند . نادر ميرزا دستگير شد ، و به تهران فرستاده شد و در اين شهر به فرمان فتحعلى شاه به قتل رسيد .\r\nدر سال 1813 م . بزرگان خراسان سر به شورش برداشتند ، كسانى كه در بروز اين ناآرامى شركت داشتند عبارت بودند از اسحق خان قرايى ، رضا قلى خان رئيس كردهاى زعفرانلو در قوچان ، نجف قلى خان سركردهء كردهاى شاديلو در بجنورد ، بيگلر خان بزرگ چاپش‌لوهاى درگز و سعادت قلى خان بغايرلو از جهان ارغيان .\r\nدر سال 1814 م . اسماعيل خان سردار دامغانى براى سركوبى اين شورش مأمور گرديد . وى اردوگاه خود را در نزديكى مشهد در خواجه ربيع برپا نمود . در آنجا رؤساى متحد شده ايل‌ها بر او حمله‌ور شدند ، اما او موفق شد كه آنان را به عقب براند . بعد از اين واقعه اسحق خان و پسرش در زد و خوردهاى بعدى به قتل رسيدند .\r\nدر سال 1818 م . فتحعلى شاه به مشهد آمده و حياط آستانه را كه به صحن نو معروف است بنا نهاد . در سال 1825 م . خراسان تا نزديكى دروازه‌هاى مشهد از سوى عليقلى خان پسر محمد رحيم خان حاكم خوارزم مورد هجوم واقع شد . بار ديگر در سال 1828 م . اين واقعه تكرار گرديد . در بين اين دو رويداد نيز به نظر مىرسد كه سران قبائل مختلف بر اثر اختلافاتى كه داشتند به زد و خوردهايى مشغول بوده‌اند .\r\nسرانجام در سال 1828 م . عباس ميرزا « 1 » با سپاه بزرگى از ايرانيان به جانب خراسان روى نهاد ، مشهد را به تصرف درآورده و به سوى رضا قلى خان در قوچان روان گرديد و سپس به زد و خورد با تركمن‌هاى سالور سرخس مشغول شد . او به سال 1833 م . وفات يافت و در حرم حضرت رضا دفن گرديد .\r\nدر اواخر سال 1837 م . محمد شاه « 2 » شخصا هرات را محاصره كرد . در اينجا\r\n\r\n\r\n","description":"","footnote":"\r\n( 1 ) - مقصود عباس ميرزا وليعهد پسر فتحعل شاه قاجار است ، متولد 1202 و در سال 1249 از مرض سل در مشهد درگذشت . يك بار روس‌ها را در اچيازين و بار دوم در قراباغ شكست داد ولى سرانجام مغلوب گرديد و بموجب دو قرارداد ننگين گلستان و تركمانچاى ولايات حاصل‌خيزى از ايران مجذا گرديد و روسها متصرف شدند و دوران اضمحلال اين مملكت آغاز گرديد . م .\r\n( 2 ) - مقصود محمد شاه قاجار پسر عباس ميرزا و پدر ناصر الدين شاه قاجار است .\r\n","page_name":" 295 ","page_number":311},
  {"content":"\r\n\r\nصنيع الدوله از ذكر اين حقيقت كه شاه نتوانست كارى از پيش ببرد ، سرباز مىزند . در واقع ايرانيان در نگارش وقايع وقتى اتفاقى مطابق ميلشان نباشد چشم‌ها را بسته و از روى آن راحت مىگذرند و به ذكر آن نمىپردازند .\r\nدر سال 1839 م . در مشهد شورشى عليه يهودىها برپا شد . مىگفتند علت اين امر توهينى بوده كه يهودىها به مقدسات مسلمانان كرده بودند . مردم به محلهء يهودىها حمله‌ور مىشوند و نزديك به 200 تن از آنها را بقتل مىرسانند . بقيه افرادى كه زنده مىمانند به دين اسلام گردن مىنهند و ديگر هيچگاه مورد ضرب و شتم قرار نمىگيرند . يهودىهايى كه اسلام مىآورند با عنوان جديد از بقيه تفكيك مىشوند . اينان نزديك به 200 خانوار هستند كه در همان محلهء قديمى خود زندگى مىكنند و به ظاهر مسلمان اما در باطن به انجام آداب و مراسم خود پاىبندند .\r\nدر سال 1845 م . متولى آستانه علاوه بر وظايف خود در خصوص حفظ و نگهدارى مرقد مظهر ، حكومت مشهد را نيز عهده‌دار گرديد . براى نخستين بار اللهيار خان آصف الدوله « 1 » به مدت يك سال هر دو پست را در اختيار گرفت . به نظر مىرسد از آن به بعد ممزوج شدن اين دو پست با يكديگر به صورت يك اصل قبول شده باقى مانده است و آصف الدوله حاكم فعلى نيز به همين ترتيب هم والى خراسان است و هم متولى باشى آستان قدس و قبل از وى پدرش نيز هر دو پست را در اختيار خود داشته است .\r\nدر سال 1847 م . قيام حسن خان سالار پسر الهيار خان قاجار آصف الدوله دائى مادرى محمد شاه اتفاق افتاد . حشمت الدوله براى فرونشاندن شورش سالار مأمور مىشود و مشهد را به تصرف خود درمىآورد ، اما مردم عليه سپاهيان ايرانى قيام مىكنند و نزديك به 700 تن از آنان را بقتل رسانده و باقى را تا محل ارك شهر عقب مىرانند ، كه در اينجا سالار و سپاهيان تركمنش آنان را به محاصرهء خود درمىآورند .\r\nمىگويند در طول اين واقعه قحطى و گرانى وحشتناكى در مشهد روى مىدهد و بهاى هر من نان ( 5 / 6 پوند ) به 2 تومان مىرسد . حال ارزش تومان در 50 سال پيش چه بوده است برايم معلوم نشد . 20 سال قبل زمانى كه يك قرآن معادل يك فرانك بوده . يك تومان بهايى برابر با 8 شيلينگ و 4 پنى را داشته است . در سال 1885 م . بهاى آن به 6 شيلينگ و 8 پنى افزايش يافت اما در 1898 م . كاهش يافته و به 4 شيلينگ رسيد .\r\n\r\n\r\n","description":"","footnote":"\r\n( 1 ) - مقصود اللهيار خان پسر ركن الدوله ميرزا محمد خان بيگلربيگى دولوقاجار مشهور به تاج‌بخش مىباشد . اللهيار خان و پسرش حسن خان صدمات زيادى به اين مملكت زدند و ميرزا ابو لقاسم قايم‌مقام قصيده مشهورى درباره وى دارد . م .\r\n","page_name":" 296 ","page_number":312},
  {"content":"\r\n\r\nدر نوشته‌هاى وقايع‌نگاران ايران به قيام سالار فراوان اشاره شده است . اما مطالب به حدى پراكنده است كه به سختى مىتوان آنها را جمعبندى نمود و بهم ربط داد . در مرآت البلدان يكى از بهترين شرح‌هاى مربوط به اين واقعه آورده شده اما تعداد اسامى در آن به حدى زياد است كه خواننده مطلب را به سختى درمىيابد . با همهء اين تفاسير يك چيز حتمى است و آن اينكه در زمان به سلطنت رسيدن ناصر الدين شاه ؛ خراسان به كلى خارج از سلطهء وى و عملا از استقلال كامل برخوردار بوده است .\r\nدر سال 1848 م . حاجى نور محمد خان سردار و سليمان خان افشار مأمور مىشوند تا نفوذ حكومت مركزى را در خطهء خراسان عملى سازند . اما سالار زير بار نمىرود و به نصايح عمويش نور محمد گوش نمىدهد . در نتيجه سال بعد سلطان مراد ميرزا ، حسام السلطنه با سپاهى از تهران بجانب خراسان روانه شد . شايد لازم نباشد به ذكر حركت‌ها و تدابير رؤساى ايل‌هاى مختلف در خصوص اين لشكركشى بپردازيم ، امّا بگويم كه وقتى سپاه حسام السلطنه به سبزوار مىرسد ، كارى نمىتواند از پيش ببرد و او در اين فكر مىافتد كه بازگشته و براى تهيهء آذوقه به جانب شاهرود روان شود . در اين هنگام سام خان رئيس كردهاى قوچان از گروه سالار روى گردانده و با 600 سوار به حسام السلطنه ملحق مىشود « 1 » .\r\nسام خان ، حسام السلطنه را متقاعد كرد تا به جاى رفتن به شاهرود به سوى قوچان حركت كند و قول تهيهء آذوقه و ملزومات ديگر را نيز به وى داد . در راه عبور از سر ولايت آنها صفىآباد را تصرف كرده و بغايرىهاى ساكن آن را به اطاعت وادار نمودند . بعد حسام السلطنه به اسفراين و از آنجا به جغتاى رفت . سالار در اين هنگام خواست تا به الهيار خان جوينى كمك برساند اما تلاش‌هايش عقيم ماند و حسام السلطنه ، جغتاى و آق‌قلعه را تصرف كرد . سپس به سبزوار رفته و اردوگاه خود را در محلى بنام خسروگرد بر پا كرد .\r\n\r\n\r\n","description":"","footnote":"\r\n( 1 ) - نوشتهء مؤلف كتاب دربارهء سام خان زعفرانلو ( شجاع الدوله ) ، درست نيست . در آغاز فتنهء سالار در خراسان ، سام خان و برادر ديگرش ابو الفيص خان در تهران تحت نظر بودند . ص 49 تاريخ حقايق الاخبار ناصرى به محض فوت محمد شاه قاجار ، سام خان به موطن خود برميگردد و از طرف عموزادگانش كه در اسفراين و قوچان ساكن بودند مورد حمايت قرار مىگيرد . سام خان پس از به قدرت رسيدن به سبزوار ميرود و از حسام السلطنه در مقابل حسن خان سالار حمايت مىكند . حسام السلطنه مدت سه ماه زمستان در اسفراين ميماند . رجوع كنيد به ص 227 كتاب سه سفرنامه به كوشش مترجم همين كتاب و تاريخ حقايق الاخبار ناصرى ص 49 تا 53 و جلد ششم شرح‌حال رجال ايران تأليف مهدى بامداد .\r\n","page_name":" 297 ","page_number":313},
  {"content":"\r\n\r\nسالار برادرش ميرزا محمد خان و پسرش امير اصلان خان را به دفاع از قلعهء سبزوار گماشته بود . چند روزى زد و خورد بين افراد مستقر در اين قلعه و سپاهيان حسام السلطنه ادامه داشت . سرانجام مير يحيى خان تبريزى با قواى كمكى متشكل از 2000 سوار و سه عراده توپ ارسالى از تهران و همچنين حمايت‌ها و كمك‌هاى ديگرى از جانب سام خان ايلخانى و رؤساى ديگرى كه وفادارى خود را به حكومت مركزى اعلام نموده بودند از راه رسيد . در اين هنگام حسام السلطنه توانست شهر را به تصرف خود درآورد . مصطفى قلى خان تربتى ارك شهر را ابتدا محاصره كرد و سپس شهر گشوده شد و پسر سالار امير اصلان خان حلقهء محاصره را شكسته و موفق به فرار گرديد . حسام السلطنه سپس روى به نيشابور نهاد .\r\nحاكم شهر مقاوتى از خود نشان نداده و شهر تسليم شد .\r\nسرانجام مردم مشهد بخاطر قحطى و گرانى بر سالار شوريدند و مشهد فتح گرديد .\r\nسالار به همان آستانى كه زمانى مقدس نداشته و شمعدانها و چلچراغهاى طلا و درهاى نقره‌اى آن را براى تبديل كردن به پول به يغما برده بود پناهنده شد . سالار دستيگر شد و به فرمان شاه همراه با برادرش محمد عليخان و پسرش امير اصلان خان به قتل رسيده و در باغ خواجه ربيع دفن گرديدند . قبرهاى اينان در اين باغ فراموش و به حال خود گذاشته شده است .\r\nدر سال 1853 م . فريدون ميرزا دائى شاه به ولايت خراسان گماشته شد . او به مرمت مرقد ، مسجد و مدرسهء قديمى شهر همت گماشت و به سال 1855 م . وفات يافت . بعد از وى سلطان مراد ميرزا حسام السلطنه به جانشينى وى گماشته شد . و در سال 1856 م .\r\nحمله به هرات شكل گرفته و تحقق يافت .\r\nدر سال 1858 م . حسام السلطنه فراخوانده شد و حمزه ميرزا حمشت الدوله ادارهء امور محولهء به وى را عهده‌دار شد . او همان شخصى است كه قلعهء سرخس را بنا نهاد . در سال 1859 م . به فرمان شاه متولى آستانه مأمور گرديد تا در طلايى حرم را نصب كرده و نسبت به ايجاد يك مهمانخانه براى پذيرايى از زائرين و مساكين اقدام نمايد .\r\nدر سال 1866 م . شاه پسر كوچكتر خود جلال الدوله را به ايالت خراسان گماشت و در همان سال خود نيز براى زيارت مرقد مطهر امام رضا بدان سامان روان شد . به محض ورود به مشهد يكسر به زيارت شتافته و جقّهء جواهرنشان كلاه خود را تقديم نمود . سپس به محل ارك شهر آمده و در حالى كه بيرون از ارك اردوگاه وى برپا شده بود ، مستقر گرديد .\r\nدر سال 1868 م . و با در مشهد شيوع يافت و جلال الدوله در اثر ابتلاء به آن درگذشت و در حرم مطهر دفن گرديد .\r\nدر سال 1871 م . گرسنگى و قحطى تمامى خراسان را دربرگرفت . در 1876 م .\r\n\r\n","description":"","footnote":"","page_name":" 298 ","page_number":314},
  {"content":"\r\n\r\nمشهد توسط خط تلگراف به تهران متصل شد . در سال 1881 م . گفته مىشود كه معجزه‌اى در حرم روى داد و داستان آن از اين قرار بود كه زنى كه 15 سال پايش فلج بوده ، شب امام را بخواب مىبيند ، امام به او مىگويد كه بيدار شو ، او بيدار مىشود ، و با نهايت تعجب درمىيابد كه شفا يافته و مىتواند حركت كند .\r\nدر سال 1883 م . ناصر الدين شاه براى دومين بار به زيارت امام رضا شتافت و در همان سال سليمان خان صاحب‌اختيار به سرپرستى هيأتى براى تعيين مرز بين دو كشور ايران و روس به مشهد وارد شد . در اواخر سال 1884 م . مأمور انگليسى ژنرال سر پيتر لمسدن براى تعيين مرز بين دو كشور افغانستان و روسيه به مشهد رسيد . در سال 1889 م . سركنسولگرى بريتانيا و روسيه در مشهد تأسيس گرديد و به تعاقب اين امر در سال 1891 م . شعبه‌اى از بانك شاهى ايران در مشهد شروع به كار كرد .\r\n\r\n","description":"","footnote":"","page_name":" 299 ","page_number":315},
  {"content":"\r\n . \r\n","description":"","footnote":"","page_name":" 300 ","page_number":316},
  {"content":"\r\n\r\n\r\nبخش نوزدهم شهر مشهد و مرقد مطهر امام رضا\r\nشهر مشهد نزديك به يك ميل و نيم طول و يك ميل عرض دارد و ديوارى گلى و خندقى خشك‌شده آن را احاطه كرده است . گفته مىشود اين ديوار بدستور شاه طهماسب ( 76 - 1523 م . ) بنا شده و داراى 141 برج و باروست . اين ديوار بطور مرتب و مداوم تعمير و مرمت شده است تا از هجوم‌هاى احتمالى به شهر ممانعت به عمل آيد . ارتفاع آن به 6 تا 5 / 7 متر مىرسد و از خارج نماى زيبا و باشكوهى دارد . خندق دور شهر تقريبا در حال پر شدن و از بين رفتن است . محل اقامت حاكم در ارك در گوشهء جنوب غربى شهر قرار دارد .\r\nتا آنجا كه توانستم دريابم ، محلهء چهارباغ واقع در غرب آستان قدس محل استقرار حاكم شهر بوده است . ليكن بناى اقامتگاه حاكم در ارك شهر بدستور عباس ميرزا پسر فتحعليشاه كه در سال 1833 م . در مشهد فوت كرد آغاز گرديد ؛ و در سال 1876 م . بدست محمد ناصر خان قاجار « 1 » به پايان رسيد . تمام بخش جنوبى ارك هنوز هم بلااستفاده و ويران است .\r\n\r\n\r\n","description":"","footnote":"\r\n( 1 ) - محمد ناصر خان قاجار دولو ظهير الدوله پسر ابراهيم خان سردار و پدر على خان صفاء ظهير الدوله است كه مانند پدر و نياى خود يكى از امراء و بزرگان قاجار در زمان سلطنت محمد شاه و ناصر الدين شاه بوده است . او يك بار در سنه 1277 ه . ق . به پيشكارى و فرمانده لشگر خراسان فرستاده شد و بار ديگر در سنه 1294 ه . ق . به ايالت خراسان منصوب گرديد . ص 14 جلد چهارم كتاب شرح‌حال رجال ايران تأليف مهدى بامداد .\r\n","page_name":" 301 ","page_number":317},
  {"content":"\r\n\r\nيكى از ديدنىهاى شهر [ بالا 
  ] خيابان يا راه اصلى است كه مستقيم از شمال غرب به طرف جنوب شرق در تمام شهر كشيده شده است . عرض خيابان 5 / 22 متر است و طول آن طبق گفتهء صنيع الدوله اگر هر زرع ايرانى را 4 / 1 اينچ بگيريم . 2010 متر از دروازهء بالا خيابان تا آستانهء واقع در غرب آن و 843 متر از دروازهء پائين خيابان تا حرم مطهر واقع در شرق آن است . طبق آنچه كه روى نقشه آمده است فاصلهء بين دو ورودى صحن‌ها 110 ذرع است و بدين‌ترتيب كل طول اين خيابان 2998 متر يا كمى كمتر از دو ميل مىباشد . تمام اين خيابان براى حركت وسائل نقليه در نظر گرفته نشده است و آن قسمت كه در محدودهء آستانه قرار مىگيرد به روى حيوانات و وسائل نقليه بسته شده و به شدت محافظت مىگردد . از اين قسمت فقط كسانى كه مسلمان هستند آن هم از طريق گذرگاههاى باريكى كه با نرده‌اى در وسط در دو طرف ايجاد شده است مىتوانند عبور كنند .\r\nتقريبا تمامى فعاليت‌هاى اقتصادى و بازرگانى شهر در همين خيابان اصلى متمركز است . راهى كه به سمت بانك ، تلگراف‌خانه كشيده شده است داراى چند كاروانسراست كه ارابه‌ران‌هايى كه از عشق‌آباد به مشهد مىآيند در آنها توقّف مىكنند . در اين راه و همچنين راه‌هايى كه به سمت دروازه‌هاى سرآب ، ايدگاه و نوقان مىروند تا حدودى نشانه‌هايى از حيات و زندگى به چشم مىخورد . به غير از اينها راه‌هاى ديگر بسيار كثيف و باريك و پيچ‌درپيچ است . اين راهها از كوچه‌هاى متعددى تشكيل شده است كه طرفين آنها را ديوارهاى بلند خشتى احاطه كرده و در هر فاصله درگاهى باريك و كوتاه به چشم مىخورد كه به منزلى كمى پايين‌تر از سطح خيابان منتهى مىشود .\r\nتقريبا تمام خانه‌ها در مشهد در سطحى پايين‌تر از خيابان واقع مىشوند . علت اين امر آنست كه هركس كه خواسته زمين خود را بسازد ، چون نمىتوانسته از خيابان و يا كوچهء خاك بردارد و برايش هم صرف نمىكرده كه از دوردست خاك را براى تهيهء خشت و گل فراهم كند ، زمين خود را گود كرده و از خاك آن استفاده كرده است .\r\nشهر بطور كلى به 6 محلهء بزرگ و 10 محلهء كوچك تقسيم شده كه ادارهء هريك را كدخدايى بر عهده دارد . به غير از آستانه كه گنبد طلايى و مناره‌هاى آن از دور قابل رويت است در شهر بناى قابل ملاحظهء ديگرى به چشم نمىخورد . از فراز خانه‌هاى خشتى فقط دو گنبد ديده مىشود . يكى گنبد سبز « 1 » است ، مقبرهء نيمه ويرانه‌اى در نزديكى ارك است و در\r\n\r\n\r\n","description":"","footnote":"\r\n( 1 ) - در خيابان خاكى ، وسط فلكه‌اى ، آرامگاه بزرگى ديده مىشود كه به مناسبت رنگ فيروزه‌اى گنبد آن مشهور به گنبد سبز است . مدفن محمد مؤمن عارف استرآبادى است كه بسال 904 هجرى قمرى وفات يافته است شاه عباس بر گور او اين بنا را ميسازد .\r\n","page_name":" 302 ","page_number":318},
  {"content":"\r\n\r\nآن تعداد زيادى درويش زندگى مىكنند و بناى آن نزديك به 200 سال قدمت دارد .\r\nگنبدى ديگر در آنسوى شهر قرار گرفته و مربوط به بقعهء پير پالان‌دوز « 1 » است . اين بنا به فرمان شاه سلطان محمد خدابنده به سال 1577 م . ميلادى ساخته شده است .\r\nمصلا كه در شرق و خارج از شهر و در فاصلهء نيم ميلى از دروازهء پايين خيابان قرار دارد غير از يك ايوان ويران چيز ديگرى ندارد .\r\nطبق نظر صنيع الدوله اين ايوان داراى نوشته‌اى است كه تاريخ ساخت آن را به ابجد مطابق 1676 ميلادى ذكر كرده است . نماى بيرونى و قسمت داخلى اين ايوان كه در حال حاضر آجرى است زمانى داراى كاشىكارىهاى نفيسى بوده است ، مانند آنچه كه در مصلاى هرات شاهد آن بودم و شرحى از آن را نيز آوردم . قسمت زيادى از اين كاشىكارىها فروريخته و قسمت بالايى ايوان در حال حاضر لانه پرندگانى از قبيل كبوتر و سار و غيره است و در حياط جلوى ايوان نيز تعداد زيادى سيستانى با لباس‌هاى پاره كه بيشتر آنها نيز به گدايى زندگى مىگذرانند سكنى دارند .\r\nصنيع الدوله در بررسى مساجد و مدارس قديمه موجود در مشهد ، از مسجد شاه « 2 » نام برده و مىگويد كه نوشته‌اى در اين مسجد هست كه تاريخ آن 1451 ميلادى است . اين بنا كه به آن مسجد ازبكيه نيز مىگويند در طول دوره‌اى كه ازبك‌ها مشهد را در اختيار خود داشتند به فرمان امير ملكشاه ساخته شد و به آن مسجد سنىها نيز اطلاق مىشود . مىگويند كه جهت قبله در اين مسجد درست تعيين نشده و بنابراين محراب نيز در محل دقيق خود ساخته نشده است .\r\nمسجد ديگرى نزديك به دروازهء پايين خيابان به فرمان شاه عباس در سال 1641 م .\r\nبنا گرديده است . مسجد امام رضا واقع در قبرستان قتلگاه به امر شاه عباس در سال 1602 ساخته شد و مدرسه فاضل خان نيز در زمان سلطنت همين شاه بنا نهاده شد .\r\nمدرسهء محمد باقر در بالا خيابان و همچنين مدرسهء بهزاديه در دورهء شاه سليمان [ صفوى 
  ] ( 94 - 1668 م . ) بنا شده است مدرسهء دو در در زمان شاهرخ\r\n\r\n\r\n","description":"","footnote":"\r\n( 1 ) - در خيابان صفوى مشهور به پائين خيابان ، در كوچهء شور مرقدى است متعلق بيكى از عرفاى بزرگ كه كرامات بسيار از او نقل كرده‌اند . پير پالاندوز چنان كه از سنگ مزارش پيداست محمد عارف عباسى نام داشته و در سنه 985 ه . ق . وفات يافته است . رجوع كنيد به كتاب راهنماى خراسان تأليف دكتر على شريعتى از انتشارات سازمان جلب سياحان ، آبان ماه 1345 .\r\n( 2 ) - اين مسجد در آخر بازار سرشور و تاريخ بناى آن 855 ه . ق . است . داراى گنبدى است كه كاشيهاى آن ريخته ولى كتيبهء زيباى آن هنوز ديده مىشود . ص 121 كتاب راهنماى خراسان .\r\n","page_name":" 303 ","page_number":319},
  {"content":"\r\n\r\nساخته شد ، و در سال 1677 م . مرمت گرديد . در مسجدى كه بناى آن به شاهرخ نسبت داده مىشود . نوشته‌اى هست كه تاريخ آن سال 1439 م . مىباشد . مدرسهء عباسقلى خان به سال 1666 م . و مدرسه پريزاد در 1680 م . ساخته شده است . بدين‌ترتيب هيچيك از آنها مربوط به دوره‌هاى خيلى پيش نمىشود .\r\nگفته مىشود كه مشهد در دورهء شاهان صفوى ( 1736 - 1499 م . ) بسيار توسعه يافته و پيشرفت كرد و تاريخ مربوط به بناهاى فوق نيز خود دليلى بر اين امر مىتواند باشد .\r\nهمچنين در همين دوره حرم مطهر حضرت رضا نيز از شمعدان‌هاى طلا و نقره و هدايايى از اين قبيل پر گشت . هنگاميكه ، تعداد دفعاتى كه اين حريم مورد دستبرد قرار گرفته و ذخاير آن غارت رفته را برمىشماريم متعجب مىشويم كه اين همه ثروت از كجا و چگونه گرد آمده بوده است .\r\nطبق نظر ملكم « 1 » در زمان نادر ( 47 - 1736 م . ) در مشهد 60000 خانه وجود داشته است ، حال آنكه در زمان نوهء وى شاهرخ كه به سال 1796 م . وفات يافت اين رقم به 3000 خانه كاهش مىيابد . در حال حاضر جمعيت اين شهر اعم از زن و مرد و كودك به 6000 نفر مىرسد و تعداد خانه‌هاى موجود در آن به 2000 تخمين زده مىشوند . البته اين فقط يك برآورد تقريبى و آن هم از روى حدس و گمان است و من احساس مىكنم جمعيت و تعداد واقعى خانه‌ها در اين شهر از اين حد هم كمتر باشد . واقعيت اين است كه تاكنون در مشهد هيچگونه سرشمارى به عمل نيامده است .\r\nبرقرارى نظم در شهر بر عهدهء بيگلربيگى است كه بايد 60 نفر را بدين‌منظور در خدمت خود داشته باشد ، اما از آنجا كه حاكم ترجيح مىدهد تا دستمزدى را كه بايد به نيمى از اين عده پرداخت شود به جيب خود سرازير كند ، بيگلربيگى مجبور است تا با داشتن نيمى از افراد مورد نياز خود در حفظ آرامش شهر بكوشد .\r\nحفظ امنيت شهر بر عهدهء سربازان ايرانى است . يك هنگ كامل از اين افراد در تمام شهر به صورت دسته‌هايى دوازده نفرى پراكنده مىباشد . اين افراد تا آنجا كه من ديده‌ام نه رژه مىروند و نه تمرينات نظامى مىكنند . آنها تفنگ‌هاى پوزپر قديمى را بر دوش گرفته‌اند و به نظر مىرسد كه در عمرشان هرگز تيرى شليك نكرده‌اند و اگر روزى هم لازم شود اين كار را بكنند از عهدهء انجام آن برنخواهند آمد . دستمزد اين سربازان هر روز يك\r\n\r\n\r\n","description":"","footnote":"\r\n( 1 ) - منظور سرجان ملكم مؤلف دو جلد تاريخ ايران است كه بعدها چند بار سفير دولت انگليس در دربار ايران بوده است . م .\r\n","page_name":" 304 ","page_number":320},
  {"content":"\r\n\r\nچهارم قرآن يا يك پنى است كه علاوه بر آن جيرهء نان آنها نيز پرداخت مىشود . با اين حال گاهى اوقات اين مقدار پول كم نيز از آنان دريغ مىشود . به ياد مىآورم كه يك روز سروصدايى در شهر توجه‌ام را جلب كرد ، وقتى كه به جستجو پرداختم ، فهميدم كه تعدادى از سربازان جمع شده و در حال رفتن به مقر والى هستند تا شكايت كنند كه چرا سه ماه است كه دستمزد آنها پرداخت نشده است . آنها بعدا در محل تلگرافخانه اجتماع كردند و درخواست خود را مبنى بر پرداخت دستمزدهايشان اعلام داشتند . سرانجام تصميمى كه خصوصيتى صددرصد ايرانى داشت اتخاذ گرديد . به اين مضمون كه سرتيپ فرمانده متقبل شود تا يك ثلث طلب سربازان را به آنها بپردازد و ساير افسران نيز يك ثلث ديگر را پرداخت كنند و سربازان نيز كوتاه آمده و از يك ثلث ديگر بگذرند و چشم‌پوشى كنند .\r\nظاهرا سربازان دريافتند كه دستشان به بيش از دو ثلث از طلبشان نخواهد رسيد .\r\nافسران نيز بنوبهء خود در تلگرافخانه جمع شده و ضمن مخابرهء يادداشتى به شاه اعلام داشتند كه آنها در اين جريان دست نداشته و مقصر نيستند . يكى دو روز بعد سرتيپ كه گرهء كار بدست او گشوده مىشد به اين غائله خاتمه بخشيد .\r\nبراساس آنچه مقرر شده است ، سربازان كه هم‌اكنون در وضعيّت بدى قرار دارند ، و لباس‌هاشان پاره است ، مىبايستى در سال دو دست لباس از پارچهء پنبه‌اى به رنگ آبى دريافت كنند . حال آنكه من شك دارم اين لباس‌ها به آن‌ها تحويل شود . همچنين بايد هر سال يك پالتو به آنها داده شود ، در صورتى كه مسئولان به هر اتاقك نگهبانى فقط يك پالتو ميدهند كه سربازان كشيك بايستى آن را بنوبت بپوشند . بهرحال آنچه در اين خصوص صرفه‌جويى شده و از سربازان دريغ مىشود به جيب تنى چند از فرماندهان سرازير مىشود . اين سربازان مسئوليت حفظ نظم را در شهر بر عهده دارند . مهمترين وظيفهء آنها اين است كه منع رفت‌وآمد شبانه در شهر برقرار سازند ، و كسانى را كه از غروب به بعد از خانهء درمىآيند متوقف سازند ، تا آنجا كه من مىدانم آنها در امور ديگر اصلا دخالتى نمىكنند .\r\nطلبه‌ها و يا دانشجويان علوم دينى بيشترين مهم را در برهم زدن آرامش شهر بر عهده دارند . اين افراد كه در مدرسه‌ها علمى مختلف زندگى مىكنند ، به روحانيان مختلف وابسته بوده و از صندوق مدرسه تأمين مىشوند . شايد اصلا نتوان نام دانشجو بر آنان نهاد ، زيرا آنها به آنصورت درسى نمىخوانند و حتى بيشترشان نيز سواد خواندن و نوشتن ندارند . در حقيقت هركس كه عمامهء سفيدى بر سر بگذارد مىتواند طلبه شود و يك عمر به اين طريق زندگى بگذراند ، در صورتى كه او نتواند به مدرسه‌اى وارد شود ، سعى مىكند تا به نحوى به يكى از آقايان روحانى وابسته شود و از طريق او امرار معاش كند و در مقابل بكوشد تا\r\n\r\n","description":"","footnote":"","page_name":" 305 ","page_number":321},
  {"content":"\r\n\r\nموقعيت وى را در بين مردم تحكيم بخشد .\r\nهر مجتهدى براى خودش يك قاضى محل نيز هست و در صورتى كه حكومت مركزى ضعيف باشد او و طرفدارانش مىتوانند قدرت بيشتر كسب نمايد . معمولا مجتهد و پيروانش بخاطر منافع مشتركى كه دارند فعاليت‌هايشان را هم‌سو كرده و با يكديگر كار مىكنند . در مشهد وقتى كه ميان مجتهدان اختلافى بر اثر امورى كه بدست دارند روى مىدهد ، بلافاصله طرفدارانشان جبهه‌گيرى كرده و هر طرف سعى مىكند تا افراد بيشترى را به دور خود جمع نمايد و در اين موقع تنها زمزمه‌اى كه به گوش مىرسد اين است كه مغازه‌ها بسته شده و تمام فعاليتهاى اقتصادى به حال تعطيل درآمده است . در اين موقع از حاكم تا كاسب و غيره هيچكس جرأت مداخله كردن ندارد . مغازه‌ها تعطيل مىمانند و صاحبانشان از خشم دندانها را بر هم مىسايند و منتظر مىمانند و كسى در مقابل اين تصميم نمىتواند اقدامى كند . قدرت روحانيان در ايران بسيار زياد و تقريبا خيلى بيشتر از حد معمول در كشورهاى ديگر است و شايد تنها در شيوهء حكومتى ايران باشد كه اينان مىتوانند چنين قدرتى را كسب كنند .\r\nبه ياد دارم زمانى يكى از روحانيان پرقدرت براى مدتى باعث ناآرامىهايى در مشهد شد . سرانجام اوضاع رو به وخامت نهاد و كار و كسب نزديك يك هفته تعطيل گرديد . اين بار حاكم دل و جرأت پيدا كرده و تعدادى را مأمور نمود تا شبانه از ديوار خانهء وى بالا رفته و او را دستگير و از شهر خارج نمايند . بلافاصله شاگردان و طرفداران وى سر به شورش برداشته و تعداد زيادى از مردم را نيز با خود هم‌صدا كرده و خواهان بازگشت وى شدند .\r\nاينان عملا شهر را براى چند روزى در اختيار خود داشتند و بر اين خواستهء خود پافشارى مىكردند . سرانجام حكومت تسليم شد و اين شخص را با احترام به خانه خويش بازگرداند .\r\nروحانيان تنها مراجع قضايى مردم در شئون مختلف هستند . دادگاهى هست كه به آن ديوان‌خانه مىگويند و به ظاهر توسط يك مأمور دولتى اداره مىشود و وظيفه رسيدگى به تخلفات كاركنان دولتى را بر عهده دارد ، اما با اين حال نمىتواند متهمان را قسم دهد . اين حق را فقط روحانيان دارا هستند . بدين‌ترتيب اين عده تنها كسانى هستند كه عملا مىتوانند به دعاوى رسيدگى كرده و رأى خود را به اجراء درآورند . يعنى دولت ايران هيچ تسلطى بر قوهء قضائيه ندارد . اين امر اصلا نتايج مطلوبى هم نخواهد داشت . شايد بهترين راه حل براى تسريع امور براى دولت ايران اين باشد كه قدرت روحانيان را كم كرده و اين موارد را نيز خود بدست بگيرد . در حال حاضر دولت ايران چنين حقى را در اختيار ندارد و روحانيان عملا قانون‌گذار و رافع دعاوى هستند و در نتيجه اينان تنها ستونى هستند كه مردم عليه ظلم و جور حكومت مىتوانند به آن تكيه كرده و حق خود را طلب كنند . « 1 » -\r\n\r\n\r\n","description":"","footnote":"\r\n( 1 ) - اين طرز فكر و نظر كليه جهانگردانى است كه به مشرق‌زمين و به خصوص به ايران آمده‌اند و هيچ وقت نخواسته‌اند واقعيت را بنويسند . عامهء مردم كه از ستم حكمرانان محلى به ستوه ميآمده‌اند به روحانيون و يا مجتهدان زمان خود پناه مىبردند تا رفع ظلم كنند و يا كمتر مورد اذيت و آزار قرار بگيرند .\r\nنهايتا اين امر باعث تغييرات در وضع حكومتى پيش ميآمده است . در خصوص طلّاب علوم دينى نيز نظر مؤلف كتاب درست نيست . چونكه ، علما و دانشمندانى همچون شيخ طوسى ، خواجه نصير طوسى و ملا صدرا در چنين مدارسى تحصيل ميكرده‌اند . م .\r\n","page_name":" 306 ","page_number":322},
  {"content":"\r\n\r\nجمعيت مشهد را بيشتر روحانيان تشكيل مىدهند . در همه‌جا بوفور اشخاصى به چشم مىخورند كه عمامهء سفيدى دارند . اينان را ملا يا طلبه مىخوانند و كسانى ديگر نيز ديده مىشوند كه عمامهء سياه به سر دارند ، اينان را سيد مىگويند و عقيده بر اين است كه از نوادگان حضرت على ( ع ) و دختر پيامبر حضرت فاطمه هستند . در اين ميان رضوىها كه به حضرت امام رضا منسوبند بالاترين مقام را در مشهد داشته و از مزاياى بسيارى نيز برخوردارند و براى ادامه حيات خود و خانواده‌شان مجبور به كار كردن نيستند .\r\nبه‌طور كلى مشهد يك نژاد خالص و دست‌نخورده و مختص به خود ندارد ، قبايل و مردم مختلفى در آن با يكديگر درآميخته و جمعيت فعلى آن را تشكيل داده‌اند . از اين عده به طور متوسط 30000 زوارند كه همه‌ساله براى زيارت مرقد مطهر امام رضا به اين شهر مىآيند . نذورات آستانه بايد به منظور بهبود وضع فقرا و مساكين و رسيدگى به امور زوار و غيره صرف گردد . اما واقعيت اين است كه مقدار زيادى از آن به هر شكلى كه شده نصيب افرادى كه از طبقات مختلف مىگردد كه اصلا حق‌شان نيست و نبايد چيزى به آنها از اين بابت برسد .\r\nوضع مشهد از نظر تجارت به هيچوجه ديگر خوب نيست . مقررات گمركى جديد روسها و همچنين سياستهايى كه در پيش گرفته‌اند باعث شده تا ديگر مشهد اهميت خود را به عنوان توزيع‌كنند چاى ، نيل . . . و ساير اقلام وارداتى از هندوستان بين ممالك آسياى مركزى از دست بدهد . در حال حاضر بيشتر تجار اين شهر ورشكسته شده و در وضعيت بدى به سر مىبرند . فعاليتهاى اقتصادى اين شهر تقريبا جوابگوى نيازهاى مردم خود و حومهء آن است و بدين‌ترتيب تجارت بزرگى در آن انجام نمىگيرد و تجار ديگر نقش مهم و قابل توجهى را دارا نيستند .\r\nبست نشستن در حرم مطهر حضرت رضا كه حريم آن بايد محترم دانسته شده و شكسته نشود يكى از طرق فرار از دست عواقب خيانت و دزدى است . همواره تعداد زيادى از افراد كه كارهاى خلاف از آنها سر مىزند براى فرار از مجازات اين كار را مىكنند .\r\n\r\n","description":"","footnote":"","page_name":" 307 ","page_number":323},
  {"content":"\r\n\r\nكسى كه به بست مىنشيند ديگر از هر گزندى مصون است و مىتواند آنقدر در آنجا بماند كه به نتيجهء مطلوبى در مورد جوابگويى طرف‌هاى خود برسد . حتى شاه هم نمىتواند كسى را كه به حرم پناهنده شده است از آنجا بيرون بياورد . او در پناه نفوذ و قدرت روحانيان قرار مىگيرد و از اذيت و آزار مصون مىماند .\r\nالبته اين را هم اضافه كنم كه اين امر در مورد قاتلان و كسانى كه دستشان به خون آلوده است صدق نمىكند . موردى را به خاطر دارم كه قاتلى به حرم امام رضا پناهنده شده و در آنجا بست نشست ، امّا پس از اينكه انجام قتل به دست وى محرز گرديد روحانيان وى را لايق ماندن در آن مكان مقدس ندانسته و او را بيرون راندند ، او بلافاصله در نزديكى دروازهء آستانه دستگير شده و به امر حاكم به قتل رسيد . ياد دارم كه صبح روز اعدام اين شخص در حال بازگشت از سوارى روزانهء خود بودم و اتفاقا من نيز ناظر چگونگى برگزارى اين مراسم بودم .\r\nهمين‌كه به سوى ارك شهر مىراندم متوجه شدم كه تعدادى از فراش‌هاى حاكم مجرم را همراهى كرده و در پيشاپيش من حركت مىكنند . اين فراش‌ها را مىتوان از چوب‌دستىهايى شناخت كه با خود دارند و هميشه حاضرند تا هركس را كه به آنها فرمان داده شود بخوابانند و فلك كنند .\r\nآنها متهم را به ميدان توپ‌خانه يا ميدان رژه كه در بين راه كنسولگرى انگليس و ارك شهر واقع بود هدايت كردند . در آنجا مير غضب زنجير را از دستهاى او برگرفت و در يك آن گردنش را گوش‌تاگوش در برابر انبوه تماشاگران بريد . اين كار آنقدر به سرعت انجام گرفت كه قبل از آنكه بفهمم چه شد ، كار از كار گذشته بود . متهم ديگر تكان نمىخورد و ظاهرا مرگ بر تمامى وجودش مستولى شده بود .\r\nسر بريدن متهم يكى از متداول‌ترين طرق اعدام در ايران است . در صورتى كه خانوادهء مقتول قبول مىكردند كه خون‌بهاء بگيرند ، دوستان و نزديكان قاتل پولى روى هم مىگذاشتند و او را آزاد مىكردند . اما در اين مورد خانوادهء مقتول خون‌بهاء را نپذيرفته و خواهان قصاص و ريخته شدن خون وى بودند .\r\nبه ياد دارم يك بار در مشهد خانوادهء مقتولى به مير غضب رشوه داده بودند تا قاتل فرزندشان را به بدترين و شديدترين وجه ممكن اعدام نمايد . هرگز فراموش نمىكنم كه خدمتكار هندى من با چه وحشتى از اين ماجرا كه شاهد آن بود برايم تعريف مىكرد .\r\nمىگفت ابتدا متهم را سروته از درختى آويزان كردند در حالى كه پاهايش از هم فاصله داشت و بعد با ضربات شمشير خواستند تا او را دو شقه كنند ، با هر ضربه متهم از درد فرياد مىكشيد و به خود مىپيچيد تا اينكه شمشير به قسمت حياتى بدن وى اصابت كرد و\r\n\r\n","description":"","footnote":"","page_name":" 308 ","page_number":324},
  {"content":"\r\n\r\nدرجا ، جان داد .\r\nخدمتكار من كه از وحشت ديدن چنين منظره‌اى زهره‌ترك شده بود آرزو مىكرد كه هرچه زودتر گورش را از اين مملكت گم كند و به هندوستان بازگردد . مرد ديگرى را به ياد دارم كه به منظور اعدام گردن زدند و سرش را از بدن جدا ساختند . مورد ديگرى را نيز سراغ دارم كه پاى يك دزد معروف و شريك وى را از قوزك قطع كردند تا ديگر به اعمال نامشروع اقدام نكنند . انگشتان مرد ديگرى را نيز به اتهام مشابه از بند آخر قطع نمودند . يك روحانى هم كه باعث مرگ دختر بچه‌اى شده بود ، توسط ديوان شرع محكوم گرديد . مردان حاكم ريسمانى را از بينى وى رد كرده و او را بمانند شتر در شهر تاب دادند ، تا اينكه بينى وى از جاى كنده شد . اين متهمان بعد از مجازات و قطع اندامى از بدن‌شان روى به سوى درمانگاه كنسولگرى انگليس مىنهادند تا معالجه شوند . موردى را سراغ ندارم كه اينها به جانب درمانگاه آستانه كه ظاهرا بايد به مداواى همهء مردم از هر قشر و گروهى بپردازد روان شده باشند .\r\nتعداد زيادى بيمار نه تنها از مشهد بلكه از اطراف آن و حتّى هرات براى مداوا به درمانگاه كنسولگرى انگليس مراجعه مىكنند . اين درمانگاه را حكومت هندوستان در اين ناحيه ايجاد كرده و اداره مىكند . يك پزشك جراح انگليسى و يك دستيار هندى در آن به انجام وظيفه مشغولند و در سال نزديك به 6000 مرد ، زن و كودك بيمار مراجعه‌كننده را مىپذيرند . در مواقع عدم حضور پزشك انگليسى در درمانگاه دستيار هندى وى وظايف او را انجام مىداد . اين درمانگاه خدمات زيادى در زمينه درمان بيماران اين ناحيه انجام داده و بسيار مورد توجه مردم است و لذا ميتواند مثال خوبى از حسن انجام وظيفه دستياران هندى در اين زمينه باشد .\r\nاين دستيارها در دانشكده‌هاى پزشكى هندوستان تحصيل كرده و تجربيات خوبى كسب نموده‌اند . احساس مىكنم خيلى كمتر از آنچه كه حقشان هست به آنها پرداخت مىشود . بعد از گذراندن دوره‌هاى مختلف و حضور يافتن در امتحانات گوناگون حقوق آنها در حال حاضر از بعضى از كارمندان دولت نيز به مراتب كمتر است . شخصا تمايل دارم و توصيه مىكنم كه دستمزد كاركنان ادارى و دولتى هندوستان كاهش يابد و در عوض حقوق كسانى كه بيشتر فعال بوده و زحماتشان مفيد واقع مىگردد افزايش داده شود .\r\nتعداد افرادى كه در هندوستان به خدمات دولتى اشتغال دارند واقعا زياد و در هيچ نقطه‌اى از دنيا سابقه ندارد و يكى از تفاوت‌هاى فاحش ميان ما و روسها در ادارهء سرزمين‌هاى تحت نفوذ همين است . در روسيه چنين موردى را اصلا نمىتوانيد مشاهده كنيد . تعداد افراد بومى كه در سرزمين‌هاى آسياى مركزى براى دولت كار مىكنند بسيار\r\n\r\n","description":"","footnote":"","page_name":" 309 ","page_number":325},
  {"content":"\r\n\r\nاندك است . انجام امور ادارى و دولتى به عهدهء خود روسهاست . آن هم با كمترين تعداد ممكن . دستگاه ادارى غول‌پيكر هندوستان اصلا در روسيه ناشناخته است و مانندى ندارد و شايد اگر اين دستگاه بسيار محدودتر و مختصرتر مىشد ، خود هندىها هم مىفهميدند كه چقدر در زندگى و روابط اجتماعىشان تأثير دارد .\r\nدر مشهد خرافات بيداد مىكند . كمتر جايى را ديده‌ام كه اينقدر افكار موهوم در بين مردمش و بخصوص زنانش خريدار داشته باشد . يكى از رسومى را كه خود بارها شاهد انجام آن بودم در اينجا نقل مىكنم . در نزديكى دروازهء سرآب يك شير سنگى قرار دارد كه كمى از آن نيز شكسته است . چند بار كه از كنار آن مىگذشتم ديدم كه تعدادى از زنان آن را احاطه كرده‌اند و زنى در وسط آنها روى شير نشسته است . مىگويند اين شير را سنگ‌تراشى نزديك به 150 سال پيش ساخته است و در حال حاضر خود نيز در زير آن و در دل خاك مدفون است . در واقع اين شير سنگى قبر وى را تشكيل مىدهد . بهرحال اين شير هنوز هم بر كنار جاده قرار گرفته است و زنانى كه بچه‌دار نمىشوند و يا آرزوهاى ديگرى دارند از مسافت‌هاى دور و نزديك براى برآورده شدن حاجاتشان به زيارت اين شير مىآيند . ظاهرا شير نيز كارى براى آنان انجام مىدهد . اين را مىتوان از انبوه زنانى كه مشتاقانه به زيارت آن مىآيند دريافت . زن روى شير مىنشيند و در حالى كه اورادى بر زبان مىآورد با نخ يا ريسمانى كه بدست دارد 40 گره مىزند و سپس مراسم باتمام ميرسد .\r\nشيرى سنگى نظير اين را در مزار گازرگاه « 1 » در هرات ديده بودم ، اما اصلا به ياد ندارم كه مردم آنچنان‌كه در مشهد باور دارند با آن رفتار كنند و از آن شفا يا برآورده شدن حاجتى را طلب نمايند و خيال نمىكنم كه در جاى ديگرى نظير آن ديده شود .\r\nهواى مشهد فوق العاده خوب است . اين شهر در ارتفاع 960 مترى از سطح دريا و در درهء بازى به عرض 12 تا 15 ميل قرار دارد كه از شمال شرق و جنوب غرب رشته‌كوههايى موازى با قله‌هايى به ارتفاع 2700 تا 3000 متر آن را احاطه كرده‌اند . دماى هوا در ماه‌هاى مختلف سال براساس آنچه كه از به دو تأسيس كنسولگرى انگلس در اين محل اندازه‌گيرى و ثبت شده است بطور متوسط به قرار زير است .\r\n\r\n\r\n","description":"","footnote":"\r\n( 1 ) - گازرگاه محلى است در هرات كه آرامگاه خواجه عبد الله انصارى ، از مشاهير متصوفه ، در آنست .\r\nص 1654 فرهنگ فارسى معين ، بخش اعلام .\r\n","page_name":" 310 ","page_number":326},
  {"content":"\r\n . \r\n","description":"","footnote":"","page_name":" 311 ","page_number":327},
  {"content":"\r\n\r\nبا توجه به اينكه براى بهداشت و جلوگيرى از شيوع بيمارى در شهر هيچگونه فعاليتى انجام نمىگيرد ، با اين حال تعداد بيمارىهايى كه در شهر شايع مىگردد با كمال تعجب بسيار كم و نادر است .\r\nاز بناهاى قابل توجهى كه در نزديكى مشهد قرار دارد يكى خواجه ربيع « 1 » است كه مقبرهء شخص محترمى به همين نام است . اين بناى بزرگ و گنبدىشكل در 5 / 2 مايلى شمال مشهد و درون باغى واقع است ، مىگويند خواجه ربيع يكى از همراهان نزديك حضرت على ( ع ) پسرعموى پيغمبر بوده است . او فرماندهى سپاه عرب را براى تسخير خراسان به عهده داشته و در همين شهر نيز وفات يافته است . در مورد تقدس و تواضع اين مرد حكايتهاى بسيارى وجود دارد ، مىگويند كه او شخصى زاهد و پارسا بوده همچنين نقل مىكنند كه در مدتى نزديك به 20 سال حتى يك كلمه هم دربارهء امور دنيوى بر زبان وى جارى نشد . براساس آنچه ثبت شده است او به قولى در 682 ميلادى و به قولى ديگر در 689 ميلادى وفات يافته است .\r\nمىگويند امام رضا ( ع ) به ديدار مقبرهء خواجه ربيع رفته و يكى از دلائل آمدن خود را به خراسان توفيق زيارت مرقد خواجه دانسته است . براساس سنگ‌نوشته‌اى كه در بالاى ورودى دروازهء باغ است ساختمان اين بنا را به شاه عباس نسبت مىدهند . در اين نوشته چنين آمده است :\r\n\r\n\r\n","description":"","footnote":"\r\n( 1 ) - نام خواجه ربيع در تاريخ ، ربيع بن خثيم و جزء تابعين و يكى از هشت تن زاهد نامى تاريخ اسلام است . هنگاميكه لشكر اسلامى خراسان به جهاد با كفار ميرفت ، خواجه ربيع كه در آن ميان بود در طوس وفات كرد و در همين نقطه دفن شد . سال مرگ وى را 61 و 63 نوشته‌اند . نگاه كنيد به ص 142 راهنماى خراسان تأليف دكتر على شريعتى و ص 559 و 671 كتاب مطلع الشمس چاپ فرهنگسرا ، سال 1362 ، طهران .\r\n","page_name":" 312 ","page_number":328},
  {"content":"\r\n\r\n« بانى اين عمارت رفيع الشأن فلك اساس و اين بناى منيع البنيان عرش مساس ، اعليحضرت سلطان سلاطين عالم ، فرمانفرماى سلسلهء بنى آدم ، حافظ بلاد الله و ناصر عباد لله ، ظل الله ، تراب عتبهء سيد المرسلين و كلب آستان امير المؤمنين ، مروج مذهب حق ائمة المعصومين .\r\nالسلطان بن السلطان بن السلطان و الخاقان بن الخاقان بن الخاقان شاه عباس الحسينى الموسوى الصفوى . بتاريخ 1031 ه . ق . ( 1621 م . )\r\nبسعى كمترين غلامان دعاگوى . الغ الرضوى الخادم اتمام يافت . « 1 » »\r\nزير اين كتيبه سنگ‌نوشتهء ديگرى كه به نظر مىرسيد زياد قديمى نباشد نصب شده و روى آن اين مطالب درج شده بود :\r\n« آنان كه به اين باغ مقدس پا مىگذارند اعم از كوچك و بزرگ بايد بدانند كه اگر كوچكترين آسيبى به بنا و يا درختان آن وارد سازند مورد نفرين خدا و رسول او واقع شده و در شمار قاتلين امام حسين محسوب خواهند شد و چه در دنيا و چه در آخرت روى خوشى را نخواهد ديد » . بتاريخ 1257 هجرى ( 1841 ميلادى ) .\r\nاين آرامگاه يك بناى هشت‌ضلعى است و توسط گنبدى با كاشىهاى آبىرنگ پوشيده شده است . در وسط بنا يك جعبهء چوبى قرار دارد كه مىگويند جسد شيخ در آن نهفته است . به من گفتند كه درون اين جعبه چيزى نيست اما در زير آن تخته‌سنگى قرار دارد كه اگر جابجا شود سردابى در زير آن ديده مىشود . تا آنجا كه من مىدانم تاكنون چنين كارى\r\n\r\n\r\n","description":"","footnote":"\r\n( 1 ) - متن فارسى كتيبه اول از ص 271 كتاب مطلع الشمس نقل شده ولى كتيبه دوم ترجمه گرديد . كتيبهء داخل بقعه و دور گنبد به خط عليرضاى عباسى است .\r\n","page_name":" 313 ","page_number":329},
  {"content":"\r\n\r\nانجام نشده بود . اما با اين‌حال مىگفتند كه در آن دالان روح يك ملايى وجود دارد كه دائما در حال قرائت قرآن است .\r\nدر اين بنا همچنين قبر فتحعلى خان قاجار « 1 » مؤسس سلسلهء قاجار كه در سال 1730 م . بدست نادر شاه به قتل رسيد قرار دارد . در حال حاضر اين بنا بسيار صدمه ديده و به تعمير و مرمت اساسى نياز دارد . كاشىهاى قسمت بالايى گنبد كنده شده و قسمتى از كناره‌هاى خود ساختمان نيز خسارت ديده است . تمامى قوس‌ها ، سردرها و ايوان‌ها در هر طرف ابتدا توسط هنرمندان قمى كاشىكارى شده بوده است . در حال حاضر بسيارى از اين كاشىها ريخته و كسى هم نسبت به مرمت آنها اقدام نكرده است . نذورات اين مرقد نيز بنا به گفتهء عموم قابل ملاحظه است و با صلاحديد مجتهدين كه نظارت بر آن را به عهده دارند صرف تعمير و مرمت بنا مىشود . اين محل يكى از محل‌هاى خوش‌آب و هوا و يكى از تفرجگاههاى مورد علاقهء مردم است .\r\nبزرگترين و جالب‌ترين ديدنيها در مشهد مقدس آستان [ قدس 
  ] حضرت رضا ( ع ) است و اگر شرحى كامل از آن را در اينجا نياوريم توصيف ما در مورد مشهد ناتمام خواهد بود .\r\nحضرت رضا ( ع ) هشتمين امام از دوازده امام شيعيان است . آن حضرت در سن 30 سالگى بعد از آنكه پدرشان امام موسى كاظم در بغداد و به سال 799 ميلادى به شهادت مىرسد رهبرى مسلمين را بر عهده مىگيرد . نام مادر امام رضا ( ع ) خضران بود . آن حضرت در سال 770 م . پنج سال بعد از فوت پدربزرگش امام جعفر صادق ( ع ) ششمين امام در مدينه به دنيا آمد .\r\nطبق گفتهء صنيع الدوله امام رضا ( ع ) تا سال 815 م . در مدينه مىمانند . در اين سال خليفه مأمون پسر هارون الرشيد از وى دعوت مىكند تا به خراسان بيايند . آن حضرت از طريق بصره به اهواز ، اصفهان و از آنجا از طريق دشت آهوان و كوه ميامى به نيشابور مىآيند و در آنجا معجزه‌اى نيز از خود نشان مىدهند ، سپس به طرف دهكدهء حمراء « 2 » روانه\r\n\r\n\r\n","description":"","footnote":"\r\n( 1 ) - فتعملى خان قاجار قوانلو يا قويونلو پسر شاه قلى خان جد سلاطين قاجاريه و از امراى اشاقه‌باش بوده است . به هنگام فتنهء افغان در نزد شاه طهماسب دوم قرب و منزلتى يافت و به مقام سپهسالارى رسيد ، ولى نتوانست بر رقيب زورمند خود نادر پيروز شود . رجوع كنيد به ص 1304 فرهنگ فارسى معين ، بخش اعلام ، و ص 73 جلد سوم شرح‌حال رجال ايران ، تأليف مهدى بامداد ، مؤسس سلسله قاجاريه آقا محمد خان قاجار است نه فتحعلى خان قاجار .\r\n( 2 ) - در اصل حمرار آمده است كه همان قدمگاه مشهور و نرسيده به نيشابور است . به نقل از كتاب عيون اخبار . م .\r\n","page_name":" 314 ","page_number":330},
  {"content":"\r\n\r\nمىشوند . در اين دهكده زمانى كه آنحضرت مىخواهند براى نماز وضو بگيرند ، ناگهان چشمه‌اى ظاهر مىشود كه هنوز هم باقى است . سپس به دهكدهء سناباد مىروند ، در راه از كنار كوه‌سنگى عبور مىكنند و اين كوه را دعا مىفرمايند و نتيجهء اين كار بقول اهالى اين است كه مردم بعد از آن در اين كوه سنگ معدن يافتند كه هنوز هم در آن موجود است .\r\nدر سناباد امام در منزل حميدين قحطبهء طايى « 1 » كه در اين دهكده سكونت داشته است توقف مىكنند . همچنين گفته‌اند كه به قبه « 2 » يا مقبرهء هارون الرشيد نيز وارد مىشوند . در اينجا مىگويند كه آن حضرت خطى بر ديوار مىكشند و مىگويند ، اينجا آخرين منزل من خواهد بود . من در اينجا دفن خواهم شد . سپس امام از سناباد ، به توس و از آنجا به سرخس و سرانجام به مرو مىروند . در اينجا مورد استقبال مأمون قرار مىگيرند و به تعاقب اين امر مأمون آن حضرت را به ولايت‌عهدى و جانشينى در خلافت انتخاب مىكند .\r\nصنيع الدوله مىگويد ، ابتدا آن حضرت از قبول ولايتعهدى سر باز زدند اما بعد بخاطر دسايس و حيله‌هايى كه مأمون به كار برد ، ايشان اين مقام را پذيرفتند . سپس مأمون دستور داد تا مردم لباس‌هاى خود را كه به رنگ مشكى و به نشانهء پيروى خلفاى عباسى بود به رنگ سبز كه نشانهء ارادت به ابو طالب پدر حضرت على و اعقاب ايشان است تغيير دهند .\r\nبدين مناسبت مأمون اعلام بارعام نمود . پسر وى عباس ، بزرگان ، قضات و سران سپاه وارد شدند و همگى با امام بيعت نمودند ، مأمون سپس از امام خواست تا سخنانى ايراد فرمايند . امام ضمن بياناتى مختصر فرمودند : شما به گردن ما حق داريد كه توسط ما راهنمايى شويد و اكنون كه شما ما را به عنوان رهبر خودتان برگزيده‌ايد بر ما نيز تكليف است كه در راهنمايى شما كوشا باشيم .\r\nبه دستور مأمون بنام حضرت رضا ( ع ) مقادير زيادى سكهء دينار و درهم زده مىشود .\r\nصنيع الدوله شرح مىدهد كه چگونه در موقع جمع‌آورى اين مطالب يكى از همين درهم‌ها به دستش افتاد و او نيز نقشى از آن را در كتاب خود مىآورد . روى اين سكه نام خليفه\r\n\r\n\r\n","description":"","footnote":"\r\n( 1 ) - حميد بن قحطبه طائى سردار معروف جنگهاى بنى عباس عليه بنى اميه است . از طرف ابو مسلم مأمور فتح طوس گرديد و بعدها از طرف منصور و مهدى عباسى بامارت خراسان منصوب شد . در بين نوغان و سناباد باغى بزرگ و كاخى مجلل بنا كرد و هارون الرئسيه خليفهء عباسى در سنه 193 هجرى قمرى در همين محل درگذشت و به خاك سپرده شد . م .\r\n( 2 ) -  Kubba  .\r\n","page_name":" 315 ","page_number":331},
  {"content":"\r\n\r\nعبد الله المأمون و ولايتعهد و جانشنين خلافت على بن موسى و همچنين كلمهء ذو الرياستين « 1 » به معناى صاحب دو رهبرى ، يكى روحانى و ديگرى سياسى ضرب شده بود . مأمون دختر خود ام حبيب را به عقد و ازدواج امام درآورد ، در حالى كه امام از لحاظ سنى 22 سال از خود مأمون بزرگتر بود .\r\nمأمون فرمانى صادر نمود كه در آن على بن موسى به ولايتعهدى وى منصوب شده بود و آن حضرت نيز چند خطى در پشت آن اضافه فرمودند ، اين دستخط كه به عربى است تاريخ رمضان 201 هجرى ، ( 816 ميلادى ) را دارد . مأمون در اين نوشته تصريح مىكند كه بعد از وى امام رضا ( ع ) تمامى قدرت را بدست خواهند گرفت . امام رضا ( ع ) نيز قبول مىكند تا تمامى امكانات خود را براى تحكيم هرچه بيشتر موقعيت مأمون به كار اندازد ، با اين حال كلمهء جامع جفر « 2 » را ذكر مىكنند كه معناى آن به حروف ابجد چنين است ، كه « نميدانم چه اتفاقى برايم خواهد افتاد اما مشيت الهى هرچه باشد همان واقع خواهد شد » .\r\nزمانى كه خبر اين انتصاب به بغداد مىرسد ، بزرگان خاندان عباسى سر به اعتراض برمىدارند كه چرا خلافت بايد از خانوادهء ايشان به خانوادهء على ( ع ) منتقل گردد . پيرو اين امر نيز ناآرامىهايى درمىگيرد كه موقعيت خلافت خود مأمون را نيز بر خطر مىاندازد .\r\nمأمون روانهء بغداد مىشود و زمانى كه به سرخس مىرسد ، دستور قتل فضل بن سهل « 3 » وزير خود را كه در حقيقت انتصاب حضرت رضا ( ع ) به ولايتعهدى به پيشنهاد وى انجام شده بود را صادر مىكند . امام رضا ( ع ) در بازگشت به سناباد در توس وفات مىيابد . تاريخ دقيق وفات آن حضرت را سر ويليام موير « 4 » اوت 818 ميلادى مىداند .\r\nصنيع الدوله همچنين به تفضيل شرح سئوالات مطرح‌شده از جانب وى از بعضى علماء در مورد مرگ حضرت رضا ( ع ) و پاسخ‌هاى ايشان مىپردازد . در اين بحث روحانيان اعتراف مىكنند كه عليرغم اينكه هيچ دليل مستند و قانع‌كننده‌اى دال بر مسموم\r\n\r\n\r\n","description":"","footnote":"\r\n( 1 ) -  Zavviriyasatain  .\r\n( 2 ) -  Jama - o - Jafr  .\r\n( 3 ) - فضل بن سهل سرخسى وزير مأمون خليفهء عباسى است . وجه تلقيب او بذو الرياستين از آنروست كه هم رياست ديوان و هم رياست جيش را داشته است . او مردى كريم و شجاع و در فصاحت و بلاغت ممتاز بوده است . ص 561 فرهنگ فارسى معين ، بخش اعلام .\r\n( 4 ) -  Sir William Muir  .\r\n","page_name":" 316 ","page_number":332},
  {"content":"\r\n\r\nشدن حضرت رضا ( ع ) به امر مأمون موجود نيست اما آنها قويا اين احتمال را مىدهند كه اين كار بدست مأمون انجام گرفته باشد .\r\nامام رضا ( ع ) همانطور كه خود نيز پيش‌بينى كرده بود در آرامگاه هارون الرشيد به خاك سپرده مىشود و در حال حاضر مرقد مطهر وى بزرگترين زيارتگاه مسلمانان در ايران مىباشد .\r\nآستان حضرت رضا ( ع ) ساختمانى چهارگوش است كه از سه طرف صحن‌ها كه حيات‌هايى بزرگ و سنگ‌فرش شده‌اند آن را احاطه كرده است . يكى از صحن‌ها به مسجد گوهرشاد باز مىشود و به همين نام نيز خوانده مىشود اما حياطى كه در قسمت شمالى قرار دارد به صحن كهنه و حياطى كه در قسمت شرقى واقع است به صحن نو موسوم است .\r\nمرقد امام رضا كه در زير گنبد طلا قرار گرفته توسط سه ضريح محصور شده است ، ضريح اول كه فولادى است و تاريخ و نوشته‌اى بر روى آن ديده نمىشود ، بين ضريح اول و دوم يك شبكه منبت‌كارى ظريف و نفيس از مس قرار دارد كه روكش طلا شده است و هدف از قرار دادن آن حفاظت از درهاى جواهرنشان ضريح بعدى است . ضريح دوم نيز از فولاد است و در هريك از چهار گوشه آن ، زمردى در يك صفحهء طلايى قرار داده شده است .\r\nبر روى آن نوشته‌اى در دو خط و به خط نستعليق ديده مىشود كه تاريخ ساخت آن‌كه 1747 م . است را نشان مىدهد . ضريح سوم نيز از فولاد مىباشد و درون آن 76 سورهء قرآن به خط ثلث و طلاكارىشده قرار داده شده است .\r\nپاى مرقد يك برآمدگى است كه در پشت آن در جواهرنشان اهدايى از طرف فتحعلى شاه نصب گرديده است . فاصلهء بين ضريح‌ها و پوشش مرقد نزديك به 45 سانتيمتر كه با كاشىهاى شيشه‌اى فرش شده است . پوشش مرقد از چوب است كه بر روى آن كنده‌كارىها و طلاكارىهايى به چشم مىخورد و همچنين نام شاه عباس نيز بر روى آن منقوش است . در اطراف گنبد طلا نوشته‌اى هست كه تاريخ آن 1607 م . است .\r\nنوشتهء ديگرى نيز هست كه مىگويد اين گنبد در زلزله‌اى نابود شد و مجددا در زمان شاه سليمان بازسازى گرديد و تاريخ 1675 م . را همراه داشت . بر روى نوشته‌اى كه روى يكى از مناره‌ها نقش شده است تاريخ 1729 م . به چشم مىخورد .\r\nاگر هر زرع ايران را 104 سانتىمتر بگيريم . صحن كهنه 89 متر طول و 5 / 62 متر عرض دارد . در اين صحن نوشته‌اى هست منسوب به شاه عباس دوم 1649 م . صحن نو به فرمان فتحعلى شاه به سال 1818 م . بنا گرديد و 5 / 74 متر طول و 5 / 50 متر عرض دارد .\r\nنوشته‌اى روى در اين صحن تاريخ 1855 م . را دارد .\r\nمسجد گوهرشاد به فرمان گوهرشاد آغا همسر شاهرخ پسر امير تيمور\r\n\r\n","description":"","footnote":"","page_name":" 317 ","page_number":333},
  {"content":"\r\n\r\nبنا گرديد . نوشته‌اى كه در آن هست تاريخ 1666 م . را نشان مىدهد .\r\nصحنى كه به اين مسجد باز مىشود 54 متر طول و 5 / 49 متر عرض دارد . اين مسجد به سال 1642 م . تعمير و مرمت گرديده است .\r\nدر جوار حضرت رضا ( ع ) چند شخصيت مهمّ و قابل ذكر نيز دفن شده‌اند كه تاريخ فوت آنها مربوط به دوره‌هاى جديد است . صنيع الدوله اضافه مىكند كه آرامگاه شيخ بهايى در گوشهء جنوب غربى حرم مطهر واقع است و در نوشته‌اى با حروف طلايى كه بالاى مرقد وى قرار دارد تاريخ 1671 م . به چشم مىخورد . تاريخ دفن افراد ديگرى را كه او ذكر مىكند همگى كمتر از صد سال قدمت دارند . بر روى قبر شاه طهماسب 1576 م « 1 » . اصلا نوشته‌اى به چشم نمىخورد .\r\nدرآمد آستانه از زمين‌ها و خانه‌هاى موقوفه به نقدى و جنسى در سال به 000 ، 100 تومان يا 000 ، 20 پوند به نرخ امروز مىرسد و بىشك اگر ادارهء اين موقوفات و جمع‌آورى عايدات آنها با دقت بيشترى صورت مىگرفت ، از اين مبلغ نيز فراتر مىرفت . مىگفتند كه خدمتكاران حرم ( خدام ) هركدام بر مقدارى زمين چنگ انداخته و آن را به بهايى خيلى نازل‌تر از آنچه كه ارزش آنهاست اجاره كرده‌اند . تقريبا 95 درصد از درآمد آستانه از زمين‌ها و املاكى كه اشخاص ثروتمند وقف كرده‌اند حاصل مىشود و آنچه از بابت كرايه دفن در محوطهء جوار مرقد دريافت مىگردد بسيار ناچيز بوده و اصلا با اين مقدار قابل مقايسه نيست .\r\nآنچه كه در هر سال از عايدات آستانه جمع مىگردد در همان سال نيز خرج مىشود و چيزى از اين بابت كنار گذاشته نشده و ذخيره نمىشود . چه‌بسا در بعضى از سالها مقدارى هم كسر آورده مىشود . تمامى اين امور مالى كلا بدست متولىباشى منصوب از طرف شاه و دو منشى وى است . متولىباشى معمولا ديربه‌دير عوض مىشود . گاهى اوقات وظايف وى با انجام امور مربوط به ايالت خراسان نيز توأم مىگردد و گاهى نيز اينطور نيست و متولىباشى بطور جدا و مستقل به انجام امور محوله مشغول مىشود .\r\nنزديك به 20 مجتهد بزرگ در مشهد زندگى مىكنند و قريب به همين تعداد نيز افرادى در ادارهء امور مربوط به آستانه اشتغال دارند . حفاظت ، نگهدارى و نظافت آستانه را هر روزه 5 گروه كشيك عهده دارند ، در هريك از اين گروه‌ها يك سركشيك ، يك\r\n\r\n\r\n","description":"","footnote":"\r\n( 1 ) - اين تاريخ سال جلوس شاه اسمعيل دوم است و به دستور وى جنازه پدرش را به مشهد حمل كردند و در جوار مرقد مطهر امام به خاك سپردند . م .\r\n","page_name":" 318 ","page_number":334},
  {"content":"\r\n\r\nخادم‌باشى يا سركردهء خدمتكاران حرم ، يك دربان‌باشى سرپرست نگهبانان دروازه‌ها و يك فراش‌باشى مسئول مستخدمان و همچنين تعداد زيادى خادم ، دربان و فراش و نگهبان خدمت مىكنند كه كل تعداد آنها در هر گروه كشيك به 170 تن مىرسد . علاوه بر اين افراد ، تعدادى آشپز و خدمتكار دائمى نيز كه شمار آنها به 30 نفر بالغ مىشود به خدمت اشتغال دارند .\r\nبيشتر كسانى كه در حرم كاره‌اى هستند براى خود عنوان و لقبى دارند . براى مثال به فراش‌باشى حاجب التوليه نيز گفته مىشود و سركشيك‌ها عناوينى از قبيل عماد التوليه ، نظام التوليه و اعتضاد التوليه را به خود اختصاص مىدهند . منشى را اعتماد التوليه نيز مىگويند و تحويلدار يا خزانه‌دار آستانه ، نصر التوليه نام دارد . همچنين القاب ديگرى نيز هست كه ذكر آنها مطلب را به درازا خواهد كشانيد .\r\nكاركنان ديگر نيز هريك بنامى خوانده مىشوند مثلا مسئول تعميرات و يا سرپرست مسجد گوهرشاد را رئيس دفتر مىگويند . كسى را كه ادارهء امور آشپزخانه و زوار را بر عهده دارد ناظر خطاب شده و مسئوول كتابخانه هم مدرس ناميده مىشود .\r\nصنيع الدوله فهرستى از كتابهاى موجود در كتابخانهء آستانه را به شرح زير ذكر مىكند :\r\nنوع تعداد به جلد\r\n1 - قرآن‌ها و اسناد معتبر ديگر به خط امامان 44\r\n2 - جزءهايى از قرآن به خط كوفى 39\r\n3 - قرآن‌ها 830\r\n4 - قرآن‌هاى خطى 426\r\n5 - قرآن‌هاى چاپى 116\r\n6 - جزءهايى از قرآن 85\r\n7 - تفسير خاصه 91\r\n8 - تفسير عامه 115\r\n9 - كتابهاى دعا و زيارتنامه‌ها 168\r\n10 - اخبار خاصه 287\r\n11 - اخبار عامه 17\r\n12 - فقه خاصه 297\r\n13 - فقه عامه 26\r\n14 - اصول فقه 74\r\n\r\n","description":"","footnote":"","page_name":" 319 ","page_number":335},
  {"content":"\r\n\r\n15 - حكمت و كلام 274\r\n16 - معانى بيان 37\r\n17 - علم منطق 67\r\n18 - لغت 43\r\n19 - طب 77\r\n20 - كتب رجال 21\r\n21 - علم قرائت 24\r\n22 - معارف الاخلاق 20\r\n23 - دستور زبان عربى 88\r\n24 - رياضيات 62\r\n25 - تاريخ و ادبيات 25\r\n26 - فرامين 11\r\n27 - قباله‌جات 12\r\n28 - شرايط وقف 75\r\n29 - شرايط اجاره 21\r\n30 - سندها 16\r\n31 - نسخ اضافى 122\r\nتعداد كل : 2896\r\nاز 000 ، 20 پوند درآمد ساليانه ، در همان وهلهء اول متولىباشى ده درصد را به عنوان مقررى ثابت خود برمىدارد . اما اين مقدار تمام مبلغى كه عايد او مىشود نيست . او هر ساله هداياى زيادى از طرف كسانى كه املاكى از آستانه را در اجاره دارند و يا كاركنان ديگر حرم كه تجديد قرارداد اجاره يا استخدمشان با موافقت مستقيم وى صورت مىگيرد دريافت مىكند .\r\nپرداخت دستمزد به كاركنان آستانه اعم از ادارى و غيره جمعا نزديك به 45 تا 50 درصد از درآمد ساليانه را به خود اختصاص مىدهد . حدود 5 درصد نيز صرف تأمين روشنايى و همين مقدار نيز براى نگهدارى و تعميرات صرف مىشود . نزديك به 7 درصد نيز براى پرداخت به روحانيون و زوار در نظر گرفته مىشود . تأمين غذاى كاركنان و خدمتكاران 8 درصد و زوار 7 درصد ديگر را به خود اختصاص مىدهند و در آخر 6 درصد نيز براى امور متفرقه منظور مىگردد .\r\nدرمانگاه يا دار الصحهء آستانه كه انتظار مىرود بهترين مركز درمانى كشور باشد ،\r\n\r\n","description":"","footnote":"","page_name":" 320 ","page_number":336},
  {"content":"\r\n\r\nفقط 2 درصد از درآمد ساليانه را به خود اختصاص مىدهد و فعاليت آن بسيار كم و محدود و اصلا مىتوان گفت هيچ است . مىگويند فقط تعداد معدودى از زوار از امكانات غذايى و دارويى برخوردار مىشوند ، حال آنكه اين حق مسلم همه آنان است . افراد زيادى از قبل آستانه تغذيه شده و امرار معاش مىكنند و كسر بسيار ناچيزى از درآمد ساليانهء آن نيز به امور خيريه و رسيدگى به وضع مسكينان و بهبود حال زوار تخصيص داده شده است . تعداد بسيار كمى هرساله موفق مىشوند تا از اين امكانات محدود و اندك بهره‌مند گردند .\r\n\r\n","description":"","footnote":"","page_name":" 321 ","page_number":337},
  {"content":"\r\n . \r\n","description":"","footnote":"","page_name":" 322 ","page_number":338},
  {"content":"\r\n\r\n\r\nبخش بيستم تپه‌هاى نيشابور\r\nدر اواخر ماهء اوت وقتى كه هوا رو به سردى مىگذاشت ، براى شروع سفرى به نواحى مركزى خراسان كه تا آنموقع ديدن آنها برايم ميسر نشده بود ، آماده شدم . باز هم همان ترتيبات گذشته از قبيل انتخاب و كرايهء قاطر و بكارگيرى افرادى براى برپا كردن و برچيدن چادرها و تعدادى نيز به عنوان پيك را در پيش‌رو داشتيم .\r\nبراى پيغام‌رسانى از قبل تركمن‌ها را در اختيار داشتيم . با اينحال تعدادى از اهل مرو را نيز براى اين منظور به كار گرفتيم كه اينان نيز خود را افرادى قابل و كارآ نشان دادند .\r\nمروىهايى كه در خراسان زندگى مىكنند ، در واقع به هيچ ايل و طايفه‌اى بستگى ندارند و صرفا بخاطر آنكه آنان از اهالى شهر قديمى مرو بوده‌اند بدين نام خوانده مىشوند . تعداد زيادى از آنها نيز در بخارا و شمار قابل ملاحظه‌اى نيز در هرات به سر مىبرند كه در اينجا آنها را افشار مىنامند . همچنين از اين مردم گروهى نيز در شهرهاى تهران ، شيراز ، استرآباد و نواحى اطراف آنها ساكنند .\r\nنزديك به يك‌هزار خانوار از مروىها در خراسان زندگى مىكنند كه در حال حاضر در مشهد و نواحى جام به سركردگى شخصى بنام شريف خان بسى مىبرند .\r\nشريف خان از نوادگان بيرام على خان مروى ، يعنى همان شخصى كه راه آهن امروزى ظاهرا بنام وى نامگذارى شده است مىباشد .\r\nمروىها را نادر شاه به ايران آورده و در ابتدا سهميه‌اى برابر با 200 سوار را در سپاه اين كشور تأمين مىكردند كه در حال حاضر به 65 سوار كاهش يافته است .\r\n\r\n","description":"","footnote":"","page_name":" 323 ","page_number":339},
  {"content":"\r\n\r\nمروىهايى كه همراه من شدند همانند تركمن‌ها لباس مىپوشيدند و زندگى مىكردند و كسى مگر آنان كه آنها را مىشناختند قادر بود تا آنان را از تركمن‌ها باز شناسد .\r\nاولين منزلگاه ما در ده ميلى خارج از مشهد در دهكدهء گلستان در رشته‌كوهى كه بين اين شهر و نيشابور كشيده شده بود واقع مىشد .\r\nاين دهكده روى تپه‌اى مشرف به رودخانه قرار گرفته بود و ديوارهاى بلندى آن را دربرداشتند . خانه‌هاى موجود در آن در دو يا سه طبقه ساخته شده بودند و از فراز ديوارهاى بلند دهكده پنجره‌هاى خانه‌ها به خوبى در ديد بودند .\r\nدر سال 1892 م . در زمان شيوع بيمارى و با ، آقاى الياس با تنى چند از همراهان خود از مشهد خارج و در پايين‌دست اين دهكده مستقر گرديد و از خطرى كه آنها را تهديد مىكرد غافل بود . مردم دهكده نيز بخاطر شيوع و با ، با مرگ دست به گريبان بودند و مرده‌هاى خود را در آب رودخانه مىشستند . بلافاصله بعد از اطلاع از اين امر چادرها را جمع كرده و سعى مىكنند تا هرچه زودتر از اين ناحيه دور شوند ، اما متأسفانه ديگر دير شده بود . افراد از آب رودخانه آشاميده بودند و غروب همانروز يكى از خدمتكاران كه سواره‌نظامى از هنگ سوارهء گايدز « 1 » بود و همچنين يك كارمند دفترى كه يك غوركا « 2 » بود بخاطر ابتلاء به بيمارى و با جان دادند .\r\nايران نيز از نظر بهداشت همانند هندوستان است هيچ جايى در شرق نيست كه در آن به اين مسئله توجه شود و يا احتياطهاى لازم به عمل آيد .\r\nنزديك به يك ميل پايين دهكده ، سدى در عرض دره‌اى باريك و صخره‌اى بنا شده بود . در وسط سد چاه عجيبى بود كه ديواره آن از قطعات سنگ‌هاى بريده‌شده ساخته شده بود . اين چاه در مواقع طغيان و سيلاب‌هاى موسمى آب را به دورن كانال‌هايى سرپوشيده هدايت مىكرد ، و مانع از سرريز شدن سد مىگرديد . در خارج از اين چاه پلكان‌هايى دايره‌اى قرار داشت تا در مواقع لزوم افرادى بتوانند از آن بالا يا پايين روند « 3 » .\r\nدر دهكده نزديك به 70 خانه وجود داشت و ساكنان آن زراعت خيلى كم و\r\n\r\n\r\n","description":"","footnote":"\r\n( 1 ) -  Guides Cavalry \r\n( 2 ) -  Gurka  .\r\n( 3 ) - بند يا سد گلستان نزديك دهكدهء ييلاقى گلستان واقع شده و بناى اين سد را به شاهرخ پسر امير تيمور و بعضى به گوهرشاد و عده‌اى به كنيز وى گلستان نسبت ميدهند . اما مرحوم عبد الحميد مولوى كه در شناخت جغرافياى تاريخى و آثار باستانى خراسان اطلاعات داشت ، دستور بناى اين سد را به سلطان ابو سعيد گوركانى نسبت ميداد ص 151 راهنماى خراسان تأليف دكتر على شريعتى .\r\n","page_name":" 324 ","page_number":340},
  {"content":"\r\n\r\nمحدودى داشتند . تنها دارايى آنها باغهايى ميوه بود كه از راه فروش ميوه و چوب درخت زندگى مىكردند .\r\nدر پايين دهكده ، كنارهء رود را تماما باغ‌هاى محصور احاطه كرده بود و هرچند يونجه بوفور يافت مىشد اما آرد ، حبوبات و علوفه ، همانند ساير دهات واقع در كوهپايه‌ها كمياب بود .\r\nارتفاع گلستان از سطح دريا 1230 متر بود . از اينجا 8 ميل در طول رود و به سمت بالا در سايه درختان پيش رفتيم تا به جاغرق « 1 » رسيديم . تعداد زياد درختانى كه در دو سوى رود قرار داشت تقريبا در تمامى اين منطقه بىنظير بود . طرفين دره شيب تندى داشت و با احداث نهرهايى زير كشت برده شده بود و تمامى دره از اين سو تا آن سو چيزى نبود مگر انبوهى از درختان سرسبز و خرم از انواع گوناگون ، كه از بين آنها سيب ، هلو ، آلو ، به ، زردآلو ، توت ، گردو ، تبريزى ، چنار ، زبان گنجشگ ، بيد ، عوسج و تعدادى ديگر را تشخيص دادم . خود رود نزديك به يك متر و هشتاد سانتيمتر عرض و 5 / 7 سانتيمتر عمق داشت .\r\nدر جاغرق نزديك به 200 خانوار زندگى مىكردند . خانه‌ها در بين درختان پنهان بودند و فقط آن تعدادى كه به راه باريكى كه در تمام دهكده پيش مىرفت مشرف بودند به چشم مىآمدند . نزديك به 210 متر ارتفاع ما افزوده شد . مشكل ما پيدا كردن زمين هموارى بود تا اردوگاه خود را در آن برقرار سازيم . زمين باز و مناسبى نيافتيم . تنها راه اين بود كه يكى از باغها را كرايه كنيم . اين باغ‌ها ، هم زياد هموار نبود و هم اينكه بتازگى آبيارى شده و خيس بود .\r\nاز جاغرق 9 ميل به سمت بالا و در طول رود پيش رفتيم تا به رباط پاىگدار رسيديم . اين رباط كه در پاى گردنه‌اى واقع است ، در حقيقت از يك بناى سنگى كوتاه كه به عنوان اصطبل به كار گرفته مىشد و چند خانهء كوچك تشكيل مىشد . بام اين رباط جاى هموار و مناسبى بود و ما اردوگاه خود را بالاى آن برافراشتيم . تعدادى از افراد در زير و درون اين خانه‌ها مستقر شدند و حيوانات نيز جلوى اصطبل جاى داده شده و افسارشان را بستند .\r\nراهى كه از اين گردنه مىگذرد ، راه مستقيم بين مشهد و نيشابور است و در فصل تابستان زوار و كاروان‌ها در آن زياد آمد و شد مىكنند . اين مسير در طول زمستان از ماه‌هاى نوامبر تا مارس بر اثر بارش برف مسدود است .\r\nدر راه به افرادى كه براى زيارت به قم رفته و در حال بازگشت بودند برخورديم .\r\n\r\n\r\n","description":"","footnote":"\r\n( 1 ) - جاغرق دهى از دهستان مركزى بخش طرقبه شهرستان مشهد است . فرهنگ جغرافيائى ايران ، جلد 9 . صاحب مرأت البلدان نيز از اين دهكده نام برده است . ص 55 لغت‌نامهء دهخدا ، حرف ج .\r\n","page_name":" 325 ","page_number":341},
  {"content":"\r\n\r\nراهى كه از جاغرق به طرف بالا مىرفت بسيار سخت و سنگى بود و حيوانات ما به زحمت در آن حركت مىكردند . نيمهء اول مسير ما از درختزارها و باغهاى متعددى مىگذشت ، و سپس درختان بيد و نسترن‌هاى وحشى آن را احاطه مىكردند ، تا اينكه در دو ميلى رباط ، ديگر درختان خاتمه مىيافتند .\r\nكوه‌هاى اطراف سنگى و لخت بودند و تنها چيزى كه بر روى آنها به چشم مىخورد گياهان كوچك خاردار بود . به يك نوع موش كه دم نداشت برخوردم . بعدا فهميدم كه اين جانور در ارتفاع 1800 مترى و در تمامى اين رشته‌كوه به وفور يافت مىشود . اين موش‌ها در سوراخ‌هايى در زير صخره‌ها زندگى مىكردند و در اين سوراخ‌ها مقدار زيادى شاخ و برگ و آذوقهء مورد نياز خود براى زمستان را فراهم مىآوردند . از دقت در پوست اين جانور معلوم گرديد كه به دسته‌اى از موش‌هاى صحرايى تعلق دارد كه به آنها پيكاس « 1 » مىگويند .\r\nارتفاع رباط روى نقشه 2073 متر نشان داده شده است . اما دستگاه ارتفاع‌سنج من ، آن را 60 متر هم بيشتر نشان داد . نزديك به سه ميل پيش رفتيم تا به بالاى گردنه رسيديم . اول راه شيب تدريجى و ملايمى داشت ، اما سپس شيب در دامنهء تپه تند شد و بعد از يك ساعت بالا رفتن در كنار كلبه‌اى كه براى حفاظت مسافران در طوفان بنا شده بود به قله‌اى رسيديم . نزديك به 20 دقيقهء ديگر طول كشيد تا به قلهء اصلى صعود كرديم . قريب به 450 متر تا كلبه و كلا 690 متر تا قلهء اصلى بر ارتفاع ما افزوده شده بود و براساس آنچه كه دستگاه نشان مىداد ارتفاع ما به 2820 متر رسيده بود . بالاى اين رشته‌كوه تقريبا هموار بود و به نظر مىرسيد كه بتوان بر روى آن به هر سويى اسب راند . مىگفتند كه در بهار اين نقطه سرسبز و پوشيده از علف است . به گفتهء راهنماى ما ، تعداد زيادى چادرنشين هرساله در ماه‌هاى مى و ژوئن به اين نقطه مىآيند . بلوچ‌ها از جانب نيشابور و تيمورىها از جانب مشهد ، گله‌ها و چادرهاى سياه آنها در هر دره‌اى كه آب يافت مىشود مشاهده مىگردد .\r\nبالاى اين گذرگاه توده‌هاى سنگى را ديدم كه مىگفتند زائران باايمانى كه در يك روز آفتابى اولين منظره را از مشهد ديده بودند از خود بجاى گذاشته‌اند . نزديك به يك فرسخى شمال غرب ما قله‌اى قرار داشت كه راهنماى ما آن را لاكىترسا « 2 » مىناميد و ظاهرا اين همان كوهى بود كه ارتفاع آن بر روى نقشه 3034 متر مشخص شده بود و دو فرتسخ بعد از آن ، آن‌چنان‌كه راهنما مىگفت قلهء بلندترى واقع بود كه لاكىشيرباد « 3 » نام داشت .\r\n\r\n\r\n","description":"","footnote":"\r\n( 1 ) -  Pikas  .\r\n( 2 ) -  Lakki Tarsa  .\r\n( 3 ) -  Lakki Shirbad  .\r\n","page_name":" 326 ","page_number":342},
  {"content":"\r\n\r\nبىشك رفتن به اين قله در فصل بهار بسيار لذتبخش بوده و باعث انبساط روح مىگردد . « 1 »\r\nاز گذرگاه به جاغرق بازگشتيم ، در حالى كه اردوگاه اصلى در آنجا مستقر و برجا ماند ، به طرف جنوب شرق حركت كرديم تا ببينم كه كوهها در اين سمت چه منظره‌اى داشته و چگونه‌اند . ابتدا رشته‌اى را كه در دو ميلى ده‌بار قرار گرفته بود قطع كرديم در اين دهكده نزديك به 90 خانه وجود داشت و ارتفاع آن به 1590 متر مىرسيد . تمام طول اين مسير را در سايه درختان طى كرديم تا به رودخانه ده‌بار رسيديم ، در تمام اين ناحيه يك تكه زمين هموار براى برافراشتن چادرها نبود . بناچار كمى پايين دهكده و درون باغى موضع گرفتيم .\r\nاز اينجا ابتدا 240 متر بر ارتفاع ما افزوده شد و سپس 210 متر پائين آمديم تا به دهكدهء زاك « 2 » رسيديم . در اين دهكده نزديك به يكصد خانوار زندگى مىكردند . از اينجا راه مستقيمى از طريق الندشت « 3 » به مشهد كه 5 يا 6 فرسخ آنطرف‌تر قرار داشت كشيده شده بود .\r\nدر دره‌اى ديگر كه در سمت شرق واقع بودند دهكده‌هاى مغان « 4 » اردمه « 5 » و بالندر « 6 » قرار داشتند . خيلى دوست داشتم تا از مغان ديدن كنم اما افراد زيادى توصيه كردند تا از سمت طرق كه بهترين و راحت‌ترين راه است به اين كار اقدام كنم . نتيجه اين شد كه من هرگز مغان را نديدم زيرا قبل از اينكه به مشهد بازگردم فصل بارش برف آغاز شده بود .\r\nشاه در يادداشت‌هاى سفر خود به خراسان در سال 1867 م . از غار بزرگى در نزديكى مغان نام مىبرد كه در اثر چكيدن آب از سقف آن قنديل‌هايى آويزان و حفره‌هايى عجيب و غريب و حوضچه‌هايى در آن تشكيل شده بود متأسفانه شانس اين را نداشتم كه اين غار را ببينم .\r\n\r\n\r\n","description":"","footnote":"\r\n( 1 ) - كوه نيشابور يا بينالود 3211 متر ارتفاع دارد و دنبالهء سلسلهءجبال البرز است و بين دو جلگه نيشابور و مشهد قرار گرفته است . در دو طرف اين كوه يكى از زيباترين و ديدنىترين مناظر طبيعى در دهات منشعب از اين كوه به چشم مىخورد . اين كوه به علت ارتفاع زياد و قلل پربرف آن‌كه در فصل بهار تبديل به چشمه‌سارهاى متعدد ميگردد يكى از پديده‌هاى زيباى آفرينش است . دره‌هاى زيباى اخلمد ، آبغد ، گلمكان ، شان‌ديزطرقبه ، و . . . براى مثال ميتوان در دو طرف اين كوه نام برد . م .\r\n( 2 ) - دهى از دهستان درزآب شهرستان مشهد است . فرهنگ جغرافيائى كشور جلد 9 .\r\n( 3 ) - دهى از دهستان تبادكان بخش حومه شهرستان مشهد است . فرهنگ جغرافيائى ايران ، جلد 9 .\r\n( 4 ) - مغان ، دهى از دهستان اردمه شهرستان مشهد است . فرهنگ آباديهاى كشور ، جلد 21 .\r\n( 5 ) - اردمه دهستانى از شهرستان مشهد است . فرهنگ آباديهاى كشور جلد 21 .\r\n( 6 ) - بالندر ، دهى از دهستان اردمه شهرستان مشهد است . فرهنگ آباديهاى كشور جلد 21 .\r\n","page_name":" 327 ","page_number":343},
  {"content":"\r\n\r\nمن و ملابخش روز را در زاك به استراحت در باغى گذرانديم . خدمتكارها چند مرغ در دهكده خريدند و غذاى بسيار خوبى را برايمان آماده كردند . سپس به سمت چادرهايمان در دهبار و از آنجا نيز به راه خود ادامه داديم تا صبح روز بعد به جاغرق رسيديم .\r\nبعد از جاغرق از تپه‌ها عبور كرديم تا به كنگ « 1 » درآمديم . اين دهكده نزديك به 9 ميل در شمال غرب جاغرق واقع بود و 200 خانوار در آن زندگى مىكردند . ارتفاع اين دهكده 1605 متر بود . در آن بلندى و در يك باغ سيب در فاصلهء بين دو رود اردو زديم . اين ناحيه تقريبا خشك‌ترين قطعه از مسيرمان را تشكيل مىداد . جاغرق هواى بسيار مرطوبى داشت ، دست به هر چيز كه مىزديم خيس بود . تعدادى از افراد گروه به روماتيسم و پادرد مبتلا شدند .\r\nصبح روز بعد 5 ميل از تپه‌ها بالا رفتيم تا به خرابه‌هاى يك قلعهء قديمى بنام حصار رسيديم . دهاتىهاى آن ناحيه مىگفتند كه افراسياب اين قلعه را بنا نهاده است . اين دهكده از يك تپهء كوچك صخره‌اى كه در بين دره‌هاى كنگ و زوشك « 2 » واقع بود تشكيل مىشد و قلعهء باريك آن 180 متر طول و 45 متر عرض داشت . از اين قلعه چيزى بر جاى نمانده بود . مگر بقاياى ويرانهء ديوارى كه از قطعه‌سنگ‌هايى ساخته شده و آن را در بر مىگرفت . ارتفاع اين محل به 2265 متر مىرسيد و هواى آن بسيار خوب و مطبوع بود . از قلعه راهى مستقيم تا قلهء رشته كشيده شده بود . تمامى اين رشته حتى در مرتفع‌ترين نقاط نيز قابل سوارى بود و شكارچيان همراه ما مىگفتند كه در آن بالا چشمه‌هايى از آب وجود دارد .\r\nبالاى اين رشته‌كوه جاى مساعد و مناسبى براى اردو زدن به نظر مىآمد ، تنها اشكال آن اين بود كه حفاظى براى كاهش تابش آفتاب وجود نداشت . همچنين تمام آذوقهء مورد نياز گروه نيز مىبايست از دهكده‌هاى واقع در آن پايين به بالا حمل مىگشت .\r\nبعد از كنگ نزديك به 7 ميل راه پيموديم تا به ابرده « 3 » رسيديم . پاى تپه‌ها و نيز در پايين‌دست ابرده دهكدهء شانديز قرار داشت كه نزديك به پانصد خانوار در آن زندگى مىكردند . درست بالاى ابرده بقاياى ديوارهاى يك قلعهء قديمى به چشم مىخورد كه مىگفتند توسط سپاه شاه در زمان قيام سالار ويران گرديده است . ظاهرا ساكنان\r\n\r\n\r\n","description":"","footnote":"\r\n( 1 ) - كنگ ، دهى از دهستان شانديز شهرستان مشهد است . فرهنگ آباديهاى كشور جلد 21 .\r\n( 2 ) - زوشك ، دهى از دهستان شانديز شهرستان مشهد است . فرهنگ آباديهاى كشور جلد 21 .\r\n( 3 ) - ابرده ، دهى از دهستان شاندير شهرستان مشهد است و از دو قسمت ابرده ، سفلى و عليا تشكيل يافته است . فرهنگ آباديهاى كشور جلد 21 .\r\n","page_name":" 328 ","page_number":344},
  {"content":"\r\n\r\nدهكده‌هايى كه در اين تپه‌ها قرار داشته‌اند ، همگى از سالار حمايت مىكردند و بعد از آنكه مشهد آزاد مىگردد سپاهيان توپ‌ها را در نزديكى اين دهات مستقر ساخته و آنها را تهديد مىكنند و سرانجام اين دهكده‌ها تسليم مىشوند بدون آنكه از آسيب و ويرانى مصون بمانند .\r\nبعد از ابرده در سرزمينى باز و صخره‌اى كه از دره‌هاى پردرخت و سايه‌اى كه به آنها عادت كرده بوديم بسيار متفاوت بود . نزديك به 12 ميل در هوايى گرم به سوى شمال راه پيموديم تا به گلمكان رسيديم و بار ديگر اردوگاه خود را در زمين لخت و عارى از درخت بر پا كرديم .\r\nاز گلمكان 13 ميل به طرف بالا در دره پيش رفتيم تا به چشمهء سبز « 1 » كه درياچهء كوچكى در كوهستان در ارتفاع 2310 مترى بود رسيديم . اين قطعه از راه براى ما چهار ساعت و نيم و براى قاطرهايى كه بار داشتند 6 ساعت طول كشيد و 930 متر بر ارتفاع ما افزوده شد . يك ساعت اول از كنار باغ‌ها و كشتزارها عبور كرديم اما بعد از آن ، آنچه بر كنارهء رود به چشم ما خورد فقط درختان بيد بود و نسترن‌هاى وحشى .\r\nدر اينجا درياچه‌اى ديديم كه 270 متر تا 360 متر طول و 90 تا 135 متر عرض داشت و از سه جهت غرب ، جنوب و شرق نيزارها و كوههايى آن را دربرگرفته بودند . راهنما مىگفت كه درياچه سابق وسيع‌تر از اين بوده است . سپس به يك برآمدگى در دوردست اشاره كرده و آن را ساحل قديمى درياچه ناميد .\r\nظاهرا درياچه توسط تعداد زيادى چشمه تغذيه مىشد و ماهىهاى ريزى نيز در آن يافت مىگرديد . يكى دو مرغ ماهىخوار سينه‌سفيد در موقع ورود ما به اين محل سخت مشغول خوردن ماهى بودند . براى مدت كوتاهى به آنها خيره شدم ، به نظر مىرسيد كه مقدار زيادى ماهى شكار كرده باشند . در حالى كه از ملخى به عنوان طعمه استفاده كردم توانستم يك ماهى صيد كنم . اين ماهى رنگ سياهى داشت و از همان انواعى بود كه معمولا در رودخانه‌هاى ايران يافت مىشود .\r\nتعداد زيادى كبك در دره به چشم ما خورد و خدمتكارانى كه پيش از ما حركت\r\n\r\n\r\n","description":"","footnote":"\r\n( 1 ) - چشمه سبز يا چشمه‌سو سابقه تاريخى دارد . اين چشمه در نظر ايرانيان قديم مقدس بوده و در شاهنامهء فردوسى به آن اشاره شده است و حمد الله مستوفى مؤلف نزهت القلوب از آن ياد كرده است .\r\nبعضى از مورخان محل لگد خوردن يزدگرد را از اسب در كنار همين چشمه ميدانند . چونكه بعضى از چشمه‌هاى آن معدنى است . احتمال دارد براى استفاده از آنها آمده باشد رجوع كنيد به ص 28 تاريخ نيشابور تأليف مؤيد ثابتى و ص 154 راهنماى خراسان تأليف دكتر على شريعتى .\r\n","page_name":" 329 ","page_number":345},
  {"content":"\r\n\r\nكرده بودند مىگفتند كه آنها يك گراز وحشى بزرگ را به چشم ديده‌اند . مردم ده مىگفتند كه تعداد زيادى گراز در كوههاى اين ناحيه زندگى مىكنند كه زمستان‌ها به طرف پايين سرازير شده و خسارات زيادى به باغها و كشتزارهاى آنها وارد مىكنند .\r\nهيچ‌جا در نزديكى درياچه نشانى از دهكده يا جمعيتى به چشم نمىخورد و تمام آذوقه‌اى كه نياز داشتيم را بايد از گلمكان فراهم مىكرديم . در اينجا اصلا درختزارى نبود تا بشود در سايهء آن اردو زد . اما سبزه‌زارهاى خوبى براى چراى حيوان‌هاى همراه ما يافت مىشد . مردم دهكده هيزم مورد نياز خود را از درختان بيد در پايين‌دست رودخانه و بته‌هاى خار را در تپه‌هاى اطراف فراهم مىكردند . چند سار آبى را ديدم كه مدام در آب پايين و بالا مىپريدند و شبها نيز صدايى به گوش مىرسيد كه بىشباهت به صداى سمور آبى نبود .\r\nصبح روز بعد 27 سپتامبر 1897 م . خيلى زود به جانب قلهء اين رشته‌كوه روان شدم . نزديك به 900 متر بر ارتفاع افزوده شد . به بالاترين قله صعود نكردم . ارتفاع مسيرى كه كمى پايين‌تر واقع شده بود و من به آن رسيدم 3210 متر بود . بدين‌ترتيب خود قله اصلى نمىتوانست ارتفاعى بيش از 3300 متر داشته باشد . اسب خود را همراه داشتم مقدارى از راه را سواره طى كردم و در بعضى از قسمت‌ها نيز كه بر شيب مسير افزوده مىشد پياده و در حالى كه دم حيوان را گرفته بودم پيش رفتم . در اين بالا حتى شترها نيز براحتى مىتوانند حركت كنند و چادرنشينان در موقع بهار شترهاى خود را بدين ناحيه مىآوردند . بدين‌ترتيب مىشد بدون كوچكترين سختى در بالاى اين رشته‌كوه حركت كرد و از اين سو به آن سو رفت .\r\nدر طول اين قسمت از راه ، شكارچى محلى همراه ما ، گله‌اى قوچ را در پايين دره‌اى كه ما به آن مسلط بوديم نشان داد . حال اين را كه دوباره پايين بروم نداشتم اما او رفت و شانس خود را امتحان كرد ولى متأسفانه نتوانست از آنهمه قوچ چيزى بزند ، فقط باعث شد تا آنها به دامنهء كوه زده و پا به گريز بگذارند . در اين موقع سفى الله دفعه‌دار از هنگ نوزدهم بنگال و كاكى سردار تركمن از همراهان ما كه به ميل خود براى شكار رفته بودند ، مبادرت به تيراندازى به سمت آنها نمودند كه متأسفانه تلاش اينها نيز بىنتيجه بود و نتوانستند چيزى شكار كنند .\r\nهمه بر فراز قله جمع شده و صبحانه خورديم و پس از كمى پيشروى به سمت غرب بر بالاى قله ، مجددا به اردوگاه خود در كنار درياچه بازگشتيم . شكارچى كه هنوز از شكست قبلى خود مأيوس نشده بود ، بار ديگر شانس و مهارت خود را به امتحان گذاشت .\r\nاين بار او يك قوچ را زد و به اردوگاه آورد . گاه‌گاهى باران مىباريد ، هوا بر فراز كوه سرد بود . همراه با باران ، دانه‌هاى ريز برف نيز فرود مىآمد . تمامى بالا و جوانب كوه از\r\n\r\n","description":"","footnote":"","page_name":" 330 ","page_number":346},
  {"content":"\r\n\r\nسوراخ‌هاى موش پوشيده بود و به نظر مىرسيد كه شمار آنها در اين ناحيه بسيار زياد باشد . در اطراف درياچه نيز تعداد زيادى موش زندگى مىكردند . البته غير از لانهء اين موشها اين مطلب را مىشد از تعداد بازهاى موش‌گير كه در آسمان به پرواز مشغول بودند نيز دريافت .\r\nروز بعد ، از اينكه به گلمكان بازمىگشتيم بسيار خوشحال بوديم . هوا ابرى بود و بيم آن مىرفت كه باران شديدى در پى داشته باشد . در راه به تعداد زيادى قوچ برخورديم و خوشبختانه موفق شدم يكى از آنها را كه بر فراز صخره‌اى مشرف به ما ايستاده بود شكار كنم . همچنين براى اولين بار در عمرم يك پرندهء نوك‌دراز را نيز ديدم كه در وهلهء اول گمان كردم هدهد است . در زمين‌هاى پايين‌دست گلمكان نيز به تعداد زيادى اسفرود برخوردم و موفق شدم كه چندتايى از اين پرنده و همچنين يك خرگوش صحرايى را شكار كنم .\r\nدر مسير بعدى با عبور از درهء فريزى به دهكدهء كوچكى بنام قلعهء درگاه كه بر دامنهء كوههايى كه از رشتهء اصلى جدا مىشد و به آن چيل شاه مىگفتند رسيديم . از اين ارتفاعات به خوبى مىشد چناران را كه در دوردست واقع بود ديد . مردم اين دهكده كه شمار آنها به 10 تا 12 خانوار مىرسيد از ديدن فرنگىها بسيار وحشت كرده بودند و گمان مىكردند كه ما آمده‌ايم اذيت و آزارى به آنها برسانيم .\r\nدر اينجا كبك و تيهو به وفور يافت مىشد و مىتوانستم ساعتى را به جستجو و شكار آنها بپردازم . صبح روز بعد در پى بز كوهى به جانب چيل شاه روان شدم . عليرغم اينكه مىگفتند اين حيوان به شمار زياد در اين ناحيه زندگى مىكند ، من سه يا چهار تا بيشتر نديدم كه در شكاف صخره‌ها موضع داشتند . در اين شكاف‌ها تعداد زيادى سنگواره مربوط به جانوران گذشته به چشم مىخورد .\r\nسپس با پيمودن 5 ميل به طرف بالا و درون دره به فريزى « 1 » رسيديم . دهكدهء نسبتا بزرگى كه در آن نزديك به 300 خانه به چشم مىخورد . اما از ساكنان آن خبرى نبود . تمام مردم دهكده به باغ‌هاى خود در كنار رود رفته بودند تا محصول گردوى خود را برداشت كنند . به نظر مىرسيد توليد گردو مهمترين منبع درآمد مردم اين دهكده باشد .\r\nروز بعد با تلاش و سختى بسيار توانستيم بر قلهء بينالود كه بلندترين نقطه كوه بود صعود كنيم . از فريزى كه نزديك به 1530 متر ارتفاع داشت خارج شديم و از دره‌اى پر از درختان گردو كه به آن زومنگ « 2 » مىگفتند به سمت بالا پيش رفتيم تا به ارتفاع 2100 مترى رسيديم . در اينجا كبك به وفور يافت مىشد ، اما شكارچى از ترس اينكه نكند قوچ‌ها\r\n\r\n\r\n","description":"","footnote":"\r\n( 1 ) - فريزى ، دهى از دهستان گلمكان شهرستان مشهد است . فرهنگ آباديهاى كشور جلد 21 .\r\n( 2 ) -  Zau Mang  .\r\n","page_name":" 331 ","page_number":347},
  {"content":"\r\n\r\nپراكنده شوند ، به من توصيه كرد تا از شليك كردن به سمت آنها خوردارى كنم .\r\nراه دراز و سربالايى پرپيچ و خمى را پشت سر گذاشتيم تا به بالاى قله‌اى كه به آن تخت نعل داغ مىگفتند و در ارتفاع 2640 مترى قرار داشت رسيديم . در بازگشت از كنارهء رشتهءكوه در جهت جنوب شرقى و در طول خطى از سنگ‌هاى آهكى سفيد راه پيموديم تا به زير قلهء بينالود رسيديم . به سرازيرى كه شيب تندى داشت برخورديم . خودمان جلوتر افتاده و قاطرهايمان را بدنبال كشيديم . سرانجام هنگام غروب بعد از پنج ساعت و نيم كوه‌پيمايى و تلاش به اردوگاه خود بازگشتيم .\r\nبالاى اين رشته‌كوه بسيار هموار بود و سواره مىشد در هر سوى آن حركت كرد . در آن ارتفاع هوا بسيار لطيف و فرحبخش بود . در زير قلهء بينالود گله‌اى قوچ ديديم . منهم توانستم يكى دو موش صحرايى را شكار كنم ، اما موفق نشدم از موشهاى ديگرى كه در اين ناحيه بوفور يافت مىشد چيزى بدام اندازم . در نزديك به دو ثلث راه غير از نوعى گون كوتاه در دامنهء تپه‌ها گياه ديگرى به چشم نمىخورد . قله تقريبا تكه‌تكه از اين گياه عجيب تيغ‌دار ، كه از دور همچون بالشتك نرمى به نظر مىرسيد پوشيده شده بود . اما بر خلاف تصور اصلا نمىشد بر روى آن نشست . گياه عجيب ديگرى را نيز ديدم كه بر روى صخره‌ها رشد مىكرد و شبيه به يك صدف كوهى بزرگ بود . اين گياه كه در تمامى تپه‌هاى اين ناحيه بوفور يافت مىشود همانند چوب سخت است و اگر به آن ضربه‌اى وارد شود صدايى همچون چوب از آن برمىخيزد . اين گياه پوسته‌اى سبز دارد كه اگر در آن به دقت نگاه كنيم ، گلهاى بسيار ريز و كوچكى بر روى آن مىبينيم . اين گياه تا زمانى كه زنده و سبز است انسان در مورد گياه بودن آن شك مىكند . اما همين كه شكسته و يا پوسيده گرديد ، دقيقا معلوم مىشود كه گياه است و تمامى خصوصيات مربوط به آن را دارا مىباشد .\r\nكلمهء بينالود فقط به يك قلهء كوه مشخص اطلاق مىشد و من اصلا به ياد ندارم كه آن را براى ناميدن تمامى رشته به كار برده باشند . در واقع تنها نامى كه اين رشته را به آن مىخواندند كوه نيشابور بود .\r\nروز بعد با پيمودن 6 ميل در كوهها و به جانب شرق به دهكدهء كوچكى بنام پايه « 1 » رسيديم . شنيديم كه بر روى صخره‌اى در آنجا يك نوشته هست . از اين نوشته آنچه قابل خواندن بود فقط تاريخ آن بود كه آن هم 1211 ه . ق . ( 1796 ميلادى ) را نشان مىداد .\r\nگفته مىشد كه در نزديكى اين ناحيه ذغال سنگ يافت مىگردد . شكى نيست كه در اين\r\n\r\n\r\n","description":"","footnote":"\r\n( 1 ) - اين دهكده در ص 87 فرهنگ آباديهاى ايران تأليف دكتر لطف الله مفخم پايان جزء مشهد آمده است .\r\n","page_name":" 332 ","page_number":348},
  {"content":"\r\n\r\nكوه‌ها مقدار زيادى ذغال‌سنگ وجود دارد . ليكن تاكنون تلاش براى جستجو يا دست يافتن به آن صورت نگرفته است . تكه‌اى از آن را در مشهد سعى كردم بسوزانم ، اما اين نمونه مقدار كمى ذغال و آن هم بطور سطحى همراه داشت و زياد خوب نبود . سال به سال هيزم براى سوخت در مشهد كمياب‌تر مىگردد و بناچار بايد دير يا زود اين منابع مهم سوخت مورد بهره‌بردارى قرار گيرد .\r\nپايه هم مانند فريزى اقتصادى بر پايهء فروش محصول گردو داشت . تمام دره‌هاى اين ناحيه از درختان كهن و تنومند گردو پوشيده بود و مردم نيز سخت به جمع‌آورى محصول خود مشغول بودند . مردم فريزى مىگفتند كه آنها هرساله نزديك به يك هزار تومان گردو مىفروشند . آنها محصول خود را به ارمنىهاى روس و همچنين چند خريدار ديگر در نيشابور به بهاى هر خروار ( 649 پوند ) 12 تومان ( 2 پوند و 8 شيلينگ ) و يا هر هزار عدد سه قرآن ( 14 پنى ) مىفروختند . مىگفتند بعضى از درختان تا 10000 عدد گردو بار مىگيرند ، كه اين تعداد زياد و تعجب‌انگيز است . آنها همچنين گفتند كه نزديك به دو سال پيش دو معامله‌گر ارمنى روس به فريزى آمده و تعدادى از درختان گردو را از آنها خريدارى كردند .\r\nآنها سپس اين درختان را انداخته و قطعه‌قطعه نمودند و بكمك گارىهايى كه همراه آورده بودند آنها را خارج ساخته و همراه بردند . بدين‌ترتيب قيمت يك درخت گردوى خوب حدود 10 تومان يعنى نزديك به دو پوند بود .\r\nزمانى كه در فريزى بودم ، از يكى از اهالى ده يك سبد عسل خريدم . چيزى كه در سرزمين خشكى چون ايران خيلى كم يافت مىشود . قبلا مقدارى عسل در مناطق جنگلى نزديك استرآباد خريده بودم ، اما در خراسان هرگز عسل نديده بودم . از اينكه دهاتىهاى اين ناحيه چيزى در مورد پرورش زنبور عسل مىدانستند بسيار خوشحال شدم . تا آنجا كه توانستم دريابم ، اين مردم چيزى در مورد نگهدارى زنبورها در فصل زمستان نمىدانستند و بعد از آنكه زنبورها ، عسل خود را مىگذاشتند ، آنها را رها مىكردند تا از بين بروند .\r\nمسير بعدى ما در طول درهء فريزى و به سمت پايين ، تا انتهاى رشتهء چيل شاه ادامه يافته و آن را دور مىزد ، تا به خرم‌آباد « 1 » دهكدهء كوچكى كه سى خانوار در آن زندگى مىكردند و نزديك به 1170 متر ارتفاع داشت رسيديم . مىخواستم تا كوه‌هاى شمالىتر را نيز بررسى كنم . اما راه ما توسط رشتهء چيل شاه مسدود مىشد . بر روى اين رشته هيچ راه قاطر روى مشاهده نمىشد و مجبور بوديم تا آن را دور بزنيم .\r\n\r\n\r\n","description":"","footnote":"\r\n( 1 ) - خرم‌آباد ، دهى است از دهستان چناران شهرستان مشهد . فرهنگ آباديهاى كشور ، جلد 21 .\r\n","page_name":" 333 ","page_number":349},
  {"content":"\r\n\r\nاز ويژگيهاى رشتهء كوه نيشابور اين است كه به طرف نيشابور شيب تندى داشته و بلافاصله ارتفاع خود را از دست داده و هم‌سطح زمين‌هاى اطراف مىگردد . حال آنكه طرف شرقى اين رشته‌كوه دهها ميل گسترده است و در آن رشته‌كوههاى فرعى ديگرى با ارتفاع 1200 متر تا 1500 متر همراه با دره‌ها و پستىهاى زيادى به چشم مىخورد . آنچه دهكده و باغ در طول اين قطعه از مسير ديده بوديم ، همگى در اين قسمت واقع شده بودند ، ديگر زمان آن رسيده بود تا در سوى ديگر و در زمينى باز و هموار به راه خود ادامه دهيم .\r\nعلت اينكه خرم‌آباد را براى اردوگاه خود انتخاب كرديم ، اين بود كه شنيده بوديم در يكى از خرابه‌ها نزديك اين دهكده سنگى وجود دارد كه بر روى آن نوشته‌اى حك شده است . هنوز مدتى از ورودمان به خرم‌آباد نگذشته بود كه همراه ملابخش براى يافتن اين سنگ راه افتاديم . به جز چند تپهء خاكى و بقاياى ديوارهاى خشتى چيز ديگرى به چشم نمىخورد . بناى كوچك و محقرى را ديديم كه راهنما مىگفت يك امامزاده است . يك شب مردى نابينا اين بنا را بخواب ديد و فردا وقتى مردم خاك را حفارى نمودند ، با كمال تعجب به اين بنا برخوردند . به خرابه‌هاى اين محل منيجان مىگفتند و باور مردم اين بود كه اين‌ها بقاياى شهرى بزرگ و قديمى است كه منيژه دختر افراسياب بنا نهاده است .\r\nمدتى را بدنبال سنگنوشته گشتيم تا اينكه راهنما اين سنگ بزرگ و پهن را كه از جنس آهك يا يك صخره‌اى به رنگ روشن بود و 4 متر و 20 سانتيمتر يا 5 / 4 متر طول و يك متر و 80 سانتيمتر عرض و سى تا شصت سانتيمتر نيز عمق داشت پيدا نمود . بر لبهء جنوبى اين سنگ نوشته‌اى در يك خط و با حروف عربى به چشم مىخورد . از ظاهر سنگ چنين برنمىآمد ، كه از قبل به منظور نوشتن چيزى بر روى آن انتخاب و آماده شده باشد . برعكس به نظر مىرسيد كه يك قطعه سنگ طبيعى باشد كه بواسطهء حادثه‌اى در وسط اين سرزمين جاى گرفته است .\r\nتنها سه كلمه از وسط خط را توانستيم بخوانم كه نوشته بود : محمد خوارزم شاه . ظاهرا بدنبال اين كلمات تاريخ اين نوشته نيز ذكر شده بود ، اما متأسفانه ديگر قابل خواندن نبود .\r\nزمانيكه شرح زندگى محمد خوارزم شاه را مطالعه كردم ، دريافتم كه او به سال 617 قمرى ( 1220 ميلادى ) به خراسان گريخته است و چنگيز خان نيز دو تن از سرداران « 1 » خود\r\n\r\n\r\n","description":"","footnote":"\r\n( 1 ) - مقصود جبه يا يمه‌نويان و سبتاى بهادر از فرماندهان لشكر چنگيز هستند كه در تعقيب سلطان محمد خوارزمشاه بودند و شهرهاى طوس ، رادكان ، خبوشان و اسفراين بدست آنان تخريب و مردم آن قتل و عام شدند . ص 36 تاريخ مغول ، تاليف عباس اقبال .\r\n","page_name":" 334 ","page_number":350},
  {"content":"\r\n\r\nرا همراه با 30000 سوار براى تعقيب وى روانه مىسازد كه يكى از آنها به جانب توس و رادكان سرازير مىشود . امكان اين هست كه سلطان محمد خوارزم شاه در موقع فرار اين سنگ را ديده و نام خود را بر آن حك كرده است . نام اين سلطان محمد در تاريخ رشيدى ترجمهء آقاى الياس نيز ذكر گرديده است . همچنين خوارزم شاه ديگرى هم هست كه نام وى سلطان اتسز مىباشد . ولى نام كوچكش محمد نيست . گفته مىشود كه اين شخص در خرم‌دره در قوچان به سال 551 ه . ق . ( 1156 ميلادى ) وفات نموده است . حالا اينكه آيا بين خرم‌دره و خرم‌آباد رابطه‌اى وجود دارد يا نه به آسانى نمىتوان فهميد . اتسز پسر محمد انوشتكين بود كه به سال 490 ه . ق . ( 1096 ميلادى ) متولد شد . ممكن است آنچه را كه ما در خواندن آن اشكال داريم اتسز بن محمد خوارزم شاه باشد و اين قطعه سنگ چيزى جز سنگ قبر وى نباشد كه اكنون اين گونه خشن و غريب و به حال خود رها افتاده است . در صورتى كسى بتواند تاريخ نوشته شده بر روى اين سنگ را دقيقا بخواند بىشك اين سردرگمى نيز از ميان خواهد رفت و دقيقا آنچه بر ما پوشيده است روشن خواهد شد . « 1 »\r\nبعد از خرم‌آباد نزديك 7 ميل در امتداد تپه‌ها پيش رفتيم . سپس به سمت غرب تغيير جهت داده و يك ميل در طول دره‌اى بجلو رانديم تا اينكه به سدى از سنگ و ساروج برخورديم . اين سد 260 قدم طول و 14 قدم عرض و نزديك به 12 متر ارتفاع داشت و در زير آن نيز دريچه‌اى بود كه اجازه مىداد آب از آن عبور كند . بر بالاى سد چهار چاه سنگى ايجاد كرده بودند تا در مواقع طغيان رود ، آب سرريزى را كه از آن راه به درون آبروهاى سرپوشيده‌اى كه در پايين و به طول 5 / 13 متر ايجاد شده بودند هدايت كنند . مىگفتند كه اين سد آب را در بهار آن هم براى مدت كوتاهى ذخيره مىكند .\r\nباور مردم بر اين بود كه اين سد را باىسنجر پسر شاهرخ ، پسر امير تيمور كه به نوشته صنيع الدوله به سال 1414 ميلادى ، به حكومت توس و قوچان گماشته شد بنا نهاده است .\r\nمردم ده مىگفتند كه در سابق نوشته‌اى بر روى سد بوده كه در آن از باىسنجر نام برده شده بوده است و همچنين در آن آمده بوده كه ، در زير پايهء سد به ميزان كافى پول براى تعمير آن\r\n\r\n\r\n","description":"","footnote":"\r\n( 1 ) - مسلما اين شخصيت تاريخى آخرين پادشاه سلسلهء خوارزمشاهى يعنى سلطان محمد خوارزمشاه كه از مقابل لشكريان مغول فرار ميكرد ، نيست . چون او از طريق اسفراين به استرآباد و از آنجا به جزيرهء آبسكون در درياى خزر رفت و در آنجا نيز درگذشت . يحتمل علاء الدين اتسز ( 1156 - 1127 م . ) است كه در جمادى الاول سال 551 ه . ق در قوچان درگذشته است بر طبق نوشته تاريخ نيشابور تأليف مويد ثابتى ، موقعى كه ايل ارسلال پسرش جنازه پدر را به خوارزم حمل ميكرده در اين مكان دفن كرده باشد و يحتمل در اين ييلاق درگذشته است رجوع كنيد به تاريخ مذكور در فوق ، ص 175\r\n","page_name":" 335 ","page_number":351},
  {"content":"\r\n\r\nدر صورت شكستن و يا وارد شدن هرگونه خسارتى به آن موجود است . آنها مىگفتند كه در حال حاضر اين نوشته گم شده است . اما آن را كه در اصل به صورت شعر و به فارسى بوده از حفظ داشتند كه در اينجا ترجمهء آن را به انگليسى مىآورم :\r\n« هنگاميكه سد خراب شود و احتياج به تعمير داشته باشد ، بانى سد هفت خم پر از طلا در زير پايه سمت چپ ، در محلى كه جاده به طرف سمت چپ مىرود ، نهفته است كه آيندگان مىتوانند به مصارف و مخارج تعميرات و خرابيهاى سد برسانند . »\r\nتا آنجا كه من مىدانم كسى تاكنون موفق نشده است تا اين 7 خمرهء پر از پول را پيدا كند .\r\nيكى دو ميل بالاتر ، بعد از آنكه از دره‌اى تنگ و عميق كه ديوارهاى صخره‌اى محكمى به ارتفاع 60 تا 90 متر آن را احاطه كرده بود به دهكدهء اخلمد « 1 » رسيديم . اين دهكده را از اطراف كوههاى بزرگ و بلند در برداشتند . ارتفاع اين دهكده از سطح دريا 1335 متر است و در پشت آن راهى هست كه به بار در طرفى كه نيشابور قرار دارد كشيده شده است . اين راه همچون گذرگاه شيطان است و فقط قاطرهاى دهكده مىتوانند از آن عبور كنند .\r\nاخلمد به اين ترتيب فقط از طريق دره قابل دسترسى است و هنوز بقاياى ديوارى كه نزديك به نيم ميل پايين‌دست دهكده به دور آن كشيده شده بود و دره را قطع مىكرده است به چشم مىخورد . اخلمد بخاطر درختان سيب‌اش شهرت دارد . بعدها چند تن را فرستادم كه از همين محل براى باغ سركنسولگرى نهال‌هاى سيب آوردند . در اطراف شكارى نبود . اما فقط چند قوچ در صخره‌ها به چشم مىخورند . مىگويند كه در گذشته اين ناحيه را بخاطر وفور گراز در آن بيشهء گرازان مىناميدند .\r\nنزديك به يك ميل در پائين دهكده در صخره‌اى بارتفاع 9 متر در طرف راست دره‌ّاى كه به آن پلنگ‌دره مىگويند غار عجيبى وجود دارد . ورودى غار يك سوراخ دايره‌اى است كه فقط يك نفر مىتواند از آن با خزيدن عبور كند . خود غار نزديك به 36 متر طول و 9 متر عرض و 5 / 4 تا 4 / 5 متر ارتفاع دارد . صخره‌هايى كه اين غار را در برگرفته‌اند يك حالت بلورى دارند و از صخره‌هاى كه كوههاى اطراف را تشكيل مىدهند بسيار متمايزند .\r\n\r\n\r\n","description":"","footnote":"\r\n( 1 ) - اخلمد ، يكى از دره‌هاى خوش و آب هواى خراسان است و داراى آبشارى است كه بسيار ديدنى است و امروز جزء دهستان چناران شهرستان مشهد است .\r\n","page_name":" 336 ","page_number":352},
  {"content":"\r\n\r\n\r\nبخش بيست و يكم رادكان ، بام و صفىآباد\r\nاخلمد آخرين محلى بود كه بايد در رشتهءكوهء نيشابور مىديدم . تاكنون موفق شده بودم تمامى قسمت شرقى اين رشته را ببينم و وقت آن رسيده بود كه از درهء مشهد بگذرم و نگاهى نيز به رادكان بيندازم . مقدارى بجلو رفتيم تا اينكه شاهراه مشهد به قوچان را قطع كرديم و سپس به ميلى رسيديم . در اينجا در كنارهء چمن‌گوباغ كه در واقع مرتع وسيعى به طول 8 ميل و عرض 2 ميل بود اردو زديم . اين ناحيه را علفهايى زرد و كوتاه يكدست پوشانده بود . مىگفتند در فصل بهار علفها 30 تا 60 سانتيمتر قد مىكشند و اينجا را به چراگاه خوب و پرخريدارى تبديل مىكنند .\r\nچمن‌گوباغ يا اولنگ رادكان در طول دوران گذشته همواره اردوگاه پادشاهان و سپاهيان آنها بوده است .\r\nبه نوشته كتاب حبيب السير « 1 » ، سلطان سنجر ( 57 - 1126 م . ) مدت زمانى طولانى را در اينجا گذرانيده است . امير تيمور به سال 1382 م . و 1407 م . و سلطان ابو سعيد نيز به سال 1467 م . ، و همچنين تعدادى ديگر از بزرگان گذارشان به اين ديار افتاده است .\r\n\r\n\r\n","description":"","footnote":"\r\n( 1 ) - كتاب تاريخ حبيب السير تأليف غياث الدين خواندمير است . مادرش دختر مير خوند صاحب روضة الصفاء است ، در دوره امير عليشير نوايى و تحت حمايت او ميزيسته . حبيب السير در سه جلد است و چون مؤلف كتاب معاصر شاه اسمعيل بوده است لذا تفصيل اوايل كار و سلطنت وى را با دقت نظر نگاشته است . م .\r\n","page_name":" 337 ","page_number":353},
  {"content":"\r\n\r\nمىگويند كه شيبانى خان ( 1510 م . ) هر بهار را به اينجا مىآمده و دوباره تابستان‌ها به مرو باز مىگشته است .\r\nگوباغ همچنين به دهكده‌اى كه در شرق اين مرتع و روبروى ميل رادكان واقع است نيز اطلاق مىشود . به احتمال زياد تلفظ صحيح اين كلمه در اصل به صورت گوك‌باغ بوده كه مفهوم آن باغ آبى مىباشد . روايت ديگرى هم هست ، كه در اين باغ بوده كه شيبك خان كاخ آبى و مشهور خود را بنا مىكند .\r\nبه طرف شمال غرب تغيير مسير داده و در طول كنارهء شرقى مرتع نزديك به سه ميل پيموديم تا به برج مشهورى كه از بناهاى معروف اين ديار است و ميل رادكان نام دارد رسيديم . محيط اين برج 50 متر و ارتفاع آن 24 متر و ديوارهاى آن 2 متر و ده سانتيمتر يا 2 متر و چهل سانتيمتر ضخامت داشت . اين برج نزديك به 2 متر و چهل سانتيمتر بالا آورده شده ، و در صورت آن نيز تعداد 36 ستون نيمدايره قابل شمارش بود . ظاهرا در قسمت‌هاى بالايى اين ستون‌ها نوشته‌هايى به خط كوفى روى كاشىهاى آبىرنگ بوده است ، كه در حال حاضر از بين رفته‌اند . بر بالاى اين ستون‌ها سقف مخروطى بنا قرار داشت .\r\nدر حال حاضر اين بنا توخالى است و در قسمت پايين آن دو در مقابل يكديگر باز شده‌اند . ليكن در سابق از يكى از گوشه‌هاى آن پله‌اى مدوّر بالا مىرفته است و احتمالا داراى چندين صفحهء داخلى و يك گنبد در قسمت درونى داشته است .\r\nظاهرا زمين‌لرزه‌اى اين بنا را از دو طرف ترك داده است و به نظر نمىرسد كه تاب مقاوت در برابر تكان شديد ديگرى را داشته باشد . اينكه اين برج به عنوان آرامگاه يا بناى يادبود يا چيز ديگرى ساخته شده است دقيقا معلوم نيست .\r\nبعضى گفته‌اند كه اين برج را سلطان سنجر بنا نهاده است . حال آنكه تعداد ديگرى عقيده دارند كه آلپ ارسلان ( 1063 م . ) زمانى كه مىخواست پسرش ملك شاه را در حضور جمع كثيرى از بزرگان ، رؤسا و حكمرانان نواحى در رادكان به جانشينى خود معرفى كند ، براى برگزارى اين مراسم به ساختن اين برج فرمان داده است . روايت ديگرى هم هست كه اين برج آرامگاه امير ارغون « 1 » آقا يكى از بزرگان مغول است كه توسط اكتاىقاآن پسر چنگيز به خراسان فرستاده شده تا خرابيها و ويرانيهاى انجام شده توسط\r\n\r\n\r\n","description":"","footnote":"\r\n( 1 ) - امير ارغون يكى از سرداران چنگيز و پسرش امير نوروز عنوان اتابكى و پيشگارى غازان خان را داشته است . رجوع كنيد به مجلدات تاريخ جهانگشاى جوينى تأليف عطا ملك جوينى و جامع التوايخ رشيدى تأليف خواجه رشيد الدّين فضل الله همدانى . م .\r\n","page_name":" 338 ","page_number":354},
  {"content":"\r\n\r\nپدرش را ترميم كند . ارغون آقا رادكان را به عنوام مقر خود برگزيد و به سال 1274 م . وفات يافت .\r\nشهر كنونى رادكان در دو ميلى شمال اين برج قرار دارد و گفته مىشود كه رضا قلى ميرزا پسر نادر شاه آن را بنيان نهاده است . اين شهر در ابتدا توسط ديوار و خندقى كه در حال حاضر غيرقابل تعمير است محصور بوده است . خرابه‌هاى رادكان قديمى در جنوب شرقى برج قرار دارد و تقريبا تمامى شكوه و عظمت خود را از دست داده است . شهر جديد على الرغم موقعيت عالى و دارا بودن آب فراوان ، تنها 800 خانوار را در خود جاى داده است .\r\nرئيس خانوارهاى مستقر در رادكان ، محمد ابراهيم خان پسر محمد رضا خان آخرين رئيس كردهاى كيوانلو است . كيوانلوها نيز همزمان با كردهاى زعفرانلو و شاديلو در زمان شاه عباس در نواحى مرزى خراسان اسكان داده شدند . در آن زمان تعداد آنها به 12000 خانوار مىرسيده كه بتدريج رو به كاهش نهاده است . نويسندهء خاطرات سفر شاه به سال 1867 م . به خراسان شمار آنها را 5000 خانوار ذكر مىكند . با اين حال احساس مىكنم كه 3000 خانوار بيشتر به واقعيت نزديك باشد .\r\nسه تيره از كردهاى كيوانلو از رادكان تا چشمه گيلاس ساكن مىباشند و در فصل تابستان به كوههاى هزارمسجد كوچ مىكنند . پنج تيرهء ديگر در تپه‌هاى واقع در مرز درگز مستقر هستند و بقيه نيز در نواحى مختلف خراسان پراكنده‌اند . از اين عده نزديك به 300 يا 400 خانوار در جوين واقع در جنوب اسفراين به سر مىبرند .\r\nكوه‌هاى واقع در مرز درگز رشته‌كوه عمارت نام دارد ، و بخاطر دارا بودن آبادىها ، مراتع و رودهاى بسيار از شهرت زيادى برخوردار است . هم‌چنين بخاطر پوشيده بودن از درختان سرو كوهى و داشتن گياهان دارويى بسيار مورد توجه مىباشد . طبق نظر رئيس در تمامى تپه‌ها و نواحى واقع در پشت رادكان شكار به وفور يافت مىشود . او مىگفت كه تعداد كبك‌ها نيز در اين مناطق بسيار زياد است . در فصل زمستان زمانى كه برف اين پرندگان را به سمت پايين مىراند ، آنها تعداد زيادى را به دام انداخته ، به بازار مىآورند و به قيمت هر ده عدد يك قرآن يعنى دانه‌اى نيم پنى مىفروشتند . وقتى كه ما در رادكان بوديم هر چهار كبك را به يك قرآن مىفروختند . قوچ نيز در اين تپه‌ها به وفور يافت مىشد . بطور كلى رشته كوه هزارمسجد على رغم اينكه هر بهار چادرنشين‌ها در آن مستقر مىشدند هنوز هم از شكار پر بود .\r\nكردهاى كيوانلو به آن صورت رئيسى بانفوذ و پرقدرت نداشتند و محمد ابراهيم خان فقط بزرگ آنها محسوب مىشد . پدران وى نيز بطور موروثى براى ساليان درازى رياست اين طايفه را بر عهده داشته‌اند ، درست مانند رؤساى كردهاى قوچان و بجنورد . اما روندى\r\n\r\n","description":"","footnote":"","page_name":" 339 ","page_number":355},
  {"content":"\r\n\r\nكه در سرتاسر ايران در حال شكل‌گيرى بود ، در اينجا نيز تأثير گذاشته بود ، يعنى رياست موروثى و قبيلگى مىرفت تا جاى خود را به حكومت‌هاى محلى مورد تأئيد دولت مركزى بدهد .\r\nوقتى كه تاريخ رادكان را مطالعه مىكردم ، ديدم كه در يادداشت‌هاى سفر شاه در سال 1867 م . ، و نيز مطلع الشمس صنيع الدوله از پيدا شدن استخوان‌هاى متعلق به يك فيل عظيم الجثه ياد كرده بودند كه اهالى دهكده دندان آن را كه پيش خود نگهداشته بودند به شاه تقديم مىكنند . شاه نيز اين دندان را به دكتر تولوزان پزشك مخصوص فرانسوى خود مىبخشد . مىگويند او آن را در كتابخانهء شخصى خود قرار داده است .\r\nدر مورد چگونگى اين ماجراء به جستجو پرداختم . محمد ابراهيم خان نيز شخصى را همراه من كرد تا محل پيدا شدن بقاياى اين حيوان را به من نشان دهد . او مرا از كنار جوى آبى كه بين ديوارهاى باغ‌ها جريان داشت هدايت كرد تا به محل مورد نظر رسيديم و سپس به شرح ماجرا پرداخت كه چگونه پسرى ، ده يا دوازده ساله حدود چهل يا چهل و پنج سال پيش وقتى كه همراه با دو تن از همبازىهاى خود به دهكده باز مىگشته است متوجهء استخوان بزرگى مىشود كه جريان آب آن را در حفره‌اى در نزديكى رود انداخته بود . آنها بيلى برداشته و شروع به كندن خاك مىكنند ، نزديك به 60 سانتيمتر كه پايين مىروند به بقاياى استخوان‌ها و سر يك حيوان بزرگ برمىخورند ، سپس آنها را برداشته و به رادكان مىآورند . در اينجا استخوان‌ها دست‌به‌دست مىگردد و تقريبا دو دندان از آن ميان بر جاى مىماند كه يكى يك من و نيم ( 4 / 3 پوند ) و ديگرى يك من و سه چارك ( 8 / 1 8 پوند ) وزن داشته است .\r\nاين مرد همچنين اضافه كرد كه بقاياى سر حيوان در موقعى كه خارج گرديد تقريبا سالم بود و درست در قسمت وسط فرق داراى يك شاخ بود . او تمام اين صحبت‌ها را با اطمينان تمام به زبان مىآورد و سخنان او را پيرمرد ديگرى نيز تصديق كرد . خيلى جالب خواهد بود اگر روشن شود كه اين استخوان‌ها به چه حيوانى تعلق داشته است .\r\nزمانى كه براى بازديد ابراهيم خان رفتم ، ديدم كه در حالت انتظار بر كنار دروازه ايستاده است و گوسفندى نيز در كنار او قرار دارد . بلافاصله به محض ورود من گوسفند را قربانى نمودند . من نيز از روى خون او چنان‌كه رسم متداول در ايران است گذشتم و به باغ وارد شدم . بعد به چادرى هدايت شدم و مدتى را با ابراهيم خان نشستم و به صحبت پرداختم .\r\nمحمد ابراهيم خان مىگفت كه بىشك در روزگاران پيش رادكان يك مرداب بزرگ بوده كه تمامى دره را مىپوشانده است . خود او به ياد مىآورد كه اين ناحيه كلا نيزار بود و در آن گراز به وفور يافت مىشد . او همچنين گفتنىهاى زيادى را در مورد مارهايى\r\n\r\n","description":"","footnote":"","page_name":" 340 ","page_number":356},
  {"content":"\r\n\r\nداشت كه هنوز هم در مرتع ديده مىشوند و بعضى از آنها به كلفتى تيرك‌هاى چادر بوده‌اند ، اما من خود به چشم خويش اين مارها را نديدم .\r\nبعد از رادكان نزديك به 5 ميل در طول دره پيموديم تا به سيدآباد « 1 » رسيديم و در آنجا مستقر شديم . در يك ميلى سيدآباد به كشف‌رود برخورديم كه در اينجا بسترى گلى داشت و عرض آن به يك متر و 80 سانتيمتر و عمق آن به 15 سانتيمتر مىرسيد و توسط چند جوى كه در مرتع واقع در شمال غرب آن جارى بود تغذيه مىگرديد . زمينى كه ما از آن عبور كرديم بيشتر نرم و نمك‌زار بود . تمامى ناحيه را مه غليظى دربرداشت و تا وقتى كه ما آنجا بوديم هوا بسيار سرد بود .\r\nمردمى كه در كنار ميل زندگى مىكردند ، مىگفتند كه آنها هيچگاه فصل زمستان در دهكده‌هاشان كه در كنارهء مراتع قرار دارد نمىمانند ، بلكه به سمت كوهپايه‌ها و به جانب شمال كوچ كرده و درون چادرهاى سياه خود جاى مىگيرند . ابتدا باور اين مطلب برايم سخت بود كه چطور آدمى خانهء گلى خود را ترك كند و بخاطر گرماى بيشتر به درون چادرهاى نازك پناه برد . اما پس از اينكه با سرما و رطوبت پيش از حد مرتع گوباغ مواجه شدم ، ديدم كه اين كارشان نيز زياد بىمنطق و بيهوده نيست . با تمام اينها سرما باعث نشده بود كه اسفرودها براى آشاميدن آب در صبگاهان به اينجا نيايند و من هم توانستم از موقعيت استفاده كرده و تعدادى را شكار كنم .\r\nوقتى كه به سيدآباد رسيديم . متوجهء خرابه‌هاى يك قلعهء قديمى در فاصلهء كمى در جنوب اين دهكده شدم . اين ده‌قلعهءگر « 2 » يا بهتر بگويم قلعهء گبر يا قلعهء آتش‌پرست‌ها نام داشت . وقتى كه از اين قلعه ديدن مىكردم رو به دهاتى همراه خود كرده و پرسيدم آيا تاكنون در اين مكان سكه‌اى كشف شده است يا نه . او بلافاصله پيدا شدن هرگونه سكه‌اى در اين ناحيه را انكار نمود . در واقع در ايران هركس كه گنجى يا چيزى عتيقه پيدا كند بلافصله منكر يافتن آن مىشود . در اين موقع يك دفعه نفس پسر كاكى سردار كه همراه ما بود برگشت و گفت ، « نگاه كنيد اين يك سكه است . » سپس خم شده سكهء مسى را كه جلوى پايش بود برداشت . خيلى سعى كرديم تا اين سكه را بخوانيم و لا اقل بفهميم كه چه كسى اين قلعه را بنيان نهاده است اما بىفايده بود .\r\nخدمتكارها از سفر تفريحى خود به دهكدهء هامان « 3 » بازگشتند و داستان جالبى از\r\n\r\n\r\n","description":"","footnote":"\r\n( 1 ) - سيدآباد ، دهى از دهستان بيزكى شهرستان مشهد است . فرهنگ آباديهاى كشور ، جلد 21 .\r\n( 2 ) -  Kila - i - Gaur , Kila - i - Gabr  .\r\n( 3 ) - در فرهنگ‌هاى در دسترس ديده نشد .\r\n","page_name":" 341 ","page_number":357},
  {"content":"\r\n\r\nاژدهايى كه درون يكى از برج‌ها براى محافظت از يك گنج بر روى آن خوابيده است نقل كردند و جالب اين بود كه آنها تماما اين افسانه را از اول تا آخر باور كرده بودند . در نزديكى اين قلعه يك رباط يا كاروانسراى آجرى قديمى قرار داشت .\r\nدر نزديكى اردوگاه ما ، تعدادى كرد همراه با گوسفندان و شترهايشان كه سرگرم چرا بودند در چادرهاى بزرگ و سياهشان زندگى مىكردند . آنها در نوع خود از شادترين مردم بودند . همين كه به ميان آنها رفتم ، بلافاصله تعداد زيادى مرد و زن و كودك دورم را گرفتند ، آنها همگى با هم صحبت مىكردند ، بسيار شاد و خندان بودند .\r\nدر شهرها و دهكده‌هاى ايران ، حضور زنان در اجتماع رسم نيست و به همين خاطر وقتى آدم زندگى آزاد اين چادرنشين‌ها را مىبيند و اينكه زنانشان چقدر راحت در اجتماع حضور مىيابند به تعجب مىافتد . تعداد بچه‌هاى اين كردها واقعا زياد بود . وقتى به آنها از اين بابت تبريك گفتم ، همگى خنديدند و گفتند كه متأسف هستند كه زنانشان بيش از يك بار در سال نمىتوانند بچه بياورند .\r\nاردوگاه اصلى را به پايين تپه‌ها فرستاديم و سپس همراه با ملابخش براى انداختن آخرين نگاه به بخش شمالى رشته‌كوهء نيشابور روانه شدم . در دهكدهء كوچك داش‌بولاغ « 1 » كه در ارتفاع 1710 مترى قرار داشت اردو زديم . بعد از اين دهكده نيز تا بالاى رشته ، زمينى كه ظاهرا نه آبى و نه علفى داشت با پستى و بلندىهايى به ارتفاع 1800 متر تا 2100 متر ادامه مىيافت . اين زمين‌ها هرچند در حال حاضر آب و هواى خوبى داشت ، ليكن از سكنه عارى بود . يك خوك كوچك تنها چيزى بود كه ما به آن برخورديم ، و ديگر آنچه ديديم موش صحرايى بود . يكى ديگر از اين موشها را بدام انداختم اما تلاش ما براى زنده نگاه داشتن حد اقل يكى از آنها بىفايده بود . آنها هيچ چيز نمىخوردند نه آب و نه غذا به زودى نيز تلف مىشدند .\r\nمجددا در دهكدهء حصار به اردوگاه خود ملحق شديم . ساكنان اين دهكده كردهاى زعفرانلو بودند . به محض نزديك شدن ما ، زنان از خانه بدر آمده و به تماشا ايستادند ، و اين خود نشان مىداد كه اين مردم خلق و خوئى بسيار متفاوت با اهالى مشهد و اطراف آن دارند . دستهء موزيك دهكده كه از يك نوازندهء طبل و يك فلوت‌زن تشكيل مىشد ، تا درون چادرها ما را همراهى كردند . سپس سردستهء محصلّان مدرسهء محلى پيش آمده و تحت نظر آموزگار خود مطالبى را در خوشامدگويى به ما ايراد نمود . تعدادى سكهء مسى نيز به هوا\r\n\r\n\r\n","description":"","footnote":"\r\n( 1 ) - داش‌بولاغ ، دهى از دهستان چناران شهرستان مشهد است . فرهنگ جغرافيائى ايران ، جلد 9 .\r\n","page_name":" 342 ","page_number":358},
  {"content":"\r\n\r\nريخته و پخش كرديم كه بچه‌ها بسيار در جمع‌آورى آن شادى كرده و استقبال نمودند .\r\nدوازده ميل آنطرفتر به دهكدهء چكنه « 1 » رسيديم . اين دهكده كه در درهء باريكى واقع شده بود در ارتفاع 1500 مترى قرار داشت و نزديك به 150 خانوار ترك بيات در آن ساكن بودند .\r\nچكنه مركز ناحيهء سرولايت محسوب مىشد و به نظر مىآمد حد وسط ارتفاعات شرق و غرب باشد . ارتفاعات شرق مشرف به جلگهء مشهد و ارتفاعات غرب مشرف به جلگه‌هاى بام ، صفىآباد و جوين بود و تمام آبهايى كه به سوى نواحى مذكور در فوق جريان مىيافت از اين كوه‌ها به راه مىافتادند .\r\nدر اين ناحيه 62 پارچه آبادى بزرگ و كوچك قرار داشت كه تمامى آنها نيز در اشغال مردمى از طايفهء ترك بيات بود و شمار آنها به 15000 خانوار مىرسيد .\r\nدرآمد اين ناحيه را مىگفتند كه 6000 تومان ( 1200 پوند ) مىباشد كه شامل 1000 تومان ماليات دام ، 2000 تومان ماليات زمين 3000 تومان نيز ماليات خانوار ( هر خانوار 2 تومان ) بود .\r\nترك‌هاى بيات مىگفتند كه در زمان نادر شاه از اراك و نقاط مجاور تهران بدين ناحيه آورده شده‌اند . در سابق آنها رئيسى از طايفهء خود داشتند ، اما در حال حاضر مانند ساير قبايل و تيره‌ها مأمورى از جانب حكومت مركزى سرپرستى و مسئوليت آنها را بر عهده داشت .\r\nآبى كه در يك ميلى خارج از چكنه آن را قطع كرديم ، چندان قابل توجه نبود . بعد از عبور از آن ، پاى كوه عاشق را دور زده و رودخانه را سربالا پيش رانديم . ابتدا در خواجه‌آباد « 2 » و سپس در ينكجه « 3 » اردو زديم . دو ميل به سمت جنوب يك قلهء تك بنام كوه‌مار يا ماركوه قرار داشت كه به شكل مخروط بود و مىتوانست نشانهء خوبى براى مسافران اين منطقه باشد . كمى بالاتر در امتداد آب به آرامگاه شخص بزرگوارى برخورديم . اين بناى آجرى ساده در بين افراد اين منطقه از احترام زيادى برخوردار بود .\r\nوقتى كه در مورد اين بنا از آنها پرس‌وجو كردم . گفتند كه مردى از اين ده شبى امامزاده‌اى را به خواب مىبيند . آن حضرت به وى مىگويد ، اگر اين نقطه را بشكافند گور وى را خواهند يافت . مردم نيز سخت به هيجان آمده و در اين نقطه زمين را حفر نمودند تا\r\n\r\n\r\n","description":"","footnote":"\r\n( 1 ) - چكنه ، دهى از دهستان سرولايت شهرستان نيشابور است . فرهنگ جغرافيائى كشور ، جلد 21 .\r\n( 2 و 3 ) - هر دو دهكده جزء دهستان سرولايت شهرستان نيشابور است . فرهنگ آباديهاى كشور ، جلد 21 .\r\n","page_name":" 343 ","page_number":359},
  {"content":"\r\n\r\nاينكه به يك قطعه سنگ صيقل‌شده برخوردند كه براى قبول و باور آنها به آنچه شايع شده بود تقريبا كفايت مىكرد .\r\nبلافاصله اين نقطه را با خاك كمى بالا آورده و آن تكه‌سنگ شكسته را نيز بر بالاى آن قرار دادند و بلافاصله آنجا تبديل به يك امامزاده و مكان مقدس گرديد . نه تنها راهنماى ما ، بلكه تمامى مردم اين ناحيه با صراحت و اطمينان كامل در اين خصوص و صحت خواب آن مرد سخن مىراندند و خيلى جالب بود كه در ايران داستان‌هايى از اين قبيل بسيار خريدار داشته و به سرعت مورد قبول عوام مىافتد .\r\nدر ينكجه رودخانه اميرآباد را ترك گفته و از سرزمينى سنگى و پوشيده از گياه آويشن وحشى كه سفر در آن زياد هم دلپذير نبود عبور كرديم . مردمى كه ما با آنها رودررو شديم فقط تركى صحبت مىكردند و با غريبه‌ها نيز ميانهء چندان خوبى نداشتند . در ارتفاع 1830 مترى از يك كتل يا گردنه گذشتيم و با سرازير شدن به جانب درّهء بار و عبور از آن به درهء نشيب رسيديم . نشيب « 1 » از سه دهكده تشكيل مىشد ، كه دوتاى آن در اشغال ترك‌هاى بيات و جزئى از ناحيهء سرولايت محسوب مىشدند . حال آنكه دهكدهء سوم را ترك‌هاى بغايرى در اختيار داشتند و بخشى از ناحيهء بام وصفىآباد كه ما به آن وارد شديم به حساب مىآمد .\r\nبغايرىها به ظاهر از بيات‌ها بهتر و راحت‌تر بودند . بيات‌ها هنگام معامله ابتدا پول را طلب مىكردند و در غير اين صورت چيزى نمىفروختند . حال آنكه بغايرىها درست عكس آنها عمل مىكردند . بچه‌هاى اينان نيز بسيار متفاوت بودند . وقتى سكه به ميان آنان پخش كردم . هركدام كه يك سكه مىياف به سمت من مىدويد و دستم را به نشانهء تشكر لمس مىكرد . حال آنكه در جاهاى ديگر وقتى بچه‌اى سكه‌اى مىيافت آن را پنهان مىكرد و حتى گاهى اوقات قسم هم ياد مىكرد كه چيزى به چنگ نياورده است .\r\nتمامى ناحيهء بام وصفىآباد در اشغال ترك‌هاى بغايرى بود كه شمار آنها به 1300 خانوار مىرسيد . اينان دو تيره بودند ، تيره‌اى كه جزو بام محسوب مىشد 800 خانوار و تيره‌اى كه بخشى از صفىآباد بود 500 خانوار جمعيت داشت . تيرهء دوم را سرخسى هم مىگفتند ، به اين خاطر كه آنها از سرخس آمده بودند . هر دو تيره تا همين نسل اخير نيز رؤسايى از خود داشته‌اند . در حال حاضر نوادگان اين رؤسا نه صاحب موقعيتى هستند و نه قدرتى . طبق نظر صنيع الدوله بغايرىها تيره‌اى از ترك‌هاى گرايلى هستند كه توسط\r\n\r\n\r\n","description":"","footnote":"\r\n( 1 ) - نشيب عليا و سغلى دو دهكده از بخش سرولايت شهرستان نيشابور است . فرهنگ آباديهاى كشور ، جلد 21\r\n","page_name":" 344 ","page_number":360},
  {"content":"\r\n\r\nهلاكو خان ( 64 - 1253 م . ) از قراقروم به خراسان آورده شدند .\r\nاز نشيب به سمت فتح‌آباد روان شديم و سپس بعد از عبور از گردنه‌اى در ارتفاع 1875 مترى ، سه ميل ديگر پيش رفته و 300 متر از ارتفاع ما كاسته شد تا به دهكدهء بام رسيديم . كوههايى كه در سه يا چهار ميل شمال بام قرار داشتند به شاه جهان موسوم بودند و به نظر مىرسيد كه اين نام كلا به تمامى اين رشته اطلاق مىشود .\r\nبراساس آنچه در يادداشت‌هاى سفر سال 1867 م . شاه آمده است . ناحيه بام وصفىآباد « 1 » توسط رشته‌كوه جهان ارغيان از قوچان جدا مىگردد . دامنهء شمالى اين رشته در اشغال كردهاى زعفرانلو و دامنهء جنوبى آن در اختيار ترك‌هاى بغايرى است .\r\nتمام آنچه را كه ما توانستيم در مورد كلمهء ارغيان دريابيم اين بود كه ، اين نام به شهرى در پاى كوههاى واقع در سه يا چهار ميلى بام اطلاق مىشده است . دربارهء مكانى كه اكنون دهكدهء جهان « 2 » قرار دارد . صنيع الدوله توضيحات بيشترى را به قرار زير به دست مىدهد :\r\n« گفته مىشود كه بر فراز كوه شاه‌جهان دو مقبره يكى بنام شاه‌جهان و ديگرى جهان ارغيان قرار دارد و از آنجا كه مقبرهء شاه‌جهان كمى به طرف دانهء شمالى و مقبرهء جهان ارغيان كمى به طرف دامنهء جنوبى واقع شده است . اين دو دامنه يعنى دامنهء شمالى و جنوبى اين رشته‌كوه نيز به ترتيب شاه‌جهان و جهان ارغيان ناميده مىشود . »\r\nحالا اين حرفها تا چه حد صحت داشته باشد من نميدانم . فقط همين بس كه رشته‌كوه شاه‌جهان از كوه آلاداغ كه بر روى نقشه علامت زده شده است جدا بوده و خود رشتهء مستقلى است .\r\nهنوز مدت زمانى از ورودم به بام نگذشته بود كه شخصى پيش من آمده و پيشنهاد\r\n\r\n\r\n","description":"","footnote":"\r\n( 1 ) - بام وصفىآباد در تقسيمات چندين سال قبل يكى از بخشهاى شهرستان اسفراين قلمداد گرديد .\r\n( فرهنگ آباديهاى كشور ، جلد 21 ) . در صورتى كه در فرهنگ جغرافيائى ايران جلد نهم از محالات سبزوار آمده است . در دوره قاجاريه با اسفراين و جوين تشكيل حكومت ثلاث را ميداده است . بعدها قسمتى از اسفراين ضميمه بجنورد گرديد و بام و صفىآباد و جوين به سبزوار ملحق شد . قسمت شمالى اين بخش را كوه شاه‌جهان دربرگرفته و در غرب آن اسفراين واقع شده است و از سمت جنوب با جوين و از طرف شرق با سرولايت نيشابور همسايه است . اوايل دوران قاجاريه مردان قدرتمند همچون اللهيار خان قليچى و سعادت قلى خان بغايرى بر اين نواحى حكومت ميكرده‌اند كه حكومت مركزى از قدرت آنان هميشه در بيم و هراس بوده است . م .\r\n( 2 ) - جهان ، دهى از دهستان بام شهرستان اسفراين است . فرهنگ آباديهاى كشور ، جلد 21 .\r\n","page_name":" 345 ","page_number":361},
  {"content":"\r\n\r\nكرد تا راهنماى ما شود . حسنى كه او داشت در اين بود كه مدت زمانى را در عشق‌آباد بسر برده بود و مىتوانست روسى صحبت كند . در آسياى مركزى ايرانيها و هر دهاتى ديگرى كه مدتى را در قلمرو روسها به سر برد و يا به مراودت با آن نواحى بگذراند ، زبان روسى را فرا مىگيرد .\r\nروسها با دستمزدى برابر با ايرانيها ، افغان‌ها و تركمن‌ها و ساير آسيايىها به كار مشغول شده و كيفيت كارشان نيز در حد آنان است . روسها خيلى راحت با اين مردم كنار ميآيند . همانند آنها لباس پوشيده و زندگى مىكنند . حال آنكه در هندوستان يك انگليسى نه تنها به دستمزدى برابر با يك هندى قانع نيست بلكه نمىتواند شيوه‌هاى آنها را چه در لباس پوشيدن و چه در طرز رفتار اقتباس كند .\r\nايرانيها ، افغان‌ها و هر دهاتى ديگرى كه به خدمت انگليسىها در هندوستان در مىآيد ، اصلا انگليسى ياد نمىگيرد و آنچه در آخر به آن آشنايى و احيانا تسلط پيدا مىكند زبان هندى است . اين يكى از وجه تمايزهاى قابل توجه ما با روسهاست كه آن هم از روش‌ها و سياست‌هاى متفاوت و نحوهء زندگى ملت‌هايمان ناشى مىشود .\r\nنزديك‌هاى غروب شاهزاده ايرانى حاكم اين ناحيه از راه رسيد و براى صرف شام پيش ما آمد . او يك سكهء نقره‌اى به من نشان داد و گفت اين يكى از سكه‌هايى است كه به گنجينه گرانبهايى كه به تازگى بدست سهام الدوله در بجنورد كشف شده است تعلق دارد . به نظر مىرسيد كه اين سكه مربوط به دورهء ساسانيان باشد . به اين مطلب اطمينان كامل نداشتم .\r\nمدتها بود كه در تمام مملكت بر سر زبانها شايع شده بود كه گنجينهء گرانبهايى در بجنورد كشف گرديده است و اين مطلب آنقدر دهان‌به‌دهان گشت تا به گوش شاه رسيد .\r\nشاه نيز براى وقوف از چگونگى ماجرا شخصى را مأمور كرده و از تهران به بجنورد گسيل داشت . در مشهد چنين گفتند كه اين مرد با چند قطعه جواهر كوچك كه بدست آمده بود راهى تهران شد و به حضور شاه گزارش داد كه غير از اينها چيزى يافت نشده است .\r\nاين شاهزاده به تازگى از همان محل بازگشته بود و حرفهاى ديگرى براى گفتن داشت . ماجرا از اين قرار بوده است كه پسربچه‌اى كبكى را دنبال مىكند تا او را بگيرد .\r\nسرانجام چنين پيش مىآيد كه كبك كودك را به غارى رهنمون مىشود . كودك در آن يك عروسك طلايى با گوشواره‌اى جواهرنشان و زينت‌آلات ديگر و تعداد زيادى سكهء طلا مىيابد . كودك اين راز را با مادر خود در ميان مىگذارد و مادر نيز بنوبهء خود از آن با پدر سخن مىگويد و پدر نيز مدت زمانى را به راحتى و از طريق فروش هرچندگاه يكى از اين سكه‌ها زندگى مىگذراند . سرانجام رئيس از فروش اين سكه‌ها مطلع شده و مسئله را\r\n\r\n","description":"","footnote":"","page_name":" 346 ","page_number":362},
  {"content":"\r\n\r\nپيگيرى مىكند تا اينكه تمامى قضايا روشن مىشود . رئيس به دنبال مرد فرستاده او را دستگير مىكند و از او مىخواهد تا محل آن غار را به او نشان دهد .\r\nرئيس زمانى كه محل غار را ياد گرفت ، آن مرد را كشت و آنچه را كه در غار بود به تصاحب خود درآورده ، عروسك را آب كرد و ماجرا پايان گرفت . فقط چند سكهء نقره باقى ماند كه اين يكى از آنها مىباشد . در ايران ماجراها و داستان‌هاى مربوط يافتن گنج خريدار بسيارى دارد و در سراسر اين كشور مىتوان حكايت‌هايى از اين قبيل را شنيد .\r\nاز بام 17 ميل به سمت جنوب پيموديم تا به صفىآباد رسيديم . در صفىآباد نزديك به 200 خانوار ترك كه به فرمان نادر شاه از سرخس بدين ناحيه آورده شده بودند زندگى مىكردند . رئيس آنان صفى خان بود ، كه ظاهرا اين ناحيه نيز بنام وى صفىآباد خوانده مىشد . ارتفاع آن از سطح دريا 1200 متر بود .\r\nحدود يك ميل در شمال اين دهكدهء تپه‌اى بلند و باريك بود كه مردم آن را تپهء نوريز « 1 » كه منظور همان نوذر مىباشد مىگفتند نوذر « 2 » يكى از آخرين پادشاهان پيشدادى است كه قبل از كيانيان بر ايران حكومت مىكردند . اينان به سال 708 قبل از ميلاد به قدرت رسيدند . در شرق اين تپه خرابه‌هاى يك كاروانسراى ساخته‌شده از سنگ و ساروج كه بسيار محكم و تقريبا در اين منطقه از نوادر بود ديده مىشد . اين بنا نزديك به 60 متر مربع مساحت داشت و غير از تعدادى اتاق ، آثار يك مسجد و حمام نيز در آن به چشم مىخورد . در شرق اين كاروانسرا تعدادى مقبره كه يكسان ساخته شده بودند ديده مىشدند كه بىشك به مسلمانان اوليهء اين كشور تعلق داشته است .\r\nمىگفتند كه خرابه‌هاى يك شهر بزرگ در تمامى اطراف اين تپه قرار داشته است . اما چون زمين‌ها را شخم زده بودند . غير از چند تكه آجر و كوزهء شكسته چيز ديگرى بر جاى نمانده بود . خود تپه نيز ديدنى بود . در بالاى آن خانه‌اى از گل ، آجر و سنگ ديده مىشد . اما آنچه ديدنىتر بود مربوط به پايين تپه مىشد نه بالاى آن .\r\nاين تپه ساختارى لايه‌لايه داشت و در آن يك رگهء ضخيم از جنس صخره‌اى سخت ، بر روى يك لايه از خاك فشرده‌شده قرار گرفته بود . خوشبختانه به سيد پيرى برخورديم كه مىگفتند بازارهاى زيرزمينى و تونل‌مانند را در اين تپه‌ها كشف كرده است .\r\nاو به ما نقاطى را نشان داد كه مىتوانيم ورودى به اين تونل را پيدا كنيم . مردانى را به كار\r\n\r\n\r\n","description":"","footnote":"\r\n( 1 ) -  Tappa - i - Nauriz  .\r\n( 2 ) - نوذر ، بنابر آنچه در شاهنامهء فردوسى آمده است پسر منوچهر پادشاه پيشدادى است كه پس از او به سلطنت رسيد و به دست افراسياب گرفتار شد و با بيشتر سران لشكرش كشته شد .\r\n","page_name":" 347 ","page_number":363},
  {"content":"\r\n\r\nكندن و حفر كردن در اين نقاط گماشتيم . با كمال تعجب به اين حقيقت پى برديم كه اين تپه كه 450 متر طول 45 تا 54 متر پهنا و 15 متر هم ارتفاع داشت در تمامى طول خود داراى يك تونل سرتاسرى بود . اين تونل با كندن لايهء خاك نرمى كه زير لايهء صخره‌اى قرار داشت ايجاد شده بود و ظاهرا در گذشته ارتفاع آن در حدى بوده است كه يك مرد مىتوانسته براحتى در آن راه برود . در حال حاضر خاك بر روى كف ريزش كرده و تا حدى آن را پر ساخته است . تنها راه در حال حاضر اين بود كه كسى با خزيدن بر روى كف بتواند خود را از ابتدا به انتهاى آن برساند . يكى از همراهان ما تا 225 متر پيش رفت . من تقريبا نصف مسيرى را كه او طى كرد ، پيمودم .\r\nظاهرا اين تونل از يك خيابان اصلى با تعدادى اتاقك در دو طرف آن درست شده است . هر اتاقك يك چاه مخصوص كوچك براى خود داشت .\r\nدرست مانند غارهاى صخره‌اى كه در پنج‌ده ديده بوديم . اما اتاقك‌ها آنقدر از خاك پر شده بود كه براحتى نمىشد تشخيص داد كه آنها را براى چه منظورى اينطور ساخته‌اند . در حال حاضر تنها مشترىهاى اين ناحيه كفتارها و جوجه‌تيغىها بودند كه به تعداد زياد ظاهرا تمامى آن را فرا گرفته بودند .\r\nيكى از ورودىها در زير دروازهء قديمى شهر در جهت بالا ، در يك ثلث فاصلهء گوشهء شمالى تپه تا دروازه قرار داشت . دو ورودى ديگر در قسمت جنوب غرب . ورودى چهارم در گوشهء شمال شرقى قرار گرفته بود و ظاهرا به نظر مىرسيد كه در روزگاران گذشته تمامى اين راهها به يكديگر مربوط و مرتبط بوده‌اند . در داخل ورودى كه زير دروازه قرار داشت چاهى به عمق فقط 6 متر وجود داشت . اما اين پيرمرد مىگفت به ياد دارم كه اين چاه خيلى عميق بوده است و در ساليان پيش آب در كف آن جريان داشته كه بعدها با گذشت زمان چاه پر شده است .\r\nدر نزديكى وسط تپه افراد مىگفتند به چيزى برخورده‌اند كه ظاهرا يك آسياب آبى بوده است . خود سيد هم داستان‌هاى زيادى از آبهاى زيرزمينى و عجايب آن در گذشته براى گفتن داشت . ظاهرا او سالها در اين دالانها به اين طرف و آن طرف رفته بوده است .\r\nدر موقع حفر ورودى به يك قطعهء مرمر كره‌اىشكل و صيقل‌شده برخورديم و اين تنها چيزى بود كه ما يافتيم .\r\nسيد همچنين مىگفت تپه‌اى در شمال غربى اين ناحيه وجود دارد كه بعد از حفارى در يكى از اتاقهاى موجود در آن 10 تا 15 اسكلت مشاهده گرديده است . او در محلى كه در ورودى تپه را يافته بود به ما نشان داد . اين ورودى در زير يك قبر قرار داشت و در حال حاضر پر و بسته شده بود . از چاهى كه در دالان تپه اصلى و نزديك به دروازه قرار\r\n\r\n","description":"","footnote":"","page_name":" 348 ","page_number":364},
  {"content":"\r\n\r\nداشت همچنين راهى به سمت شمال مىرفت كه سيد مىگفت به همين تپه متصل مىشده است . خزيدن در اين دالانها واقعا كار مشكلى بود و تمامى افراد نزديكىهاى غروب كه شد بسيار خسته و كوفته شده بودند .\r\nيكى از اتفاق‌هاى جالبى كه افتاد اين بود ، كه چند تن از خدمتكاران همراه با دفعه‌دار وقتى كه چاه را پيدا نمودند سراسيمه به سمت ما آمده و گفتند كه آنها اژدهايى را در آن دالان مشاهده كرده‌اند و لازم است شمشيرهايشان از اردوگاه آورده شود و آنها با سلاح كامل به آن محل نزديك شوند .\r\nنايب حاكم و نمايندهء وى در اين دهكده بسيار مراقب كارهاى ما بودند و از اينكه ما گنجى پيدا نكرده بوديم بسيار ناراحت و غمگين بودند .\r\nيكى روز هم وقت صرف كرديم و به ديدن دخمهء نوريز يا غار نوذر رفتيم كه اين رفتن و برگشت تقريبا 16 ميل راه بود . سيد پير داستان‌هاى جالبى در مورد غارى در كوه يارم‌جا « 1 » كه يك فرسخ آنطرف‌تر بود نقل مىكرد كه من و ملابخش تصميم گرفتيم تا از آن ديدن كنيم .\r\nسيد مىگفت كه چند سال پيش به درخواست درويشى همراه با او به اين غار رفته و سه شب را در آن گذرانده است . وى اتاق‌هاى موجود در اين غار را پر از اسكلت يافته و همچنين راهى را مشاهده كرده بود كه از دل كوه گذشته و به معادن فيروزه در معدن « 2 » متصل مىگرديد . در اين غار همچنين آب و يك سنگ‌نوشته نيز مشاهده كرده بود . به جاى يك فرسخ كه او گفته بود نزديك به 4 فرسخ راه پيموديم كه بيهوده بود . زيرا پيرمرد نتوانست دقيقا محل غار را به ياد آورده و آن را مشخص سازد .\r\nسرانجام او ما را به غارى مشرف به شمال در صخره‌هاى آهكى شيب دره راهنمايى كرد . اين غار در فاصله‌اى چند از دو مقبرهء سفيد كه به دهكده‌هاى سرخ و سنگر تعلق داشتند قرار گرفته بود . ورودى اين غار بسيار كوچك بود و از پايين ديده نمىشد . بعد از آنكه مسافتى را در راهى باريك در دل صخره‌ها پيموديم . راه توسط سنگ‌هايى مسدود مىشد و مجبور بوديم تا بازگرديم . به نظر مىرسيد كه اين ناحيه پر از اسكلت باشد .\r\nبه سه جمجمه برخورديم . وقت زيادى براى معطل شدن نداشتيم و راه درازى را بايد تا اردوگاه طى مىكرديم .\r\nدر طول روز بعضى از اسبهايمان را مگس‌هايى سمى نيش زدند و در ناحيه شكم\r\n\r\n\r\n","description":"","footnote":"\r\n( 1 ) -  Yarimja  .\r\n( 2 ) - مقصود معادن فيروزه در بخش معدن شهرستان نيشابور است .\r\n","page_name":" 349 ","page_number":365},
  {"content":"\r\n\r\nآنها يك برآمدگى بوجود آمد كه ظاهرا دردناك بود و حيوان اجازه نمىداد كسى به آن دست بزند .\r\nبعد از صفىآباد به الس « 1 » دهكدهء كوچكى كه فقط در آن 8 خانوار زندگى مىكردند و در كنارهء اين دشت به جانب غرب واقع مىشد رفتيم . در اين دهكده كردهاى زعفرانلو درون چادرهاى سياه خود زندگى مىكردند . ظاهرا آنها براى چراى دام‌هاى خود در فصل زمستان به اين ناحيه آمده بودند .\r\nبه طرف جنوب غرب در افقى دوردست رشته‌اى از تپه‌هاى كشيده شده بود كه به جانب جنوب طبس و جغتاى پيش مىرفت . در بين ما و اين رشته ، تپه‌ماهورهايى قرار گرفته بود كه دشت صفىآباد ، منگلى را از جوين جدا مىساخت . مىگفتند رود گرماب كه در صفىآباد جريان داشت به طرف غرب به منگلى « 2 » آمده و از آنجا در طول كنارهء شمالى اين تپهء ماهورها به كال گراتى مىريزد . منگلى را مىگفتند كه باقيماندهء يك شهر قديمى است كه خانه‌هاى آن از آجر بنا شده بودند .\r\nده ميل بعد به دستجرد « 3 » در پاى رشته‌اى از تپه‌ها كه صفىآباد را از دره‌هاى بام جدا مىساخت و در ارتفاع 1560 مترى قرار گرفته بود رسيديم . در اينجا براى اولين بار بود كه فهميديم اين تپه‌ها يك رشتهء جداگانهء ديگرى مىباشند كه تا مسافت قابل ملاحظه‌اى به سمت غرب در اين سرزمين هموار كشيده شده‌اند و بام نيز رشته‌اى مختص به خود دارد كه از تپه‌ها و دره‌هاى صفىآباد و اسفراين به كلى جدا است .\r\nاز درهء بام خارج شديم و به سمت غرب به راه افتاديم تا اينكه به جلگهء اسفراين رسيديم . راه ما به جانب غرب و در پاى رشتهء كوهء شاه جهان پيش مىرفت . رودبام به جانب تپه‌هاى كم‌ارتفاع پيچيده و به سمت پايين به جانب گراتى « 4 » پيش مىرفت . جايى كه رود مىپيچيد ، درهء بام خاتمه مىيافت و آن سوى آن و به جانب غرب اسفراين واقع مىشد .\r\nبلافاصله در زير گراتى رودهاى بام و صفىآباد به يكديگر ملحق مىشدند و به سوى جاجرم روان مىشدند و به كلى از شبكهء آب درهء اسفراين خارج مىگرديدند .\r\nقبل از اينكه از اين ناحيه ديدن كنم . با توجه به نقشه‌هايى كه از اسفراين در اختيارم بود ، تصورى غير از واقعيت در مورد آن داشتم . فكر مىكردم كه اسفراين يك دشت\r\n\r\n\r\n","description":"","footnote":"\r\n( 1 و 2 ) - الس يا الست و منكلى دهاتى از دهستان صفىآباد شهرستان اسفراين هستند . فرهنگ آباديهاى كشور ، جلد 21 .\r\n( 3 ) - دستجرد ، دهى از دهستان بام شهرستان اسفراين است . فرهنگ آباديهاى كشور ، جلد 21 .\r\n( 4 ) - گراتى دهى از دهستان فرطان شهرستان اسفراين است . فرهنگ آباديهاى كشور ، جلد 21 .\r\n","page_name":" 350 ","page_number":366},
  {"content":"\r\n\r\nبزرگ و هموار است كه رودى در وسط آن جارى است . اما حقيقت جز اين بود . اسفراين اصلا هموار نبود و در آن پستى و بلندىهاى زيادى وجود داشت و در پاى تپه‌ها هر كجا كه آبى بود دهكده‌اى نيز در آن به چشم مىخورد .\r\nدره‌هاى صفىآباد و بام در انتهاى شرقى اين ناحيه به موازات يكديگر پيش مىرفتند و توسط تپه‌هاى كم‌ارتفاع كه هرچه به جانب غرب پيش مىرفت بيشتر پهن و عريض مىگرديد از يكديگر جدا نگهداشته مىشدند . درهء بام از ديگرى كوچكتر بود و عرض آن دو يا سه ميل و طول آن به 20 ميل محدود مىگشت و در ارتفاع حدود 300 تا 360 متر يا بالاتر از صفىآباد قرار مىگرفت .\r\n\r\n","description":"","footnote":"","page_name":" 351 ","page_number":367},
  {"content":"\r\n . \r\n","description":"","footnote":"","page_name":" 352 ","page_number":368},
  {"content":"\r\n\r\n\r\nبخش بيست و دوم اسفراين و جوين « 1 »\r\nمدت كوتاهى را در گراتى گذرانديم . در اين دهكده فقط چهل خانوار ترك\r\n\r\n\r\n","description":"","footnote":"\r\n( 1 ) - اسفراين و جوين دو ناحيهء حاصلخيز و از لحاظ قدمت تاريخى همچون نيشابور و توس است .\r\nاسفراين در دامنهء كوه‌هاى شاه جهان و آلاداغ واقع شده و جوين در جنوب آن قرار گرفته است . ناحيهء اسفراين از چشمه‌سارها كه تبديل به رودخانه گشته ، مشروب مىشود ، در حالى كه دشت جوين بوسيله قنوات آبيارى مىگردد . جوين در درّه‌اى به عرض چندين كيلومتر و فرسنگها طول از سلطان‌آباد نيشابور تا حدود پل ابريشم وسعت دارد . اهل خراسان جوين را گويان مىگفته‌اند و راه كاروانهاى قديم از بسطام به نيشابور از محالات جوين عبور مىكرده است . شهرهاى آزادوار ، خسروشير و خداشاه كه از اهميت زيادى برخوردار بوده در دشت جوين واقع بوده است . علماء و دانشمندانى همچون ، امام الحرمين جوينى ، صدر الدين حموى ، عطا ملك و خواجه شمس الدين جوينى از افتخارات جوين است . در زمان برادران جوينى اين منطقه بسيار آباد بوده است .\r\nاسفراين كه شهر قديم آن اينك به نام خرابه‌هاى شهر بلقيس خوانده مىشود در چند كيلومترى جنوب شهر فعلى واقع شده است . خرابه‌هاى شهر كه فقط قسمتى از ارك قديمى آن به جا مانده است فضاى بسيار بزرگى را دربرگرفته است . اين شهر گذشته تاريخى بسيار دورى را پشت سر گذاشته است . سياحان و نويسندگان دوره اوليه اسلامى اشاراتى به آن دارند . صاحب كتاب حدود العالم ، مقدسى ، ثعالبى اصطخرى ، ياقوب حموى ، ابن حوقل ، يعقوبى و حمد اللّه مستوفى و ديگران در نوشته‌هاى خود اسفراين را شهرى آباد و خوش‌آب و هوا توصيف كرده‌اند . نام قديمش را بعضى . اسبراين يا سپهرآئين دانسته و زادگاه خسرو انوشيروان پسر قباد از پادشاهان ساسانى را در اين مكان دانسته‌اند . در قديم جزء نيشابور بوده و مردم آن بدست عبد الله عامر مسلمان شده بودند . اكثريت مردم شافعى و يا حنفى بوده‌اند . در دوران حكومت سربدرايه به آئين شيعه گرايش يافتند و در دوران صفويه شيعه رسميت يافت . اسفراين در حملهء مغول ويران گشت و مردم آن قتل‌وعام شدند . بعدها مورد تاخت و تاز لشگريان امير تيمور قرار -\r\n","page_name":" 353 ","page_number":369},
  {"content":"\r\n\r\nبغايرى زندگى مىكردند و ارتفاع آن از سطح دريا 1005 متر بود . شب را در قاسم‌آباد « 1 » اردو زديم و صبح روز بعد به جانب ميان‌آباد مركز ناحيه اسفراين روان شديم .\r\nاين دهكده بسيار بزرگ بود و نزديك به 700 خانه در آن وجود داشت . باغهاى بسيارى حومه‌هاى آن را احاطه كرده بودند . اسفراين يا ميان‌آباد كه در نقشه در وسط اين ناحيه واقع شده بود از سطح دريا 1170 متر ارتفاع داشت و در واقع در بالاترين نقطه شمالى اين منطقه قرار مىگرفت . دره‌اى كه در قسمت جنوبى واقع بود نزديك به 8 ميل عرض داشت و در وسط آن ويرانه‌هاى شهر بلقيس به چشم مىخورد و به نظرم يكى از نواحى حاصل‌خيز و نادرى آمد كه بعد از مدتها گذارم به آن مىافتاد .\r\nاسفراين در پايين‌دست بجنورد واقع شده و ساكنان آن را كردهاى شاديلو تشكيل مىدادند . حكومت اين ناحيه را ميرپنج نصر الله خان پسر بزرگ رئيس بجنورد بر عهده داشت كه در اين هنگام نيز در بجنورد به سر مىبرد و ما موفق به ديدار وى نشديم .\r\nخرابه‌هايى كه به آن شهر بلقيس مىگفتند از دو قسمت شهر و ارك تشكيل مىشد . قلعه‌اى كه ارك‌شهر ناميده مىشد 360 متر طول و 135 متر عرض داشت و بر روى بلندى از خاك به ارتفاع 6 يا 9 متر بالاتر از سطح زمين‌هاى ناحيه قرار داشت و ديوارهايى بلند و خشن آن را احاطه مىكرد . اين قلعه بايد از قدمت زيادى برخوردار باشد و از ارتفاع تپه خاكى كه بر آن بنا شده بود به ياد بناهايى كه در فراه و هرات ديده بودم افتادم . تصور مىكنم اين بلندى خاكى كه ديوارهاى قلعه بر آن قرار گرفته است از شسته شدن ديوارهاى گلى در اثر باران در طول زمان و اقدام مردم شهر براى ساختن ديوارى ديگر بوجود آمده است .\r\nدر شمال شرق اين ارك ويرانه‌هاى شهر قديمى اسفراين كه محيط آن نزديك به سه ميل است قرار دارد . هنوز ديوارها در بعضى نقاط 3 تا 3 متر و 60 سانتىمتر ضخامت داشتند . زمين داخل شهر شخم‌زده و تا حد زيادى هموار شده بود . اما هنوز تپه‌خاك‌هايى در آن مشاهده مىشد ، كه در آن‌ها تعداد زيادى سكه و اشياء ديگر يافت شده بود .\r\n\r\n\r\n","description":"","footnote":"\r\n- گرفت و از ازبكان ، بخصوص در دوره صفويه لطمات زيادى يافت و در دورهء افشاريه شهر قديمى به كلى ويران گرديد . قنوات خشكيد و مردم به محل فعلى شهر اسفراين كه آن را ميان‌آباد مىنامند كوچ كردند . ابو العباس ، فضل بن احمد اسفراينى وزير سلطان محمود غزنوى اهل اسفراين بوده است علماء و دانشمندانى همچون ابو حامد ، ابو اسحاق ، ابو الفتوح محمد بن فضل و نور الدين عبد الرحمن را در خود پرورده است . شيخ آذرى كه مدفنش هم‌اينك به صورت ويرانه‌اى در شهر قديمى قرار گرفته است اهل اسفراين بوده است . اين شهر هنوز گذشته پررونق خود را بدست نياورده است . م .\r\n( 1 ) - قاسم‌آباد دهى از دهستان فرطان شهرستان اسفراين است . فرهنگ آباديهاى كشور ، جلد 21 .\r\n","page_name":" 354 ","page_number":370},
  {"content":"\r\n\r\nخدمتكارها بلافاصله بعد از رسيدن ما براى حفارى و كاوش در ويرانه‌هاى بر جاى مانده آماده شدند . آنها داستان‌هاى زيادى در مورد گنج‌هايى كه افرادى با كاوش در اين مناطق يافته‌اند شنيده بودند و همچنين كسانى كه مدت‌ها در اين نقاط به جستجو پرداخته‌اند و از بابت استفاده از آب و غيره براى هر روز پرداخت يك تومان به حكومت را تقبل كرده بودند . اين افراد مدت زيادى را با پرداخت چنين اجاره‌اى در اين مكان به كاوش مشغول بودند ، تا اينكه يك شب يك دفعه همگى با هم ناپديد شدند . احتمالا آنها آنچه كه بدنبال آن بوده‌اند يافته و همراه برداشته و فرار كرده بودند .\r\nدر بين دهاتىها هرچه به جستجوى سكه پرداختم تقريبا بىنتيجه بود . همگى قسم مىخوردند كه اصلا چيزى سراغ ندارند . تا اينكه به پيرمردى برخوردم كه تقريبا بيشتر عمر خود را به حفارى در اين ويرانه‌ها گذرانيده بود و دست آخر توانستم يك كيسه سكه‌هاى مسى قديمى از او به بهاى هريك ، دو سكه مسى امروزى ايران خريدارى كنم .\r\nتقريبا هر 14 عدد از اين سكه‌ها يك قران پايم تمام شد . تازه فكر مىكنم اينهم بهاى زيادى براى آنها بود . زيرا هرچه تلاش كردم چيزى از آنها نفهميدم و اصلا معلوم نشد كه به چه عصرى تعلق داشته‌اند . على الظاهر كار اين پيرمرد اين بوده است كه خاك‌ها را در جستجوى طلا مىشسته است . او سكه‌هاى طلا نيافته بود . بلكه آنچه بدست آورده بود در چند ذرهء طلا و چند دانهء تسبيح رنگى و چيزهايى از اين قبيل خلاصه مىشد . با اين حال به نظر مىرسيد كه او به اندازهء زحماتى كه متحمل شده بود ، دستمزد دريافت كرده بود .\r\nسكه‌هايى كه او يافته بود تقريبا همگى مربوط به دوران اسلامى بود .\r\nابن حوقل از اسفراين به عنوان يكى از توابع نيشابور ياد مىكند . اما اطلاعات بيشترى را در اين خصوص ارائه نمىدهد ، تنها چيزى كه من به آن برخوردم و تعدادى از بزرگان نيشابور نيز آن را در آثار خود نقل كرده‌اند اين است ، كه شيخ ابو اسحاق اسفراينى « 1 » روحانى و نويسندهء بزرگ در سال 418 ه . ق ( 1027 ميلادى ) در نيشابور وفات يافته است و جنازهء وى را به اسفراين منتقل نموده‌اند .\r\n\r\n\r\n","description":"","footnote":"\r\n( 1 ) - ابو اسحاق ، ابراهيم بن محمد بن ابراهيم بن مهران ، مشهور به استاد و ملقب به ركن الدين ، متوفى 418 ه . ق . از علماى اصول و فقه . در نيشابور به تدريس و افاضه پرداخت و در آنجا نيز وفات يافت . با صاحب بن عباد معاصر بوده و صاحب در حق او اعتماد تمام داشته است . الجامع فى اصول دين و الرد على الملحدين از آثار اوست و مناظره او با قاضى عبد الجبار معتزلى معروف است . ص 23 فرهنگ مصاحب .\r\n","page_name":" 355 ","page_number":371},
  {"content":"\r\n\r\nزينت المجالس كه به سال 1595 م . نوشته شده است ، از اسفراين به عنوان يك شهر نسبتا بزرگ كه آب و هوايى خوش داشته و درختان بزرگ و تنومند گردو در آن به وفور يافت مىشده ، ياد مىكند . همچنين اضافه مىكند كه در مسجد جامع آن سنگابى بوده كه دور آن به 12 ذرع مىرسيده است « 1 » . شايد اين اشاره كه به مسجد جامع شده است مربوط به شهر بلقيس كنونى و اسفراين قديم مىشده است . اين مسجد تنها در اذهان مردم وجود داشت و خيلى پيش ويران شده و حتى آجرهاى آن را نيز مردم از جا كنده با خود برده بودند ، به صورتى كه ديگر نشانى از آن باقى نمانده بود .\r\nروى يكى از سكه‌هايى كه يافت شد كلمهء اسفراين « 2 » به فارسى ضرب شده بود .\r\nمعلوم نبود كه براى چه مدتى اين شهر بدون سكنه مانده است . اما بنا به گفته اهالى اين ناحيه اين شهر آخرين بار بدست افغان‌ها و احتمالا در هجوم سال 1731 م . ويران گرديده است .\r\nدر حال حاضر درختان گردو از بين رفته‌اند و اسفراين قديم جز سرزمين پر از پستى و بلندى و بدون سكنه كه در آن فقط تكه‌هاى سنگ و پاره‌هاى آجر به چشم مىخورد چيز ديگرى نيست . ارتفاع آن از سطح دريا 1140 متر است . اينكه چطور شهر بلقيس كه به آن شهر سبا نيز مىگفتند بدين ناحيه مربوط شده دقيقا برايم معلوم نشد . تاكنون در هيچ‌جا نشنيده و نخوانده‌ام كه ملكهء سبا از خراسان عبور كرده يا با آن ارتباطى داشته باشد . به عقيدهء من ايرانيها از نظر قوهء تخيل و قدرت واقعيت بخشيدن به افسانه‌هاى بىپايه و اساس تقريبا در دنيا بىنظيرند « 3 » .\r\n\r\n\r\n","description":"","footnote":"\r\n( 1 ) - مؤلف زينة المجالس اين قسمت از نوشته خود را از كتاب نزهته القلوب حمد الله مستوفى استفاده كرده است .\r\n( 2 ) - سكه‌هائى كه در اسفراين ضرب شده است در عهد ايلخانان مغول سالهاى : 704 ، 710 ، 715 ، 725 ، 730 ، 738 و 752 ، ه . ق . بوده و همچنين در عهد شيبانيان قرن دهم ، صفويان و بطور مستقل در سال 914 بوده است رجوع شود به كتاب ضرابخانه‌هاى اسلام تأليف زامباور ، از مجموعهء كتابخانهء مركزى دانشگاه تهران .\r\n( 3 ) - اينكه ، چرا اسفراين شهر بلقيس ناميده شد ، براى مترجم كتاب نيز هنوز در پرده ابهام است . اما اگر بر نوشته‌هاى استاد دكتر باستانى پاريزى استناد كنيم ، يحتمل اهالى اسفراين در قرون گذشته براى جلوگيرى از تخريب شهر خودشان ، مجبور بوده‌اند كه نام يكى از اولياء و يا خاتون او را بر شهر خود بگذارند ، همانند نام مشهد مادر سليمان كه بر جايگاه سلاطين هخامنشى در استان فارس گذاشته شده است .\r\nدر ثانى ، چنانچه كشور مؤلف كتاب همانند ايران‌زمين مورد هجوم اقوام مختلف همچون : يونانى ، عرب ، ترك و غيره قرار ميگرفت . مسلما در موقع نوشتن اين قسمت از كتاب نظر ديگرى ابراز ميداشت . م .\r\n","page_name":" 356 ","page_number":372},
  {"content":"\r\n\r\nداستان‌هايى كه در مورد سفر خود من نيز بر سر زبان ها افتاد ، بسيار جالب و شنيدنى بود . اولين داستانى كه شنيدم اين بود كه ما آمده بوديم تا اين سرزمين‌ها را اشغال كرده و آنها را به عنوان جزيى از خاك بريتانيا اعلام كنيم . دومين چيزى كه شنيدم اين بود كه ما قصد داريم تا دوباره اين شهرهاى ويران را آباد و پرجمعيت سازيم . عقيدهء ديگر اين بود كه ما گاوى را خواهيم كشت و پوست آن را به صورت نوارهايى باريك بريده و سر هم خواهيم كرد و از آن طنابى دراز درست كرده و بر زمين پهن مىكنيم . آن مقدار از زمين كه با اين طناب پوشيده مىشود جزء قلمرو بريتانيا محسوب شده و در اختيار آن كشور قرار مىگيرد « 1 » .\r\nقول چهارمى هم بود مبنى بر اينكه ما فرستادهء شاه هستيم تا در ميزان ماليات‌هاى تعيين‌شده براى اين نواحى تجديد نظر كنيم .\r\nظاهرا هركس افسار تصورات خود را در گرو ترسش به حال خود رها كرده بود . آنچه افراد ما يافتند عبارت بود از ، چهار سكهء مسى قديمى توسط يكى از پيشخدمت‌ها و سه تا هم توسط وكيل كه از گارد ايرانى همراه ما بود . در طول اين كاوش‌ها اصلا اثرى از كاشى ، سفال ، ظروف چينى يا غيره ديده نشد . هرچند قطعات سنگ و پاره آجر به وفور يافت مىگرديد .\r\nدر جنوب اين ويرانه‌ها يك اولنگ « 2 » يا مرتع وجود داشت كه چراگاه خوبى محسوب مىگرديد . چشمه‌هاى موجود در آن رودى را تغذيه مىكردند كه پنج دهكدهء واقع در جنوب اسفراين را آبيارى مىكرد . تمامى اين ناحيه پر از چشمه‌سارها بود و آب در هر جهتى جريان داشت . با اينحال شمار دهكده‌هاى موجود در آن از 50 تجاوز نميكرد .\r\nدرآمدى كه دولت جهت تأمين از اين ناحيه در نظر گرفته بود به 6000 تومان نقدى و 12000 خروار غله محدود مىشد . حال آنكه آنچه حكومت محلى از مردم دريافت مىكرد شايد به دو برابر اين مقدار بود ، به اين خاطر كه در سال‌هاى اخير تعداد دهكده‌ها و زمين‌هاى زير كشت رو به افزايش نهاده است .\r\nكشت پنبه و ترياك در حد وسيعى انجام مىگرفت و تقريبا تمامى مردم اسفراين از زن و مرد و كودك پيش از هر نقطهء ديگرى كه ديده بودم به كشيدن ترياك عادت داشتند . همانطور كه قبلا نيز متذكر شدم ، كشيدن ترياك در بسيارى از نقاط ايران به نحو\r\n\r\n\r\n","description":"","footnote":"\r\n( 1 ) - مقصود همان داستانى است كه در مورد حسن صباح رهبر فرقهء اسمعيليه نقل مىكنند كه در قلعه الموت انجام داده است .\r\n( 2 ) - اين اولنگ يا مرتع نيز هم‌اكنون به نام اولنگ بلقيس ناميده مىشود و داراى چشمه‌سارهايى است كه منبع آن كوههاى شمالى شهر اسفراين است و دهاتى چند از پائين جلگهء اسفراين را مشروب مىسازد . م .\r\n","page_name":" 357 ","page_number":373},
  {"content":"\r\n\r\nقابل ملاحظه‌اى رو به افزايش است و بىشك زيان‌ها و مضرات آن در آينده مشهود خواهد شد . در اين ناحيه مرغابىهاى وحشى به شمار زياد در اطراف در پرواز بودند . همچنين هوبره‌هاى بزرگ و اسفرود به تعدادى چند مشاهده مىشدند .\r\nاز شهر بلقيس ابتدا به فريمان « 1 » و از آنجا به چهاربرج « 2 » روان شديم . در اينجا رشته تپه‌اى كه دره‌هاى بام و صفىآباد را از يكديگر جدا مىساخت ، خاتمه مىيافت و درهء اسفراين عريض‌تر شده و به سوى جنوب غرب براى 12 يا 15 ميل ديگر با شيب پيش مىرفت .\r\nدر اينجا چادرهاى سياه‌رنگى كه متعلق به كردهاى زعفرانلو از قوچان و كردهاى شاديلو از بجنورد بود ، به چشم مىخورد . به جانب شمال كوه بهنام‌ده يا كوه‌سالك در ديد بود و بر روى آن درختان سروكوهى بوفور يافت مىشد . اين درختان تقريبا مهم‌ترين منبع تهيه هيزم و زغال اين مردم محسوب مىشد .\r\nاز خاك حاصل‌خيز چهاربرج و همچنين قطعات شكسته كوزه‌ها كه به وفور در آن يافت مىگرديد ، مىشد فهميد كه اين ناحيه در گذشته محل سكونتى بزرگ و پرجمعيتى بوده است . ليكن در مورد تاريخ آن چيزى نتوانستم دريابم .\r\nبعد از پيمودن 9 ميل به سنخواست « 3 » كه خيال مىكنم درست آن سنگ خاص باشد رسيديم . از كنار ويرانه‌هايى در نزديكى دهكدهء كوچك استئين « 4 » گذشتيم كه به نظر مىرسيد يكى از هفت شهر قديمى است كه گمان مىرود زمانى در درّهء اسفراين وجود داشته‌اند . ادكان « 5 » و كوران « 6 » دو شهر ديگرى كه هنوز موجودند در كنارهء جنوبى درّه قرار\r\n\r\n\r\n","description":"","footnote":"\r\n( 1 ) - فريمان دهى از دهستان روئين شهرستان اسفراين است . فرهنگ آباديهاى كشور ، جلد 21 .\r\n( 2 ) - چهاربرج دهى از دهستان زرق‌آباد شهرستان اسفراين است . ماخذ فوق .\r\n( 3 ) - سنخواست دهى از دهستان جاجرم شهرستان بجنورد است . فرهنگ آباديهاى كشور ، جلد 21 .\r\n( 4 ) - استئين : دهى از دهستان زرق‌آباد شهرستان اسفراين است . ماخذ فوق .\r\n( 5 ) - ادكان دهى از دهستان زرق‌آباد شهرستان اسفراين است . فرهنگ آباديهاى كشور ، جلد 21 .\r\nخرابه‌هائى چند در اطراف اين دهكده وجود دارد كه حاكى از گذشته آباد آن است . هنوزم سكه‌هاى قديمى در زمين‌هاى زراعتى آن پيدا مىشود . شيخ حسين شكرايى كه از علماء فاضل و دانشمند اسفراين است در اين دهكده سكونت دارد و عقيده دارد كه نام قديمى ادكان ، ابيدكان است . دو شهر اسفراين و ادكان در حمله مغول ويران مىشود . ص 115 جلد اول تاريخ جهانگشاى جوينى . تاليف عطا ملك جوينى .\r\n( 6 ) - كوران دهى از دهستان زرق‌آباد شهرستان اسفراين است . فرهنگ آباديهاى كشور ، جلد 21 ، -\r\n","page_name":" 358 ","page_number":374},
  {"content":"\r\n\r\nگرفته‌اند . نزديك سنخواست زمين‌ها زير كشت بود و برج‌هايى گرد و گلى نيز فراوان به چشم مىخورد . اين برج‌ها ظاهرا پناهگاه مردم هنگام حمله و هجوم تراكمه بوده است . مردم اينجا كه به فارسى تكلم مىكردند بىشك بيشتر از كردهاى ترك‌زبان همسايهء خود مورد تعرض و تهاجم قرار داشتند . يكى از نكات قابل توجه در مورد سنخواست بادى بود كه هر بعد از ظهر بطور مستمر پايين دره وزيدن مىگرفت . ما خود نيز از آزار اين باد در امان نبوديم . صنيع الدوله هم در كتابش سعى مىكند شرح و دلايلى چند بر علت وجود آن ذكر كند .\r\nدر اطراف دهكده ويرانه‌هاى قديمى به چشم مىخورد . ظاهرا اين دهكده به خوبى از طريق درهء شوقان واقع در شمال آن آبيارى مىشده و به نظر مىرسد كه در روزگار خود ناحيه مهم و بااهميتى بوده است . ارتفاع آن از سطح دريا حدود 900 متر مىباشد .\r\nسه يا چهار ميل به سمت شمال ، رباط بزرگ و خوبى قرار داشت و فاصلهء آن از دهكدهء قلّى « 1 » در پاى رشتهء بهنام‌ده زياد نبود . اين رباط يكى از منزلگاههاى شاهراه قديمى بوده است كه صنيع الدوله مىگويد از طريق فارسيان « 2 » از گرگان ، دهنهء گرگان ، دهنهء دشت ، [ رباط 
  ] قره‌بيل ، [ رباط 
  ] عشق ، قلّى ، قره‌چه « 3 » ، نصرآباد « 4 » ، سلطان‌ميدان « 5 » ، حسن‌آباد « 6 » ، چمبر غرّبيل « 7 » ، سيدآباد « 8 » ، و شان‌قلعه « 9 » به مشهد منتهى مىشده است . در هريك از اين منزلگاهها رباطى بدستور امير عليشير نوايى وزير سلطان حسين بايقرا كه به سال 1509 م .\r\nدرگذشته است ايجاد شده بود .\r\n\r\n\r\n","description":"","footnote":"\r\n- امامزاده‌اى در اطراف خرابه‌هاى كوران است كه بنام احمد بن موسى ناميده مىشود . اطراف اين امامزاده خرابه‌هاى شهر قديمى كوران در ديد است كه سفال‌هاى دوران اسلامى در اطراف آن بوفور ديده مىشود .\r\n( 1 ) - رباط قّلى امروز جزء دهستان جاجرم شهرستان بجنورد است . راجع به سابقه تاريخى و طرز معمارى آن به مقاله بسيار ارزشمند آقاى فائق توحيدى در مجله هنر و مردم . سال . . . مراجعه فرماييد .\r\n( 2 ) - در اصل فارس .\r\n( 3 ) - قره‌چه در فرهگ جغرافيائى ايران دهى از دهستان كسباير شهرستان بجنورد آمده و به همچنين قرجه‌رباط جزو دهستان شقان شهرستان بجنورد ضبط شده است .\r\n( 4 ) - نصرآباد دهى از دهستان بام شهرستان اسفراين است . فرهنگ آباديهاى كشور ، جلد 21 .\r\n( 5 ) - سلطان‌ميدان ، دهى از دهستان سرولايت شهرستان نيشابور است . ماخذ فوق .\r\n( 6 ) - حسن‌آباد دهى از دهستان سرولايت شهرستان نيشابور است . ماخذ فوق .\r\n( 7 ) - چمبر غربيل و چمبرغربال . دهى از دهستان دوغايى شهرستان قوچان است . ماخذ فوق .\r\n( 8 ) - سيدآباد دهى از دهستان رادكان شهرستان مشهد است . ماخذ فوق .\r\n( 9 ) - در فرهنگهاى در دسترس ديده نشد .\r\n","page_name":" 359 ","page_number":375},
  {"content":"\r\n\r\nدر سفر به گرگان رباط قره‌بيل را ديده بودم ولى هم‌اكنون رباطهاى ديگر را در سعيد - آباد « 1 » ديار كردم . حالا تقريبا در نيمهء شاهراه آن را قطع مىكرديم به اين رباطها برخورديم .\r\nفكر نمىكردم كه رباط و شهر قديمى و ويرانه‌اى كه در صفىآباد ديده بودم احتمالا مىتوانست همان منزلگاه نصرآباد در اين راه باشد . « 2 »\r\nاز سنخواست به جانب جنوب و بعد از دور زدن كپه خاك نرمى به جاجرم رسيديم .\r\nدر پشت آن زمين‌ها در سطح وسيعى به زير كشت بود و همچنين برج‌هاى تركمن زيادى نيز همانند آنچه در سنخواست ديده بوديم به چشم مىخورد .\r\nجاجرم « 3 » در ارتفاع 885 مترى از سطح دريا قرار دارد و نزديك به 500 خانوار در آن زندگى مىكنند . در وسط آن يك تل خاك عظيم به ارتفاع 21 تا 24 متر هست كه بقاياى ارك شهر قديمى محسوب مىگردد و به آن نارين قلعه مىگويند . روى اين خاك بقاياى ديوارها و برج‌هاى قديمى به چشم مىخورد . اما از آنها نمىشد به شكل و چگونگى آرايش اين شهر و استحكامات آن پى برد . زيرا بلافاصله در پايين‌دست آنها و در دل خاك باقيمانده‌هاى ديگرى از اين ديوارها و برج‌ها قرار گرفته بود . در قسمت غربى اين ديوارها از خاك بيرون آمده و در معرض ديد بود . در واقع اين يك رديف ديوار نبود ، بلكه ديوارى بود در دو رديف ، كه يكى بر بالاى ديگرى واقع مىگرديد .\r\n\r\n\r\n","description":"","footnote":"\r\n( 1 ) - سعيدآباد دهى از دهستان جاجرم شهرستان بجنورد است . ماخذ فوق .\r\n( 2 ) - همچنانكه در زيرنويس شمارهء 4 اشاره شده ، نصرآباد جزء شهرستان اسفراين است و حد واسط اسفراين با دهستان بام است و با آنچه مؤلف كتاب نوشته تطبيق نمىكند . يحتمل دهكده بكرآباد باشد كه داراى دژ قديمى است كه هم‌اكنون آثارى از گذشتهء آن در ديد است . چنانچه فرصتى دست دهد در مقالهء جداگانه‌اى جزء آثار قديمى بام نوشته خواهد شد .\r\n( 3 ) - جاجرم امروز دهستانى از شهرستان بجنورد است و گذشته تاريخى درخشانى داشته است ؛ منزلگاه اصلى كاروانهايى بوده كه از رى به ايالت قومس ( دامغان و سمنان ) و سپس به نيشابور و توس ميرفته است . راههاى شمالى درياى خزر از طريق گرگان و استرآباد به اين مكان مىآمده است . ياقوت حموى ، حمد إله مستوفى ، و كاتب چلبى در مسالك و ممالك و صاحب تقويم البلدان اشاراتى درباره جاجرم دارند . علمايى همچون ابو القاسم عبد العزيز بن جاجرمى كه در سنه چهارصد و چهار هجرى قمرى وفات يافته و ابو اسحق ابراهيم بن محمد الجاجرمى فقيه است كه در سنه 544 درگذشته است و ابو حامد محمد بن ابراهيم السهلى است كه در نيشابور تدريس مىكرده است ، اهل جاجرم بوده‌اند از شعراى جاجرم مىتوان از بدر الدين جاجرمى نام برد كه مدّاح خواجه شمس الدين محمد صاحب ديوان و شاگرد مجد الدين همگر شيرازى بوده است . جاجرم كنون به علت تغيير مسير جاده سرتاسرى خراسان اهميت اقتصادى گذشته خود را ندارد ، ولى اميد است با كشيدن جاده اسفالته به اين بخش و تبديل به شهرستان ، باز هم شكل گذشتهء خود را بدست آورد .\r\n","page_name":" 360 ","page_number":376},
  {"content":"\r\n\r\nاين تل خاك تقريبا به شكل بيضى بود و قطرهاى آن در بالا 126 و 99 متر بود . در پايين آن آثار يك خندق قديمى به چشم مىخورد كه محيط آن 360 متر بود . در آن اثرى از آجر و سنگ نيافتم و حتى در مورد اينكه سكه‌اى در آن پيدا شده باشد نيز چيزى نشنيدم .\r\nيك سكهء نقره‌اى به من نشان دادند كه مىگفتند در خرابه‌ها يافت شده است . روى آن نام جاجرم و تاريخ 739 ه . ق ( 1339 ميلادى ) ضرب شده بود . نام پادشاهى كه روى آن ذكر شده بود را نتوانستيم بخوانيم . اما دريافتيم كه در آنموقع جاجرم به حدى اهميت داشته و بزرگ بوده كه ضرابخانه‌اى از آن خود را دارا بوده است . تمام سكه‌هاى ديگرى كه ديدم مربوط به دورهء اسلامى بود ، مگر يكى كه روى آن مردى سوار بر اسب ديده مىشد . با اينكه سكه‌هاى معدودى در اين ناحيه يافت شده بود ، اما از گفتهء مردم ده چنين برمىآمد كه زمانى در اينجا شهرى بسيار كهن وجود داشته است . آنها گفتند كه وقتى براى ساختن خانه در زمين‌هايشان اقدام به پىكنى مىكنند ، در عمق خاك به قطعات آجر و فلز برخورد مىكنند .\r\nدر شمال اين دهكده بقاياى قلعه‌اى قديمى قرار داشت كه مىگويند بدست نادر شاه در زمان برخورد با ترك‌هاى گرايلى در اين ناحيه ويران گرديده است . در حال حاضر از اين مردم فقط خانوارهايى معدود مانده كه آنها نيز تركى را از ياد برده و به فارسى تكلم مىكنند . نايب يا نمايندهء حاكم در اين ناحيه يك گرايلى بود كه در هدايت ما به ويرانه‌هاى موجود در اطراف ، از توانايى خاصى برخوردار بود .\r\nدر جنوب غربى اين دهكده ، يك بناى خشتى قديمى كه 32 متر مربع مساحت داشت را ديديم كه به آن كوشك مىگفتند . اينكه اين بنا چه بوده و بدست چه كسى ساخته شده است دقيقا بر ما معلوم نشد . ضخامت ديوارهاى آن نسبتا زياد بود و ارتفاع آن به 12 متر مىرسيد . در طبقهء پايين چهار راهرو وجود داشت كه بطور عمودى به يكدگير در وسط بنا با هم برخورد مىكردند . در بالاى اين راهروها و در طبقهء اول تعدادى اتاق كوچك وجود داشت و شايد پهناى آنها از ضخامت ديوارهاى اصلى بيشتر نبود . ظاهرا يك يا چند طبقهء ديگر نيز بر فراز آن قرار داشته‌اند . بنا كلا آجرى بود و آنقدر در اثر باران شسته شده بود كه نماى اوليهء آن را به هيچوجه نمىشد تصور كرد .\r\nدر گوشهء جنوب شرقى ، خرابه‌هايى به چشم مىخورد كه مىگفتند بدست كاظم خان گرايلى كه براى مدت زمانى طولانى حكومت جاجرم را در زمان نادر در تصدى داشته ساخته شده است . كاظم خان در زمان نادر از كالپوش به جاجرم نقل مكان مىكند .\r\nچمن‌كالپوش به نظر مىرسد در روزگار خود از شهرت خاصى برخوردار بوده و يكى از منزلگاههاى شاهان به حساب مىآمده است .\r\n\r\n","description":"","footnote":"","page_name":" 361 ","page_number":377},
  {"content":"\r\n\r\nميگويند كه اسكندر در كالپوش زمانى اردوگاه خود را برپا كرده است « 1 » . خيال مىكنم كال « 2 » نام محلى و پوش نيز نام گلى باشد . طبق نظر صنيع الدوله جنگل‌هاى اطراف اين ناحيه داراى درختان ميوهء بسيارى از جمله هلو ، گيلاس ، زردآلو و ميوه‌اى كه كندس « 3 » نام دارد هست و در سايهء درختان بلوط آن نيز مرار ، ببر ، خوك و آهو به وفور يافت مىشود . در اين ناحيه همچنين پرندگانى از قبيل قرقاول ، مرغان وحشى ، كبك ، تيهو و همچنين پرندهء ديگرى بنام زنگوله‌بال كه در نقاط ديگر ايران نظير آن را نديدم يافت مىگردند . متأسفانه من خود نتوانستم به آن محل بروم و اين پرنده را كه صنيع الدوله از آن نام برده است ببينم و بفهمم كه چه بوده است .\r\nدر كالپوش و اطراف آن قبرستان‌هاى زيادى متعلق به گرايلىها هست . گفته‌اند كه در زمان كشته شدن نادر نزديك به 12000 خانوار از آنها در آن ناحيه سكونت داشته‌اند .\r\nاما سپس مورد هجوم و تعرض تركمن‌ها واقع شده و پراكنده مىشوند .\r\nدر جاجرم يكى دو سنگ آسياى بزرگ را ديدم . يكى از آنها نزديك به 60 سانتىمتر ضخامت و تا 3 متر و سى سانتيمتر تا 3 متر و شصت سانيمتر قطر داشت . هيچكس نمىدانست اين سنگ‌ها از كجا و به چه منظورى به اين ناحيه آورده شده . اين سنگها كه از تراشيدن صخره‌هايى بزرگ پديد آمده بود ، بقدرى عظيم بود كه اصلا نمىشد آنها را در آسياب‌هاى معمولى به كار گرفت .\r\nچهار ميل آنطرفتر و به جانب غرب به قلعهء جلال الدين « 4 » در نزديكى دهكدهء گرمه رسيدم . اين قلعه كه روى تپه‌اى كوتاه قرار دارد ، تقريبا تمامى از سنگ و ملات بنا شده و به اين خاطر در خراسان كم‌نظير است . تا آنجا كه من ديده‌ام اكثر بناها در ايران از گل و خشت ساخته مىشوند و به زودى نيز ويران مىگردند . اين قلعه شش‌ضلعى بود و در هر گوشهء آن يك برج قرار داشت . هر وجه داخل اين شش‌ضلعى 14 متر و 40 سانتيمتر طول داشت .\r\nتعدادى كوزهء گلى بزرگ ، به رنگ قرمز تيره كه خيلى خوب ساخته شده بودند در ديوارها و درون اين برج‌ها كار گذاشته شده بودند و پى اين قلعه نيز تا عمق نسبتا زيادى در خاك\r\n\r\n\r\n","description":"","footnote":"\r\n( 1 ) - اهالى اطراف چمن كالپوش عقيده دارند كه داريوش سوم ( دارا ) در همين محل درگذشته است .\r\n( 2 ) - كال در اصطلاح محلى اهالى خراسان معناى رودخانه را مىدهد . م .\r\n( 3 ) - كندس يا كندش گياهى است از تيرهء سوسنيها و از دستهء سورنجانها كه آن را خريق سفيد نيز گويند براى اطلاع بيشتر به ص 3091 فرهنگ فارسى معين ، حرف ك مراجعه شود .\r\n( 4 ) - قلعهء جلال الدين از نوادر بناهايى است كه تاكنون باقيمانده است . تمام بنا از سنگ ساخته شده است و يحتمل از آثار اسمعيليه بايد باشد . براى اطلاع بيشتر از چگونگى طرح و ساخت آن به مقاله محققانه آقاى فائق توحيدى در مجله هنر و مردم . سال . . . مراجعه شود .\r\n","page_name":" 362 ","page_number":378},
  {"content":"\r\n\r\nپيش مىرفت . اين مورد نيز در خراسان خيلى بندرت ديده مىشود چون معمولا در اين منطقه پى ساختمان ضعيف‌ترين و سست‌ترين قسمت آن است .\r\nدرست در پايين تپه و در غرب آن چشمه‌اى وجود داشت ، اما به نظر مىرسيد كه آب اين قلعه از طريق چاهى كه در دل صخره‌ها حفر كرده بودند تأمين مىگرديده است . در مورد اينكه آيا صنيع الدوله در مورد اين چاه نيز چيزى ذكر كرده است يا نه به جستجو پرداختم . نظر وى بر اين بود كه كوزه‌هاى دفن‌شده در ديوار و برج‌ها براى ذخيره‌سازى آرد بوده است . زيرا آب اين قلعه از طريق همين چاه كه در درون آن واقع مىباشد تأمين مىگرديده است و كلا به نظر مىرسد كه اين چاه حفر نشده و طبيعى باشد . صنيع الدوله همچنين اضافه مىكند كه در زمان سفر او به اين مكان ، آب چشمه بوى گوگرد مىداده و اين چاه نزديك به 20 ذرع عمق داشته است .\r\nنويسندهء كتاب زينت المجالس به سال 1595 م . از قول حمد إله مستوفى نقل مىكند كه در نزديكى جاجرم تپه‌اى هست كه شقاق نام دارد و در اين تپه شكافى هست كه از آن آبى به اندازهء دو سنگ خارج مىگردد . يعنى اين آب مىتواند دو سنگ آسياب را به چرخش درآورد . همچنين در عجايب المخلوقات آمده است كه در اين تپه غارى بوده كه اگر كسى درون آن وارد مىشده ، از بوى بد آن مسموم مىگشته است . اينكه آيا اين شكاف و چاهى كه در قلعه واقع است يكى مىباشند ، دقيقا بر من روشن نشد . اما آنچه مسلم است در قلعه جلال الدين در نزديكى جاجرم جز اين چشمه و چاه آب ديگرى نيست و تا آنجا كه جويا شدم ، هم در آن نواحى غير از ايندو ، آب ديگرى را كسى سراغ نداشت .\r\nاين چاه تا آنجا كه من توانستم بفهمم شكل و بدنه‌اى غيرمنظم و ناصاف داشت و علامتى از اينكه بدنهء آن نيز روكش شده باشد نيز به چشم نمىخورد و مردم دهكده نيز مىگفتند تاكنون كسى بخاطر بوى چاه نتوانسته از آن پايين رود .\r\nچه كسى اين قلعه را بنا نهاده است ، معلوم نيست . جلال الدين لقب ملك‌شاه سلجوقى است كه از 1075 تا 1092 م . زمام امور را بدست داشته است . تا آنجا كه جستجو كردم نويسندگان اين منابع در خصوص قلعهء سنگى كه از آن صحبت كردم ، حرفى بميان نياورده‌اند و اگر هم تپه و چاهى كه آنها ، از آن سخنى به ميان آورده‌اند همين‌ها باشند ، به نظر نمىرسد كه قلعه در زمان آنها ساخته شده بوده است و شكافى هم كه آنها در مورد آن نوشته‌اند شايد بعدها به اين چاه تبديل شده است .\r\nاينطور دستگيرم گرديد كه جاجرم در زمانهاى پيش شهر بزرگى بوده است .\r\nتوده‌هايى از آجرهاى شكسته تا مسافت‌هايى دور در اطراف اين ناحيه به چشم مىخورد .\r\nنزديك به نيم ميل در جنوب غربى جاجرم مقبرهء شخص محترمى بنام خواجه على بن محمد\r\n\r\n","description":"","footnote":"","page_name":" 363 ","page_number":379},
  {"content":"\r\n\r\nزيار كه بناى گنبدى آجرى بود ، قرار داشت . در اين بنا نوشته‌اى كه روى آن نام اين شخص ذكر شده باشد وجود نداشت . در اينجا تنها نكتهء جالب براى ما اين بود كه اين قبر تا ارتفاع 2 متر و ده سانتيمتر يا 2 متر و چهل سانتيمترى از كاشىهاى آبىرنگى كه آيه‌هاى قرآن با خطوط درشتى روى آنها نقش شده بود ، پوشيده بود . اين كاشىها 45 تا 60 سانتيمتر طول و 30 سانتيمتر عرض داشتند و خيلى خوب ساخته شده بودند . به نظر مىآمد كه اين كاشىها را از بناى ديگرى برداشته و در اينجا نصب كرده باشند . زيرا بيشتر آنها بطور وارونه و يا غيرمنظم كار گذاشته شده بودند .\r\nبطور كلى بر روى اين كاشىها نتوانستيم تاريخى را پيدا كنيم .\r\nصنيع الدوله نيز از كاشىهايى در مسجد جامع جاجرم صحبت مىكند كه بطور نامنظم قرار گرفته بودند . اما ذكر نمىكند كه اين كاشىها از كجا به آن محل حمل شده‌اند . او همچنين اضافه مىكند كه روى يكى از آن كاشىها تاريخ 577 ه . ق ( 1181 ميلادى ) را خوانده است . دو رقم سمت راست يعنى 77 واضح و قابل خواندن بوده‌اند حال آنكه در صحت رقم 5 خود وى نيز كمى شك دارد .\r\nدر شمال اين مقبره بناى ويرانهء ديگرى قرار داشت كه از سنگ و ملاط ساخته شده بود . اين بنا از يك اتاق مربع‌شكل كه دالانهايى آن را احاطه مىكرد تشكيل مىشد . در كف اتاق سوراخى بود كه به زيرزمينى رهنمون مىشد . اين زيرزمين را سرداب مىگفتند و تابستان‌ها كه هوا گرم بود مردم در آنها زندگى مىكردند .\r\nدر اين زيرزمين تعداد زيادى جمجمه و استخوان‌هاى اسكلت كه در پارچه‌هايى قرار داشت به چشم مىخورد . صحنهء بسيار ترسناكى بود . مردم دهكده مىگفتند كه اينان تعدادى نظامى بوده‌اند كه در اثر ابتلا به و با در جاجرم درگذشته‌اند . بجاى آنكه آنها را يكىيكى دفن كنند ، همگى را در زيرزمين ريخته‌اند . اما كسى نمىتوانست بگويد كه دقيقا چه زمانى و با در اين ناحيه شيوع يافته است . اين زيرزمين‌ها در اين ناحيه فراوان بود .\r\nدر بعضى از قسمت‌ها حتى كمى از آجركارىهاى مربوط به آنها نيز بيرون زده بود . اما از آنجا كه در اولين زيرزمين وارد شده و درون آن را ديده بودم ، ديگر رغبت نداشتم كه سرم را در زيرزمين‌هاى ديگر فروكنم .\r\nبطور كلى جاجرم از نظر آب در وضعيت خوبى قرار نداشت و آن مقدار آبى هم كه داشت صرف كشت پنبه مىشد . محصول پنبه اين ناحيه از طريق تجار ارمنى مستقر در سبزوار به روسيه فرستاده مىشد . اين دهكده حتى نمىتوانست غلهء مورد نياز خود را هم فراهم كند . صنعت ابريشم نيز كه در گذشته در آن رونق خاصى داشت تقريبا رو به نابودى نهاده بود . مىگفتند ساكنان دهكده از نظر نژادى مختلط بوده و يكدست نيستند و از\r\n\r\n","description":"","footnote":"","page_name":" 364 ","page_number":380},
  {"content":"\r\n\r\nآميزش نزديك به 10 طايفهء مختلف در اين ناحيه بوجود آمده‌اند . جاجرم آب و هواى نسبتا گرمى داشت و در واقع به همين علت نيز بدين نام خوانده مىشد . در حقيقت نام اين ناحيه جاى گرم بوده است كه بعد تغيير شكل داده و به صورت جاجرم درآمده است .\r\nاين ناحيه براى ساليان متمادى تحت سرپرستى حاكم بجنورد اداره مىشد . اما قبل از آن گاهى از توابع استرآباد ، بسطام يا نردين محسوب مىشده است .\r\nمىگويند بسطام شهرى است مربوط به دوران قبل از اسلام ، كه وسطام آن را بنا نهاد . قلعهء آن بدست حسين قلى خان برادر دوم فتحعلى شاه مرمت گرديد . اما از آنجا كه شاهرود به عنوان قطب اقتصادى و بازرگانى بهترى مورد توجه قرار گرفت ، كم‌كم بسطام اهميت خود را از دست داد . در بسطام مقبرهء شيخ بايزيد بسطامى قرار دارد كه به سال 260 ه . ق . ( 874 م . ) درگذشته است . اين مقبره به سال 702 ه . ق . ( 1303 م . ) بنا شده و داراى برج زيبايى به ارتفاع 7 متر و 20 سانتيمتر است . يكى از ايوان‌هاى اين بنا در زمان سلطان اولجايتو « 1 » پنجمين نفر از خاندان چنگيز در 703 ه . ق . ( 1304 م . ) بنا گرديد و بدين خاطر بنام وى نيز خوانده مىشود .\r\nنردين محل سكونت عرب‌هاى اسكندرى است . و بخاطر زلزله‌هايى كه در آن رخ داده است شهرت دارد . در شمال شرق آن روى تپه‌اى مقبره‌اى قرار دارد كه آن را به دانيال نبى نسبت مىدهند . دو ميل آنطرفتر از اين بنا يك قبرستان بسيار قديمى قرار دارد كه در آن سنگ قبرهايى در شكل‌هاى جالب و تراشيده شده ديده مىشود . در اطراف مقبره نزديك به 500 تا 600 درخت روئيده است كه اين را نيز يكى از معجزات دانيال نبى مىدانند . روى قبر تاريخى ديده نمىشود . فقط نوشته‌اى به خط فارسى زمان حال بر آن قابل خواندن است .\r\nجاجرم آخرين نقطهء سفر من بود و مجبور شدم تا بازگردم . دهم نوامبر 1897 م . بود و هوا هم بتدريج سرد شده و زمستان از راه مىرسيد . ديگر فرصتى براى گذراندن وقت در اين ناحيه نبود و مىبايست بىدرنگ به جانب مشهد روانه مىشدم . زمين‌هاى شرق جاجرم را خاكى نرم و شور دربرداشت و بتدريج از تعداد درختان در آن كاسته مىشد تا اينكه به كلى لخت و عارى از گياه مىگرديد .\r\nدر شش ميلى به تقاطع رودهاى اسفراين ، بام و صفىآباد برخورديم . آب ناشى از اين\r\n\r\n\r\n","description":"","footnote":"\r\n( 1 ) - محمد خدابنده ، اولجايتو از سلسلهء ايلخانان ايران . برادر و جانشين غازان و نخستين پادشاه مغولى ايران است كه بآيين تشيع گرويد . شهر سلطانيه از بناهاى اوست . ص 199 فرهنگ فارسى معين ، بخش اعلام .\r\n","page_name":" 365 ","page_number":381},
  {"content":"\r\n\r\nبهم پيوستگى در عرض 3 متر تا 3 متر و شصت سانتيمتر و عمق 5 / 7 سانتيمتر به جريان مىافتاد و كاملا شور بود . اين آب در بسترى عميق كه شايد نزديك به 6 متر از سطح زمين‌هاى اطراف پايين‌تر بود پيش مىرفت . از آنجا كه خاك اين ناحيه بسيار بد بود ، مىگفتند كه فقط از اين رودخانه در تابستان از دو محل مىتوان گذشت و در زمستان به كلى عبور از آن غير ممكن است . در ارتفاع 990 مترى اين رود را قطع كرديم و به درهء جوين وارد شديم كه در 90 يا 120 متر پايين‌تر از آن قرار گرفته بود .\r\nدر تپه‌هاى اين ناحيه لايه‌هاى گچ و نمك به صورت بلور و پودرشده ديده مىشد .\r\nظاهرا مردم جاجرم نيز مصالح مورد نياز تهيه ملاط براى بناى ساختمان‌هاى خود را از اين ناحيه فراهم مىكرده‌اند . در سرزمين هموار جوين زمين اكثرا نرم و تا حدى خاك آن شور بود و جويبارى از آب شور نيز از وسط آن مىگذشت . در شفيع‌آباد در كنارهء جنوبى دره اردو زديم ، غروب هنگام به سمت جنوب غرب كمى خيره شدم . مردم دهكده مىگفتند در اين سمت تا نزديك به 50 ميل سكنه‌اى وجود ندارد . فقط امكان دارد چند چادرسياه در هنگام بهار در نزديكى رباط پل ابريشم ديده شود و غير از اين چيز ديگرى نيست .\r\nدهكدهء شفيع‌آباد « 1 » از طريق قنات‌هايى كه از تپه‌هاى واقع در جنوب آن كشيده شده بود آبيارى مىگرديد . اين تپه‌ها از جنس صخره‌اى و به تعداد 5 تا 6 ، يكى بلندتر از ديگرى قرار گرفته بود . دهاتىها نزديك به 90 خانوار و همگى ايرانى بودند . تنها شكارى كه در اين ناحيه وجود داشت اردك وحشى بود كه در زمين‌هاى نرم كنار جويبار يافت مىشد و اصلا نمىتوانستم به آنها نزديك شوم . يكدستهء بزرگ از پليكان‌ها در سمت شرق در حال پرواز بودند و راهنماى ما كه سخت مشغول تماشاى اين منظره بود ، ما را مطمئن مىساخت كه اين نشانهء بارندگى زياد در زمستان آن سال است . او مىگفت هر وقت كه پليكان‌ها از اطراف درياى خزر برمىخيزند و به جانب مشهد روان مىگردند آنها اميدوار مىشوند كه سال خوبى را در پيش دارند .\r\nدر وسط دشت و در نزديكى دهكدهء آزادوار « 2 » ويرانه‌هاى شهر قديمى جوين كه نام خود را بدين ناحيه بخشيده است قرار گرفته بود . در اين ويرانه‌ها باقيمانده يك بناى بزرگ كه ابعاد آن 36 متر در 27 متر بود و نزديك به 12 متر ارتفاع داشت به چشم مىخورد . به نظر\r\n\r\n\r\n","description":"","footnote":"\r\n( 1 ) - شفيع‌آباد دهى از دهستان پايين جوين شهرستان سبزوار است . فرهنگ آباديهاى كشور ، جلد 21 .\r\n( 2 ) - در مراصد الاطلاع كه خلاصهء معجم البلدان ياقوت است درباره آزادوار مىنويسد كه شهر كوچكى است در اول ناحيهء جوين از طرف دامغان و جزو نيشابور است و مقبرهء سيد حسن اشرف غزنوى در اين شهر است .\r\n","page_name":" 366 ","page_number":382},
  {"content":"\r\n\r\nمىرسيد كه اين بنا در گذشته سه يا چهار طبقه داشته و دورتادور آن را ديوار و برج و باروهايى احاطه كرده بوده است . در شرق آن توده‌هايى از آجرهاى شكسته ديده مىشد كه بقاياى آن شهر قديمى به حساب مىآمد . در آنجا سكه و يا شىء ديگرى نيافتم . دهاتىها احساس مىكردند كه اگر بروز دهند چيزى در اين ويرانه‌ها يافته‌اند مورد بازخواست قرار خواهند گرفت . لذا همگى آنها در دست داشتن هرگونه سكه يا شىء ديگرى را منكر مىشدند .\r\nدر نزديكى آزادوار قريب به 400 خانوار از بلوچ‌هاى چادرنشين مستقر بودند . آنها مىگفتند كه در قحطى سال 1871 م . به ناحيه جوين آمده و از آن به بعد در اين ناحيه ماندگار شده‌اند . گفته مىشود كه سلطان محمود غزنوى شمار زيادى از بلوچ‌ها را از بلوچستان به سيستان كوچ داد و بعدها كريم خان زند ( 1779 - 1752 م . ) آنها را به خراسان منتقل نمود . شمار اين مردم را مىگفتند كه به 3000 خانوار مىرسيد كه در تمام خراسان پراكنده بودند و علاوه بر اين چندهزار نفر از آنها در قاين و سيستان ساكن‌اند . اينان رؤساى قبيله‌اى و مستقلى ندارند و سركردگان تيره‌هاى مختلف تحت نظارت حكمران ناحيه انجام وظيفه مىكنند .\r\nبعد از اينكه اين خرابه‌ها را ترك گفتم به دسته‌اى از اسفرودهاى كوچك هندى برخوردم . براى اولين بار بود كه اين پرنده را در خراسان مىديدم . اينكه چگونه اين پرندگان توانسته‌اند به جوين بيايند را نفهميدم . در اينجا هم مشاهده كردم كه قوش‌ها به شدت نسل كبك‌ها را مورد تهديد قرار داده‌اند . پسربچه‌اى را ديدم كه مىگفت در مزرعهء پنبه‌شان تعدادى كبك وجود دارد . آنها ابتدا 12 تا بودند . اما در اثر حملهء قوش‌ها به آنها 5 تا كشته شده و فقط 7 تا باقيمانده است . او گفت كه پر اين پرنده را در محلى كه قوش‌ها آنها را خورده بودند يافته است .\r\nبه مزرعهء پنبهء او سرى زدم . راست مىگفت 7 كبك در آنجا بود . منهم سعى خود را كردم و موفق شدم يكى از آنها را بزنم . بعد به اين فكر افتادم كه اگر چنين پيش رود ، تا بهار آينده از اين پرنده‌ها چيزى باقى خواهد ماند . با اينحال همين كه هنوز تعداد زيادى از اين پرنده در اين ناحيه به چشم مىخورد مايهء تعجب است .\r\nاز شفيع‌آباد خارج شديم و با عبور از تپه‌ها و گذشتن از گوران « 1 » و دستوران « 2 » به\r\n\r\n\r\n","description":"","footnote":"\r\n( 1 ) - گوران در فرهنگ جغرافيائى ايران جلد نهم گورى ضبط شده است و در فرهنگ آباديهاى كشور ، جلد 21 جزء دهستان ميان جوين شهرستان سبزوار آمده است .\r\n( 2 ) - دستوران دهى از دهستان جغتاى شهرستان سبزوار است . فرهنگ آباديهاى كشور ، جلد 21 .\r\n","page_name":" 367 ","page_number":383},
  {"content":"\r\n\r\nجغتاى مركز ناحيهء جوين رسيديم . در دو ميلى جنوب گوران يك تپهء هرمىشكل و صخره‌اى وجود داشت كه به آن شادمان مىگفتند .\r\nدهاتىها به نقل از شكارچيانى كه توانسته بودند از اين تپه بالا روند ، همگى مىگفتند كه بر فراز آن بقاياى يك آسياب بادى قديمى وجود دارد . حالا مردم چگونه مىتوانستند گندم خود را براى آسياب به بالاى تپه ببرند خود معمايى است . همچنين در اطراف اين ناحيه غارهايى وجود دارد كه پر از قنديل‌هاى آهكى است .\r\nشبى كه در دستوران بوديم ، زد و خورد شديدى بين تنى چند از مردم ده و عده‌اى كه قصد دستبرد به گله‌هاى آنها را داشتند درگرفت . آنشب در دهكده جشن عروسى برپا بود و تمامى مردم در آن شركت جسته بودند . ناگهان چوپانى سراسيمه وارد شده و خبر مىدهد كه سه سوار و چند نفر پياده به گله حمله كرده و تعدادى از گوسفندان را با خود برده‌اند .\r\nزنان جيغ كشيدند و مردان نيز از خشم فرياد برآوردند و سپس تفنگ‌ها را برداشتند و براى تعقيب روانه شدند . صداى شليك زيادى به گوش رسيد . اما اينكه ماجرا چه شد و گوسفندان پس گرفته شدند يا نه ديگر بر ما معلوم نشد .\r\nجغتاى را ديوارى به طول 540 و عرض 10 متر دربرگرفته بود و نزديك به 600 خانوار ايرانى و ترك‌هاى قليچ كه خود را شاخه‌اى از گرايلىها مىدانستند در آن زندگى مىكردند . اين دهكده در پاى تپه‌هاى كوتاه قرار داشته و از شمال به درهء جوين مشرف است .\r\nاين دهكده نام خود را از جغتاى پسر دوم چنگيز خان گرفته است كه بعد از مرگ پدر به سال 1227 م . خراسان را به تصرف خود درآورد و احتمالا خانوارهايى از طايفهء خود را به اين منطقه منتقل كرد .\r\nجوين از توابع سبزوار است و گفته مىشود كه داراى 67 پارچه آبادى است .\r\nدرآمدى كه از اين ناحيه در سال انتظار مىرود 18000 تومان ( 3600 پوند ) است كه از اين مقدار 8000 تومان از طريق ماليات بر گوسفندان فراهم مىگردد . صنعت توليد ابريشم زمانى در اين ناحيه از رونق خاصى برخوردار بود . اما نزديك به 10 يا 12 سال پيش بيمارى كرم ابريشم شايع مىگردد و در نتيجه توليد اين محصول به شدت رو به كاهش مىگذارد .\r\nدر جغتاى ، جادهء بالا را كه از تپه‌ها عبور مىكرد ترك گفته و به سمت پايين و بجانب سرزمين هموارى از دامنهء جنوبى تپه‌ها سرازير شديم . بعد از چهار ميل به نهر آبى برخورديم كه به شهرستانه « 1 » ميرفت . در اين دهكده 600 خانوار از كردهاى كيوانلو كه قبلا در\r\n\r\n\r\n","description":"","footnote":"\r\n( 1 ) - شهرستانه دهى از دهستان ميان جوين شهرستان سبزوار است . فرهنگ آباديهاى ايران ، جلد 21 .\r\n","page_name":" 368 ","page_number":384},
  {"content":"\r\n\r\nرادكان در مورد آنها صحبت شده بود زندگى مىكردند . اين دهكده را از دور توسط تنها درخت چنار بزرگى كه در آن قد برافراشته بود ، مىشد تشخيص داد .\r\nدر هشت ميلى نهر ديگرى را قطع كرديم كه به سمت پايين و به خسروشهر « 1 » يا شهر داريوش پيش مىرفت . اين هر دو دهكده براساس آنچه گفته مىشود بسيار قديمى مىباشند . در طول اين راه به تعداد زيادى آهو برخورديم . اما همگى آنها به سمت تپه‌ها در حركت بودند و نتوانستيم آنها را شكار كنيم . دفعه‌دار كه همراه با گروه اردوگاه اصلى قبل از ما به اين ناحيه آمده بود از اينكه موفق شده بود با تفنگ كارابين خود غزالى را شكار كند ، بسيار خوشحال بود . تنها چيزى كه من توانستم شكار كنم يك هوبرهء تنها بود كه براى اولين بار در اين ناحيه با آن مواجه مىشدم . اين پرنده به نظر نمىرسيد كه در خراسان فراوان باشد .\r\nكمايستان « 2 » محلى كه ما در آن اردو زديم ، طبق نقشه در سه ميلى جنوب غرب آق‌قلعه واقع مىشد . اينجا ويرانه‌اى بيش نبود . ارك آن يك بناى عظيم و با ديوارهاى بلند به مساحت 196 متر مربع بود كه خندقى عميق در شمال آن ديده مىشد . متصل به اين ارك يك شهر با ديوارهاى بلند بود كه 390 تا 780 متر مربع مساحت داشت . دروازهء ارك به داخل شهر باز مىشد و اگر كسى از آن به شهر وارد مىگرديد جز با يك تعداد بناهاى ويران با چيز ديگرى مواجه نمىشد . در ارك شهر ويرانه‌هاى ديوارها ، گنبدها و دالانهاى زيادى به چشم مىخورد كه به نظر مىرسيد مردم براى دست يافتن به آجرهاى آنها اقدام به ويرانى بيشتر آنها نموده‌اند .\r\nشهر بجز مسجد آن‌كه 54 متر طول داشت تماما از خشت خام بنا شده بود . مسجد تقريبا در وسط شهر واقع شده و تا حدى كمتر آسيب ديده بود . خيلى جالب بود كه اينهمه بناهايى كه نسبتا سالم به نظر مىرسيدند از سكنه خالى شده و به نحوى فراموش شده رها گرديده بودند .\r\nتا آنجا كه توانستم دريابم اين شهر توسط الله يار خان بنا شده و بعد از گذشت 21 سال در جريان سركوبى قيام سالار بدست حسام السلطنه تسخير و ويران مىگردد . در مورد الله يار خان چيز زيادى دستگيرم نشد . او ظاهرا يكى از رؤساى مشهور قليچى بوده است كه مهمترين و پرقدرت‌ترين شاخهء گرايلىها محسوب مىشده‌اند . قليچىها بعد از وى ديگر نتوانستند زمين مستقل و از خود داشته باشند .\r\n\r\n\r\n","description":"","footnote":"\r\n( 1 ) - اين دهكده خسروشير ناميده مىشود و دهى از دهستان ميان‌جوين شهرستان سبزوار است . ماخذ فوق .\r\n( 2 ) - كمايستان دهى از دهستان ؛ بالاجوين شهرستان سبزوار است . فرهنگ آباديهاى كشور ، جلد 21 .\r\n","page_name":" 369 ","page_number":385},
  {"content":"\r\n\r\nالله يار خان در زمان سلطنت فتحعلى شاه ( 1834 - 1798 م . ) اعلام خودمختارى مىكند و حكومت بر دو ناحيهء سبزوار و جوين را نيز بدست مىگيرد و در سال 1847 م .\r\nهمراه با پسر و نوه‌اش به قيام سالار ملحق مىشود « 1 » . ظاهرا اينان هر سه دستگير شده و به تهران فرستاده مىشوند و در آنجا يا به مرگ طبيعى مىميرند و يا به قتل مىرسند . بعضى از نوادگان وى را شنيده‌ام كه هنوز در جغتاى به سر مىبرند . اما ديگر صاحب هيچگونه اختيار و قدرتى نيستند .\r\nاز كمايستان به سوى مهرآباد « 2 » و از آنجا به طبس رفتيم در طول همين قسمت از راه ، دماى هوا نزديك به 17 درجه كاهش يافت . روز قبل در ساعت 4 بعد از ظهر دماى هوا 24 درجه سانتىگراد ثبت شده بود و بعد از گذشت 24 ساعت دماى هوا به 7 درجه كاهش مىيافت . هوا كمى سرد مىشد و به نظر مىرسيد كه زمستان در حال از راه رسيدن باشد .\r\nنواحى اطراف طبس « 3 » پر از پستى و بلندى بود و قاطرها به سختى مىتوانستند در آنها حركت كنند . اما با اينحال جمعيت زيادى تمامى آنها را دربرگرفته بود . طبس دهكدهء جالبى بود ، درست شبيه يك نعلبكى و تپه‌ها از اطراف آن را احاطه كرده بودند . ارتفاع آن از سطح دريا 1440 متر بود و تعداد 100 خانوار نيز در آن زندگى مىكردند .\r\nبه جانب شمال و به طرف جوين كه خيره مىشدم تعداد زيادى دهكده را كه در يك خط و در امتداد كناره‌هاى رود جوين و به موازات رشته‌اى كوه كه كمى آنطرفتر دره را قطع مىكرد ، در دوردست مشاهده كردم . ناحيهء جوين در اينجا ظاهرا دره‌اى طولانى و به عرض 6 تا 12 يا 15 ميل مىگرديد . رشتهء تپه‌ها كه در شمال آن قرار گرفته بود على الظاهر از سوى شرق تا صفىآباد و از جانب غرب تا جاجرم پيش مىرفت .\r\n\r\n\r\n","description":"","footnote":"\r\n( 1 ) - الله يار خان قليچى يا قليچه از امراى بزرگ خراسان و حاكم سبزوار بود . نسبت به فتحعلى شاه چندان اعتناء و انقيادى نداشت . چندين جنگ با دولت نمود و در اين جنگها خسارات فراوانى به اهالى سبزوار وارد آمد . سرانجام سر سازگارى با دولت در پيش گرفت و دختر خود را به فتحعلى شاه داد ( طرلان خانم زن چهاردهم فتحعلى شاه ) . پس از اين وصلت الله يار خان با بستگان خود به تهران آمد و در قريهء اشتهارد قزوين كه سابقا مسكن طايفهء قليچى بود سكونت اختيار كرد . در ص 117 جلد اول ناسخ التواريخ آمده است كه بار آخر عباس ميرزا وليعهد شفاعت الله يار خان را نزد پدر كرد و مورد قبول واقع شد . در وقايع قيام سالار در خراسان الله يار خان زنده نبوده و نبيره‌اش سليمانخان قليچى كه حكومت جوين را داشته به سالار كمك مىكند . ص 214 جلد سوم ناسخ التواريخ مربوط به سلاطين قاجار .\r\n( 2 ) - مهرآباد دهى از دهستان بالاجوين شهرستان سبزوار است . فرهنگ آباديهاى كشور ، جلد 21 .\r\n( 3 ) - طبس دهستانى است كه در جنوب جلكهء جوين واقع شده و جزء شهرستان سبزوار است و با طبس گلشن و طبس مسينا در جنوب خراسان يكى نيست .\r\n","page_name":" 370 ","page_number":386},
  {"content":"\r\n\r\nبعد از طبس 300 متر بر ارتفاع ما افزوده شد تا از گردنه‌ها عبور كرديم و سپس 420 متر ديگر از ارتفاع ما كاسته شد تا اينكه به دهكده‌اى در پايين گردنه به نام سنگ سفيد رسيديم و در آن اردو زديم . در موقع عبور از گردنه هوا به شدت سرد بود . شبها در چادرهايمان آب يخ مىزد و اسبها و قاطرهايمان نيز از سرما تا صبح مىلرزيدند .\r\n\r\n","description":"","footnote":"","page_name":" 371 ","page_number":387},
  {"content":"\r\n . \r\n","description":"","footnote":"","page_name":" 372 ","page_number":388},
  {"content":"\r\n\r\n\r\nبحش بيست و سوم سبزوار ، معدن و نيشابور\r\nصبح روز 18 نوامبر 1897 م . به سبزوار رسيديم . راه ما مستقيم و در طول شيب‌هايى طولانى در دامنهء تپه‌ها افتاده بود و بتدريج 360 متر از ارتفاع ما كاسته شد . ارتفاع سبزوار از سطح دريا 915 متر بود . از طرف شمال به سبزوار وارد شديم . ارك قديمى شهر كه خندقى خشك آن را احاطه كرده بود با ديوارهايى ويران و عارى از هرگونه سكنه‌اى در چشم ما ظاهر شد .\r\nميرزا محمد خان هراتى حاكم سبزوار بيرون شهر به ما خوشامد گفت . از دروازهء غربى شهر كه ارك نام داشت به آن وارد شديم و بعد از پيمودن مسافتى در شهر به طرف اردوگاهمان كه خارج از دروازهء نيشابور و در شرق قرار داشت روانه شديم .\r\nسبزوار داراى بازارى است تقريبا به طول نيم ميل در وسط شهر كه از اين دروازه تا دروازهء ديگر كشيده شده است . دكان‌هاى موجود در اين بازار آجرى و سقف آنها گنبدى شكل بود . مىگفتند اين بازار كلا داراى 750 مغازه است .\r\nتمام سواران حاكم در پيشاپيش و فراش‌هاى وى در جلوى ما و در عقب سر نيز منشىها و خدمتكاران و ساير افراد روان بودند . حركت نسبتا باشكوهى بود . مغازه‌دارها با تعجب ايستاده و ما را تماشا مىكردند .\r\nشنيدم كه يكى از مغازه‌دارها به بغل‌دستى خود ميگفت : آيا او يك انگليسى است يا يك روس ؟ اين سئوالى بود كه تقريبا براى تمام ايرانيها هنگام مواجه شدن با ما مطرح مىشد . بطور كلى ايرانىها از تمام دنيا فقط روسها و انگليسىها را مىشناسد . به انگليسىها فرنگى يا اروپايى نيز مىگويند و جالب اينجاست كه روسها را اصلا به عنوان فرنگى نمىشناسند و روسها را از نژادى ديگر مىدانند .\r\nتمام روز مردم زيادى براى تماشاى اردوگاه ما آمدند . يقينا آنها تاكنون نديده بودند\r\n\r\n","description":"","footnote":"","page_name":" 373 ","page_number":389},
  {"content":"\r\n\r\nكه سركنسول بريتانيا درون چادر و در مقابل و نزديكى آنها مستقر شود . نزديك به سى ارمنى روس كه هريك نمايندهء شركتى در روسيه بودند ، براى خريد اقلامى از قبيل پشم ، پنبه و ميوه‌هاى خشك در سبزوار به سر مىبردند . ميزان مبادلهء تجارى سبزوار از اين طريق 500000 تومان ، معادل 100000 پوند در سال بود . جمعيت سبزوار را 12000 خانوار تخمين مىزدند و درآمدى كه دولت از ان ناحيه بطور ساليانهء انتظار داشت ، عبارت بود از 33000 تومان نقدى و 4000 خروار غله .\r\nبراساس آنچه صنيع الدوله مىگويد ، قلعهء سبزوار يا ارك اين شهر ، بدستور امير وجيه الدين مسعود سربدارى بعد از فوت سلطان ابو سعيد به سال 1338 م . بنا گرديده است .\r\nسلسلهء سربدارى كلا 12 امير داشت كه رويهم به مدت 44 سال از 1337 تا 1381 ميلادى حكومت كردند .\r\nسربدارها اصلا اهل دهكدهء باشتين در نزديكى سبزوار بودند و بعد از به پا خاستن ، سبزوار را مقر حكومت خود قرار دارند و ناحيه‌اى را از استرآباد تا خاف تحت اختيار خود درآوردند . تا زمان دوازدهمين حكمران خود كه به سال 1381 م . تسليم امير تيمور گشت و به عمر اين سلسله خاتمه داده شد ، حكومت آنها ادامه يافت .\r\nمحيط شهر و ارك آن را مىگويند به 3880 ذرع مىرسد . اگر 380 ذرع مربوط به ارك را كم كنيم . محيط شهر تنها 3500 ذرع يا 25 / 2 ميل مىگردد . ديوارهاى شهر بدستور الهيار خان قليچى در زمانى كه حكومت اين شهر را بدست داشته است مرمت و بازسازى گرديد و هنوز در وضعيت خوبى قرار دارد . الهيار خان همچنين قلعه‌اى را در مزينان واقع در راه تهران ، و قبل از پل ابريشم درست در جايى كه قلمرو خراسان بپايان مىرسد بنا نهاده است .\r\nارك موجود در سبزوار روى يك بلندى خاكى بنا نهاده شده است و به نظر مىرسد كه از قدمت زيادى برخوردار باشد . سبزوار به اندازهء نيشابور قدمت ندارد اما با اينحال شهرى قديمى محسوب مىگردد . در حال حاضر اين شهر 12 كاروانسرا ، سه مدرسه و دو مسجد دارد . گفته مىشود مسجد جامع كه يكى از دو مسجد اين شهر است ، در زمان حكومت سربداران ساخته شده است ، اما تاريخ بناى آن دقيقا معلوم نيست و جايى هم در مسجد ذكر نشده است « 1 » .\r\nدر اين مسجد سنگ‌نوشته‌اى هست منصوب به شاه طهماسب به تاريخ 1571 م .\r\n\r\n\r\n","description":"","footnote":"\r\n( 1 ) - عبد الحميد مولوى ، مؤلف كتاب آثار باستانى خراسان ، بناى اوليه اين مسجد را در قرن پنجم هجرى قمرى ميداند كه بعدها اين مسجد تعمير و مرمت شده و تا اين زمان باقى مانده است .\r\n","page_name":" 374 ","page_number":390},
  {"content":"\r\n\r\nكه در آن تأكيد مىكند تا بعضى از ماليات‌ها از اين مردم اخذ نگردد . كتيبهء ديگرى هم وجود دارد كه تاريخ آن 1723 م . است و در آن شاه طهماسب دوم بخاطر صدماتى كه اين مردم از تهاجم افغان‌ها ، بلوچ‌ها و تركمن‌ها ديده بودند ، آنها را از تقديم هدايا به حكمران‌ها در موقع ورودشان به اين شهر معاف مىكند .\r\nصبح روز بعد از ورودمان به سبزوار براى ديدن منار يا برج خسروگرد كه از آجر و بر كنار شاهراه در چهار ميلى غرب شهر و بيرون از آن واقع شده بود رفتم . اين برج كه دايره‌اى مىباشد نزديك به 30 متر ارتفاع دارد و درون آن پلهء مارپيچى قرار دارد كه تا بالاى برج پيش مىرود .\r\nمىگويند اين برج نشانه‌اى از شهر قديمى بيهق است كه بخاطر تاريخى كه يكى از ساكنان اين شهر نوشته و تاريخ بيهقى « 1 » نام دارد مشهور مىباشد . نوشته‌هاى دور اين منار مدتها پيش از بين رفته و تصور مىشود كه در گذشته اين بنا به مسجدى تعلق داشته است .\r\nاز شهر قديمى چيزى بر جاى نمانده است و زمين‌هاى اطراف همه شخم زده شد و زير كشت رفته‌اند .\r\nنزديك به يك ميل در شمال دهكدهء خسروگرد ويرانه‌هاى مربوط به يك قلعهء شش‌ضلعى بر فراز يك بلندى خاكى به چشم مىخورد كه مساحت آن به 72 متر مىرسيد و ديوارهاى ضخيم و بلندى آن را احاطه كرده بود . در پشت اين ديوارها ، يك رديف ديگر ديوار و همچنين خندقى دورتادور قلعه را دربرمىگرفته است . به نظر مىرسد كه اين ارك شهر قديمى بوده باشد « 2 » .\r\nاين منار روى يك پى محكم و بزرگ مربع‌شكل قرار گرفته بود . مىگويند ناصر الدين شاه در حين سفر خود زمانى كه اين بنا را ديد ، به منظور ممانعت از فرو ريختن آن ، به تعمير و مرمت آن دستور داد و اين يكى از موارد نادرى در ايران مىباشد كه براى حفظ يك بناى قديمى به تعمير آن اقدام شده است .\r\nميرزا محمد حسين خان هراتى نايب الحكومه ، پيرمردى بسيار مطلع بود . او براى صرف شام پيش ما آمد و علىرغم اينكه 80 سال سن داشت و تا آنوقت هم با كارد و چنگال آشنايى نداشت بسيار بااشتها غذا را ميل كرد . او كه در زمان اولين جنگ ايران و افغان و مأموريت هيأت تود « 3 » در هرات بوده و به خوبى دكتر لوگين « 4 » و شكسپير « 5 » منشى را\r\n\r\n\r\n","description":"","footnote":"\r\n( 1 ) - مقصود تاريخ بيهقى تأليف ابو الحسن على بن زيد بيهقى است كه مشهور به ابن فندق است .\r\n( 2 ) - درباره آثار باستانى خسروگرد به ص 483 جلد اول آثار باستانى خراسان تأليف عبد الحميد مولوى از انتشارات انجمن آثار ملى مراجعه شود .\r\n( 3 ) -  Todd's Mission  .\r\n( 4 ) -  Dr . Lugin  .\r\n( 5 ) -  Shakespear  .\r\n","page_name":" 375 ","page_number":391},
  {"content":"\r\n\r\nبخاطر داشت . او مىگفت كه تود هميشه ناهار خود را به رسم افغان‌ها بر روى زمين صرف مىكرد و آنان هم كه با او بودند بر روى زمين و كنار وى به صرف غذا مشغول مىشدند . او تا زمان محاصرهء هرات در زمان حسام السلطنه در آن شهر بوده و سپس توسط وى در سال 1857 م . به ايران مىآيد و از آن به بعد در اين كشور مىماند .\r\nميرزا محمد حسين خان از طرف حكومت ايران مقررى دريافت مىكرد و چندى نيز به عنوان مستوفى براى برآورد ماليات به نواحى مختلف خراسان و سيستان سفر كرده بود .\r\nوى تقريبا از تمام كسانى كه تا آنوقت با آنان برخورد كرده بودم ، مطلع‌تر و آگاه‌تر به نظر مىرسيد .\r\nحالا زمان آن رسيده بود كه از معادن فيروزه واقع در معدن ديدن كنم . به همين دليل نيز از شاهراه خارج شده و به جانب تپه‌ها به سوى شمال شرق روان شديم . در 14 ميل اول از گردنه‌اى عبور كرديم و به دهكدهء عليك « 1 » رسيديم و نزديك به 480 متر به ارتفاع ما افزوده شد . 9 ميل بعد به سلطان‌آباد رسيديم . در اين قسمت از راه 270 متر از ارتفاع ما كم گرديد .\r\nدر اينجا به قلمرو نيشابور كه تا مشكان ادامه مىيافت وارد شديم . حال آنكه رباطگز « 2 » كه در چهار ميلى غرب آن واقع مىگردد مرز با بام - صفىآباد محسوب مىگردد .\r\nدر اينجا راه قافله‌رو سبزوار به قوچان و عشق‌آباد به سمت شمال تغيير جهت داده و به جانب مشكان پيش مىرفت . از سلطان‌آباد نزديك به 10 ميل در دامنهء تپه‌ها پيش رفتيم تا به رباطى رسيديم .\r\nبعد از پيمودن ده ميل ديگر ، صبح روز بعد به دو دهكده كه به آنها معدن « 3 » مىگفتند و بر فراز تپه‌هايى كوتاه قرار گرفته بودند رسيديم . معدن نزديك به 1500 متر از سطح دريا ارتفاع داشت و در آن 400 خانوار زندگى مىكردند . در موقع ورود ، دو تن از كاركنان مقاطعه‌كار بهره‌بردارى از معادن و همچنين نزديك به 20 سوار از هنگ قرايى به سرپرستى يك نايب به ما خوشامد گفته و ما را تا دهكده همراهى كردند .\r\nمىگفتند كه 50 سوار از اين هنگ هميشه در اطراف معادن به انجام وظيفه مشغول مىباشند كه هر 6 ماه يك بار دورهء مأموريت آنها در اين ناحيه بپايان رسيده و به تربت حيدريه باز گردانده مىشوند . اين افراد نيز طبق معمول لباس درست و حسابى بر تن نداشتند\r\n\r\n\r\n","description":"","footnote":"\r\n( 1 ) - دهى از دهستان سلطان‌آباد شهرستان سبزوار است . فرهنگ آباديهاى كشور ، جلد 21 .\r\n( 2 ) - رباطگز يا رباط جز دهى از دهستان سلطان‌آباد شهرستان سبزوار است . ماخذ فوق .\r\n( 3 ) - بار معدن خود دهستانى است از شهرستان نيشابور كه بالغ بر 27 دهكده را شامل مىشود كه چندين دهكدهء فيروزه و نمك جزو آن است . فرهنگ آباديهاى كشور ، جلد 21 .\r\n","page_name":" 376 ","page_number":392},
  {"content":"\r\n\r\nو به غير از تفنگ‌هاى پوزپر قديمى سلاح ديگرى در اختيارشان نبود .\r\nخيلى به موقع به اردوگاه بازگشتيم . زيرا چندى نگذشت كه هوا بارانى شد و تپه‌هاى اطراف از برف پوشيده شدند . همين كه برايمان مقدور شد براى ديدن معادن فيروزه به همراهى يكى از كاركنان آن به عنوان راهنما روان شديم . چيز زيادى براى ديدن وجود نداشت و اگر كسى قبلا نحوهء استخراج فيروزه را نديده باشد به سختى مىتواند چگونگى انجام آن را تصور نمايد . معادن در يك ميلى شمال دهكده و در پاى تپه‌اى واقع شده بودند .\r\nتپه‌اى كه به چشمان ناوارد من با تپه‌هاى ديگر تفاوتى نداشت و مانند ساير تپه‌هاى اين سرزمين از صخره‌هايى تيره‌رنگ پوشيده شده بود و اگر كسى از كنار آن عبور مىكرد اصلا گمان نمىبرد كه سنگ‌هاى قيمتى بتوان از آن استخراج نمود .\r\nروش استخراج در اين معادن بسيار ساده بود . بكمك قلم‌هايى به طول 45 سانتيمتر و چكش سوراخ‌هايى در صخره‌ها ايجاد مىكردند و سپس به كمك باروت آنها را منفجر مىساختند . براى ايجاد روشنايى داخل معدن از چراغهاى پىسوز استفاده مىكردند ، كه از فتيله‌اى كه درون ظرفى نعلبكىشكل قرار مىگرفت تشكيل مىشد . داخل راهروهاى معدن دودگرفته و بوى روغن سوخته ، آدم را خفه مىكرد .\r\nبعد از آنكه سنگها منفجر مىشدند . قطعات آنها در سبدهاى كوچك جمع شده و به خارج از معدن حمل مىگردند . بيرون كودكانى كه چكش‌هايى كوچك بدست دارند سنگها را باز هم خردتر مىكنند و آنچه را كه از سنگ‌ريزه‌هاى سبز و آبى مىبينند كنار مىگذارند . قطعات فيروزه از جنس نرم و به شكل كروى و منظم نيستند . برعكس درست مانند خرده شيشه پهن و گوشه‌دار هستند .\r\nتقريبا بيشتر فيروزه‌ها هنگام تشخيص آنها شكسته و خرد مىشوند . بالاى سر كودكان مردى كه سبدى بدست دارد مىايستد و قطعه‌سنگ‌هاى آبى و سبز را جمع‌آورى مىكند . آنچه بدين‌ترتيب انباشته مىشود ، در آخر هفته به مشهد فرستاده مىشود و در آنجا صيقل و شكل داده مىشوند .\r\nابتدا از بزرگترين معدن كه در سمت غرب واقع بود بازديد كردم . از طريق در كوچكى كه در قسمت ورودى آن قرار داشت به درون راهرو وارد شدم . اين در شبها توسط نگهبانانى محافظت مىشود . طول راهرو به 11 تا 5 / 13 متر مىرسيد و در آخر آن معدنچيان مشغول تعبيه سوراخ‌هايى براى انفجار در سنگها بودند . قطعه‌سنگى كه همان موقع كنده شده بود ، بيرون آوردند تا نحوهء استخراج فيروزه از آن را نشان دهند . به مشاهدهء كار آنها مشغول شدم ، اما نمىشد تشخيص داد كه كدام قطعه خوب است و كدام قطعه بد . هر سنگ ريزه‌اى كه رنگى با خود داشت جمع مىگرديد و بعد به عهدهء صيقل‌كاران بود تا سره را از\r\n\r\n","description":"","footnote":"","page_name":" 377 ","page_number":393},
  {"content":"\r\n\r\nناسره جدا كنند .\r\nسپس تپه را دور زده و به شرق آن رفتم . در اينجا در دامنهء تپه‌اى ، حفرهء بسيار بزرگى به چشم مىخورد كه از استخراج سنگ در طول ساليان دراز پديد آمده بود . راهروهاى متعدد و قديمى را مىشد در هر سمتى مشاهده نمود . معدنچيان طناب و لوازم ايمنى را بطور كلى فاقد بودند . آنها بدون آنكه وسائل كافى داشته باشند آهسته و پاورچين ، پاورچين در راهرو پيش مىروند و سپس از همين راه كه بسيار تنگ و باريك است بازمىگردند .\r\nطبق نظر صنيع الدوله در اسناد قديمى نوشته‌اى در خصوص معدن فيروزه به چشم نمىخورد و تقريبا قديمىترين نوشته‌اى كه در اين خصوص مىتوان يافت در تنسوخ‌نامه ايلخانى نوشتهء خواجه نصير الدين طوسى در زمان اقتدار هلاكو خان ( 64 - 1253 م . ) است .\r\nتا اواخر سلطنت پادشاهان صفويه اين معادن زير نظر مستقيم حكومت ايران استخراج مىگرديد . اما بعد از انقراض اين سلسله تا روى كار آمدن محمد شاه بخاطر هرج و مرج‌هاى موجود در كشور و عدم اقتدار دولت مركزى ، اين معادن از طرف حكومت‌هاى محلى مورد بهره‌بردارى قرار گرفتند . در اواخر سلطنت محمد شاه ، بهره‌بردارى از اين معادن در ازاى پرداخت ساليانه 500 تومان به مردم اين دو دهكده واگذار گرديد . بعدها اين مبلغ اجاره تا 3000 تومان در سال افزايش يافت .\r\nدر سال 1879 م . ملك التجار مشهد به مدت سه سال و به ازاء هر سال 8000 تومان اين معادن را اجاره نمود . در سال 1882 م . مخبر الدوله وزير تلگراف ايران ملك التجار را كنار زده و عايدات اين معادن را به مدت 15 سال از آن خود ساخت ، و متقبل شد تا براى سال اول 9000 تومان و ساليان ديگر 15000 تومان به دولت ايران بپردازد . مخبر الدوله شركتى تأسيس كرده و كار بهره‌بردارى را آغاز نمود تا اينكه در سال 1884 م . شركت وى از ادامهء كار عاجز ماند .\r\nدر سال 1885 م . ملك التجار مجددا اين معادن را در ازاء سالى 9000 تومان از دولت ايران اجاره نمود . و تا سال 1893 م . اين قرارداد به قوت خود باقى ماند . گفته مىشود كه ملك التجار از اين راه ثروت كلانى براى خود دست و پا نمود . سپس نير الدوله حاكم نيشابور با قبول پرداخت 11000 تومان در سال ، ملك التجار را كنار زده و به مدت دو سال عايدات معادن را از آن خود ساخت .\r\nدر سال 1895 م . نصرت الملك رئيس تيمورىها و چند تن از بانكداران هراتى در ازاء اجاره‌بهايى معادل هر سال 13200 تومان در سال ، عايدات اين معادن را به مدت 10 سال از آن خود ساختند . اين قرارداد توسط پدر شاه فعلى به امضاء رسيد و خود شاه نيز آن را همچنان به قوت خود باقى گذاشت و تأييد نمود . با اينحال اين قرارداد خوبخود با\r\n\r\n","description":"","footnote":"","page_name":" 378 ","page_number":394},
  {"content":"\r\n\r\nپيشنهادى از طرف ملك التجار مبنى بر افزايش اجارهء بهاء به ميزان 10000 تومان در سال ، باطل گرديد .\r\nدر موقعى كه من از اين ناحيه ديدن كردم . ملك التجار معادن را در ازاء پرداخت اجاره‌بهاى هر سال 23200 تومان در اختيار خود داشت . معلوم نبود تا چه مدت ديگرى وى اين معادن را مورد بهره‌بردارى قرار خواهد داد . در ايران حتى محكم‌ترين قراردادها هم كوچكترين ارزش اجرايى ندارد . آنچه از همه بالاتر است و اطمينان بيشترى براى انجام كار بدست ميدهد ، موافقت و پشتيبانى حكومت است . به همين دليل نيز كسانى كه امتياز بهره‌بردارى از معادن را در دست دارند از آنجا كه هيچگونه اطمينانى ندارند كه تا مدتى ديگر نيز قراردادشان به قوت باقى باشد ، دستشان به كار نمىرود تا اصلاحاتى انجام دهند و يا روش‌هاى جديدى را به كار گيرند . به همين خاطر هم ، بعد از گذشت ساليان سال هنوز هم استخراج و بهره‌بردارى از اين معادن به همان روش‌هاى ابتدايى و قديمى انجام مىگيرد .\r\nبانكدارهاى هراتى كه در مشهد به سر مىبرند . حاجى محمد حسن معادن التجار و حاجى على اكبر معين التجار پسران حاجى ملا احمد مىباشند كه در گذشته در هرات بانكدار بوده است . زمانيكه ملك التجار اينان را در اجاره كردن معادن فيروزه كنار زد . آنها نيز با خارج نمودن ملك التجار از قرارداد تجارى خود در مسير عشق‌آباد ، مشهد پاسخ كافى را به وى دادند . بدين‌ترتيب براى مدت زمانى فعاليت تجارى در اين مسير به حالت راكد درآمد و از اين اوضاع غير از تعدادى معدود از مأموران دولتى ايران كه بين هر دو طرف خريدار و فروشنده واسطه قرار گرفتند و پول رد و بدل نمودند كس ديگرى سود نكرد و منفعت نبرد .\r\nاين بانكدارها زمانى تحت حمايت كنسولگرى انگليس بوده و از مزاياى خاصى برخوردار بودند . اما در حال حاضر آنها تابعيت دولت ايران را دارا مىباشند . هم‌اكنون كنسولگرى انگليس در حق اتباع افغانستان كه در ايران به سر مىبرند هيچگونه سرپرستى و حمايتى را اعمال نمىكند و ايرانيان هم كه در افغانستان به سر مىبرند هيچگونه حمايتى از كنسولگرى انگليس در آن كشور نمىشود . بدين‌ترتيب افغانىهايى كه تا همين اواخر در ايران به سر مىبردند و انگليس را به عنوان حامى و پشتيبان خود مىدانستند ديگر نمىتوانند چنين انتظارى را داشته باشند و بايد چاره‌اى ديگر بينديشند .\r\nدر مورد معادن فيروزه هم صنيع الدوله و هم ژنرال شيندلر « 1 » كه مدت يكسال در سال\r\n\r\n\r\n","description":"","footnote":"\r\n( 1 ) - هوتوم شنيدلر از صاحب‌منصبان آلمانى كه به تابعيت انگلستان درآمده و در ايران استخدام شده بود .\r\nبوسيله مخبر الدوله استخدام گرديد و كارهاى مربوط به تلگراف را انجام ميداد . سفرنامه‌اى نيز دارد كه به -\r\n","page_name":" 379 ","page_number":395},
  {"content":"\r\n\r\n1882 م . مديريت آن را بر عهده داشته است ، اطلاعات مفيدى را بدست مىدهند .\r\nاين معادن در 7 دره و در دامنهء تپه واقع شده‌اند . در اولين دره ، راهروهاى مهم و اصلى در اثر بىدقتى فرو ريخته و پر شده‌اند و قابل استفاده نيستند . جهت بهره‌بردارى از آنها هزينهء بالايى را بايد متحمل شد كه در ايران هركس هم كه براى مدت زمانى اختيار اين معادن را بدست بگيرد از آنجا كه تأمين كافى ندارد دست به چنين اقدامى نخواهد زد .\r\nدر درهء دوم سه معدن وجود دارد كه يكى را مقاطعه‌كار كه آن را در اجاره دارد استخراج مىكند . ديگرى پر شده و غيرقابل استفاده است و سومى را هم معدنچيانى كه براى خود كارى كنند مورد بهره‌بردارى قرار مىدهند .\r\nدر درهء سوم فقط يك معدن است و آن هم بدست معدنچيانى كه آزاد براى خود كار مىكنند استخراج مىشود و معادن ديگر به حال خود رها شده‌اند .\r\nدر درهء چهارم دو معدن را معدنچيان آزاد و يك معدن را هم مقاطعه‌كار در اختيار دارد .\r\nدر درهء پنجم دو معدن در اختيار معدنچيان آزاد است و يك معدن هم كه در واقع شاخه‌اى از معدنى مهم و قديمى است كه ريزش كرده است در اختيار مقاطعه‌كار است .\r\nدر درهء ششم يك معدن از آب پر شده و نمىتوان در آب به عمليات استخراج و بهره‌بردارى اقدام نمود .\r\nدر درهء هفتم معادن به حال خود افتاده‌اند ، و ظاهرا صرف نمىكرده كه در آنجا به استخراج بپردازند .\r\nاز آنچه ذكر گرديد مىتوان دريافت كه در حال حاضر معادن در چه وضعيت بد و نامناسبى قرار گرفته‌اند .\r\nپنج معدن نسبتا خوب و بزرگ و شش معدن كوچكتر در ازاء اجاره‌بهاى هر سال 1500 تومان به معدنچيان دهكده واگذار شده است و در حال حاضر فقط سه معدن بنام‌هاى زكى الله ، چراغ‌كش و گندل‌كربلايى « 1 » در اختيار مقاطعه‌كار قرار دارد . در معادن اخير\r\n\r\n\r\n","description":"","footnote":"\r\n- كوشش مترجم همين كتاب يك بار در انتشارات دانشگاه تهران و بار دوم بوسيله انتشارات توس تحت عنوان سه سفرنامه به طبع رسيده است .\r\n( 1 ) - هوتم شنيدلر در سفرنامه خراسان نام چندين غار معتبر را بشرح زير نام ميبرد :\r\nغار عبد الرزاق - غار زاق - غار دره‌كوه يا چراغ‌كش - غار اردلانى - غار على مرتضى - غار سرخ - غار ملك - غار آقا على - غار شاه‌بيردار - غار طاق‌ميدان - غار قمرى - غار زاغ . ولى از غار مذكور در فوق نام برده نشده است و چنين نامى در تاريخ نيشابور تأليف مؤيد ثابتى نيز ديده نشد . م .\r\n","page_name":" 380 ","page_number":396},
  {"content":"\r\n\r\nافراد در دو گروه به ترتيب از 9 صبح تا 3 بعد از ظهر و از 3 بعد از ظهر تا 9 شب به كار مشغول هستند .\r\nافراد هر گروه كارى عبارتند از : 1 - ضابط يا ناظر با دستمزد 3 قران در روز .\r\n2 - استاد ياسر كارگر با دستمزد 5 / 1 تا 2 قرآن در روز . 3 - عمله يا باربر با دستمزد 1 قرآن در روز . 4 - فعله يا پسربچه با دستمزد 2 / 1 تا 4 / 3 قرآن در روز تشكيل مىدهند .\r\nضابط يا ناظر ، كار سه يا چهار سركارگر را زير نظر داشته و سنگها را جمع مىكند . سركارگر در صخره‌ها حفارى كرده و پيش مىرود . باربر سنگ‌هاى كنده‌شده را به بيرون از معدن منتقل مىنمايد . پسربچه‌ها نيز سنگ‌ها را خرد كرده و قطعاتى را كه رنگى هستند جدا مىكنند . سرانجام ناظرها از ميان اين قطعات تفكيك‌شده اخير تعدادى را انتخاب كرده و كنار مىگذارد .\r\nبطور كلى در هريك از اين سه معدن ، سه ناظر ، دوازده سركارگر و سى و هفت باربر به كار مشغولند . تمامى اين افراد در زير نظر يك سرناظر وظايف خود را انجام مىدهند .\r\nاين شخص در ماه 10 تومان به عنوان دستمزد دريافت مىكند . حساب و كتاب‌ها توسط دو ميرزا يا منشى نگهدارى مىشود كه اينان نيز ماهانه 10 تومان دستمزد مىگيرند . دو سوار نيز كه هريك 6 تومان در ماه دريافت مىكنند سنگ‌هاى جمع‌آورىشده در 6 روز كارى هفتهء از شنبه تا پنجشنبه را در كيف‌هايى چرمى لاك و مهرشده به مشهد حمل كرده و به پيمانكار تحويل مىدهند . در آنجا اين سنگها انتخاب و صيقل شده و براى فروش آماده مىگردند .\r\nمقاطعه‌كار علاوه بر دستمزد گروههاى كارى ، و هزينه مربوط به لوازم و مواد مورد نياز از قبيل باروت ، روغن ، و غيره كه بالغ به 120 تومان در هفته است ، يك گارد 50 نفرى را نيز با دستمزد هر نفر 5 / 7 قرآن در ماه مستقر مىسازد .\r\nمقدار سنگى كه از اين معادن استخراج مىگردد زياد و قابل ملاحظه است . اما بابت همهء اين سنگها كه از اين سه معدن خارج مىگردد ، فقط 300 تا 400 تومان عايد مىگردد و كل درآمد مربوط به سال 97 - 1896 م . به 19000 تومان رسيده است . علاوه بر آنچه كه از استخراج فيروزه عايد مقاطعه‌كاران مىگرديد . آنان مبلغ 8000 تومان نيز كه مربوط به ماليات 400 معدنچى ساكن اين دو دهكده و 750 تومان ديگر بابت ساكنان ديگر آنها و همچنين اجارهء معدنىهايى كه به معدنچيان آزاد واگذار نموده بودند ، از آن خود مىساختند .\r\nعلاوه بر معدن‌هايى كه در دامنهء تپه‌ها قرار داشته و به شرح آنها پرداختم ، سنگ‌هاى فيروزه همچنين در خاك نيز يافت مىگرديد كه البته نوع اخير بخاطر سالم بودن\r\n\r\n","description":"","footnote":"","page_name":" 381 ","page_number":397},
  {"content":"\r\n\r\nو شكستگى كمتر مرغوبيت بيشترى داشت . اين معادن خاكى به راحتى و سهولت خيلى بيشترى استخراج مىگردند و معمولا پيرمردان و پسربچه‌ها و آنان كه ضعيف هستند به استخراج اين سنگ‌ها مىپردازند و البته زمانى هم كه چيزى مىيابند معمولا گرانبها و پرقيمت است .\r\nسنگ فيروزه « 1 » را معمولا به سه دسته رده‌بندى مىكنند . اول نوع انگشترى كه براى به كار بردن در انگشتر مناسب است . دوم نوع بارخانه كه براى تهيه بعضى از زينت‌آلات و غيره از آنها استفاده مىكنند . سوم نوع عربى كه براى صدور به عربستان مناسب است .\r\nفيروزهء نوع اول را معمولا در مشهد ساخته و پرداخته مىكنند . اين سنگ نيز در معادن سطحى يافت مىگردد . مسكو كه يكى از بزرگترين بازارهاى فيروزه مىباشد هر ساله مقدار زيادى از اين فيروزه را خريدارى مىكند .\r\nفيروزهء نوع دوم خود به چهار دسته تقسيم مىشود . دو دستهء اول بيشتر به اروپا فرستاده مىشود . حال آنكه دو دستهء ديگر در ايران براى تهيهء سرقليان ، زينت‌آلات و چاقوهاى كوچك . . . به مصرف مىرسند .\r\nفيروزهء نوع سوم كلا پريده‌رنگ و نامطلوب است و در ايران خريدار چندانى ندارد .\r\nاين نوع از اين جهت به عربى موسوم شده است كه مىگويند اول بار تعدادى معدنچى كه عازم مكه بودند مقدارى از آن را با خود همراه بردند و در آنجا دريافتند كه عربها اين سنگ را پسنديده‌اند و آنها مىتوانند بازار خوبى براى آن در عربستان پيدا كنند .\r\nدرك روابطى كه در فروش اين فيروزه‌ها معمول است تا حدى دشوار است . يك گروه 25 نفرى از بزرگان و ريش‌سفيدان دهكده‌ها اول‌بار سنگ‌ها را از معدنچيان خريدارى كرده و پس از به دو نيم و تفكيك كردن ، آنها را به واسطه‌هاى خود در مشهد مىفروشند كه آنان نيز بنوبهء خود سنگها را به فيروزه‌كارها رد مىكنند . هر دو دسته بزرگ‌ها و واسطه‌ها فقط عهده‌دار دست‌بدست كردن سنگها و افزودن بر قيمت آنها مىباشند . در اين وسط فقط خود معدنچى است كه بالاترين زحمت را مىكشد و كمترين منفعت را مىبرد .\r\nدر فروش سنگ‌هاى فيروزه تقلب‌هاى جالبى هم مىكنند . تعداد زيادى از اين سنگ‌ها را در انواع و اندازه‌هاى مختلف به اردوگاه ما آوردند و افراد بخصوص هندىها و\r\n\r\n\r\n","description":"","footnote":"\r\n( 1 ) - در كتاب گوهرنامه تأليف محمد بن منصور كه به كوشش منوچهر ستوده چاپ شده است ، فيروزه نيشابورى به هفت نوع تقسيم مىشود كه معروفترين آن فيروزه بو اسحاقى است . ص 32 تاريخ نيشابور تأليف مؤيد ثابتى .\r\n","page_name":" 382 ","page_number":398},
  {"content":"\r\n\r\nافغان‌ها سعى كردند تا با خريدن قطعه‌اى از اين سنگ‌ها يادگارى از اين سفر با خود همراه داشته باشند . تعدادى از آنها هم كه از اين سنگ‌ها خريدارى كرده بودند از اين بابت بسيار خوشحال به نظر مىرسيدند . يكهفته كه گذشت كم‌كم از ميزان شادى آنها نيز كاسته شد .\r\nسنگها كه رنگ آبى لاجوردى داشتند بتدريج تغيير كرده و رنگشان به سبز كمرنگ و بدى مبدل گشت . حالا خود دست‌اندركاران چگونه اين سنگ‌ها را عمل مىآورند كه تغيير رنگ ندهند خود معمايى است . بطور كلى در ايران اصلا نبايد سنگ فيروزه خريد مگر حد اقل يكهفته آن را تحت نظر داشت و مطمئن شد كه رنگ آن ثابت است و ديگر تغيير نخواهد كرد .\r\nدو دهكده‌اى كه در ناحيه معدن واقع هستند و معدنچيان در آنها سكونت دارند با ذكر بالا و پايين از يكديگر تفكيك مىشوند . از نظر حكومت ايران معدن نه تنها به اين دو دهكده بلكه به نواحى اطراف آنها كه تقريبا 13 دهكده ديگر را نيز شامل است اطلاق مىشود . اين ناحيه چهل ميل مربع مساحت دارد و در آن نزديك به 1500 خانوار زندگى مىكنند .\r\nعلاوه بر معادن فيروزه‌اى كه به ذكر آنها پرداختيم ، معادن نمك ، سرب و سنگ آسياب نيز در اين ناحيه وجود دارد . معادن سرب و سنگ آسياب در تپه‌هاى باتو « 1 » واقع در جنوب قرار دارند . اما ظاهرا براى پيمانگاران فعاليت در آنها چندان استفاده‌اى ندارد و عملياتى در حال حاضر در آنها صورت نمىگيرد . معدن نمك در چهار ميلى شرق قرار گرفته است و از طرف مقاطعه‌كاران در ازاء 250 تومان در سال اجاره داده شده است . موقعى كه بجانب معدن در حركت بودم به آن برخوردم و آن را غار بزرگى يافتم كه مستقيم به داخل تپه‌اى از صخره‌اى نمك پيش مىرفت . در دهانهء تونل فقط 6 يا 9 متر خاك بر روى صخره‌ها قرار گرفته بود و بدين‌ترتيب در اين قسمت به ايجاد هيچگونه مهارى براى جلوگيرى از ريزش نياز نبود . سنگ‌هاى نمك بسيار سفيد و به رنگ روشن بودند و بيشتر به نظر مىرسيدند كه به حالت بلور باشند و آنقدر سخت و مقاوم بودند كه خود سقف تونل را تشكيل مىدادند .\r\nسنگ‌هاى نمك را همانند صخره‌هاى ديگر به كمك باروت منفجر مىكردند و فقط تنها احتياطى كه به عمل مىآوردند اين بود كه در نزديكى محل‌هايى كه كوه ريزش داشت يا هر دليل ديگرى آب نفوذ كرده بود به كار مشغول نمىشدند . هر وقت كه به صخره‌اى نرم يا خيس برمىخوردند بلافاصله از آن محل دور مىشدند تا مبادا آن قسمت ريزش كند و آنها در معرض آسيب قرار بگيرند .\r\n\r\n\r\n","description":"","footnote":"\r\n( 1 ) -  Batou  .\r\n","page_name":" 383 ","page_number":399},
  {"content":"\r\n\r\nمىگفتند اين صخره‌هاى نمك هركجا در تمامى اين ناحيه كه خاك سرخ يافت شود وجود دارند و در حال حاضر نيز تعداد زيادى معدن مشابه اين در ناحيه مورد بهره‌بردارى قرار دارند . مىگفتند اين نمك كه از معدن استخراج مىگرديد به مراتب از نمكى كه از كوير و درياچه‌هاى نمك بدست مىآيد مرغوب‌تر است . بطور كلى معدن تمامى نمك مورد نياز سبزوار ، قوچان و بجنورد را كفايت مىكرد . اين نمك درست در محل كه استخراج مىشد به بهاى هربار الاغ ( 130 تا 160 پوند ) يك قران به فروش مىرسيد .\r\nبعد از معدن 12 ميل پيموديم تا به حصارنو « 1 » رسيديم . اين دهكده در 1230 متر بالاتر از سطح دريا واقع شده بود و در آن نزديك به سى خانوار از كردهاى عمارلو زندگى مىكردند . اين كردها بفرمان شاه عباس همزمان با كوچ دادن طوايف كرد قوچان و بجنورد در اين محل جاى داده شدند .\r\nدر حال حاضر شمار كردهاى عمارلو به 1000 خانوار مىرسد و اينان رئيس از خود ندارند . آخرين مرد بااهميت اين طايفه كردو خان بود كه چند سال پيش درگذشت . اينان بيشتر در بلوك ماروسك نيشابور واقع در شمال حصارنو از معدن و بار گرفته تا سرولايت بسر مىبرند . بخشى از اين مردم در دهكده‌هاى نواحى ذكر شده به سر مىبردند ، حال آنكه عده‌اى ديگر از راه چادرنشينى روزگار مىگذارنند .\r\nبعد از آنكه 15 ميل ديگر پيموديم ، در اول ، دسامبر ، 1897 م . به نيشابور رسيديم .\r\nنام اين محل در اسناد و كتب تاريخى نيشابور ذكر شده است . اما از آنجا كه مردم آن را نشاپور تلفظ مىكنند من نيز اين كلمه را به كار مىبرم . تمام راه از سرزمين هموار و پرجمعيت كه به خوبى زير كشت قرار گرفته بود عبور كرديم . دو سه ميل آخر را از باغها و سبزه‌زارهايى گذشتيم كه متعلق به شهر بود .\r\nدو ميل به شهر مانده بود كه از طرف فرستادهء حاكم كه با خود يك درشكه ، يك اسب يدك و تعدادى سوار همراه داشت استقبال و به داخل شهر هدايت شديم . از دروازهء سبزوار به شهر وارد و از دروازهء مشهد خارج شديم تا به اردوگاهمان كه خارج از اين دروازه بر پا شده بود ، رسيديم .\r\nبازار شهر كه ما از آن گذشتيم نزديك به 450 مغازه و نيم ميل طول داشت . جمعيت زيادى در بازار به چشم مىخوردند . تجارت نيشابور در مقايسه با آنچه در سبزوار ملاحظه كرديم اصلا قابل مقايسه نيست . با اينحال نزديك به ده يا دوازده ارمنى روس در شهر ساكن هستند كه ساليانه اقلام كالايى از قبيل پنبه ، پشم و خشكبار را به ارزش 50000\r\n\r\n\r\n","description":"","footnote":"\r\n( 1 ) - حصارنو دهى از دهستان ماروسك شهرستان نيشابور است . فرهنگ آباديهاى كشور ، جلد 21 .\r\n","page_name":" 384 ","page_number":400},
  {"content":"\r\n\r\nتومان معادل 10000 پوند صادر مىكنند .\r\nشهر به شكل چهارگوش بود و ديوارهاى آن‌كه در زمان حاكم قبلى نير الدوله مرمت و بازسازى شده بود ، وضعيت خوبى داشت .\r\nصنيع الدوله محيط شهر را 3300 درع يا 3404 متر مىداند و مىگويد داراى 48 برج و بارو است . تصور مىكنم كه اين ارقام صحيح باشد . اين شهر داراى 4 دروازه است كه مقابل يكديگر واقع شده‌اند . ارتفاع اين شهر از سطح دريا براساس آنچه دستگاه من نشان ميداد 1170 متر بود .\r\nتنها بنايى كه جلب توجه مىكرد مسجد جامع بود . معلوم نگرديد كه اين مسجد در چه سالى بنا نهاده شده است . اما در آن سنگ‌نوشته‌اى بود كه طبق آن شاه عباس مقدارى زمين را در سال 1021 ه . ق . ( 1612 م . ) وقف كرده بود . بنطر مىرسيد كه بيشتر سكنهء شهر را سيدها تشكيل مىدادند كه مىگفتند با مقررى كه از حكومت دريافت مىكنند روزگار مىگذرانند . تجار شهر نيز وضع چندان خوبى نداشتند . مىگفتند ثروتمندترين آنها كه چند سال پيش درگذشته بود فقط 20000 تومان يا 4000 پوند از خود بجاى گذاشته است .\r\nبه اردوگاه كه رسيديم ، ديدم سينىهاى زيادى از شيرينى ، خربزه ، مرغ . . . از طرف حاكم ، درست همانطور كه در سبزوار شاهد آن بوديم برايمان فرستاده بودند . بعد از ظهر بيان السلطنه حاكم ، همراه با پيشكار و دامادش به ديدار ما آمدند . ظاهرا دو نفر اخير اجازه نداشتند تا در برابر حاكم بر روى صندلى بنشينند و لذا تمام مدت آنها بر روى زمين و خود حاكم بر روى صندلى نشسته بود .\r\nحاكم مرد سالخورده‌اى بود و از اينكه نتوانسته بود بيرون از شهر به استقبال ما بيايد غذرخواهى نمود . او مستوفى درجه يك بود و تقريبا در كار خود ممتاز بود . زيرا بعد از اين مقام با كسب ترفيع بعدى او به وزارت يكى از ايالات منصوب مىگرديد . او مصاحب و گويندهء خوبى بود . شايد در اين خصوص از تمام كسانى كه در خراسان ديده يا شنيده بودم نيز بهتر بود . او فارسى را به خوبى صحبت مىكرد و از لغات و اصطلاحات عربى نيز به مقدار زيادى استفاده مىنمود و از اين نظر شايد هم‌پاى ايرانيان تحصيل‌كردهء امروزى به شمار مىآمد .\r\nيكى دو روزى در نيشابور توقف كردم تا از ويرانه‌هاى شهرى قديمى كه از يك ميلى جنوب شرقى شهر فعلى آغاز مىگشت ديدن كنم . صنيع الدوله محيط ناحيه‌اى را كه اين خرابه‌ها در آن قرار گرفته‌اند 9000 ذرع يا 6 ميل ثبت كرده است . در حال حاضر آنچه سر از زمين برافراشته و فراتر از خاك قرار گرفته است ، تپهء آلپ ارسلان در جهت شمال شرقى و يك رشته تپه در جهت جنوب غربى است . زمين‌هاى اطراف اين ناحيه پر از پستى\r\n\r\n","description":"","footnote":"","page_name":" 385 ","page_number":401},
  {"content":"\r\n\r\nو بلندى است و هرچند در آنها كشاورزى هم مىكنند اما در آنها تكه‌هاى آجر و كوزه‌هاى شكسته به وفور يافت مىشود . هرجا كه خاك‌بردارى شود تا عمق قابل ملاحظه‌اى پاره‌هاى آجر به چشم مىخورد .\r\nرشتهء تپه‌اى كه در جنوب غرب واقع مىشود فضايى ، به طول نيم ميل و عرض 540 متر را دربرمىگيرد كه گفته مىشود ارك‌شهر بوده است . ظاهرا ديوارها و برج و باروها همگى از خشت خام يا گلى بوده‌اند و نشان كمى از پاره‌هاى آجر در آنها ديده مىشود .\r\nاين تپه‌هاى كوچك نيز به زودى هم‌سطح محيط اطراف شده و از بين خواهد رفت .\r\nمردم دريافته‌اند كه خاك اين تپه‌ها داراى فسفات و مواد باارزش ديگرى مىباشد پس بتدريج خاك را از اين تپه‌ها برمىدارند تا در مزارع خود بپاشند و خاك آنها را تقويت كنند .\r\nدر نزديكى گوشهء جنوب غربى اين ارك قديمى مقبرهء شيخ فريد الدين عطار قرار دارد . فيلسوف و نويسندهء بزرگى كه به سال 1220 ميلادى وفات يافت « 1 » و صاحب كتب ارزنده‌اى است . مىگويند او عطّارى در نيشابور بوده است . روزى درويشى به دكان او وارد مىشود و ساعتى چند را با وى به بحث و گفتگو در باب مرگ مىپردازد . درويش ادعا مىكرده كه مرگ امرى است بسيار راحت ، حال آنكه عطار نظر او را قبول نمىكرده است . سرانجام درويش بر زمين دراز ميكشد ، و مىگويد الله اكبر و در دم جان مىسپرد .\r\nاين ماجرا چنان عطار را تكان ميدهد كه دكان را رها كرده و خود به جرگهء درويشان مىپيوندد . مقبره‌اى كه بنام وى برپا شده است چهارگوش بوده و گنبدى از داخل آن را مىپوشاند « 2 » . گنبد بيرونى آن هرگز ساخته نشده است و به همين خاطر تمامى بنا قيافه‌اى نيمه‌تمام به خود گرفته است .\r\nدر نيم ميلى شرق آرامگاه عطار ، بناى امامزاده محمد محروق قرار دارد . اين بنا را ديوارى دربرگرفته است و سيدها و كسانى كه در آن جمعند مىگويند كه زمانى در مركز شهر قديمى جاى داشته است . محروق از نوادگان امام زين العابدين است كه بدست يزيد « 3 »\r\n\r\n\r\n","description":"","footnote":"\r\n( 1 ) - شيخ فريد الدين عطار نيشابورى از شعرا و عرفاى قرن ششم هجرى است . تذكرة الاولياء به نثر و منطق الطير ، اسرارنامه ، الهىنامه و . . . به نظم از آثار اوست . در حملهء مغول در نيشابور به قتل ميرسد .\r\n( 2 ) - توضيح اينكه بناى اين مقبره هشت‌ضلعى است و براى كسب اطلاعات بيشترى در مورد آن مىتوان به تاريخ نيشابور تأليف سيد على مؤيد ثابتى و آثار باستانى خراسان اثر عبد الحميد مولوى جلد اول ، مراجعه كرد .\r\n( 3 ) - در مورد بناى تاريخى امامزاده محمد محروق و شرح احوال وى به ص 292 تا 417 كتاب آثار -\r\n","page_name":" 386 ","page_number":402},
  {"content":"\r\n\r\nحكمران خراسان در اواسط قرن هشتم به قتل رسيده و سوزانده مىشود .\r\nآرامگاه عمر خيام ( 1123 ميلادى ) درست در سمت چپ ايوان امامزاده محروق و در فضايى كوچك و مختص به خود قرار گرفته است . بناى آن آجرى و به ارتفاع 90 سانتيمتر است و ظاهرا به آن توجهى هم نمىشد . در اين بنا هيچگونه تاريخى به چشم نمىخورد .\r\nاين آرامگاه به كلى از طرف ايرانيان به فراموشى سپرده شده ، علت اين امر نيز آنست كه خيام سنى بوده نه شيعهء دوازده امامى . « 1 »\r\nخيام در زادگاهش نيز بسيار ناشناخته است . بسيارى از مردم شهر حتى نام او را هم نمىدانند . بسيار تعجب كردم داروغه ، سردستهء قراولان شهر بود و حاكم او را به همراهى ما گماشته بود ، از من پرسيد ، آيا عمر خيام همانند فرنگيان نيز مسيحى بوده است ؟ دوست داشت بداند كه آيا به همين خاطر است كه هر انگليسى كه به نيشابور مىآيد به زيارت آرامگاه او مىشتابد .\r\nمردم مىگويند كه خيام هيچ چيز را به دو گناه نميدانسته ، به همين خاطر او را آدمى مىشمارند كه به گرد گناه و معصيت مىگشته است . داستان‌هاى زيادى به نظم و نثر در مورد وى نقل مىكنند كه معلوم نيست صحت داشته باشد و يا خشم و تنفر ايرانيها باعث ساخت آنها شده است . بطور كلى آنها سعى مىكنند تا به هر نحوى كه شده شخصيت خيام را بد و ناخوشايند جلوه دهند .\r\nتپهء آلپ‌ارسلان در سه ميلى شرق شهر فعلى و در نزديكى دهكده طرب‌آباد « 2 » واقع است . از خروارها پاره‌آجر و كوزه‌شكسته عبور كرديم تا به اين تپه رسيديم . آلپ‌ارسلان تپه‌اى وسيع و مصنوعى است . اين تپه در بالا هموار بوده و مساحت آن به 196 متر مربع مىرسد . ارتفاع اين تپه از زمين‌هاى اطراف 9 متر مىباشد . گفته مىشود آلپ‌ارسلان در سال 1073 م . قصر شادياخ را براى پسر خود ملك شاه كه با دختر اكتاى قاآن پسر چنگيز خان ازدواج نمود ، بر فراز اين تپه بنا نهاده است « 3 » .\r\n\r\n\r\n","description":"","footnote":"\r\n- باستانى خراسان ، جلد اول تأليف عبد الحميد مولوى مراجعه شود .\r\n( 1 ) - اين نظر مؤلف كتاب درست نيست و ربطى به آئين شيعه و سنى ندارد . چون مفاهيم رباعيات خيام براى عوام قابل درك نبوده است ، لذا تا اندازه‌اى در مورد خيام ، رياضىدان بزرگ ايران بىمهر بوده‌اند .\r\n( 2 ) - طرب‌آباد ، دهى از دهستان دربقاضى شهرستان نيشابور است . فرهنگ آباديهاى كشور ، جلد 21 .\r\n( 3 ) - اين قسمت از نوشته‌هاى مؤلف با تاريخ مطابقت ندارد . اولا قصر شادياخ كه از بناهاى معروف نيشابور بوده ساخته عبد إله بن طاهر است . ( ص 101 تاريخ نيشابور ) . ثانيا سنه 1073 ميلادى كه مطابق با 466 ه . ق است يكسال از مرگ آلب‌ارسلان سلجوقى گذشته است . ثالثا بين سلطنت ملك شاه و اكتاى قاآن 260 سال فاصله است . باحتمال يقين اين ازدواج بايد مربوط بسال 464 ه . ق باشد كه -\r\n","page_name":" 387 ","page_number":403},
  {"content":"\r\n\r\nبراساس آنچه كه صنيع الدوله مىگويد ، تاريخچهء موثقى از ويرانه‌هاى نيشابور در دست نيست و آنچه هم كه جسته و گريخته وجود دارد ، به نظر نمىرسد كه صددرصد صحيح و قابل اعتماد باشد .\r\nدر بستان السياحه آمده است كه بناى نيشابور را اول بار طهمورث ديوبند فرمان داد .\r\nپس از مدتى اين شهر رو به ويرانى نهاد و مجددا بدست اردشير بابكان ساسانى بازسازى و از نو بنيان گذاشته شد . اين شهر نيز بعدها ويران گرديد و بار ديگر توسط شاهپور بنا نهاده شد و از آن به بعد بنام وى خوانده شد .\r\nفردوسى چنين مىآورد كه يزدگرد دوم در نيشابور هم مىزيسته است . در زمان سلطنت وى نيز اين شهر از رونق خاصى برخوردار بوده است . اما نام نيشابور بعد از يزدگرد دوم به ندرت در تاريخ سلاطين بعدى ساسانيان ديده مىشود و زمانى هم كه عربها خراسان را به تصرف درآوردند ، نيشابور از اهميت زيادى برخوردار نبوده است . تعداد سكه‌هايى كه از عهد ساسانى در نيشابور يافت شده است ، مىتواند بيانگر اين واقعيت باشد .\r\nاما طبق نظر صنيع الدوله ، در زمان سلاطين اوليه ساسانى نيشابور شهر مهمى بوده است . در سال 1010 م . يكصدهزار نفر در اثر قحطى و خشكسالى جان خود را از دست دادند . طغرل بيك سلجوقى مؤسس حكومت سلجوقيان نيشابور را به سال 1037 م . به عنوان پايتخت خود برگزيد و آلپ‌ارسلان هم كه بعد از پدر زمام امور را بدست گرفت همچنان اين شهر را پايتخت خود قرار داد .\r\nدر سال 1115 م . زلزله‌اى اين شهر را ويران ساخت . در سال 1153 م . و در زمان حكومت سلطان سنجر شهر نيشابور بدست غزها افتاد . اينان در اين شهر كشتار عمومى به راه انداختند و تا سال 1159 م . در آن باقى ماندند . در سال بعد اختلافات ميان شيعه و سنى بالا گرفت . و سران و تحريك‌كنندگان هر دو گروه بدست مؤيد آىآبه « 1 » بقتل رسيدند . در اثر\r\n\r\n\r\n","description":"","footnote":"\r\n- آلب‌ارسلان در نيشابور بوده و عميد الدوله از طرف خليفهء عباسى ، القائم بامر الله به نيشابور آمده و وكالت داشته است دختر آلب‌ارسلان را به عقد ازدواج پسر خليفه درآورد . ص 150 تاريخ نيشابور تأليف مويد ثابتى .\r\n( 1 ) - در اصل  Muaiyid , Ainia  مويد آىآبه يكى از سرداران سلطان سنجر سلجوقى است و مسبب اصلى جنگ سلطان سنجر با غزها در قطوان در نزديكى سمرقند شد . ( ص 179 كتاب راحة الصدور در تاريخ آل سلجوق تأليف راوندى به تصحيح محمد اقبال ) . وى سپس در نيشابور مستقر شد و به ترميم خرابيهايى كه غزها وارد ساخته بودند پرداخت و مساجد و بازارها و بخصوص كاخ شادياخ را مرمت و تعمير نمود ( ص 176 تاريخ نيشابور تاليف مويد ثابتى . )\r\n","page_name":" 388 ","page_number":404},
  {"content":"\r\n\r\nنزاع مدارس و مساجد شهر ويران كشت و كتابخانه‌ها به آتش كشيده شد . آبه ، شادياخ را به عنوان مقر خود برگزيد و ركن الدين محمد آخرين پادشاه سلجوقى و برادرزادهء سلطان سنجر را كشت و خودش نيز به سال 1174 م . بدست تكش خان خوارزمشاه « 1 » بقتل رسيد . از اين به بعد نيشابور روزبه‌روز كم‌اهميت‌تر گرديد و ديگر بزرگى گذشته را به خود نديد و شادياخ به عنوان ارك شهر يا مقر حكومت انتخاب گرديد . در سال 1221 م . لشكريان مغول به سركردگى تولى خان پسر چنگيز نيشابور قديم را بكل با خاك يكسان كردند . سپس به مدت 7 شبانه‌روز به شهر آب انداخته و بر زمين دانه‌هاى جو پاشيدند .\r\nدر سال 1267 م . شادياخ به كلى توسط زلزله‌اى نابود گرديد و در نزديكى آن شهر جديد بنا نهاده شد . شهر جديد در سال 1405 م . توسط زلزلهء ديگرى نابود شد و شهر فعلى نيشابور بنا گرديد . در اوايل سلطنت شاه عباس ( 1628 - 1577 م . ) عبيد إله خان « 2 » و عبد المؤمن خان ازبك شهر را به تصرف درآورده و مردم آن را قتل‌عام كردند . بعد از انقراض سلسلهء صفوى بيات‌ها ، كردها ، ايلك‌هاى « 3 » سيستان دوباره به اين شهر هجوم آوردند . در دورهء نادر شاه نيز باز اين شهر از آسيب و تعرض مصون نماند و همچون خانه شطرنجى دير زمانى مورد تاخت و تاز قرار گرفت . در حال حاضر در نيشابور نزديك به 3000 خانه وجود دارد و جمعيت آن به 12000 خانوار بالغ مىگردد .\r\nدرآمد دولت از منطقهء نيشابور در سال 60000 تومان است . اين منطقه بطور كلى از 300 پارچه آبادى تشكيل شده است .\r\nبه ديدار حاكم رفتم . پيشكار و پسرش ، دو مستوفى و دامادش و تعدادى ديگر نيز حضور داشتند كه همگى مانند دفعه قبل تمام مدت بر زمين نشستند . خيلى صحبت كرديم و داستان‌هاى زيادى نقل گرديد و دست آخر حرف از سكه به ميان آمد . از حاكم پرسيدم كه آيا از سكه‌هاى قديمى چيزى در نيشابور يافت شده است .\r\nظاهرا او چيزى سراغ نداشت . اما پيشكار يك سكهء كوچك و طلايى را كه متعلق به دورهء هلاكو بود همراه با سكهء ديگرى كه به عهد تيموريان مربوط مىشد به من نشان داد . سپس پيشكار پسر خود را فرستاد و او از شخصى سه سكه نقره مربوط به عهد ساسانيان را به امانت گرفته و براى نشان دادن بما با خود آورد . بطور كلى سكه‌هايى كه در نيشابور يافت شده‌اند بيشتر مربوط به عهد ساسانيان است .\r\n\r\n\r\n","description":"","footnote":"\r\n( 1 ) - مقصود ابو المظفر علاء الدين خوارزمشاه است .\r\n( 2 ) - در اصل عبد الله خان .\r\n( 3 ) - منظور ملك محمود سيستانى و طرفداران اوست .\r\n","page_name":" 389 ","page_number":405},
  {"content":"\r\n\r\nبعد از نيشابور در طول شاهراهى كه پيش مىرفتيم به تعدادى فرقون و كالسكه برخورديم ، روسها به درشكه و واگن فرقون مىگويند ، كه از كنار ما گذشتند . در سال‌هاى اخير رفت‌وآمد وسائل نقليه چرخ‌دار در ايران رو به افزايش نهاده است . سابق فقط چهارپايان بودند كه آنها را بار زده و در اين مسير حركت مىدادند . حال آنكه در حال حاضر درشكه‌ها و گارىهايى كه با اسب كشيده مىشوند روزبروز بيشتر به كار گرفته مىشوند .\r\nبه دهكدهء بوژمهران « 1 » كه در شمال شاهراه واقع شده بود نزديك شديم . مردم دهكده براى ديدن ما جمع شده بودند . در جلو آنها مردى كه به نظر مىرسيد شغلى دولتى داشته باشد ، با لباسى دكمه برنجى و مدالى نقره‌اى از شير و خورشيد كه بر گردن داشت ايستاده بود .\r\nدهاتىها خيلى زياد روى من حساب كرده بودند . چون پيش آمده و همگى گفتند كه سيل محصول امسال آنها را از بين برده است و مىخواستند تا با نوشته‌اى اين گفتهء آنها را تأييد كنم تا بلكه تخفيفى در مورد ماليات امسال به آنها داده شود . مردى كه مدال بر گردن آويخته بود آدم بسيار جالبى بود . او آمد و گفت كه وكيل در هنگ قزاق‌هاى ايرانى است و بخاطر آنكه مأمور ايران در هيأت بررسى و رفع اختلاف مرزى كشور ايران و روس بوده اين مدال را دريافت كرده است .\r\nاين مرد مىگفت كه دوست دارد مردم احترام بيشترى برايش قائل شوند . اما متأسفانه مردم اهميتى به او و مدالش نمىدهند و از من خواست تا اين مدال را گرفته و در مقابل مردم به گردن او بياويزم و بر اين خواسته نيز خيلى پافشارى مىكرد و حتى مىگفت حاضر است پول روبانش را كه من مايه مىگذارم نيز بپردازد . تقاضايى كه او داشت زياد مورد پسند من واقع نشد . اين يكى از رسوم متداول در ايران است . شخصى كه خلعتى دريافت مىكند در مقابل آن هديه‌اى يا بهاى آن را مىپردازد تا از حفظ موقعيتش بيشتر احساس اطمينان كند .\r\nصبح روز بعد از قدمگاه گذشيم . ساكنان اين دهكده همگى سيد بودند .\r\nهمسايه‌هاى آنها و مسافرينى كه با آنها برخورد كرده بودند ، دل‌خوشى از آنها نداشته و چيز خوبى در مورد آنها نمىگفتند . قدمگاه يعنى جايى كه شخصى محترم و مقدس از آن عبور كرده است . در اين دهكده مقبره‌اى هست كه در آن يك سنگ سخت و سياه‌رنگ به مساحت 36 / 0 متر مربع قرار دارد كه بر روى آن اثرى از دو جاى پاى بزرگ به چشم\r\n\r\n\r\n","description":"","footnote":"\r\n( 1 ) - بوژمهران ، دهى از دهستان اردوغش شهرستان نيشابور است . فرهنگ آباديهاى كشور ، جلد 21 .\r\n","page_name":" 390 ","page_number":406},
  {"content":"\r\n\r\nمىخورد . اين سنگ را در ديوار كار گذاشته بودند . به نظر مىرسيد كه جاى پاها را بر روى آن عمدا كنده باشند . مىگفتند كه اين جاى پاها متعلق به امام رضاست كه در راه نيشابور به طوس از اين ناحيه عبور كرده و جاى پايشان بر روى اين سنگ مانده است . مىگويند به عنوان معجزه‌اى آن حضرت زمانى كه خواست وضو بگيرد ، چشمه‌اى آب پديد آمد كه هنوز هم بعد از ساليان سال باغهاى اين محل را آبيارى مىكند . از ديدنىهاى قدمگاه درختان تنومند و كهن صنوبر بود كه مقبره را دربرگرفته بود و مىگفتند كه ارتفاع آنها به 27 متر مىرسد . اين مقبره به دستور شاه سليمان صفوى در سال 1680 م . و به تقليد از مرقد خواجه ربيع در مشهد بنا شده است . محيط اين بنا 80 قدم . قطر داخلى آن 14 قدم و ارتفاع آن 5 / 17 متر مىباشد و در حال حاضر به مرمت و بازسازى نياز دارد . هرچند هم كه از طريق نذورات زيارت‌كنندگان عايداتى دارد ، اما عمدا چيزى بابت تعمير آن صرف نمىگردد .\r\nگنبد اين بنا كاشىكارى شده و نوشته‌اى به خط ثلث بر روى آن به چشم مىخورد و تعدادى از كاشىها را از جا درآورده و فرو ريخته بودند . در ايران هيچ فرد مسيحى و غير مسلمانى حق ندارد از اماكن متبركه ديدن كند .\r\nدر منزلگاه بعدى ما كه فخر داوود « 1 » نام داشت . ارتفاع ، 150 متر افزايش يافت و هوا هم كه در دو روز گذشته بد بود ، بسيار بدتر شد . بزدوى تمامى تپه‌هاى اطراف را برف فراگرفت و اميد من براى ديدن غار مغان به يأس تبديل گشت . از رودخانه‌اى در ديزباد كه مرز بين مشهد و نيشابور به حساب مىآمد گذشتيم . كاروانسراى فخر داوود از مسافرانى همچون ما پر شده بود . هوا بدتر شده بود و ما به سختى مىتوانستيم در اين كاروانسرا جاى بگيريم .\r\nخوشبختانه هوا كمى بهتر شد و ما توانستيم تا چادرهاى خود را برپا كنيم . اين قطعه از راه بخاطر بلندى بيش از حد آن هميشه در فصل زمستان بسيار برف‌گير و خطرناك است و تاكنون مسافران زيادى در آن از سرما تلف شده‌اند .\r\nدر شريف‌آباد « 2 » منزلگاه بعدى ما دو كاروانسراى بزرگ وجود داشت و من تمامى اسبها و قاطرها را براى شب در آنها جاى دادم . خود ما در چادرها مانديم . اما شدت يخبندان به حدى بود كه فردا تا نزديك‌هاى ظهر نتوانستيم حركت كنيم . چهار ميل آنطرفتر به بالاى تپه‌ها در ارتفاع 1370 مترى رسيديم و سپس به سمت پايين سرازير شده و يازده ميل ديگر تا طرق پيموديم . در اين تكه از راه نزديك به 465 متر از ارتفاع ما كاسته شد .\r\n\r\n\r\n","description":"","footnote":"\r\n( 1 ) - فخر داوود دهى از دهستان بيوه‌ژن شهرستان مشهد است . فرهنگ آباديهاى كشور ، جلد 21 .\r\n( 2 ) - شريف‌آباد دهى از دهستان بيوه‌ژن شهرستان مشهد است . ماخذ فوق .\r\n","page_name":" 391 ","page_number":407},
  {"content":"\r\n\r\nدر 9 ميلى مشهد ، بر فراز بلندى كه به آن تپهء سلام مىگويند ، رسيديم . تپهء سلام محلى است كه مسافرانى كه به قصد زيارت به مشهد مىآيند ، اولين منظره را از اين شهر و گنبد طلاى حضرت رضا در پيش رو مىبينند . در اينجا از كنار ستونى عبور كرديم كه شعرى به فارسى بر آن حك شده بود . در اين نوشته آمده بود كه اين راه به همت سپهسالار محمد « 1 » پسر امير والى خراسان در سال 1867 م . ساخته شده است . در آنموقع اين راه براى ايرانيها خيلى ديدنى و شاهكار بود ، اما اينكه چگونه درشكه‌ها و واگن‌ها قادر بودند تا از اين راه خود را به مشهد برسانند برايم تعجب‌آور بود .\r\nدر كاروانسراى كنار راه مستقر شديم . اين كاروانسرا از دو قسمت تابستانى و زمستانى تشكيل مىشد . بناى زمستانى كه به فرمان شاه سليمان صفوى به سال 1669 م . بنا شده است ، داراى اتاق‌هاى زيادى دورتادور و اصطبل‌هايى در هر گوشه بود . بناى تابستانى اين كاروانسرا به سال 1861 م . ساخته شده بود و از چند ايوان تشكيل مىشد كه در هواى گرم سايبان خوب و مناسبى براى استراحت به حساب مىآمد .\r\nدر يك ميلى جنوب كاروانسرا يك تپهء هرمىشكل قرار داشت كه به آن تپهء نادرى مىگفتند ، هرچند كه اصلا رابطه‌اى بين اين تپه و نادر شاه وجود نداشت . محيط آن به 55 قدم و ارتفاع آن به 30 متر مىرسيد . در چند جا اين تپه را حفر كرده و از بالا تا پايين جز به استخوان و قطعات كوزه به چيز ديگرى برنخورده بودند . نشانه‌هايى از آجر به چشم نمىخورد ، اما سنگ‌هاى مدورى ديده مىشد كه ظاهرا در گذشته دور از آنها استفاده كرده بودند .\r\nروى همين اصل گمان مىكردم كه اين تپه بايد قدمت بيشترى داشته باشد .\r\nصبح روز بعد نهم دسامبر 1897 م . با پيمودن 5 ميل باقيمانده از راه به مشهد وارد شديم و چيزى نگذشته بود كه خود را بر سر ميز صبحانه كنار خانم و آقاى دكتر دوك يافتم .\r\nبدين‌ترتيب آخرين سفر من به خراسان نيز پايان گرفت .\r\nبعد از 752 ميل سير و سفر ، و زندگى در چادر ، خانهء كنسولگرى بنظرم كمى كوچك و محقر مىآمد . اما برف‌هاى زمستانى كه بيرون نشسته بود و آتشى كه خانه را گرم مىكرد مرا به خو گرفتن به محيط جديد و قبول آن ترغيب مىكرد .\r\nخيلى جالب است كه يك اروپايى بعد از مدتى زندگى كردن در چادر و از اينجا به آنجا رفتن اينقدر مىتواند به اين شيوه از زندگى خو بگيرد و علاقمند شود .\r\n\r\n\r\n","description":"","footnote":"\r\n( 1 ) - براى اطلاع از جريان ساختن اين راه به سفرنامه خراسان و كرمان افضل الملك كه بكوشش مترجم اين كتاب در سرى انتشارات توس بچاپ رسيده مراجعه شود .\r\n","page_name":" 392 ","page_number":408},
  {"content":"\r\n\r\n\r\nبخش بيست و چهارم زمستان در مشهد\r\nوقتى كه در مشهد نبودم ، ركن الدوله به عنوان والى جديد وارد شده بود . بعد از ورود به مشهد شاهزاده سرتيپى را براى خوشامدگويى ، چنان كه رسم ايرانيان است ، فرستاد . منهم به بازديد ايشان رفتم . كارگزار ، رئيس تلگرافخانه و تنى چند از مقامات دولتى نيز تغيير پست داده بودند ، پس ديدوبازديدهاى زيادى داشتم كه بايد انجام مىدادم .\r\nهجدهم دسامبر روز نامگذارى تزار روس بود و بدين مناسب به مهمانى جشنى در سركنسولگرى روس دعوت بوديم . جشن‌هاى ديگرى از قبيل كريسمس به وقت انگليسىها ، كريسمس به وقت روسها ، اولين سال نو انگليسها ، اولين سال نو روسها و نيز چند مهمانى شام كه ايرانىها برپا كردند كلا سبب شد تا زمستان خيلى خوش و زود گذشت و زياد فكر سرما و برف‌هاى زمستانى ما را به خود مشغول نداشت .\r\nخدمتكاران هندى ما با اينكه لباس گرم و كافى نداشتند خيلى خوب در برابر سرما استقامت مىكردند . لباسى از پارچهء برك ضخيم پيدا كردم و به كريم‌بخش آشپز دادم تا بپوشد و اين خود باعث تسريع در ازدواج وى گرديد .\r\nچيزى نگذشت كه كريم‌بخش به ديدارم آمد و اجازه خواست تا ازدواج كند . از او پرسيدم كه عروس كيست . معلوم شد كه برادر آشپز ايرانى ما از راه رسيده و براى برادر خود نيز زنى را همراه آورده است تا به عقد او درآورد . اما از آنجا كه آشپز ايرانى ما قبلا زنى در تهران داشت ، قبول نكرد تا زن دومى اختيار كند . لذا بخشندگى اين دو برادر گل كرد و به كريم‌بخش پيشنهاد نمودند تا اين زن را به همسرى بگيرد .\r\nكريم‌بخش مىگفت كه دوستان هندى او در كنسولگرى به او توصيه كرده‌اند كه در ايران دخترى را ابتدا بطور دائم به عقد خود درنياورد . بلكه اول براى مدت سه ماه او را\r\n\r\n","description":"","footnote":"","page_name":" 393 ","page_number":409},
  {"content":"\r\n\r\nصيغه كند و چنانچه مطلوب واقع شد سپس او را عقد كند . من نيز همين نظر را پذيرفتم و از اينكه چنين شانسى به او رو كرده بود ، به او تبريك گفتم . او نيز معطل نشد بلافاصله مقدمات كار را چيده و در اتاقك بالاى آشپزخانه با همسر خود مستقر گرديد .\r\nازدواج موقت يا صيغه در مشهد بسيار شايع و معمول است . هر مردى كه به قصد زيارت به مشهد مىآيد مىتواند بلافاصله زنى را براى يك هفته يك ماه و يا يك سال بطور موقت به عقد خود درآورد . البته انجام چنين كارى هم قانونى است و هم شرعى و هيچگونه منعى ندارد . با اين حال ازدواج‌هاى دائم نيز صورت مىگيرد . بدين‌ترتيب تعدادى از هنديهاى شاغل در كنسولگرى شريك‌هايى براى غمها و شادىهاى خود دست و پا كرده بودند .\r\nهمچنين شنيدم كه در مشهد دو مسيحى اروپايى كه در ايران كنسول جهت انجام مراسم ازدواج نداشتند به نحوى ايرانى و مطابق با آيين اسلام به عقد يكديگر درآمده‌اند . از آنجا كه آنها قصد داشتند تا در اين كشور زندگى كنند ، ازدواجشان معتبر شناخته شد و در دفاتر رسمى كشور متبوعشان نيز ثبت گرديد .\r\nاواخر سال 1897 م . ايران با ركود اقتصادى مواجه بود و پول آن به شدت سقوط كرد . وقتى در سال 1885 م . به مشهد آمدم هر 240 قرآن ايران معادل 100 روپيه هندوستان بود . در اواخر سال 1897 م . هر 345 قران معادل 100 روپيه گرديد و در آغاز سال 1898 م . 356 قران با 100 روپيه برابر شد . در همين هنگام ارزش هر پوند انگليس 2 / 1 51 قران تعيين گرديده بود .\r\nدر اواخر ماه ژانويه ، برف‌هايى كه به مدت يك ماه بر روى زمين مانده بود ، شروع به آب شدن كرد . در چهارم فوريه اولين اسفرود را شكار كردم . بازگشت اين پرنده مىتوانست بدين مفهوم باشد كه دورهء هواى سرد بپايان رسيده است ، اما ظاهرا اينطور نبود . تمام خيابان‌هاى شهر را گل و شل فراگرفت ، اما نه گل و شل و نه هيچ چيز ديگرى نمىتوانست از به خيابان ريختن طلاب علوم دينى جلوگيرى كند . شورش‌هاى جديدى روى داد و يكباره شهر را موجى از ناآرامى و تظاهرات دربرگرفت .\r\nاولين چيزى كه در مورد اين درگيرىها شنيديم اين بود كه ، گروهى از طلبه‌ها در نزديكى حرم شخصى را كه بابى مىخواندند به شدت با چوب و مشت و لگد كتك مىزنند و سپس بر روى او نفت ريخته و او را به آتش مىكشند كه در اثر آن جان مىدهد .\r\nاين شورش سر و صداهايى هم به پا كرد و حكومت مركزى نيز بلافاصله خواستار رسيدگى به اين قضيه شد و از حكومت محلى خواست تا در اسرع وقت اقدامات مقتضى را به عمل آورد .\r\n\r\n","description":"","footnote":"","page_name":" 394 ","page_number":410},
  {"content":"\r\n\r\nبه عنوان اولين اقدام ، به هريك از سربازان ايرانى كه حفاظت از شهر را بر عهده داشتند يك تفنگ و رندل و 6 گلولهء فشنگ تحويل داده شد . گارد مسئول حفاظت از كنسولگرى نيز به همين نحو مسلح شدند . تا آنزمان سربازان تفنگ‌هاى پوزپر فتيله‌اى را آن هم بدون دارا بودن جيرهء كافى باروت در اختيار داشتند .\r\nحكومت محلى در نقاطى چند از خيابان توپهايى مستقر نمود و سپس به تعقيب و دستگيرى قاتلين مشغول شد . شاه طى فرمانى از مأموران حرم خواست تا خاطيان را در صورت پناهنده شدن به آن مكان دستگير كرده و به قواى انتظامى تسليم كنند . يكى از روحانيون كه عامل اصلى بروز اين ناآرامىها تلقى مىشد ، دستگير گرديد و طلبه‌ها نيز از تعقيب و بازداشت در امان نماندند .\r\nنتيجه اين شد كه تعداد زيادى مجبور به فرار شدند . طلبه‌ها عمامه‌هاى سفيد بزرگ را كه ساليان دراز بر سر داشتند باز كرده و در گوشه‌اى پنهان نمودند و سپس با تغيير لباس و در هيأت كشاورزان عادى ، روانهء دهات خود شدند .\r\nبه زودى آرامش نسبى به مشهد بازگشت ولى از اينكه بر سر قاتلين و مسببين اين شورش چه آمد ، بىاطلاع ماندم زيرا دستور داشتم كه به سرعت به جانب هندوستان عازم شوم و زمانى كه امنيت كامل بر مشهد مستولى گرديد و متخلفين تنبيه شدند ديگر در مشهد نبودم .\r\nاز سفارتخانهء بريتانيا در تهران و همچنين كنسولگرى اين كشور در پترزبورگ خواستار شدم تا اجازه‌اى مبنى بر سفر از طريق راه‌آهن ماوراء خزر ، از عشق‌آباد تا كنارهء درياى خزر صادر كنند .\r\nفراهم نمودن وسيله‌اى براى رفتن از مشهد تا عشق‌آباد در آن آب و هوا و يخبندان بسيار دشوار بود . سرانجام موفق شدم تا درشكه‌اى چهار اسبه براى خود در ازاء پرداخت 35 تومان و همچنين فرقون يا واگنى براى حمل اثاثيه و خدمتكاران و همچنين برگرداندن تعدادى از آنها به مشهد در مقابل 32 تومان ، كرايه كنم .\r\nروسها از ورود افراد و خدمتكارانى كه گذرنامه‌هاى انگليسى داشتند ، به قلمروشان جلوگيرى نمودند . بدين‌ترتيب فقط يكى از خدمتكاران كه گذرنامهء ايرانى داشت توانست در خاك روسيه مرا همراهى كند . پيدا كردن اسكناس روس تا حدى مشكل بود اما سرانجام توانستم مقدارى روبل روس را به نرخ هر 517 قران معادل 100 روبل تهيه كنم .\r\n\r\n","description":"","footnote":"","page_name":" 395 ","page_number":411},
  {"content":"\r\n . \r\n","description":"","footnote":"","page_name":" 396 ","page_number":412},
  {"content":"\r\n\r\n\r\nبخش بيست و پنجم بازگشت به هندوستان\r\nاواخر ماه فوريه هوا به شدت سرد شد و برف سنگينى بر زمين نشست . برودت ، هوا به 17 درجه زير صفر مىرسيد . كاپيتان وايت « 1 » كه به منظور فراهم آوردن مقدمات عزيمت من ، از تهران به مشهد وارد شده بود تقريبا از سرما كلافه شده بود و مىگفت در عمرش چنين سرمايى را هيچوقت نديده است .\r\nآخرين شبى را كه در مشهد بودم ، در كنار خانم و آقاى م . پونا فيدين در محل كنسولگرى روس به سر بردم و صبح روز بعد اول مارس 1898 م . از مشهد به قصد هندوستان خارج شدم .\r\nاميدوار بودم كه قبل از غروب آفتاب به چناران چهل ميل آنطرفتر برسم . اما از آنجا كه راه و شرايط هوا اجازه نمىداد در 8 ميلى اين محل در دهكده‌اى متوقف شديم و دو كلبهء گلى را يكى براى استفادهء خودم و ديگرى جهت خدمتكاران كرايه كردم . هيچوقت سرماى آن شب را از ياد نخواهم برد .\r\nوقتى مشغول خوردن شام بودم متوجه شدم بطرى آبى كه بر سر ميز قرار داشت تماما يخ زده بود و هرچه كردم نتوانستم سرم را گرم نگاه دارم . روز بعد 36 ميل راه پيموديم تا به اميرآباد « 2 » رسيديم . آفتاب بيرون آمد و يخ‌ها شروع به آب شدن كرد بهرحال با سختى بسيار اين تكه راه را هم طى كرديم .\r\nهوا به همان اندازهء شب گذشته سرد بود . براى نوشتن مجبور بودم تا دوات جوهر را بر\r\n\r\n\r\n","description":"","footnote":"\r\n( 1 ) -  Capitain Whyte  .\r\n( 2 ) - در اصل ميرآباد و آن دهى است از دهستان چناران بخش حومهء شهرستان مشهد است . به نقل از فرهنگ جغرافيايى ايران ، جلد نهم .\r\n","page_name":" 397 ","page_number":413},
  {"content":"\r\n\r\nروى آتش بگيرم . روز بعد برف‌ها شروع به آب شدن كردند و راه بدتر از پيش شد . به سختى در اين راه پيش رفتيم تا اينكه حوالى ظهر به قوچان رسيديم . ناهار را در يكى از كاروانسراهاى آن محل صرف كردم و در اينجا بود كه با چند نفر از بزرگان ارامنه كه اهل ايروان بودند ديدار كردم . آنها در اين شهر سكونت داشتند و به فعاليت‌هاى تجارى مشغول بودند .\r\nدر اصطبل‌هايى كه كنار اتاق ما قرار داشت تعدادى از ملقان‌هاى « 1 » روس از ناحيهء مرزى گودان سكونت داشتند . واگن‌هاى آنها كه بار پنبه و پوست داشت بيرون قرار داشتند ، و مردان همراه با اسبهايشان در انتظار بودند تا هوا بهتر شود و بتوانند به راه خود ادامه دهند .\r\nجالب بود ، اينها قيافه‌اى اروپايى ، كلاهى روسى بر سر و لباس و حركاتى همچون دهاتىهاى ايران داشتند . آنها دوشادوش ايرانيها و بدون اينكه احساس كوچكترين برترى داشته باشند ، در بين عشق‌آباد و مشهد با دستمزدى ثابت و از قبل تعيين‌شده در حال رفت و آمد بودند . ايرانيها نيز آنها را روس خطاب نمىكردند بلكه فقط به آنها ملقان مىگفتند و تصور مىكردند كه آنها از نژاد ديگرى غير از روس هستند و با آنها نيز بسيار خودى و مهربان بودند . ملقان‌ها نيز اصولا با ايرانىها و ترك‌ها روابط خوب و صميمانه‌اى داشتند .\r\nبعد از اينكه از آنها جدا شديم در مسيرى گل‌آلود و برفى 8 ميل پيموديم تا به زوباران رسيديم و شب را بيتوته كرديم . برف سنگينى باريده بود . روز بعد 16 ميل راه تا امامقلى را در 7 ساعت پيموديم .\r\nوقتى كه به گودان رسيديم . سروان ليف‌كين « 2 » در انتظار ما به سر مىبرد . او به عنوان نمايندهء سياسى در ماوراء خزر زير نظر م . كلم خدمت مىكرد . خود م . كلم همراه با ژنرال كورو پاتكين به پطرزبورگ رفته بود . سروان ، سى و دو ميل از راه را كه تا عشق‌آباد باقى مانده بود مرا همراهى كرد .\r\nدر نيمه راه به استراحتگاهى رسيديم . در اينجا ناهار را صرف كرده و اسبها را تعويض نموديم . خانوادهء روسى كه در اين استراحتگاه بسر مىبردند ، درست همان وظايفى را انجام مىدادند كه يك چاپارخانه‌دار « 3 » در هندوستان برايمان انجام مىداد . به عشق‌آباد كه رسيدم خود را بار ديگر در مرزهاى اروپا احساس كردم . سروان ليف‌كين ابتدا در هتلى برايم جا گرفت و سپس دو ايستگاه نيز به بدرقهء من آمد . يك واگن مخصوص در قطار برايم تهيه شده بود . اين نشانهء ديگرى از وظيفه‌شناسى و حسن رفتار روسها با مهمانان\r\n\r\n\r\n","description":"","footnote":"\r\n( 1 ) -  Molokon \r\n( 2 ) -  Capitain Liffkine \r\n( 3 ) -  Dak Bungalow Khausamah  .\r\n","page_name":" 398 ","page_number":414},
  {"content":"\r\n\r\nخود بود .\r\nدر كراسنوودسك به دوست قديمى گراف آرمفلد كه در هيأت مرزى كشك با او بوديم برخوردم . او مرا تا سوار شدن به كشتى همراهى نمود . بارون وروسكى « 1 » والى تركستان همراه با تمام اعضاء حكومت محلى خود و همسرانشان و يك خانم معلم از قبل نيز از مسافران ديگر اين كشتى بودند . حضور اين عده باعث شد تا سفر خوب و خاطره‌انگيزى داشته باشم .\r\nدر تفليس به تنى چند از دوستان قديمى از زمان هيأت مرزى افغانستان برخوردم .\r\nآنها با خوشرويى مرا پذيرفتند و خوشامد گفتند . يكى از اولين افرادى كه ديدم سرهنگ عليخانف « 2 » بود كه آخرين بار هنگام برپا داشتن علائم مرزى بر كنارهء رود مرغاب و در نزديكى پنج‌ده در روز كريسمس سال 1887 م . او را ديده بودم .\r\nشام را با سرهنگ عليخانف پرنس اوربليانى « 3 » سرهنگ كارتزوف « 4 » در باشگاه انگليسىها صرف كردم . مىگفتند اين باشگاه زير نظر باشگاه انگليسى پطرزبورگ و تقريبا همانند آن اداره مىشود . هر پنجشنبه غروب شام مخصوص تهيه مىگرديد و براى صرف همين شام هم آن شب را در آن باشگاه گرد آمديم و تعداد ما به پانزده نفر رسيد .\r\nمتعجب بودم كه چند نفر از آنها به زبان انگليسى آشنائى خواهند داشت . در اين جمع سه ژنرال به ترتيب ژنرال فرمانده ارتش قفقاز ، معاون والى قفقاز و ژنرال توپخانه ، بعلاوه چند تن ديگر از افسران و تعدادى مقامات غيرنظامى حضور داشتند . مدت زمانى طولانى را به صحبت گذرانديم آن روز غروب به من خيلى خوش گذشت .\r\nسرهنگ عليخانف مىگفت ، از زمانى كه بازنشسته شده ، وقت بيكارى زياد دارد ، نوشتن كتابى را در مورد قوچان و بجنورد آغاز كرده است و سپس به شرح عناوين بخش‌هاى مختلف اين كتاب پرداخت . اميدوارم يكى از همين روزها اين كتاب چاپ و ترجمه شده و در دسترس عموم قرار گيرد .\r\nروز بعد شام را با ژنرال كوهلبرگ « 5 » نمايندهء روس در هيأت مرزى افغانستان در سال 86 - 1885 م . صرف كردم . او محبت كرده و تعدادى از همقطاران سابق خود در آن هيئات را با تلاش بسيار گردآورده بود .\r\nسرهنگ زاكرچوسكى « 6 » كه فرماندهى لشكر را زير نظر ژنرال كوماروف « 7 » در حمله\r\n\r\n\r\n","description":"","footnote":"\r\n( 1 ) -  Baron Vrevsky  .\r\n( 2 ) -  Colonel Alikanoff  .\r\n( 3 ) -  Prince Orbeliani  .\r\n( 4 ) -  Colonel Kartzoff  .\r\n( 5 ) -  General Kuhlberg  .\r\n( 6 ) -  Zakrchevski  .\r\n( 7 ) -  Generol Komaroff  .\r\n","page_name":" 399 ","page_number":415},
  {"content":"\r\n\r\nبه افغان‌ها در ناحيهء پنج‌ده در مارس 1885 م . بر عهده داشت ، هم‌اكنون به عنوان فرماندهء هنگ پانزدهم در تفليس خدمت مىكرد در درشكه‌اى بدنبال من آمد .\r\nدر جمع ده نفرى ما ژنرال زلينوى « 1 » كه من و كلنل پيكوك او را آخرين بار در مارس 1888 م . در تفليس ملاقات كرده بوديم نيز حضور داشت . همانند روز قبل محور صحبت‌هاى ما را ايام گذشته و رقابت بر سر تيره « 2 » تشكيل مىداد كه افسران روسى در آن زمان خود را زياد به اين مسئله علاقمند نشان مىدادند . آنها اقدامات ما را در تيره با آنچه كه خود در سال‌هاى پيش در قفقاز مرتكب شده بودند سنجيده و مىگفتند كه مدت زمانى طول كشيد تا ژنرال‌هايشان توانستند به اشتباهات خود پى ببرند و آن را جبران كنند .\r\nاز آنها پرسيدم آيا در مورد جنگ‌هاى قفقاز و تسخير اين منطقه كتابى نوشته شده ، تا با مطالعهء آن بتوان با شيوه‌هاى جنگى ژنرال‌هاى مختلف آشنا شد و آنها را با يكديگر مقايسه نمود . جوابشان در اين خصوص منفى بود . آنها مىگفتند كه 60 سال طول كشيد تا توانستند قفقاز را تصرف كنند و باور نمىكردند كه ما علىرغم وسايل و تجهيزاتى كه در اختيار داريم بتوانيم تيره را در ظرف مدت 6 ماه تسخير كنيم . اين مسأله‌اى بود كه افسران روسى تماما بر روى آن اتفاق نظر داشتند . صحبت‌هاى آنها با نشان دادن مدارك و عكس‌هايى توأم بود كه نحوه عمل آنها را برعكس آنچه ما انجام داده بوديم ، نشان مىداد .\r\nبراى مثال عكسى را به من نشان دادند كه در آن تعدادى قاطر در حال حمل بار ديده مىشدند و سپس گفتند : « به آن جعبه‌ها كه بر پشت قاطرهاست نگاه كن ، و بگو آنها چيست ؟ » راحت جواب دادم كه آنها چيزى جز گوشت كنسروشده نيستند . آنها با تعجب تكرار كردند « گوشت كنسرو ! » و بعد افزودند كه « ما قفقاز را با بيسكويت آن هم با جيره‌اى بسيار اندك تسخير كرديم . » واقعيت هم اين است كه آنچه را آنها مىگفتند صحت داشت .\r\nمسئله ديگرى كه به نظر مىرسيد در آسياى مركزى بسيار حاد و مورد توجه باشد تقسيم افغانستان بين دو كشور روس و انگليس بود . خيلى جالب است كه هر افسر روسى كه دهان باز مىكند مشتاقانه به اين مسئله اشاره مىكند . آنها فراموش كرده بودند كه انگلستان متعهد است تا يكپارچگى و تماميت ارضى افغانستان را تأمين كند و بىشك تا زمانى كه امير نيز نسبت به تعهدات خود پايبند بماند انگليسىها نيز از همين سياست پشتيبانى خواهند كرد .\r\nظاهرا روسها گمان مىكنند كه اگر تركستان افغان را تا كوههاى هندوكش\r\n\r\n\r\n","description":"","footnote":"\r\n( 1 ) -  General Zelenoy  .\r\n( 2 ) -  Tirah  .\r\n","page_name":" 400 ","page_number":416},
  {"content":"\r\n\r\nتصاحب كنند ، آنگاه قادر خواهند شد تا نواحى حاصلخيز اندخود و بلخ را زير نظر داشته باشند و بدين‌ترتيب خواهند توانست تا آذوقهء سپاهيان بيشمارى را از اين مناطق تأمين كنند .\r\nدر اين صورت آنها بطور مدام مىتوانند هندوستان را مورد تهديد قرار دهند . روسها هنوز يك مطلب را درك نكرده‌اند و آن اين است كه علىرغم هر آرزويى كه داشته باشند انگليس‌ها الآن كه موفق شده‌اند مرزها را تثبيت كنند ، تمام نيروى خود را نيز براى حفظ آن به كار خواهند گرفت .\r\nروسها از اينكه خط آهن كشورشان به هندوستان متصل گردد ، بسيار استقبال مىكنند و به نظر مىرسد اين يكى از آرزوهاى بزرگ افسران روسى در آسياى مركزى است .\r\nحتى حاضرند هزينهء احداث خط آهن را از سمت خودشان تا هرات را هم متقبل شوند و ما نيز در طرف خودمان هرات را به كويته و چمن متصل سازيم .\r\nهدف اصلى روسها متصل ساختن خط آهن خودشان به هرات است و تقريبا با هر روسى كه ملاقات كردم از اتصال اين خط طرفدارى مىكرد و كمتر كسى را ديدم كه موافق اتصال آن در مرز مشترك بين دو كشور باشد ، همچنانكه در كشورهاى ديگر اين اتصال در مرزهاى آنهاست . اما روسها هميشه از هرات مىگويند و از مرز حرفى به ميان نمىآورند .\r\nبطور كلى از نظر ما اصلا قابل قبول نيست كه اجازه دهيم روسها در افغانستان به كشيدن خطوط آهن اقدام كنند ، حتى اگر خط آهن آنها تا ناحيه مرزى كشك هم ادامه يابد .\r\nبىشك اين امر عواقب وخيمى در پى خواهد داشت . هر وقت كه اين بحث پيش مىآمد . من طرف مالى مسئله را مىچسبيدم و مىپرسيدم كه چه كسى هزينهء آن را تقبل خواهد كرد . صحبت من بر سر اين بود كه قبل از تشكيل هر شركتى و صرف هرگونه هزينه‌اى ابتدا بايد ديد كه آيا ايجاد آن اهداف مشتركى را ارضاء مىكند و بازدهء مورد انتظار از آن را مىتوان بدست آورد .\r\nمقررات گمركى اخير كه در مرزهاى روسيه اعمال گرديده بود تجارت اين كشور را با هندوستان كه در سطح كمى جريان داشت تهديد كرده و حتى متوقف ساخته بود و بدين‌ترتيب نميدانستم كه آنها چه چيزى را از طريق اين خط آهن مبادله خواهند نمود .\r\nروسها پاسخ مىدادند كه آنها بر محصولات توليدشده صنعتى ماليات وضع نموده‌اند و محصولات كشاورزى و مواد خام به كلى از ماليات معاف است و روسيه نيز بسيار خوشحال خواهد شد تا برنج خود را از هندوستان وارد نمايد .\r\nبرنج تنها محصول كشاورزى بود كه روسها بدين منظور از آن سخن مىراندند . حال آنكه سئوال من در اينجا بود ، كه در حال حاضر برنج را روسها از برمه « 1 » خريدارى مىكنند\r\n\r\n\r\n","description":"","footnote":"\r\n( 1 ) -  Burmah  .\r\n","page_name":" 401 ","page_number":417},
  {"content":"\r\n\r\nكه مستقيما از رانگون « 1 » از طريق آب به باتوم يا ادسا « 2 » حمل مىگردد و حمل آن آسان و هزينهء كمترى نيز دربرخواهد داشت . حال آنكه اگر روسها بخواهند برنج را از هندوستان وارد كنند بايد آن را ابتدا از طريق آب به كلكته و پس از حمل آن در سرتاسر هندوستان و از آنجا توسط خط آهن از افغانستان عبور داده و به كشور خود برسانند كه بدين‌ترتيب هزينهء زيادترى را بابت حمل آن متحمل خواهند شد . تازه اگر فرض كنيم كه اين مسير هم عملى بوده باشد در آنصورت روسها از طريق اين خط چه اقلام كالايى را به هندوستان صادر خواهد نمود ؟\r\nروسها ابتدا پيشنهاد كردند تا در ازاء وارد نمودن برنج از هندوستان از طريق اين خط آهن به آن كشور گندم صادر كنند . حال آنكه تا آنجا كه من مىدانم محصول گندم روسيه كفاف مردم خودش را هم نمىدهد . گذشته از اينها هندوستان خود يكى از كشورهاى صادركنندهء گندم نيز هست . بدين‌ترتيب هندوستان اصلا نيازى به گندم نداشت و اگر هم كه چنين مورد را احساس مىكرد از طريق دريا خيلى ارزانتر مىتوانست آن را فراهم كند .\r\nدست آخر صدور انقوذه تنها كالائى بود كه به آن فكر مىكردند كه در سال يك ترن بين دو كشور رفت‌وآمد كند . در جواب مىگفتم آيا اين به نظر شما معقولانه است و كافى به نظر ميرسد . حتى يك نفر روسى را نديدم كه منطقى فكر كند و راه‌حل عملى پيشنهاد نمايد . براى آنها احساس بيشتر از تفكر ارزش داشت . اين طرح در فكر آنان آنچنان جا گرفته بود كه لحظه‌اى نمىتوانستند در مورد عدم امكان آن شك كنند . آنها با حالتى مطمئن مىگفتند ! « اين خط كشيده خواهد شد ، اين خط كشيده خواهد شد . » تحت شرايط فعلى احساس نمىكنم كه كشيدن چنين خط ارتباطى بين اين دو كشور حتى به بهانهء مبادلهء كالاى تجارى و حمل مسافر به هيچ‌وجه به صلاح هندوستان و منافع ما در منطقه باشد .\r\n12 روز طول كشيد تا از عشق‌آباد به لندن رسيدم . حال مىتوان تصور كرد كه اگر از طريق افغانستان و هندوستان مىرفتم چقدر سفر طولانى و خسته‌كننده مىشد . سفر دريايى اخيرم به مارسى كه نزديك به دو هفته طول كشيد بسيار برايم جالب و لذتبخش بود .\r\nدر حال حاضر سرعت قطارهاى روسيه بسيار كند است و لازم است كه افزايش يابد حتى اگر اين مورد نيز انجام شود ، فكر نمىكنم كه باز خط آهن هندوستان و ماوراء خزر به يكديگر متصل شوند . هيچ دورنمايى هم نيست كه اين خط بتواند هزينه‌اى كه صرف آن مىشود را دربياورد چه رسد به اينكه نفعى هم دربرداشته باشد .\r\n\r\n\r\n","description":"","footnote":"\r\n( 1 ) -  Rangoon  .\r\n( 2 ) -  Odessa  .\r\n","page_name":" 402 ","page_number":418},
  {"content":"\r\n\r\nاما تمام اصرار روسها براى اتصال اين دو خط صرفا پيدا كردن جاى پايى در هرات و دسترسى بيشتر به هندوستان است و گرنه تاكنون نديدم روسها در مقررات گمركى خود تخفيفى قائل شوند و يا اينكه در بهبود وضع تجارى هندوستان قدمى بردارند .\r\nبرعكس ، به ياد دارم در يكى از صبحت‌هايم با يك افسر بلندپايهء روسى ، او گفت در كشيدن خط آهن افغانستان دو كشور روسيه و انگلستان نبايد به فكر منافع مادى آن باشند بلكه از اين طريق اين دو قدرت دوستى و اتحاد خود را به تمام دنيا نشان خواهند داد . اين كارى در سطح شركت‌هاى انتفاعى نيست ، بلكه امرى است از امور خاص حكومتى اين دو كشور . بعد چنين اضافه كرد : « به ما نگاه كنيد ، هم‌اكنون دست به كار ساختن خط آهن مرو - كوشك هستيم و اين خط در يك قرن هم كه بگذرد يك قران استفاده نخواهد داد . » خيلى راحت جواب او را دادم . از او پرسيدم : « آيا شما خط آهن مرو به كوشك را براى نشان دادن دوستىتان با انگليس ايجاد مىكنيد ؟ » از اين سئوال با توجه به بحثى كه داشتيم يك دفعه مثل اينكه تكانى خورده باشد از جا جست و با خنده و لحنى مضحك جواب داد :\r\n« نه ، اين خط را ما براى حفظ منافع خودمان از چين گرفته تا به سفر « 1 » مىكشيم . »\r\nبعد هر دو خنده‌اى كرديم و دوستانه از هم جدا شديم . از اينكه شجاعت آن را داشت كه راست بگويد ، در دل او را ستايش كردم هرچند نزديك به يكساعت طول كشيد تا توانستم او را وادار كنم حقيقت را بر زبان بياورد .\r\nوقتى به باتوم رسيدم متوجه شدم كه كشتى بخاطر بروز طوفان در درياى سياه دچار تأخير شده است . اما بخاطر مهربانى مهمان‌نوازى بيش از حد آقاى استيونس « 2 » كنسول بريتانيا اين مدت انتظار نيز به آرامى و سهولت سپرى شد . صبح روز نوزدهم مارس 1898 م .\r\nكشتى از تنگهء به سفر گذشت و به قسطنطنيه وارد شد . از آنجا به اسكندريه و سرانجام به بمبئى رفتم و بدين‌ترتيب بعد از غيبتى طولانى كه تقريبا در بين افسران مأمور در هندوستان كم سابقه است بار ديگر به اين كشور بازگشتم .\r\n\r\n\r\n","description":"","footnote":"\r\n( 1 ) -  Bosphorus  .\r\n( 2 ) -  Mr . Stevens  .\r\n","page_name":" 403 ","page_number":419},
  {"content":"\r\n . \r\n","description":"","footnote":"","page_name":" 404 ","page_number":420},
  {"content":"\r\n\r\n\r\nفهرست نام‌هاى جاها\r\nكشورها ، شهرها ، ديه‌ها ، عمارتها ، مسجدها ، امام‌زاده‌ها ، قلعه‌ها ، دروازه‌ها ، رودها ، درياچه‌ها ، درياها ، دشتها و مدرسه‌ها .\r\n« حرف آ » آبسكون ( جزيره ) 335\r\nآب مرغاب 23\r\nآجارى 264\r\nآخال ( آخال تكه ) 51 ، 167 ، 187 ، 204\r\nآذربايجان 150 ، 263 ( شوروى )\r\nآرامگاه ( امير ارغون ) 338\r\nآرامگاه ( پير پالان‌دوز ) 303\r\nآرامگاه ( شيخ بهايى ) 318\r\nآرامگاه ( عمر خيام ) 387\r\nآرامگاه ( هارون الرشيد ) 315\r\nآرجثگال ( ده ) 147\r\nآزادوار ( ده ) 366 ، 367\r\nآساك 165\r\nآستانقدس رضوى ( آستانه ) 44 ، 46 ، 162 ، 167 ، 294 ، 301 ، 302 ، 314 ، 317 ، 318 ، 319\r\nآستاوانا 165\r\nآسياباد ( ده ) 144\r\nآسيا ( قاره ) 126 ، 180\r\nآسياى مركزى 1 ، 2 ، 15 ، 49 ، 232 ، 238 ، 239 ، 240 ، 241 ، 249 ، 273 ، 307 ، 309 ، 346 ، 401\r\nآشوراده ( جزيره ) 262\r\nآق‌بند ( دهكده ) 226\r\nآق‌قلعه ( ده ) 236 ، 250 ، 252 ، 297\r\nآل ( ده ) 139\r\nآهنگران ( ده ) 117\r\nآهوزار ( ناحيه ) 147\r\nآىدرويش ( ده ) 208 ، 212\r\n« حرف ا » ابراهيم‌آباد ( افغانستان ) 106\r\nابرده ( ده ) 328\r\nابه آنه خان 250\r\nابه تركمن 263\r\nابه شيخ نظر 237 ، 241 ، 243\r\nابه محمد خان\r\nابه ملا حاتم 236\r\nابيورد 152\r\nاتحاد جماهير شوروى - روسيه\r\n\r\n","description":"","footnote":"","page_name":" 405 ","page_number":421},
  {"content":"\r\n\r\nاجمر 232\r\nاچيازين 295\r\nاخلمد ( ده ) 336\r\nادسا 264 ، 402\r\nادكان ( - ابيدكان - ده ) 358\r\nاراك 343\r\nارداك ( دهستان ) 33\r\nاردمه ( دهستان ) 327\r\nاردوغش ( دهستان ) 390\r\nارض‌داور ( - بلدداور ) 9\r\nاركك‌لى ( ده ) 204 ، 205\r\nارگنداب ( - ارغنداب ) 8 ، 9\r\nازبكستان 232\r\n( اسبراين - سپهرآنين - اسفراين\r\nاستاد ( دهكده ) 165\r\nاستائنه ( ولايت ) 165\r\nاسترآباد 50 ، 192 ، 197 ، 214 ، 217 ، 225 ، 227 ، 230 ، 232 ، 236 ، 237 ، 247 ، 249 ، 252 ، 253 ، 255 ، 256 ، 257 ، 258 ، 260 ، 261 ، 262 ، 264 ، 302 ، 333 ، 335 ، 360 ، 365 ، 374\r\nاستراخان 246 ، 250 ، 264 ، 265\r\nاستراليا 5\r\nاستئين ( ده ) 358\r\nاسدآباد ( ده ) 53 ، 54\r\nاسفراين 121 ، 181 ، 183 ، 297 ، 334 ، 335 ، 345 ، 350 ، 351 ، 353 ، 354 ، 355 ، 356 ، 357 ، 358 ، 359 ، 360 ، 362 ، 364 ، 366 ، 368 ، 370\r\nاسفزار 15\r\nاسكندريه 403\r\nاشتهارد 370\r\nاصفهان 293 ، 314\r\nافريقا ، 290\r\nافضل‌آباد ( ده ) 81 ، 113\r\nافغانستان ( - افغان ) 3 ، 4 ، 5 ، 7 ، 8 ، 11 ، 13 ، 14 ، 15 ، 16 ، 18 ، 19 ، 20 ، 23 ، 25 ، 27 ، 29 ، 31 ، 34 ، 36 ، 37 ، 39 ، 48 ، 50 ، 84 ، 86 ، 87 ، 90 ، 93 ، 94 ، 102 ، 103 ، 104 ، 105 ، 106 ، 108 ، 109 ، 115 ، 116 ، 118 ، 120 ، 122 ، 123 ، 124 ، 126 ، 131 ، 150 ، 167 ، 168 ، 180 ، 232 ، 257 ، 270 ، 272 ، 273 ، 277 ، 278 ، 299 ، 314\r\nاكبرآباد ( ده ) 66\r\nالس ( ده ) 350\r\nالقور ( دهستان ) 63\r\nالنگ ( ديوار عهد ساسانى ) 208\r\nامام‌زاده ( سلطان ابراهيم ) 161\r\nامام‌زاده ( محمد محروق ) 386 ، 387\r\nامامقلى ( ده ) 157 ، 268 ، 269\r\nاميرآباد ( ده ) 36\r\nاندخود 401\r\nانزان ( دهستان ) 262\r\nاورشليم 234\r\nاوزون‌آدا 48 ، 232 ، 263\r\nاوغاز ( دهستان ) 155 ، 156 ، 157 ، 169 ، 267\r\nاوكرانى ( - اوكراين ) 266\r\nاهواز 314\r\nايسىسو ( چشمه ) 142\r\nايشكى ( ده ) 195 ، 196\r\nايگدر ( ده ) 212 ، 218\r\nايگده‌ليك ( - ايده‌ليك ) 147\r\nاينچه 204 ، 205\r\nايران 1 ، 7 ، 8 ، 12 ، 31 ، 33 ، 34 ، 35 ، 36 ، 38 ، 40 ، 42 ، 47 ، 48 ، 49 ، 62 ، 64 ،\r\n\r\n","description":"","footnote":"","page_name":" 406 ","page_number":422},
  {"content":"\r\n\r\n65 ، 68 ، 76 ، 77 ، 81 ، 83 ، 84 ، 87 ، 89 ، 90 ، 92 ، 94 ، 96 ، 97 ، 101 ، 102 ، 103 ، 104 ، 105 ، 106 ، 107 ، 108 ، 110 ، 111 ، 112 ، 113 ، 114 ، 115 ، 116 ، 117 ، 118 ، 120 ، 121 ، 122 ، 124 ، 126 ، 127 ، 129 ، 130 ، 131 ، 134 ، 135 ، 140 ، 142 ، 145 ، 146 ، 156 ، 158 ، 164 ، 166 ، 167 ، 168 ، 170 ، 171 ، 186 ، 190 ، 193 ، 196 ، 197 ، 201 ، 204 ، 205 ، 206 ، 207 ، 208 ، 209 ، 211 ، 212 ، 214 ، 226 ، 227 ، 233 ، 241 ، 243 ، 247 ، 251 ، 253 ، 255 ، 262 ، 263 ، 264 ، 267 ، 268 ، 274 ، 275 ، 277 ، 278 ، 279 ، 281 ، 286 ، 304 ، 306 ، 307 ، 329 ، 340 ، 347 ، 356 ، 375 ، 383 ، 390 ، 393 ، 394\r\n« حرف ب » بابا دورماز ( ايستگاه ) 154\r\nباتن‌برگ 278\r\nباتوم ( - بتومى ) 158 ، 264 ، 402 ، 403\r\nباجگيران ( - باجگيرا ) 155 ، 156 ، 157\r\nباجگيران روس 156\r\nباخرز 39 ، 46 ، 47 ، 120 ، 121 ، 122 ، 124 ، 125 ، 126 ، 277\r\nبادغيس ( - بادخيز ) 14 ، 23 ، 30 ، 34 ، 120 ، 11 ، 336\r\nبازار سرشور 302\r\nباژغورد ( - ترغوذ - ترغبذ - طرقبه ) 287\r\nباش‌يوزكه 250\r\nباغ‌كارتا 17\r\nباغ‌منزل 4\r\nباقرآباد 39\r\nباكو ( - باكويه - بادكوبه ) 55 ، 263 ، 264 ، 265\r\nبالاخواف ( دهستان ) 63\r\nبالاخيابان 302 ، 303\r\nبالاكم‌آب 73\r\nبالا مرغاب ( قلعه ) 15 ، 49\r\nبالتيك ( ناحيه ) 263\r\nبالكان ( روس ) 243\r\nبالندر ( ده ) 327\r\nبام 337 ، 339 ، 341 ، 345 ، 347 ، 349 ، 350 ، 351 ، 358 ، 360 ، 376\r\nباميان 8\r\nبايندر ( ناحيه ) 203 ، 204 ، 207\r\nبجنورد 164 ، 165 ، 172 ، 174 ، 175 ، 176 ، 177 ، 178 ، 179 ، 181 ، 182 ، 183 ، 184 ، 185 ، 186 ، 187 ، 188 ، 189 ، 192 ، 193 ، 199 ، 200 ، 205 ، 285 ، 295 ، 339 ، 345 ، 346 ، 354 ، 358 ، 359 ، 360\r\nبحر السود 264\r\nبخارا 49 ، 130 ، 140 ، 152 ، 232\r\nبدراق 233\r\nبرآباد ( ده ) 118 ، 119\r\nبرج كهنه ( - برج ميركل - ده ) 100\r\nبرمه 401\r\nبريتانيا ( - انگليس - انگلستان ) 1 ، 2 ، 3 ، 11 ، 17 ، 19 ، 20 ، 25 ، 44 ، 47 ، 49 ، 57 ، 75 ، 87 ، 90 ، 120 ، 124 ، 126 ، 127 ، 129 ، 135 ، 137 ، 143 ، 158 ، 167 ، 238 ، 239 ، 240 ، 256 ، 257 ، 258 ، 259 ، 264 ، 268 ، 273 ، 275 ، 278 ، 299 ، 304 ، 308 ، 310 ، 379 ، 392 ،\r\n\r\n","description":"","footnote":"","page_name":" 407 ","page_number":423},
  {"content":"\r\n\r\n394 ، 395 ، 400 ، 403\r\nبژده ( ده ) 65\r\nبست 8 ، 9\r\nبسطام ( بستام ) 193 ، 285 ، 353 ، 365\r\nبه سفر 403\r\nبش‌قارداش 180 ، 181\r\nبصره 314\r\nبغثين 9 ( در افغانستان )\r\nبغداد 232 ، 286 ، 316\r\nبكرآباد ( ده ) 360\r\nبكوا 13 ( در افغانستان )\r\nبلخ 38 ، 221 ، 292 ، 401\r\nبلغار 278\r\nبلغور 139\r\nبلوچستان 1 ، 3 ، 5 ، 28 ، 69 ، 84 ، 85 ، 86 ، 92 ، 116 ، 127 ، 233 ، 274 ، 277 ، 278 ، 367\r\nبلوچستان انگليس 84\r\nبم 66 ، 67\r\nبمبئى 3 ، 135 ، 240 ، 245 ، 277 ، 403\r\nبند افغان ( سد ) 105 ، 106\r\nبندان 71 ، 73 ، 115\r\nبندرعباس 62 ، 66 ، 67 ، 70 ، 80 ، 85 ، 99 ، 135\r\nبندر گز 261 ، 262\r\nبند سيستان 87 ، 100 ، 101 ، 102\r\nبند كمال خان 90 ، 97\r\nبنگال 49 ، 55 ، 240 ، 330\r\nبوج ( - بواج - ده ) 68\r\nبوره 245\r\nبورى قلعه 96\r\nبولان ( خط آهن ) 51\r\nبولى ( - بوله - ده ) 113\r\nبهرنگ 73\r\nبيرجند 61 ، 63 ، 64 ، 65 ، 66 ، 67 ، 68 ، 69 ، 70 ، 71 ، 73 ، 80 ، 99 ، 105 ، 115 ، 116 ، 117 ، 131\r\nبيزكى ( دهستان ) 341\r\nبيزهان ( - بيژن يورت ) 179\r\nبيوه‌ژن ( دهستان ) 391\r\nبيهق 375\r\n« حرف پ » پاتان 3\r\nپاريس 55\r\nپاكستان 65 ، 120\r\nپامير 232 ، 283\r\nپائين خيابان 303\r\nپائين‌ولايت ( دهستان ) 34 ، 121\r\nپايه ( ده ) 332 ، 333\r\nپتروسك 264 ، 265\r\nپروانه ( ره ) 18\r\nپس كمر 34 ، 35\r\nپشت‌آب ( بخش ) 106 ، 107\r\nپطرزبورگ ( - پترزبورگ ) 30 ، 281 ، 399\r\nپل ابريشم 353 ، 374\r\nپلچى ( - پولچى ) 107 ، 110\r\nپل خاتون 31 ، 33\r\nپل شاهى 137\r\nپل گورد ( - پلگرد ) 148\r\nپل مالان 17\r\nپنجاب 6 ، 232 ، 239 ، 240 ، 256\r\nپنج‌ده 14 ، 37 ، 139 ، 210 ، 339\r\nپوزه‌دراز 78\r\nپيشاور 74 ، 131 ، 273\r\n\r\n","description":"","footnote":"","page_name":" 408 ","page_number":424},
  {"content":"\r\n\r\nپيش قلعه ( ده ) 190\r\nپيش‌كمر 208\r\n« حرف ت » تاتارستان 247\r\nتاراكوه ( قلعه ) 95 ، 96 ، 97 ، 98\r\nتاراكو ( نهر ) 89\r\nتاشكند 232\r\nتايباد ( مركز باخرز ) 122 ، 124\r\nتايمول ( كانال ) 246\r\nتبادكان ( دهستان ) 33 ، 271\r\nتبت 180\r\nتپهء آلب ارسلان 387\r\nتپهء باتو 384\r\nتپهء شيرسرخ 110\r\nتپهء شى 207\r\nتپهء لار 91\r\nتپهء نادرى ( - تپه خالصه ) 166 ، 392\r\nتپهء نوريز 347\r\nتخت رستم 201\r\nتخت شاه ( محل ) 108 ، 109\r\nتربت‌جام ( - جام ) 23 ، 36 ، 37 ، 38 ، 39 ، 46 ، 120 ، 183 ، 290\r\nتربت‌حيدريه 51 ، 52 ، 53 ، 54 ، 55 ، 56 ، 58 ، 63 ، 117 ، 118 ، 272 ، 277\r\nتركستان 12 ، 50 ، 53 ، 74 ، 180 ، 239 ، 399\r\nتزه‌آباد ( - تازه‌آباد ) 251\r\nتفليس 264 ، 339 ، 400\r\nتكمران 169 ( ده )\r\nتمسك 49\r\nتنگلى 241 ( ده )\r\nتوران 208\r\nتوشان‌قر ( ده ) 241 ، 242\r\nتون ( - فردوس )\r\nتهران 52 ، 58 ، 137 ، 167 ، 264 ، 274 ، 278 ، 279 ، 285 ، 286 ، 294 ، 298 ، 299 ، 343 ، 370 ، 374 ، 380 ، 395 ، 397\r\nتيره 400\r\nتيشاكانى 76 ، 78\r\n« حرف ج » جاجرم 164 ، 181 ، 183 ، 285 ، 350 ، 358 ، 359 ، 360 ، 361 ، 362 ، 363 ، 364 ، 365 ، 366\r\nجاغرق 325 ، 326 ، 327 ، 328\r\nجانىعزيز ( ده ) 154\r\nجرجان 219 ، 221 ، 222\r\nجركلان ( دهستان ) 186 ، 187\r\nجزآباد ( - جيرآباد ) 34\r\nجزىنك 99\r\nجعفرآباد عليا ( دهستان ) 163 ، 270\r\nجغتاى 297 ، 350 ، 367 ، 368 ، 370\r\nجلال‌آباد 34\r\nجنا 97\r\nجهان ( ده ) 345\r\nجهان‌ارغيان 295\r\nجويمند ( ده ) 57\r\nجوين 345 ، 353 ، 354 ، 355 ، 357 ، 358 ، 360 ، 362 ، 364 ، 366 ، 367 ، 368 ، 369 ، 370\r\nجيرستان 154 ، 170 ، 171\r\nجيرفت 69\r\n« حرف چ » چاپش‌لو ( ده ) 149\r\nچات 202\r\nچاكى ( ناحيه ) 87\r\n\r\n","description":"","footnote":"","page_name":" 409 ","page_number":425},
  {"content":"\r\n\r\nچرم ( ده ) 145\r\nچشمه‌سبز ( - چشمه‌سر ) 329\r\nچشمه‌گيلاس 288 ، 339\r\nچغليق ( ده ) 205\r\nچقر ( ده - ابه - محله ) 198 ، 199 ، 200 ، 201 ، 209 ، 214\r\nچكان‌سر 74\r\nچكش‌لر 244 ، 263\r\nچكنه ( ده ) 343\r\nچلنگ 83 ، 104\r\nچمبر غربيل ( - چمبرغربال ) 359\r\nچمن ( ايستگاه مرزى ) 3\r\nچمن بيد 191\r\nچمن رادكان 165\r\nچمن كالپوش 164 ، 361 ، 362\r\nچمن كوباغ ( اولنك رادكان ) 337 ، 338 ، 341\r\nچمن ليلى ( - اولنك ليلى ) 167 ، 168\r\nچناران 215 ، 270 ، 271 ، 331 ، 333 ، 336 ، 342 ، 397\r\nچندر 204 ، 206\r\nچول ( - بيابان - صحرا ) 207\r\nچولابى ( - چولابىخانه ) 138 ، 139\r\nچهارباغ ( محله ) 301\r\nچهار برج 174\r\nچهار جوى 25\r\nچهل دختر ( نهر ) 26\r\nچهل دختران ( ده ) 24\r\nچيترال 232\r\nچين 126 ، 208 ، 403\r\nچىورمه 170\r\n« حرف ح » حاجىآباد ( ده ) 68\r\nحبشه 281\r\nحسن‌آباد 359\r\nحسين‌آباد 76 زابل 117 تربت‌حيدريه\r\nحصارنو ( ده ) 384\r\nحلب 12\r\nحمراء ( - حمرار ) 314\r\nحوض‌در ( - حوض‌دار ) 87 ، 88 ، 89\r\nحوض مير داوود 15\r\nحيدرآباد 190 بجنورد 232 ، 278 هند\r\n« حرف خ » خارگرد ( ده ) 118\r\nخانيگ پائين ( ده ) 70\r\nخاوران 142 ، 143 ، 144 ، 150\r\nخبوشان - قوچان\r\nخداشاه 353\r\nخراسان ( در بيشتر صفحات )\r\nخرتوت 187\r\nخركى ( ده ) 189 ، 190\r\nخرم‌آباد ( ده ) 333 ، 334 ، 335\r\nخرم‌دره 335\r\nخسروشير ( خسروشهر ) 353 ، 369\r\nخسروگرد 297 ، 375\r\nخضرى ( ده ) 61\r\nخليج حسينقلى 190 ، 243\r\nخليج فارس 62\r\nخليج گرگان 262\r\nخواجه‌آباد ( ده ) 43\r\nخواجه احمد ( ده ) 102 ، 112\r\nخواجه ربيع 166 ، 295 ، 312\r\nخواجه نفس 246 ، 248 ، 250\r\nخوارزم 152 ، 167 ، 295 ، 335\r\nخواف 39 ، 46 ، 47 ، 116 ، 118 ، 120\r\n\r\n","description":"","footnote":"","page_name":" 410 ","page_number":426},
  {"content":"\r\n\r\nخوسف ( دهستان ) 66\r\nخوقند ( - خواقند ) 232\r\nخيابان خاكى 302\r\nخيابان صفوى 303\r\nخيرآباد 17 ، 173\r\nخيوه 205 ، 206 ، 215\r\n« حرف د » داز ( دهكده ، محله ، ابه ) 236\r\nداش‌بولاغ ( ده ) 342\r\nدامغان 166 ، 285 ، 286 ، 360 ، 366\r\nدراوت قندهار 34\r\nدرايادرى ( ناحيه‌اى در شمال هند ) 273\r\nدربقاضى ( دهستان ) 387\r\nدربند ارغون شاه 142\r\nدرتل 9 ( در افغانستان )\r\nدرخش ( ده ) 63 ، 65\r\nدرزآب ( دهستان ) 327\r\nدرغش 9 ( در افغانستان )\r\nدرگز 137 ، 139 ، 141 ، 143 ، 145 ، 147 ، 149 ، 150 ، 151 ، 152 ، 153 ، 155 ، 157 ، 280 ، 295\r\nدرميان ( بخش ) 68 ، 69 ، 70 ، 71\r\nدروازهء ارغون شاه 144\r\nدروازهء ايدگاه 302\r\nدروازهء باردورانى 4\r\nدروازهء بالاخيابان 288\r\nدروازهء پائين‌خيابان 288\r\nدروازهء سراب 302 ، 310\r\nدروازهء قندهار 13\r\nدروازهء كابل 4\r\nدروازهء مير على انبياء 293\r\nدروازهء نوقان 302\r\nدروازهء هرات 7\r\nدرون‌گر ( ده ) 155\r\nدرهء آبغد 327\r\nدرهء اترك 165 ، 189 ، 190 ، 215\r\nدرهء اخلمد 327\r\nدرهء اسفراين 358\r\nدرهء اوغاز 169\r\nدرهء بار 344\r\nدرهء بام 350 ، 351 ، 358\r\nدرهء پشن 188\r\nدرهء جوين 366\r\nدرهء زوشك 328\r\nدرهء شان‌ديز 327\r\nدرهء شوقان 359\r\nدرهء صفىآباد 351 ، 358\r\nدرهء طرقبه 327\r\nدرهء فريزى 331\r\nدرهء قاى 204\r\nدرهء قرناوه 206 ، 207\r\nدرهء قره‌بيل خان 205 ، 206 ، 207\r\nدرهء كشك 24 ، 25 ، 27 ، 30\r\nدرهء كنگ\r\nدرهء گرم خان 327\r\nدرهء گلمكان 327\r\nدرهء مشهد 337\r\nدرهء نشيب 344\r\nدرهء هريرود 13 ، 165\r\nدرهء هلمند 87\r\nدرهء هيرمند 13\r\nدرياچهء هامون 8 ، 76 ، 77 ، 78 ، 81 ، 86 ، 88 ، 91 ، 100\r\nدرياى خزر ( بحر خزر ) 165 ، 180 ، 208 ، 217 ، 243 ، 244 ، 247 ، 255 ، 256 ، 258 ،\r\n\r\n","description":"","footnote":"","page_name":" 411 ","page_number":427},
  {"content":"\r\n\r\n260 ، 262 ، 263 ، 264 ، 265 ، 283 ، 335 ، 360\r\nدرياى سياه 243 ، 403\r\nدستجرد ( ده ) 350\r\nدستوران 367 ، 368\r\nدشت ( ده ) 192\r\nدشت آهوان 314\r\nدشت بكوا ( در افغانستان ) 11 ، 12\r\nدشت بياض ( - دشت پياز ) 61\r\nدشت جوين 350\r\nدشت درگز ( - قرخ‌قز ) 150\r\nدشت صفىآباد 350\r\nدشت قبچاق 140\r\nدشت گرگان 195\r\nدشت مرگان 111\r\nدشت منگلى 350\r\nدكن 292\r\nدلبندين 84\r\nدوربادام ( ده ) 157 ، 269\r\nدوشاخ 137\r\nدوغايى ( دهستان ) 359\r\nدولت‌خانه ( دهستان ) 359\r\nده‌خواجه 4\r\nده دوست محمد 105 ، 106\r\nده‌سيد 105\r\nده‌طوس ( - ده طاووس ) 105\r\nده على اكبر 110 ، 111\r\nده عيدو 106\r\nده غلام 104\r\nديلم 219\r\nديلمه ( چشمه ) 205\r\n« حرف ذ » ذكريا ( ده ) 281\r\nذو الفقار 277\r\n« حرف ر » راج پوتانا 232\r\nراج پونته 232\r\nراجستان 232\r\nرادكان 163 ، 271 ، 285 ، 287 ، 334 ، 335 ، 337 ، 338 ، 339 ، 340 ، 341 ، 343 ، 345 ، 347 ، 349 ، 351 ، 359 ، 369\r\nراز ( دهستان ) 187\r\nراستا كوستاوا ( - اوستاوا ) 164\r\nراولپندى 6\r\nرباط پاىگدار 325 ، 326\r\nرباط خاكستر 148\r\nرباط خشك ( - رباط خوش ) 24\r\nرباط سرخ 31\r\nرباط سنگ‌بست 39\r\nرباط عشق 359\r\nرباط قره‌بيل ( - رباط قرابل ) 359 ، 360\r\nرباط قلّى 359\r\nرباط گز ( - رباط جز ) 376\r\nرشت 163 ، 257\r\nرضا ( ده ) 124\r\nرضوان\r\nرم‌رود 89\r\nرود اترك 151 ، 174 ، 189 ، 190 ، 202 ، 206 ، 215 ، 222 ، 232 ، 236 ، 237 ، 241 ، 242 ، 243\r\nرود جام 36\r\nرود دجله 277\r\nرود سارىسو 207\r\n\r\n","description":"","footnote":"","page_name":" 412 ","page_number":428},
  {"content":"\r\n\r\nرود سومبار 219\r\nرود سيحون 38 ( - سيردريا ) 38\r\nرود شيله 92\r\nرود قره‌سو 229 ، 255\r\nرود كشك 3 ، 38\r\nرود گرگان 196 ، 201 ، 202 ، 203 ، 204 ، 207 ، 208 ، 211 ، 213 ، 215 ، 219 ، 220 ، 221 ، 222 ، 226 ، 227 ، 232 ، 233 ، 234 ، 236 ، 249 ، 250 ، 251\r\nرود گرماب 350\r\nرود لائين 148\r\nرود مرغاب 14 ، 15 ، 399\r\nرودخانهء بجنورد 175\r\nرودخانهء ده‌بار 327\r\nرودخانهء كشك ( - رودخانهء خشك ) 24\r\nرودخانهء هريرود 23 ، 31\r\nروسيه ( - روس ) 1 ، 11 ، 23 ، 24 ، 25 ، 26 ، 27 ، 28 ، 29 ، 31 ، 34 ، 35 ، 37 ، 47 ، 49 ، 50 ، 55 ، 67 ، 80 ، 124 ، 130 ، 135 ، 137 ، 143 ، 146 ، 148 ، 149 ، 151 ، 156 ، 157 ، 166 ، 169 ، 170 ، 171 ، 172 ، 190 ، 204 ، 215 ، 228 ، 232 ، 237 ، 238 ، 239 ، 240 ، 241 ، 243 ، 246 ، 257 ، 258 ، 262 ، 263 ، 265 ، 267 ، 268 ، 275 ، 277 ، 279 ، 283 ، 299 ، 307 ، 310 ، 333 ، 373 ، 374 ، 393 ، 395 ، 397 ، 398 ، 399\r\nروم ( ده ) 63\r\nروئين ( دهستان ) 358\r\n« حرف ز » زابل 76 ، 83 ، 85 ، 89 ، 90 ، 101 ، 102 ، 103 ، 104 ، 105 ، 106 ، 110\r\nزاك ( ده ) 327 ، 328\r\nزاهدان 65 ، 81 ، 104\r\nزرق‌آباد ( دهستان ) 358\r\nزمينداور 8 ، 9 ، 13 ، 24 ( در افغانستان )\r\nزنجان 274\r\nزواندرخ 138 ، 139\r\nزوباران 157 ، 159\r\nزورآباد 34 ، 39 ، 47\r\nزوشك ( ده ) 328\r\nزومنك 331\r\nزيارتگاه چهل‌دختر 24\r\nزيدر ( ده ) 173\r\nزين الدين‌لو 154\r\nزينل‌آباد 71 ، 115\r\n« حرف ژ » ژاپون 267\r\n« حرف س » سام ( قلعه ) 83\r\nسبا 356\r\nسبز ( شهر ) 162\r\nسبزوار ( در افغانستان ) 15 ، 39\r\nسبزوار ( ايران ) 62 ، 67 ، 80 ، 167 ، 286 ، 297 ، 298 ، 345 ، 366 ، 367 ، 368 ، 369 ، 370 ، 373 ، 374 ، 375 ، 376 ، 377 ، 379 ، 381 ، 383 ، 384 ، 385 ، 387 ، 389 ، 391\r\nسدن ( بخش ) 261\r\nسده ( ده ) 63\r\nسرانى ( ده ) 171 ، 174\r\nسراوتار ( ناحيه ) 104\r\nسربيشه ( ده ) 69\r\n\r\n","description":"","footnote":"","page_name":" 413 ","page_number":429},
  {"content":"\r\n\r\nسرچاه عمادى ( ده ) 66\r\nسرخس 23 ، 35 ، 36 ، 212 ، 130 ، 144 ، 167 ، 196 ، 295 ، 315 ، 316 ، 345 ، 347\r\nسرشيله ( گنبد ) 91\r\nسرولايت ( دهستان ) 297 ، 343 ، 344 ، 345 ، 359 ، 384\r\nسعادت 9 ، 10\r\nسعيدآباد 353 ، 376\r\nسلطان‌آباد 353 ، 376\r\nسلطان ميدان 359\r\nسلطانيه 365\r\nسمرقند 12 ، 31 ، 49 ، 137 ، 140 ، 162 ، 388\r\nسملقان ( دهستان ) 191 ، 204 ، 205\r\nسمنان 166 ، 286 ، 360\r\nسناباد 286 ، 287 ، 288 ، 315 ، 316\r\nسنخواست 358 ، 359 ، 360\r\nسند 120\r\nسنگان ( بخش ) 118\r\nسنگ‌بست 39\r\nسنگر ( - سنگر حاجيلر ) 209 ، 212 ، 214 ، 223 ، 224 ، 228 ، 230\r\nسنگسر 166\r\nسنگ‌سفيد ( ده ) 371\r\nسنىخانه ( ناحيه ) 116\r\nسوريه 38 ، 53 ، 164\r\nسوق 205\r\nسه‌كوهه ( - سه قلعه ) 83 ، 85 ، 86 ، 87 ، 99\r\nسهل‌آباد 69\r\nسياه‌سر 106\r\nسياه‌كوه 61\r\nسيبرى 49 ، 180\r\nسيدآباد 270 ، 341 ، 359\r\nسيردريا ( - سيحون ) 232\r\nسيستان - در بيشتر صفحات\r\nسيم ( بستر رود ) 105\r\nسينجارى 8\r\nسيوخسو ( - سيوق چشمه - سيوخسو مراد خان ) دهكده ) 187\r\n« حرف ش » شاخنات ( دهستان ) 63\r\nشادياخ 388 ، 389\r\nشانديز ( دهستان ) 328\r\nشان‌قلعه 359\r\nشاه‌آباد ( ده ) 190\r\nشاه‌رخت ( دهستان ) 117\r\nشاهرود 193 ، 228 ، 286 ، 297 ، 365\r\nشترگردن 71\r\nشريف‌آباد 52 ، 103 ، 391\r\nشغال‌تپه ( - ابه سلطانقلى خان ) 196 ، 197 ، 200\r\nشفيع‌آباد 366 ، 367\r\nشقان ( دهستان ) 359\r\nشگارپور 120\r\nشگارپورى هندى ( مغازه ) 16\r\nشمخال 156 ، 267 ، 268 ، 269\r\nشمس خان ( - شمسى خان ) 148 ، 149\r\nشوريجه 33 ، 34\r\nشوريجه ( بخش ) 69\r\nشوكت‌آباد 65\r\nشويى بالا 125\r\nشهر بلقيس - اسفراين\r\nشهرستان ( سيستان ) 103\r\nشهرستانه 368\r\nشهر كهنه ( دهستان ) 166\r\nشهرنو 124 ، 125\r\nشيب‌آب ( بخش ) 89 ، 101 ، 102 ، 103 ، 104 ،\r\n\r\n","description":"","footnote":"","page_name":" 414 ","page_number":430},
  {"content":"\r\n\r\n110\r\nشيراز 12 ، 166\r\nشيروان 9 ( در افغانستان ) 169 در خراسان\r\nشيله 87 ، 91 ، 93 ، 94 ، 96\r\n« حرف ص » صفىآباد 297 ، 337 ، 339 ، 341 ، 343 ، 344 ، 345 ، 349 ، 350 ، 351 ، 358 ، 376\r\n« حرف ط » طابران 287\r\nطارق ( ده ) 69\r\nطالب‌آباد 166\r\nطبرستان 219\r\nطبس 51 ، 52 ، 54 ، 56 ، 57 ، 58 ، 59 ، 350 ، 370 ، 371\r\nطبس مسينا ( بخش ) 116 ، 117 ، 370\r\nطرب‌آباد 387\r\nطرق 39 ، 327 ، 391\r\nطرقبه ( بخش ) 325 باژغور\r\nطوس ( - توس ) 39 ، 142 ، 285 ، 286 ، 287 ، 288 ، 289 ، 290 ، 291 ، 312 ، 315 ، 316 ، 334 ، 335 ، 353 ، 360\r\nطيبات ( بخش ) 48 ، 277\r\n« حرف ع » عابدين 66\r\nعثمانى [ - تركيه 
  ] 232\r\nعراق 12 ، 293\r\nعرب ( ده ) 206 ، 207\r\nعربستان 12 ، 64 ، 286\r\nعربستان ايران 274\r\nعشق‌آباد 25 ، 48 ، 50 ، 146 ، 154 ، 157 ، 158 ، 159 ، 170 ، 169 ، 172 ، 173 ، 178 ، 265 ، 267 ، 269 ، 283 ، 302 ، 364 ، 376 ، 379 ، 397 ، 398 ، 402\r\nعلىآباد ( ده ) 71 ، 81\r\nعليك ( ده ) 125 ، 376\r\n« حرف غ » غار آقاعلى 380\r\nغار اردلانى 380\r\nغار دره‌كوه ( - چراغ‌كش ) 380\r\nغار زاق 380\r\nغار سرخ 380\r\nغار شاه بيردار 380\r\nغار طاق ميدان 380\r\nغار عبد الرزاق 380\r\nغار على مرتضى 380\r\nغار قمرى 380\r\nغار گندل كربلايى 380\r\nغار نوذر ( - دخمه نوريز ) 349\r\nغرجستان 23\r\nغزنه 90\r\nغزنين ( قلعه ) 289\r\nغور ( - غورجستان ) 13 ، 23\r\nغوريان 31\r\nغيپ ( - غيب ، ده ) 63\r\n« حرف ف » فارس 53 ، 356\r\nفارسيان ( - فارس ) 359\r\nفتح‌آباد 166 قوچان ، 345 بام\r\nفخر داوود ( ده ) 391\r\nفرانسه 55 ، 67\r\nفراه 1 ، 3 ، 4 ، 6 ، 8 ، 10 ، 12 ، 13 ، 14 ، 18 ، 20 ، 39\r\n\r\n","description":"","footnote":"","page_name":" 415 ","page_number":431},
  {"content":"\r\n\r\nفرخان ( ده ) 168\r\nفردوس 57\r\nفرطان ( دهستان ) 350 ، 354\r\nفريزى ( ده ) 331 ، 333\r\nفريمان 34 ، 127 ، 358\r\nفقير بندنواز ( ناحيه ) 95\r\nفندرسك ( دهستان ) 214 ، 231 ، 245\r\nفوشنج 23\r\nفيروزكوه 281 ، 285\r\nفيروزه 170 ، 172 ، 189 ، 376\r\n« حرف ق » قاسم‌آباد ( ده ) 353 ، 354\r\nقاى ( جويبار ) 204\r\nقاين ( - قاينات ) 61 ، 62 ، 63 ، 64 ، 65 ، 66 ، 67 ، 68 ، 69 ، 71 ، 75 ، 76 ، 80 ، 84 ، 113 ، 116 ، 118\r\nقبچاق ( - قپچاق ) 140 ، 247\r\nقتليش 185\r\nقتلگاه ( قبرستان ) 303\r\nقدمگاه 314 ، 390\r\nقراقروم 164 ، 345\r\nقرخ‌قز - دشت درگز\r\nقرناوه ( ده ) 202\r\nقره‌باغ 31 ، 295\r\nقره‌بوغه ( - قرابوغه ) 33 ، 34 ، 35\r\nقره‌چه ( ده ) 359\r\nقره‌قلعه 204 ، 206 ( 215 در قلمرو روس )\r\nقزل آلان 237 ، 247 ، ديوار\r\nقزوين 274 ، 370\r\nقسطنطنيه 47 ، 403\r\nقطوان 388\r\nقفقاز 123 ، 151 ، 170 ، 238 ، 239 ، 240 ، 243 ، 264 ، 400\r\nقفقاز هندوستان 15\r\nقلعه حسن 183\r\nقلعهء جلال الدين 362\r\nقلعهء چه رئيس 88\r\nقلعهء حاتم ( دهستان ) 148\r\nقلعهء دختر 216 نزديك هرات 63 درقاين\r\nقلعهء درگاه 331 در ارتفاعات بينالود\r\nقلعهء سام 14\r\nقلعهء كهنه 110\r\nقلعهء گبر ( - قلعهء گر - قلعهء آتش‌پرست‌ها ) 34\r\nقلعهء منار ( گردنه ) 125\r\nقلعهء نو 101 ، 120\r\nقلّى ( ده ) 359\r\nقوچان 12 ، 33 ، 35 ، 49 ، 154 ، 155 ، 159 ، 160 ، 161 ، 162 ، 163 ، 164 ، 165 ، 166 ، 167 ، 168 ، 169 ، 170 ، 171 ، 172 ، 173 ، 177 ، 183 ، 185 ، 267 ، 268 ، 269 ، 270 ، 271 ، 285 ، 295 ، 297 ، 334 ، 335 ، 337 ، 358 ، 376 ، 397\r\nقوژد ( ده ) 56\r\nقوشخانه ( دهستان ) 33 ، 35 ، 172 ، 173 ، 174\r\nقومس ( ايالت ) 360\r\nقهقهه 137 ، 139 ، 145 ، 148\r\nقيساب ( - گيشا ) 115\r\n« حرف ك » كابل 1 ، 8 ، 10 ، 47 ، 74 ، 167\r\nكاپلان تپه 233 ، 226 ، 227 ، 228\r\nكاخك ( ده ) 61\r\nكارده ( ده ) 139\r\nكاركى 25 ، 28 در قلمرو افغانستان\r\n\r\n","description":"","footnote":"","page_name":" 416 ","page_number":432},
  {"content":"\r\n\r\nكاريز 277\r\nكاريز نو 38\r\nكاشغر 232\r\nكاشمر ( - ترشيز ) 38\r\nكاظم‌آباد 271\r\nكافرستان 232\r\nكانادا 49\r\nكبودگنبد 144\r\nكتامك 106\r\nكتل‌پشن 188\r\nكتل چوب‌بست 155\r\nكتول 245\r\nكچولى ( چاه ) 96\r\nكچولى ( محل ) 96\r\nگراچى 83 ، 245\r\nكراسنوودسك 264 ، 265 ، 268 ، 283 ، 399\r\nكرايان ( ده ) 117\r\nكربلا 180 ، 185\r\nكردكوى ( بخش ) 261\r\nكرد محله 261\r\nكرگون ( - كركويه - كرمك ) 106 ، 107 ، 110\r\nكرمان 12 ، 166 ، 274 ، 282 ، 392\r\nكرمانشاه 274\r\nكروخ 23\r\nكسباير ( دهستان ) 359\r\nكسكك ( ده ) 54\r\nكش ( شهر ) 162\r\nكشف‌رود 137 ، 277\r\nكشك 25 ، 26 ، 27 ، 31 ، 34 ، 36 ، 71 ، 399\r\nكشمير 232\r\nكلات ( قلعه ) 96\r\nكلات نادرى 137 ، 138 ، 139 ، 141 ، 142 ، 143 ، 144 ، 145 ، 147 ، 149 ، 151 ، 153 ، 155 ، 157 ، 294\r\nكمان بهشت 31 ، 36\r\nكمايستان 369 ، 370\r\nكندار ( - كندال ) 89\r\nكندوشا - گندم‌شا - گندم‌شاد ) 126\r\nكنگ ( ده ) 328\r\nكنه‌گوشه ( كنارگوشه ) 33 ، 35 ، 120\r\nكوجوك ( ده ) 230 ، 233\r\nكوچهء شور 303\r\nكورام 256\r\nكوران 169 ، 358 ، 359\r\nكورلند 263\r\nكوشك ( ناحيه ) 403\r\nكوشك ( بناى قديمى ) 361\r\nكوكران 7 ، 8 ( در افغانستان )\r\nكوه آلاداغ 181 ، 193 ، 353\r\nكوه البرز 181 ، 327\r\nكوه بابا 8 ، 13 ، 15\r\nكوه بابا كمال الدين 144\r\nكوه بجنورد 208\r\nكوه بهنام ده 359\r\nكوه بينالود 331 ، 332\r\nكوه پاراپوميسوس ( - پاروپاميزوس ) 14 ، 15\r\nكوه پلنگ 82\r\nكوه تخت نعل‌داغ 332\r\nكوه جهان‌ارغيان 345\r\nكوه چيل شاه 331\r\nكوه خواجه 73 ، 81 ، 83\r\nكوه دزدان 11\r\nكوه سالوك 181\r\nكوه‌سنگى 280 ، 281 ، 315\r\nكوهء سيستان 147\r\n\r\n","description":"","footnote":"","page_name":" 417 ","page_number":433},
  {"content":"\r\n\r\nكوه شاه جهان 343 ، 345\r\nكوه عاشق 343\r\nكوه عمارت 339\r\nكوه قبه‌داغ 151\r\nكوه قرناوه 207\r\nكوه قره‌تيكان 192\r\nكوه قره‌داغ 141\r\nكوه كورخود 192\r\nكوه كيتو 15\r\nكوه گلىداغ 196\r\nكوه لاكىترسا 326\r\nكوه لاكى شيرباد 326\r\nكوه مار 343\r\nكوه ملك‌دوكند 93\r\nكوه ملك سياه 87 ، 91 ، 316 ، 318\r\nكوه نيشابور 324 ، 327 ، 337 ، 342\r\nكوه هزارمسجد 147 ، 148 ، 339\r\nكوه هندوكش 9 ، 13 ، 15 ، 40\r\nكوه يارم‌جا 345\r\nكوه بنان ( قصبه ) 12\r\nكوهك ( قلعه ) 102\r\nكويته 74 ، 84 ، 85 ، 87 ، 233 ، 278\r\nكهنه فرود ( دهستان ) 168\r\nكيبيت‌كا ( چادر ) 163\r\n« حرف گ » گازرگاه 310\r\nگدار شاه 92\r\nگدار محمد ميرزا 53\r\nگرات 120 ، 121\r\nگراتى 350 ، 353\r\nگرجستان 264\r\nگردنهء ريك ( محل ) 96\r\nگردنهء بيدار 54\r\nگردنهء دركش 191\r\nگردنهء گرگان 192\r\nگرشك 8 ، 9 ، 10 در افغانستان\r\nگرگ 185\r\nگرگان 175 ، 181 ، 190 ، 192 ، 198 ، 201 ، 204 ، 206 ، 209 ، 215 ، 217 ، 218 ، 222 ، 227 ، 229 ، 236 ، 237 ، 238 ، 241 ، 247 ، 248 ، 261 ، 359 ، 360\r\nگرماب ( ده ) 187\r\nگرمخان ( ده ) 175 ، 184\r\nگرمه ( ده ) 362\r\nگريوان 181\r\nگز ( ده ) 262\r\nگزآباد 189\r\nگزيك ( ده ) 117\r\nگكچه ( گوكچه ) 207 ، 208 ، 226 ، 237\r\nگلزان 31 ، در افغانستان\r\nگلسب - چشمه گيلاس\r\nگلستان ( ده ) 324 ، 325\r\nگلستان ( سد - بند ) 324\r\nگل‌قلعه 187\r\nگلمگان ( ده ) 327 ، 328 ، 330 ، 331\r\nگميش تپه 237 ، 244 ، 245 ، 246 ، 247 ، 248 ، 249 ، 250 ، 251\r\nگناباد 56 ، 57 ، 61 ، 62 ، 271\r\nگنبدسبز ( آرامگاه ) 302\r\nگنبد سرشيله 96\r\nگنبد شاه 93\r\nگنبد قابوس 196 ، 198 ، 201 ، 202 ، 205 ، 206 ، 207 ، 208 ، 211 ، 212 ، 214 ، 218 ، 219 ، 222 ، 226 ، 227 ، 233 ، 241 ، 242 ، 245\r\n\r\n","description":"","footnote":"","page_name":" 418 ","page_number":434},
  {"content":"\r\n\r\nگنبدها 96\r\nگوا 246\r\nگودان ( - هودان ) 156 ، 267 ، 398\r\nگودرى 237 ، 242\r\nگودزره 77 ، 86 ، 87 ، 90 ، 94\r\nگورا ( ديوار خاكى ) 103\r\nگوران ( - گورى ) 367\r\nگورخان ( ناحيه ) 147\r\nگوكلان ( دهستان ) 201\r\nگويان - جوين\r\nگيفان ( دهستان ) 174 ، 185\r\nگيلگيت 232\r\n« حرف ل » لاش‌جوين ( در افغانستان ) 108 ، 110\r\nلائين نو ( دهستان ) 147 ، 148\r\nلطف‌آباد 151 ، 152\r\nلنگر ( ده ) 38\r\nلوت ( - لوف ) 100\r\nلورالاى ( ايستگاه مرزى ) 28\r\nلوگار 3\r\n« حرف م » ماخونيك 116\r\nماروسك ( بلوك ) 384\r\nماريش ( - مارشك ) 139\r\nمازندران 192 ، 274\r\nمالت 5\r\nمانه ( دهستان ) 187 ، 189\r\nماوراء النهر 140 ، 141 ، 290\r\nماوراء خزر 25 ، 36 ، 48 ، 50 ، 143 ، 158 ، 239 ، 240 ، 267 ، 268 ، 283 ، 398\r\nماهان 13\r\nمچى ( شهر قديمى در سيستان ) 89\r\nمحسن‌آباد 121\r\nمحمد ( ده ) 185\r\nمحمدآباد 150 ، 152 ، 153 ، 189\r\nمدرس ( هند ) 240\r\nمدرسهء بهزاديه 303\r\nمدرسهء دودر 303\r\nمدرسهء عباسقلى خان 303\r\nمدرسهء فاضل خان 303\r\nمدرسهء محمد باقر 303\r\nمراد چاله ( ده ) 218\r\nمرگان ( محل ) 110\r\nمرقد شيخ جام 37 ، 38\r\nمرقد مطهر امام رضا ( ع ) 44 ، 133 ، 287 ، 289 ، 290 ، 292 ، 293 ، 296 ، 298 ، 299 ، 301 ، 302 ، 303 ، 304 ، 305 ، 307 ، 308 ، 309 ، 314 ، 315 ، 317 ، 318 ، 319\r\nمرو 3 ، 25 ، 49 ، 53 ، 121 ، 140 ، 150 ، 152 ، 232 ، 315 ، 323 ، 403\r\nمروشاه‌جهان 140\r\nمزار جانى عزيز 155\r\nمزار شاه قاسم انوار 38\r\nمزرج ( دهستان ) 162 ، 269\r\nمزينان 286 ، 374\r\nمژن‌آباد 117 ، 118\r\nمسجد امام رضا ( ع ) 303\r\nمسجد جامع جاجرم 364\r\nمسجد جامع سبزوار 374\r\nمسجد شاه ( - مسجد ازبكيه ) 303\r\nمسجد كبود گنبد 146\r\nمسجد گوهرشاد 161 ، 317\r\nمسكو 47 ، 264\r\n\r\n","description":"","footnote":"","page_name":" 419 ","page_number":435},
  {"content":"\r\n\r\nمشهد 1 ، 3 ، 7 ، 11 ، 26 ، 27 ، 30 ، 33 ، 34 ، 36 ، 37 ، 38 ، 39 ، 41 ، 42 ، 44 ، 45 ، 46 ، 47 ، 48 ، 49 ، 50 ، 52 53 ، 58 ، 61 ، 62 ، 64 ، 85 ، 95 ، 112 ، 115 ، 118 ، 120 ، 122 ، 123 ، 124 ، 129 ، 130 ، 131 ، 133 ، 134 ، 135 ، 137 ، 138 ، 139 ، 145 ، 146 ، 147 ، 157 ، 161 ، 166 ، 167 ، 180 ، 182 ، 215 ، 232 ، 233 ، 255 ، 267 ، 268 ، 269 ، 270 ، 271 ، 272 ، 273 ، 274 ، 275 ، 276 ، 277 ، 278 ، 279 ، 280 ، 281 ، 282 ، 283 ، 285 ، 286 ، 287 ، 288 ، 289 ، 290 ، 291 ، 292 ، 293 ، 294 ، 295 ، 296 ، 299 ، 301 ، 302 ، 303 ، 304 ، 305 ، 306 ، 307 ، 308 ، 309 ، 312 ، 313 ، 314 ، 315 ، 317 ، 318 ، 319 ، 323 ، 324 ، 325 ، 326 ، 327 ، 328 ، 329 ، 330 ، 331 ، 332 ، 333 ، 337 ، 341 ، 342 ، 346 ، 359 ، 378 ، 379 ، 383 ، 391 ، 393 ، 394 ، 395 ، 397 ، 400\r\nمشهد ( ده ) 124\r\nمشهد ريزه ( ده ) 124\r\nمشهد غلامان 186 ، 187\r\nمصلا ( باغ ) 43\r\nمصلاى هرات 119 ، 302\r\nمعدن 349 ، 373 ، 375 ، 376 ، 377 ، 378 ، 379 ، 380 ، 381 ، 382 ، 383 ، 384 ، 385 ، 387 ، 389 ، 391\r\nمغولستان 164 ، 180\r\nمقبرهء امير تيمور 162\r\nمقبرهء اياز 39\r\nمقبرهء بايزيد بسطامى 365\r\nمقبرهء جهان ارغيان 345\r\nمقبرهء خواجه على بن محمد 363\r\nمقبرهء زكريا 234\r\nمقبرهء سلطان ابراهيم 161\r\nمقبرهء سلطان محمد 61\r\nمقبرهء سلطان مير سيد على 118\r\nمقبرهء سيد حسن اشرف غزنوى 366\r\nمقبرهء شاه جهان 345\r\nمقبرهء شاهزاه قاسم 124\r\nمقبرهء شيخ فريد الدين عطار نيشابورى 386\r\nمقبرهء صوفى عبد الكريم 119\r\nمقبرهء نادر 144 در كلات 294 در مشهد\r\nمقصودآباد 270\r\nمكه 12\r\nمگور ( نهر ) 30\r\nمنچورى 267\r\nميان‌آباد - اسفراين\r\nميان‌ده 56\r\nميانكاله ( شبه جزيره ) 262\r\nميان كنگى ( بخش ) 100 ، 103 ، 105\r\nميانكوهسارات ( دهستان ) 192\r\nميان‌ولايت ( دهستان ) 126\r\nمشكان 376\r\nمغان ( ده ) 327\r\nمنگلى ( ده ) 350\r\nمود 68 ، 69\r\nمهرآباد 118 در تربت‌حيدريه 370\r\nميرآبا ( - اميرآباد ) 397\r\nميرباد ( قلعه ) 81\r\nميلانلو ( ده ) 170\r\nميل رادكان ( - برج رادكان ) 338\r\nميلك ( ده ) 103\r\nميل كاظم‌آباد 104\r\n\r\n","description":"","footnote":"","page_name":" 420 ","page_number":436},
  {"content":"\r\n\r\nميلگ ( ميل - برج ) 103\r\nميل نادرى ( علامت ) 113\r\nميمنه 8 ، 24\r\nميوند 13\r\n« حرف ن » نادعلى ( - جهان‌آباد نادعلى ) 103\r\nنارويى ( دهستان ) 89 ، 101 ، 102 ، 110\r\nناوار ( - نواب ) 90\r\nنپال 126\r\nنردين 285\r\nنرماشير ( - نرماسير ) 69\r\nنشيب ( ده ) 344 ، 345\r\nنصرآباد 359 ، 360\r\nنصيرآباد 73 ، 75 ، 76 ، 78 ، 80 ، 113\r\nنگار 232\r\nنوده 227 ، 228\r\nنوغاب 62\r\nنوقان ( - نوغان ) 286 ، 287 ، 288 ، 315\r\nنه 66 ، 70\r\nنهبندان 66 ، 69\r\nنوخندان ( دهستان ) 153\r\nنيشابور 47 ، 164 ، 285 ، 287 ، 298 ، 314 ، 323 ، 325 ، 326 ، 327 ، 329 ، 331 ، 333 ، 334 ، 335 ، 343 ، 345 ، 349 ، 353 ، 355 ، 359 ، 360 ، 366 ، 373 ، 375 ، 376 ، 377 ، 378 ، 379 ، 380 ، 381 ، 383 ، 384 ، 385 ، 386 ، 387 ، 388 ، 389 ، 390 ، 391\r\nنيله‌كوه 201\r\nنيم‌بلوك ( دهستان ) 61\r\n« حرف و » واحهء مرو 150\r\nوارشوفتى ( ناحيه ) 106\r\nورشو 264\r\nورمال 87\r\n« حرف ه » هامان ( ده ) 341\r\nهامون - درياچه هامون\r\nهامون سنجل 82\r\nهامون سوارى 76\r\nهرات 1 ، 3 ، 4 ، 5 ، 6 ، 8 ، 10 ، 11 ، 12 ، 13 ، 14 ، 15 ، 16 ، 17 ، 18 ، 19 ، 20 ، 23 ، 24 ، 30 ، 31 ، 33 ، 34 ، 37 ، 38 ، 39 ، 46 ، 47 ، 53 ، 119 ، 120 ، 122 ، 124 ، 131 ، 167 ، 278 ، 288 ، 291 ، 293 ، 295 ، 302 ، 309 ، 310 ، 323 ، 376 ، 378 ، 379 ، 401 ، 403\r\nهرىرود 14\r\nهزارجات ( - هزارستان ) 8 ، 13\r\nهشتادان ، 48 ، 121 ، 122 ، 277\r\nهلمند ( هيرمند - هيلمند ) 8 ، 9 ، 11 ، 74 ، 83 ، 87 ، 90 ، 92 ، 97 ، 98 ، 100 ، 101 ، 102 ، 103 ، 104 ، 105 ، 106 ، 107\r\nهندوستان 1 ، 2 ، 3 ، 4 ، 5 ، 6 ، 11 ، 20 ، 24 ، 27 ، 28 ، 36 ، 44 ، 48 ، 49 ، 50 ، 51 ، 52 ، 55 ، 57 ، 83 ، 84 ، 123 ، 126 ، 158 ، 177 ، 180 ، 191 ، 203 ، 221 ، 229 ، 232 ، 233 ، 238 ، 240 ، 242 ، 275 ، 278 ، 283 ، 307 ، 309 ، 310 ، 324 ، 346 ، 397 ، 398 ، 401 ، 402 ، 403\r\n\r\n","description":"","footnote":"","page_name":" 421 ","page_number":437},
  {"content":"\r\n\r\nهوتى مردان 27\r\nهورهور ( جويبار ) 217\r\nهونزا 232\r\nهىهى ( دهكده ) 162\r\n« حرف ى » يارم تپه 229 ، 230\r\nيازتپه 211 ، 213 ، 217\r\nيان‌چشمه 188\r\nيزد 12 ، 228\r\nيساقى ( ده ) 163\r\nيل‌چشمه ( - يلىچشمه ) 201 ، 204 ، 205 ، 206 215\r\nينقاق ( ده ) 211 ، 212 ، 213 ، 214 ، 223\r\nينكچه 343 ، 344\r\nينگران 215\r\nينىقرا ( - گردنهء خرپران ) 171\r\nيولاتال 283\r\n\r\n","description":"","footnote":"","page_name":" 422 ","page_number":438},
  {"content":"\r\n\r\n\r\nفهرست ايلات ، طوايف ، قبايل و سلسله‌ها\r\nآ آتاباى 236 ، 237 ، 243 ، 252 ، 253\r\nآل بويه 221\r\nآل زيار 221\r\nآى درويش 216\r\nالف ابدالى 64 ، 293\r\nاردلان 145\r\nارسارى 198\r\nاركك‌لى 204 ، 205 ، 215\r\nارگنجى 161\r\nازبك 24 ، 167 ، 291 ، 292 ، 302 ، 354\r\nاسحاق زائى 14 ، 15\r\nاسماعيليه 357 ، 362\r\nاشاقه‌باش 314\r\nاشكانيان 165\r\nافشاريه 353\r\nافغان 375 ، 376 ، 383 ، 400\r\nايگدر 212 ، 217 ، 218 ، 222 ، 224 ، 225 ، 226 ، 228 ، 230 ، 253\r\nايلخانان 365\r\nايلك 389\r\nاينانلو 247\r\nب باركزايى 14 ، 15 ، 123 ، 167\r\nبايندر 203 ، 215\r\nبخارائى 167\r\nبغايرى 344 ، 345 ، 353\r\nبلوچ 26 ، 74 ، 86 ، 87 ، 90 ، 95 ، 96 ، 99 ، 103 ، 122 ، 125 ، 326 ، 367 ، 375\r\nبنگاشى 256\r\nبنى اميه 314\r\nبنى عباس 315\r\nبهلورى 122\r\nبيات 343 ، 344 ، 389\r\nپ پارتها ، 165\r\nپيشدادى 165\r\n\r\n","description":"","footnote":"","page_name":" 423 ","page_number":439},
  {"content":"\r\n\r\nت تاتار 38 ، 163\r\nترك 53 ، 149 ، 155 ، 208 ، 232 ، 247 ، 343 ، 347 ، 356\r\nتركمن 1 ، 24 ، 26 ، 35 ، 48 ، 146 ، 151 ، 158 ، 173 ، 177 ، 182 ، 183 ، 186 ، 190 ، 192 ، 195 ، 196 ، 197 ، 199 ، 200 ، 202 ، 203 ، 204 ، 208 ، 209 ، 210 ، 211 ، 227 ، 230 ، 232 ، 235 ، 238 ، 239 ، 240 ، 241 ، 244 ، 245 ، 247 ، 249 ، 251 ، 254 ، 263 ، 272 ، 273 ، 279 ، 290 ، 292 ، 295 ، 324 ، 330 ، 346 ، 359 ، 375\r\nتكه 190 ، 198 ، 199 ، 200 ، 201 ، 227 ، 249\r\nتورى 256\r\nتيمورى ( - تيموريان ) 12 ، 34 ، 38 ، 39 ، 46 ، 118 ، 119 ، 326 ، 389\r\nج جركس 205\r\nجعفرباى 233 ، 236 ، 245 ، 251 ، 252 ، 253\r\nجلاير 145\r\nجمشيدى 24 ، 30 ، 33 ، 34 ، 35\r\nچ چايشلو 151 ، 152 ، 295\r\nچاروا 212 ، 222 ، 223 ، 224 ، 226 ، 243 ، 245 ، 252\r\nچركس 237\r\nچقر 214 ، 216\r\nچمور 218 ، 222 ، 224 ، 225 ، 229 ، 231 ، 234 ، 245 ، 251 ، 252\r\nچولايى 139\r\nچونى 253\r\nچيكيتز 173\r\nخ خزيمه 64\r\nخوارزمشاهيان 161\r\nد داز 231 ، 234 ، 236 ، 245 ، 252 ، 253\r\nدرانى 15 ، 24 ، 167\r\nدوچى 233 ، 234 ، 245 ، 253\r\nر روتى ( - بروتى ) 34\r\nز زردشتيان 107\r\nزرىزايى 95\r\nزعفرانلو 161 ، 162 ، 163 ، 165 ، 271 ، 295 ، 339 ، 345 ، 350 ، 358\r\nس ساريك 186 ، 198 ، 199 ، 200 ، 210 ، 227 ، 249\r\nساسانى 208 ، 346 ، 353 ، 388\r\nسالور 295\r\nسامانى 221\r\n\r\n","description":"","footnote":"","page_name":" 424 ","page_number":440},
  {"content":"\r\n\r\nسدوزايى 167\r\nسربداران ( - سربداريه ) 353 ، 374\r\nسنگ‌ريگ 215\r\nش شاديلو 163 ، 174 ، 183 ، 191 ، 199 ، 295 ، 339 ، 345 ، 350 ، 358\r\nشاهسون 274\r\nشرف 253\r\nشيبانيان 356\r\nشيخ خواجه 206 ، 216\r\nص صفارى 221\r\nصفويه 353 ، 378 ، 389\r\nع عمارلو 167 ، 384\r\nعلم 63\r\nعليزايى 9 ، 13\r\nع غز ( - غزان ) 286 ، 290 ، 388\r\nغلزايى 27 ، 90\r\nف فارسيون ريسانى 8\r\nق قاجارد ( - قاجاريه ) 47 ، 53 ، 166 ، 195 ، 247 ، 295 ، 296 ، 301 ، 314\r\nقان يوخمز 212 ، 218 ، 222 ، 224 ، 226 ، 228 ، 229 ، 230 ، 231 ، 252 ، 253\r\nقاى ( - يول‌قاى ) 214 ، 215 ، 253\r\nقرايى 52 ، 53 ، 54 ، 55 ، 166 ، 295\r\nقرخ 203 ، 207 ، 214 ، 215 ، 225\r\nقره‌بيل خان 215\r\nقره‌چورلو 167\r\nقزاق 49\r\nقزلباش 47\r\nقندرى 192\r\nك كرد 145 ، 146 ، 149 ، 155 ، 175 ، 188 ، 191 ، 199 ، 214 ، 217 ، 249 ، 254 ، 297 ، 358 ، 389\r\nكوجاك 233 ، 253\r\nكوجوك 222 ، 230 ، 231 ، 233 ، 253\r\nكيانيان 112 ، 347\r\nكيوانلو 167 ، 339 ، 368\r\nگ گرايلى ( گراايت‌لى ) 164 ، 197 ، 198 ، 205 ، 209 ، 212 ، 214 ، 224 ، 345 ، 361 ، 362 ، 369\r\nگوكلان 26 ، 35 ، 48 ، 146 ، 151 ، 158 ، 173 ، 177 ، 182 ، 183 ، 186 ، 190 ، 191 ، 192 ، 195 ، 196 ، 197 ، 199 ، 200 ، 202 ، 203 ، 204 ، 208 ، 209 ، 210 ، 211 ، 227 ، 230 ، 232 ، 233 ، 235 ، 238 ، 239 ، 240 ، 241 ، 244 ، 245 ، 247 ، 249 ، 251 ، 254 ،\r\n\r\n","description":"","footnote":"","page_name":" 425 ","page_number":441},
  {"content":"\r\n\r\n263 ، 272 ، 273 ، 279 ، 290 ، 292 ، 295 ، 324 ، 330 ، 346 ، 359 ، 375\r\nم محمدزايى 167\r\nمحمدى 238\r\nمغول ( - مغولستان ) 53 ، 126 ، 139 ، 164 ، 286 ، 338 ، 353 ، 356 ، 358 ، 365 ، 386 ، 389\r\nملقان 157 ، 398\r\nن نارويى ( ناروئيان ) 74 ، 112\r\nنورزايى 10 ، 12 ، 13 ، 14 ، 152 ، 240\r\nه هخامنشى 356\r\nهزاره 13 ، 27 ، 51\r\nى يموت 1 ، 121 ، 176 ، 183 ، 190 ، 192 ، 199 ، 201 ، 202 ، 207 ، 209 ، 210 ، 212 ، 213 ، 215 ، 217 ، 218 ، 220 ، 222 ، 223 ، 224 ، 225 ، 226 ، 227 ، 228 ، 229 ، 230 ، 231 ، 232 ، 233 ، 234 ، 236 ، 237 ، 240 ، 242 ، 243 ، 244 ، 245 ، 246 ، 248 ، 250 ، 251 ، 252 ، 253 ، 254 ، 255 ، 256\r\n\r\n","description":"","footnote":"","page_name":" 426 ","page_number":442},
  {"content":"\r\n\r\n\r\nفهرست نامهاى اشخاص\r\nآ آدامك 15 ، 16 ، 18 ، 24\r\nآذرى ( شيخ ) 354\r\nآرتامايف ( سرهنگ ) 26\r\nآرساسيس ( - اشك - ارشك ) 178\r\nآصف الدوله 46\r\nآصف الدوله ( - حاج غلامرضا خان - شهاب الملك ) 274 ، 281\r\nآقاسى ( حاجى ميرزا ) 167\r\nآقا محمد خان چاپشلو 152\r\nآقا محمد خان قاجار 152 ، 271 ، 294 ، 295 ، 314\r\nآلپ ارسلان ( - آلب ارسلان ) 338 ، 387 ، 388\r\nآنا خان 250 ، 251\r\nالف ابراهيم ( پيامبر ) 38 ، 81\r\nابراهيم خان ( برادر عادلشاه ) 293 ، 294\r\nابراهيم خان ( برادر نادر ) 293\r\nابراهيم خان ( از سردارهاى سيستان ) 74 ، 103\r\nابراهيم خان ( سردار و پدر ظهير الدوله 301\r\nابراهيم خان شاديلو 182\r\nابن بطوطه ، ابو عبد الله 290\r\nابن حوقل ، ابو القاسم محمد بغدادى 286 ، 287 ، 288 ، 353 ، 355\r\nابن سينا ، 83\r\nابو اسحاق اسفراينى 354 ، 355\r\nابو الحسن بيهقى ( ابن فندق ) 375\r\nابو العباس اسفراينى ، فضل بن احمد 354\r\nابو الفتح خان ( رئيس جولايىها ) 139\r\nابو الفتح ميرزا ( مؤيد الدوله ) 46 ، 274\r\nابو الفتوح اسفراينى 354\r\nابو الفيض خان زعفرانلو 297\r\nابو القاسم جاجرمى 360\r\nابو القاسم خان معين الديوان 58\r\nابو المظفر بهادر خان 119\r\nابو بكر ( خليفهء دوم ) 126\r\nابو تراب ( سلطان نمايندهء حاكم سيستان ) 73 ، 84 ، 85 ، 110\r\nابو حامد اسفراينى 354\r\nابو حامد جاجرمى ( محمد بن ابراهيم السهلى ) 360\r\nابو ريحان بيرونى 168\r\nابو سعيد تيمورى ( سلطان ) 140 ، 324 ، 337 ، 374\r\nابو طالب ( پدر حضرت على « ع » ) 315\r\n\r\n","description":"","footnote":"","page_name":" 427 ","page_number":443},
  {"content":"\r\n\r\nابو مسلم خراسانى 315\r\nابو نصر مشكان 289\r\nاتا محمد عليزايى ( افغانى ) 9 ،\r\nاتسز خوارزم شاه 335\r\nاحمد بيك ( سيد ) 34\r\nاحمد شاه درانى ( ابدالى ) 53 ، 58 ، 64 ، 215 ، 294\r\nاحمد على ميرزا ( پسر فتحعلى شاه ) 53\r\nاردشير بابكان 388\r\nارسلان جاذب ( از سرداران سلطان محمود غزنوى ) 39\r\nارغون ( - ارغون شاه ) 142 ، 143 ، 165 ، 338\r\nاستوارت ( سرهنگ ) 237\r\nاستيونس 264\r\nاسحاق خان قرايى 52 ، 53 ، 166 ، 182 ، 295\r\nاسراييل 234\r\nاسكندر بيگ تركمان 141\r\nاسكندر مقدونى 165 ، 237 ، 247 ، 362\r\nاسكوبلوف ( ژنرال ) 11\r\nاسماعيل خان ( تاجر اهل پيشاور ) 273\r\nاسماعيل خان هزاره 121\r\nاسماعيل خان خزيمه 63\r\nاسماعيل خان روتى 33\r\nاسماعيل خان سردار دامغانى 166 ، 167 ، 295\r\nاسميت ، يان 104\r\nاشك اول ( اشكانيان ) 165\r\nاصطخرى ( صاحب كتاب مسالك و الممالك ) 353\r\nاصلان خان ( امير پسر سالار ) 167 ، 298\r\nاعتماد السلطنه ، حاجى على خان 285\r\nافراسياب ( پادشاه تورانيان ) 118 ، 328 ، 347\r\nاكتاى قاآن ( پسر چنگيز خان ) 338 ، 387\r\nالغ الرضوى 313\r\nالقادر بالله ، ابو العباس ( - قادر بالله خليفه عباسى ) 219\r\nالقائم بامر الله 338\r\nالكساندر ( پرنس ) 278\r\nالكساندر فين 164\r\nالله داد خان فيروزكوهى ( ژنرال ) 17 ، 18\r\nالله يار خان آصف الدوله ( تاج‌بخش ) 167 ، 296\r\nالله يار خان جمشيدى 303\r\nالله يار خان درگزى 150\r\nالله يار خان قليچى ( جوينى ) 297 ، 345 ، 369 ، 370 ، 374\r\nالياس ، نى 139 ، 143 ، 268 ، 324 ، 335\r\nامام جعفر صادق ( ع ) 314\r\nامام حسن ( ع ) 132\r\nامام حسين ( ع ) 132 ، 133 ، 135 ، 313\r\nامام رضا ( ع ) 61 ، 118 ، 161 ، 287 ، 288 ، 290 ، 292 ، 293 ، 294 ، 295 ، 298 ، 299 ، 303 ، 307 ، 312 ، 314 ، 315 ، 316 ، 317 ، 318 ، 391 ، 392\r\nامام زين العابدين ( ع ) 386\r\nامام على ( ع ) 307 ، 312 ، 315\r\nامام موسى كاظم ( ع ) 287 ، 314\r\nامير الدين ( دكتر ) 203\r\nامير تيمور ( - تيمور ) 38 ، 53 ، 107 ، 161 ، 162 ، 286 ، 288 ، 317 ، 324 ، 335 ، 353 ، 374\r\nامير حسين خان زعفرانلو ( شجاع الدوله ) 159 ، 167 ، 183\r\nامير خان قرايى 52\r\nامير سيه‌كلال ( - مير سيد كلال ) 38\r\nامير گنه خان زعفرانلو 166\r\nامير گنه خان شاديلو 182\r\nانصارى ، عبد الله ( خواجه ) 310\r\n\r\n","description":"","footnote":"","page_name":" 428 ","page_number":444},
  {"content":"\r\n\r\nانوشيروان 237 ، 247 ، 253\r\nاودونوان 137 ، 151\r\nاوربليانى ( پرنس ) 399\r\nاوزلى 286 ، 287\r\nاولجايتو ، محمد خدابنده ( سلطان ) 365\r\nاونگ خان 164\r\nاياز 39\r\nايگناتيف ، م 26 ، 27 ، 30\r\nايل ارسلان 335\r\nايوانف 34\r\nايوب خان 13\r\nب بابا خان چاپشلو ( خان قارشى ) 152\r\nبابا كمال الدين 144\r\nبارتولد ( مورخ و دانشمند روسى ) 15\r\nبايزيد بسطامى ( شيخ ) 365\r\nباى سنجر ( پسر شاهرخ ) 335\r\nبايسنقر ( ميرزا - تيمورى ) 161\r\nبايقرا ، سلطان حسين 141 ، 288 ، 359\r\nبدر الدين جاجرمى 360\r\nبندرف ( سروان ) 278\r\nبوره ( تاتار ) 290\r\nبوم گارتن 268\r\nبهاء الدوله ديلمى 219 ، 221\r\nبهبود خان چاپشلو 152\r\nبهزاد ( نقاش ) 288\r\nبيانتز ، ناسى 26\r\nبيرام على خان 323\r\nبيگلر خان چاپشلو 152 ، 295\r\nبيلو 83 ، 112 ، 157\r\nپاينده خان ( نماينده افغانى ) 26\r\nپردل خان ( سردار ) 74 ، 83\r\nپسند خان ( كدخدا ) 83 ، 86\r\nپشين تاجر اهل پيشاور 273\r\nپونافيدين ، م 283 ، 397\r\nپير پالان‌دوز ، محمد عارف عباسى 303\r\nپيكوك ( سرهنگ ) 24 ، 25 ، 28\r\nت تاج محمد ( از سرداران سيستان ) 83\r\nتامسون 44 ، 49\r\nتزار ( روس ) 393\r\nتقى خان ( ميرزا ، مأمور انگليسى ) 4\r\nتقى خان سپهر ( ميرزا ) 247\r\nتكش خان خوارزم شاه ، ابو المظفر علاء الدي ، 389\r\nتكمى سردار تركمن 190 ، 191\r\nتود ( انگليسى ) 375 ، 376\r\nتوس ( پسر نوذر ) 286\r\nتولوزان ( دكتر ) 340\r\nتولى خان ( پسر چنگيز ) 389\r\nتيمور ( شاهزاده ) 43\r\nث ثعالبى ، ابو منصور عبد الملك ( صاحب كتاب يتيمة الدهر ) 353\r\nجامى ، عبد الرحمن 288\r\nجان محمد ( از سرداران سيستان ) 105\r\nجانى قربانى ، حاجى بيگ 288 ، 289\r\nجبه ( - يمه‌نويان از سرداران چنگيز ) 334\r\nجعفر قلى بيگ شاديلو 182\r\nجعفر قلى خان شاديلو ( بجنوردى ) 182\r\nجلال الدوله ( پسر ناصر الدين شاه ) 298\r\nجلال خان ازبك 291\r\nجمشيد پيشدادى 286\r\n\r\n","description":"","footnote":"","page_name":" 429 ","page_number":445},
  {"content":"\r\n\r\nجوينى ( امام الحرمين ) 353\r\nچ چنگيز خان مغول 14 ، 143 ، 153 ، 164 ، 334 ، 338 ، 365 ، 387 ، 389\r\nح حافظ ، شمس الدين محمد ( خواجه ) 12\r\nحافظ ابرو 23 ، 24 ، 31 ، 38\r\nحبيب الله خان ( پسر امير عبد الرحمن خان ) 15\r\nحبيب الله خان شاديلو 176 ، 183 ، 184\r\nحسام السلطنه ، سلطان مراد ميرزا 33 ، 46 ، 120 ، 167 ، 182 ، 297 ، 298 ، 369 ، 376\r\nحسن اشرف غزنوى ( سيد ، شاعر ) 366\r\nحسن خان چنارانى 271\r\nحسن صباح 357\r\nحسن على خان قرايى 52 ، 53\r\nحسنعلى ميرزا ( بهادر خان ) 166\r\nحسين قلى خان ( برادر فتحعلى شاه ) 365\r\nحشمت الدوله ، حمزه ميرزا 182 ، 298\r\nحشمت الملك علم 65\r\nحشمت الملك ، مير على اكبر خان 58 ، 64 ، 65 ، 66 ، 67 ، 68 ، 73 ، 74 ، 78 ، 84 ، 85 ، 102 ، 103 ، 105 ، 114 ، 115\r\nحمد الله مستوفى 353 ، 356\r\nحميد بن قحطبه طايى 315\r\nحيدر قلى خان شاديلو 182 ، 183 ، 190\r\nخ خان بابا خان زعفرانلو ( مظفر السلطنه ) 167\r\nخان بابا خان شاديلو 182 ، 183\r\nخان جان خان ( سردار ) 74 ، 103 ، 104 ، 105\r\nخانيكف 37\r\nخضران ( مادر امام رضا ) 314\r\nخواندمير ، غياث الدين 337\r\nخيام نيشابورى ، عمر 387\r\nد داريوش ( - دارا ) 153 ، 362 ، 369\r\nدانيال نبى 365\r\nداود ( تاتار ) 290\r\nدرويش خان نماينده حاكم بيرجند 115\r\nدرويش يحيى 40\r\nدوست محمد خان ( امير افغانستان ) 47 ، 167\r\nدوست محمد خان سرانى 105 ، 106 ، 107\r\nدوك ( دكتر ) 27 ، 38 ، 51 ، 57 ، 63 ، 65 ، 130 ، 135 ، 180 ، 269 ، 277 ، 392\r\nدوگلاس 130\r\nدولى خان شاديلو 182\r\nذو الفقار خان جمشيدى 34\r\nذكريا ( پيامبر ) 234 ، 281\r\nر رابين يهودى ( - حاجى عبد الرحمن جديدى ) 273\r\nراولينسون ، سر هنرى 81\r\nراوندى ( مؤلف راحة الصدور ) 388\r\nربيع بن خثيم ( خواجه ربيع ) 312\r\nرستم ( پهلوان افسانه‌اى ايران ) 14 ، 15 ، 81\r\nرستم بلوچ 95\r\nرستم بيگ يوزباشى 214\r\nرشيد الدين فضل الله همدانى ( خواجه ) 338\r\nرضا بيگ ( غلام ) 267\r\nرضا قلى خان زعفرانلو 162 ، 166 ، 168 ، 295\r\nرضا قلى خان هدايت 221\r\nرضا قلى ميرزا ( پسر نادر ) 293 ، 339\r\n\r\n","description":"","footnote":"","page_name":" 430 ","page_number":446},
  {"content":"\r\n\r\nركن الدوله ميرزا ( قاجار ) 296\r\nركن الدين محمد سلجوقى 389\r\nرمضان خان ( سرتيپ ، نماينده شجاع الدوله ) 163\r\nز زاكر چوسكى ( سرهنگ ) 399\r\nزال ( پدر رستم ) 15\r\nزلينوى ( ژنرال ) 400\r\nزيار ( خواجه على بن محمد ) 364\r\nس سالار ، حسن خان 167 ، 178 ، 182 ، 271 ، 296 ، 297 ، 298 ، 369 ، 370\r\nسام ( جد رستم ) 14\r\nسام بيك خبوشانى ( زعفرانلو ) 165\r\nسام خان زعفرانلو ( شجاع الدوله ) 166 ، 167 ، 297\r\nسبتاى بهادر ( از سرداران چنگيز ) 334\r\nسبحان قلى خان ( تركمن ) 196 ، 200\r\nسبكتكين ( مؤسس سلسله غزنوى ) 221\r\nسپهر ، عباسقلى خان 247\r\nسراسرير ( خواجه ) 81\r\nسردار اعظم - يار محمد خان سهام الدوله سعادت قلى خان بغايرلو 295 ، 345\r\nسعد الدين خان باركزايى ( قاضى ) 17\r\nسعيد خان ( سردار ) 74 ، 101 ، 102 ، 112\r\nسفى الله ( دفعه‌دار ) 330\r\nسكندر فين صاحب - الكساندر فين\r\nسلطان احمد ( حاكم هرات ) 31\r\nسلطان خان ( رئيس دازها ) 234 ، 235\r\nسلطان قلى خان ( سرهنگ حاكم گرگان ) 175 ، 198\r\nسليمان ( پيامبر ) 356\r\nسليمان خان ( پسر يار محمد خان سهام الدوله ) 150 ، 176 ، 177 ، 178 ، 180\r\nسليمان خان قليچى 370\r\nسنجر سلجوقى ( سلطان ) 161 ، 337 ، 338 ، 389\r\nسندمن ( سر رابرت ) 169\r\nسوار شاه 76\r\nسورى ، ابو الفضل معتز 289\r\nسهام الدوله ، يار محمد خان شاديلو 174 ، 175 ، 180 ، 181 ، 182 ، 183 ، 184 ، 186 ، 189 ، 193 ، 197 ، 198 ، 200 ، 201 ، 204 ، 344\r\nسيد بيابانى 233\r\nسيد على ( ملا ) 100\r\nش شاه اسماعيل اول ( صفوى ) 53 ، 141 ، 337\r\nشاه اسماعيل دوم ( صفوى ) 291 ، 292 ، 318\r\nشاهرخ افشار 52 ، 57 ، 66 ، 271 ، 293 ، 294\r\nشاهرخ تيمورى 12 ، 119 ، 161 ، 286 ، 290 ، 303 ، 317 ، 324 ، 335\r\nشاه سلطان حسين ( صفوى ) 165\r\nشاه سليمان صفوى 43 ، 294 ، 303 ، 391 ، 392\r\nشاه طهماسب اول ( صفوى ) 291 ، 292 ، 293 ، 301 ، 318 ، 374\r\nشاه طهماسب دوم ( صفوى ) 165 ، 293 ، 314 ، 375\r\nشاه عباس اول ( صفوى ) 165 ، 182 ، 291 ، 302 ، 303 ، 313 ، 339 ، 385 ، 389\r\nشاه عباس دوم ( صفوى ) 317\r\nشاه قاسم انوار 38\r\nشاه قلى خان ( جد قاجاريه ) 314\r\nشاهقلى سلطان ( جد ايلخانيان قوچان ) 165\r\n\r\n","description":"","footnote":"","page_name":" 431 ","page_number":447},
  {"content":"\r\n\r\nشاه محمود ( افغانى ) 167\r\nشاه نعمت الله ولى 12\r\nشجاع الملك ، اسماعيل خان ( ميرپنج )\r\nشريف خان مروى 323\r\nشريف خان نارويى ( سردار ) 74 ، 101\r\nشعاع الدين ميرزا 258\r\nشكسپير 375\r\nشمس الدين جوينى ( خواجه ) 353\r\nشمس الدين خان ( از سرداران سيستان ) 104\r\nشمس الدين محمد ( صاحب الديوان ) 360\r\nشوكت الدوله تيمورى 143 ، 281\r\nشوكت الملك ، مير اسماعيل خان 64 ، 65 ، 66 ، 68\r\nشهاب الملك ، حسين خان نظام الدوله شاهسون 274\r\nشيخ بهايى 318\r\nشيخ جام 37\r\nشيخ طوسى 307\r\nشيخ نظر ( حاجى ملا ) 237 ، 242 ، 244\r\nشير على خان ( امير افغانستان ) 123\r\nشير محمد خان شاديلو 183\r\nص صاحب اختيار ، سليمان خان 299\r\nصاحب بن عباد 355\r\nصدر الدين حموى 353\r\nصفى خان صفى آبادى 347\r\nصنيع الدوله ، محمد حسن خان ( اعتماد السلطنه )\r\n39 ، 52 ، 164 ، 179 ، 182 ، 215 ، 281 ، 285 ، 286 ، 287 ، 288 ، 295 ، 302 ، 303 ، 314 ، 315 ، 316 ، 318 ، 319 ، 335 ، 340 ، 344 ، 345 ، 359 ، 362 ، 363 ، 364 ، 374 ، 378 ، 385 ، 388\r\nصوفيان خليفه روملو ( - خليفه صوفيه از سرداران شاه طهماسب صفوى ) 291\r\nط طائع لله ، عبد الكريم بن مطيع بن مقتدر ( الطائع الله ) 221\r\nطرخان ( هندى ) 238\r\nطرلان خاتم ( زن فتحعلى شاه ) 370\r\nطغان سردار ( خان ) 183 ، 186 ، 193 ، 231 ، 233\r\nطوسى ، خواجه نصير الدين 307 ، 278\r\nطهماسب قلى خان - نادر شاه\r\nطهمورث ديوبند 388\r\nظ ظهير الدوله ، على خان صفا 301\r\nع عادلشاه ( على قلى خان ) 293 ، 294\r\nعباس ( پسر مأمون ) 315\r\nعباس خان ( ميرزا ، مأمور انگليسى در مشهد ) 137 ، 179\r\nعباس قلى خان چاپشلو 152\r\nعباس ميرزا 53 ، 166 ، 258 ، 295 ، 301\r\nعبد الجبار معتزلى ( قاضى ) 355\r\nعبد الحسين خان ( پسر امير حسين خان شجاع الدوله ) 167 ، 172\r\nعبد المجيد خان ( نماينده امير افغانستان ) 3\r\nعبد الرحمن خان ( امير افغانستان ) 119 ، 124\r\nعبد الرضا خان قرايى ( سلطان ) 54\r\nعبد العلى خان ( حاجى ) 64\r\nعبد الكريم ( صوفى ) 119\r\nعبد الله ( حاجى ) 232\r\nعبد الله ( ميرزا ) 139 ، 220\r\n\r\n","description":"","footnote":"","page_name":" 432 ","page_number":448},
  {"content":"\r\n\r\nعبد الله بن طاهر 387\r\nعبد الله خان تيمورى 4\r\nعبد الله عامر 353\r\nعبد الله يافعى ( شيخ ) 12\r\nعبد المجيد ( پسر حاكم هرات ) 31\r\nعبد المؤمن خان ازبك 292 ، 389\r\nعزيز الله خان ازبك ( - عبيد خان ) 291 ، 389\r\nعزيز الله خان شاديلو ( ايلخانى ) 178 ، 180 ، 183\r\nعطار نيشابورى ، فريد الدين ( شيخ ) 386\r\nعطا مراد ( يوزباشى ) 234\r\nعطا ملك جوينى ( خواجه ) 338 ، 353\r\nعضد الدوله ديلمى 219 ، 221\r\nعلاء الدين اتسز 335\r\nعلى ( ارباب ) 77\r\nعلى ( حاجى ) 149 ، 153 ، 155\r\nعلى ( سلطان مير سيد ) 118\r\nعلى اكبر خان عماد الملك 58\r\nعلى اكبر معين التجار ( حاجى ) 379\r\nعلى بن موسى الرضا ( - امام رضا ( ع )\r\nعلى خان 238\r\nعلى خان سرانى 106\r\nعلى خان سرحدى 83\r\nعلى خان شاملو 291\r\nعليخانف ( سرهنگ ) 399\r\nعليرضاى عباسى 313\r\nعليزار خان 37\r\nعليشير نوايى ، نظام الدين امير 221 ، 288 ، 337 ، 359\r\nعلى قلى خان ( حاكم خوارزم ) 295\r\nعليمحمد خان قرايى 54\r\nعلى ميرزا ( سلطان ) 140\r\nعلى نقى ميرزا ركن الدوله ( - عين الملك ) 33 ، 44 ، 58 ، 282 ، 393\r\nعماد الديوان - محمد رضا خان\r\nعماد الملك - محمد باقر خان\r\nعميد الدوله ( نماينده خليفه عباسى ) 388\r\nغ غازان خان ، محمود 290 ، 338 ، 365\r\nغلام مرتضى خان ( نماينده افغانى ) 26 ، 130\r\nف فاطمه ( ع ) 307\r\nفتح خان ( وزير افغانى ) 167\r\nفتحعلى خان ( صاحب ديوان شيرازى ) 46\r\nفتحعلى خان قاجار ( قوانلو - قويونلو ) 293 ، 314\r\nفتحعلى شاه 53 ، 166 ، 271 ، 295 ، 296 ، 301 ، 365 ، 370\r\nفخر الدولهء ديلمى 221\r\nفرامرز خان ( سپهسالار ) 17\r\nفردوسى ( استاد طوس ) 112 ، 114 ، 145 ، 287 ، 288 ، 290 ، 329 ، 347 ، 388\r\nفريدون ميرزا ( دايى ناصر الدين شاه ) 298\r\nفضل بن سهل سرخى 316\r\nفوربز ( دكتر ) 103\r\nق قابوس وشمگير ( شمس المعالى ) 219 ، 220 ، 221\r\nقايم مقام ، ابو القاسم ( ميرزا ) 296\r\nقباد ( ساسانى ) 353\r\nقربان خان ( تركمن ) 206\r\nقره بيل خان ( تركمن ) 206\r\nقره خان ( زعفرانلو ) 164 ، 165\r\nقره خان آقا ( چاپشلو ) 152\r\n\r\n","description":"","footnote":"","page_name":" 433 ","page_number":449},
  {"content":"\r\n\r\nقره‌ديش خان ( تركمن ) 211 ، 212 ، 213\r\nقره قيش خان ( تركمن ) 212\r\nقطب الدين حيدر 55\r\nقطب الدين محمد بن انوشتكين 161\r\nقطب شاه ( دكن ) 292\r\nقليچ ايشان ( تركمن ) 206\r\nقليچ خان تيمورى 39\r\nقورچى يوسف ( شاديلو ) 182\r\nقهرمان ميرزا ( پسر فتحعلى شاه ) 258\r\nك كاتب چلبى 360\r\nكارتزوف ( سرهنگ ) 399\r\nكاشف ( - كاشف السلطنه ، حاجى ميرزا ) 54\r\nكاظم خان گرايلى 361\r\nكاكه كوه‌زاد 81\r\nكاكى سردار ( تركمن ) 117 ، 224 ، 330\r\nكردو خان عمارلو 384\r\nكريستن سن 112\r\nكريم بخش 393\r\nكريم خان زند 294 ، 367\r\nكلم نام 267\r\nكنينگهام ( ستوان ) 169\r\nكوخانسكى ، م 257 ، 258 ، 260\r\nكوروپاتكين ، الكسى نيكلايويج ( ژنرال ) 267 ، 268\r\nكومارف ( ژنرال ) 399\r\nكومپچوسكى ( سرهنگ ( 25 ، 26\r\nكوهلبرگ ( ژنرال ) 399\r\nكهندل خان 167\r\nكيخسرو 112\r\nكيقباد 112\r\nكيكاوس 112\r\nكيومرث ميرزا ( عميد الدوله ) 258\r\nگ گاليتزين ( شاهزاده ) 49\r\nگراف آرم فلد ( ستوان ) 26\r\nگرشاسب 107\r\nگشتاسب شاه 108\r\nگلبنى افشار 143\r\nگلد اسميت ، فردريك ( سر ) 65 ، 87 ، 96 ، 104\r\nگلزار خان نارويى 112\r\nگلستان 324\r\nگوهرشاد ( زوجهء شاهرخ ) 161 ، 290 ، 317 ، 324\r\nگوى كينگر ( سروان ) 137\r\nل لاروى بيلو - بيلو\r\nلاوت ( ژنرال ) 82 ، 257\r\nلمسدن ، پيتر سر 272\r\nلوگين ( دكتر ) 375\r\nلوماگين ( سروان ) 49\r\nليف گين ( سروان ) 398\r\nم مالك خان ( تركمن ) 212 ، 226\r\nمأمون 314 ، 315 ، 316\r\nمحمد ( ارباب ) 77\r\nمحمد ( راهنما ) 99\r\nمحمد اتسز 161\r\nمحمد ازبك ( سلطان ) 291\r\nمحمد انوشتكين 335\r\nمحمد خان ( بيگلر بيگى ) 125\r\n\r\n","description":"","footnote":"","page_name":" 434 ","page_number":450},
  {"content":"\r\n\r\nمحمد خان ( پسر ميرزا عباس خان ) 137 ، 179 ، 180 ، 183 ، 185 ، 207\r\nمحمد خان ( ميرزا ، برادر سالار ) 298\r\nمحمد خان شيبانى ( - شيبك خان - شاهى بيگ خان - شيبانى خان ) 140 ، 141 ، 291 ، 338\r\nمحمد خان قاجار دولو ( ميرزا ) 166\r\nمحمد خان قرايى 53 ، 166\r\nمحمد خان هراتى ( ميرزا ) 373 ، 375 ، 376\r\nمحمد خوارزم شاه ( سلطان علاء الدين ) 161 ، 334\r\nمحمد خواند شاه ( مير خواند ) 221\r\nمحمد سپهسالار 392\r\nمحمد شاه قاجار 39 ، 145 ، 167 ، 247 ، 281 ، 295 ، 297 ، 301 ، 378\r\nمحمد ابراهيم خان ( برادر حشمت الملك ) 65\r\nمحمد ابراهيم خان گيوانلو 339 ، 340\r\nمحمد اكبر خان كاكارى 15\r\nمحمد امين خان ( شاه خوارزم ) 152 ، 167\r\nمحمد باقر خان ( حاجى ) 58\r\nمحمد بن منصور ( مؤلف گوهرنامه ) 382\r\nمحمد تقى خان ( ميرزا ) 236\r\nمحمد تقى ميرزا ( ركن الدوله ) 282\r\nمحمد حسن معادن التجار ( حاجى ) 379\r\nمحمد حسين خان ( پسر خانجان خان ) 104\r\nمحمد حسين خان زعفرانلو 165 ، 166\r\nمحمد رحيم خان 167 ، 295\r\nمحمد رضا خان عماد الديوان 58\r\nمحمد رضا خان كيوانلو 339\r\nمحمد رضا خان هزاره ( سرتيپ ) 121\r\nمحمد شريف خان ( والى ميمنه ) 8\r\nمحمد شريف خان ( فرستاده فرماندار فراه ) 11\r\nمحمد صادق خان ( افغانى ) 4\r\nمحمد عظيم خان جمشيدى 34\r\nمحمد على خان منصور الملك ( ميرپنج ، حاكم درگز ) 150 ، 152\r\nمحمد على خان نارويى 74\r\nمحمد قلى خان شاديلو 183\r\nمحمد محروق 386\r\nمحمد مؤمن ( عارف استرآبادى ) 302\r\nمحمد ناصر خان شجاع الدوله ( - مد نصير خان - زعفرانلو ) 159 ، 167 ، 168\r\nمحمد ناصر خان قاجار دولو ( ظهير الدوله ) 301\r\nمحمد ولى ميرزا ( پسر فتحعلى شاه ) 53 ، 166\r\nمحمد يوسف خان ( سردار ) 14\r\nمحمود غزنوى ( سلطان ) 39 ، 140 ، 219 ، 221 ، 288 ، 289 ، 354 ، 367\r\nمحمود بن شاه بوداغ 291\r\nمخبر الدوله 378 ، 379\r\nمردا خان 218 ، 222 ، 224 ، 230 ، 231\r\nمرتضى قلى خان پرناك 291\r\nمرك ( سياح ) 73\r\nمستوفى ، حمد الله 329 ، 360 ، 363\r\nمسعود غزنوى ( سلطان ) 290\r\nمسيح ( پيامبر ) 234\r\nمصطفى قلى خان ( نايب الحكومهء قوچان ) 163\r\nمصطفى قلى خان تربتى 298\r\nمقدسى ، شمس الدين ابو عبد الله ( صاحب كتاب التقاسيم فى معرفة الاقاليم ) 9 ، 353\r\nمك گريگور 92\r\nمك لين ( ژنرال ) 48 ، 122 ، 193\r\nملا احمد ( حاجى ) 379\r\nملا باشى 153\r\nملا بخش ، خان بهادر 12 ، 52 ، 57 ، 63 ، 130 ، 135 ، 137 ، 139 ، 163 ، 179 ، 206 ، 207 ، 215 ، 220 ، 252 ، 267 ، 275 ،\r\n\r\n","description":"","footnote":"","page_name":" 435 ","page_number":451},
  {"content":"\r\n\r\n285 ، 328 ، 342\r\nملا حاتم 236\r\nملا داد خان چاركى 14\r\nملا صدرا ، 307\r\nملك التجار ( برادر حاج امين ضرب ) 47 ، 378 ، 379\r\nملك شاه سلجوقى ، جلال الدين 290 ، 303 ، 338 ، 363 ، 387\r\nملك عباس خان نارويى 112\r\nملكم ، جان سر 304\r\nملك محمود سيستانى 112 ، 293 ، 389\r\nمنصور ( خليفهء عباسى ) 315\r\nمنصور سامانى 286\r\nمنوچهر ( فلك المعالى ) 219 ، 221\r\nمنوچهر ( پيشدادى ) 347\r\nمنوچهرى ( شاعر ) 219\r\nمنيژه ( دختر افراسياب ) 118\r\nمولوى ، عبد الحميد 162 ، 324 ، 374 ، 375 ، 386 ، 387\r\nمؤيد اى آبه 388\r\nموير ، سر ويليام 316\r\nمهدى ( خليفهء عباسى ) 315\r\nمهدى بيگ قره‌باغى ( مأمور روسى ) 151\r\nمهدى خان يوزباشى 214\r\nمير اسد الله خان تيمورى ( شوكت الدوله ) 47\r\nمير اسماعيل خان شوكت الملك 64\r\nميرانشاه ( پسر امير تيمور ) 286 ، 288 ، 289\r\nميرخواند 337\r\nمير سيد محمد ( - سيد محمد ) 293 ، 294\r\nمير شاه خان ( - سيد مير كلال ) 38 ، 39\r\nمير شمس شاه 26\r\nمير علم خان 64\r\nمير علم خان دوم 64\r\nمير علم خان سوم 64\r\nمير على خان ( از طايفه عرب خزيمه ) 64\r\nمير محمد خان ( وكيل طبس ) 57 ، 58\r\nمير معصوم خان ( سرتيپ ) 74\r\nمير يحيى خان تبريزى 298\r\nميسى ( سرگرد ) 49 ، 51 ، 52 ، 57 ، 65 ، 86 ، 95\r\nن نادر شاه 8 ، 64 ، 112 ، 142 ، 144 ، 145 ، 162 ، 165 ، 166 ، 293 ، 294 ، 314 ، 323 ، 339 ، 342 ، 361 ، 389\r\nنادر قلى بيگ افشار - نادر شاه\r\nنادر ميرزا ( پسر شاهرخ افشار ) 57 ، 271 ، 294 ، 295\r\nناصر الدين شاه قاجار 39 ، 46 ، 47 ، 58 ، 167 ، 247 ، 274 ، 281 ، 285 ، 295 ، 299 ، 301\r\nنوبت خان 212 ، 223 ، 225 ، 227\r\nنبوكد نصر ( بخت النصر ) 234\r\nنپير ، هون . اج 17 ، 18 ، 25 ، 26 ، 27 ، 29 ، 38 ، 48 ، 146 ، 176\r\nنجفقلى قلى خان شاديلو 182 ، 183 ، 295\r\nنصر الله خان ( ميرپنج ) 354\r\nنصر الله ميرزا 294\r\nنصرت الله خان شاديلو 177 ، 183\r\nنصرت الملك تيمورى 38 ، 46 ، 47 ، 118 ، 130 ، 378\r\nنوح سامانى 286\r\nنوذر ( پادشاه پيشدادى ) 347\r\nنور الدين اسفراينى ، عبد الرحمن 354\r\nنور محمد خان ( سرتيپ افغانى ) 8\r\nنور محمد خان دولو 166\r\nنور محمد خان سردار ( نمايندهء حاكم قوچان )\r\nنور محمد خان سردار ( حاجى ) 297\r\n\r\n","description":"","footnote":"","page_name":" 436 ","page_number":452},
  {"content":"\r\n\r\nنوروز ( امير ) 338\r\nنياز حاجى ملا خواجه ( امين الرعايا ) 244 ، 249\r\nنير الدوله ، سلطان حسين ميرزا 282\r\nو وايت ( كاپيتان ) 397\r\nوجيهه الدين مسعود سربدارى 374\r\nوروسكى ( بارون ) 399\r\nوسطام ( بانى بسطام ) 365\r\nولاسف ، م - 48 ، 49 ، 274 ، 275\r\nولى احمد خان 4\r\nولى حسين خان 8\r\nون لينپ 130\r\nويكتوريا ( ملكه انگلستان 1901 - 1819 م . )\r\nه هارون الرشيد 64 ، 287 ، 314 ، 317\r\nهاك گاف ( سر ) 8\r\nهلاكو خان مغول 164 ، 165 ، 290 ، 345 ، 378\r\nهلاكو ميرزا قاجار 53 ، 166\r\nهمايون ( امپراطور - هند ) 38\r\nى يار محمد ميرزا ( ازبك ) 292\r\nياقوت حموى 107 ، 287 ، 290 ، 353 ، 360 ، 366\r\nيزدگرد ( اول ) 288\r\nيزدگرد ( دوم ) 388\r\nيزيد ( سردار عرب ) 386\r\nيعقوب عليخان ، خان بهادر ( ميرزا ) 17\r\nيعقوبى 353\r\nيلنگ ترش خان 145\r\nيوسف خان ( سرتيپ ) 120 ، 121\r\nييت ، آرثور ، كمبل ( برادر مؤلف ) 143\r\n146\r\nييت ، چارلز ، ادوارد 2 ، 143\r\n\r\n","description":"","footnote":"","page_name":" 437 ","page_number":453},
  {"content":"\r\n . \r\n","description":"","footnote":"","page_name":" 438 ","page_number":454},
  {"content":"\r\n\r\nنماى داخلى ضريح مطهر امام رضا ( ع ) در مشهد . عكس از روى نقاشى يك هنرمند ايرانى تهيه شده است . ص 317 كتاب\r\n\r\n","description":"","footnote":"","page_name":" 439 ","page_number":455},
  {"content":"\r\n\r\nنماى درّه و شهر هرات كه از تپه‌هاى شمال شرقى ديده مىشود . ص 17 كتاب\r\n\r\n","description":"","footnote":"","page_name":" 440 ","page_number":456},
  {"content":"\r\n\r\nنماى پادگان روس‌ها در سرخس . مربوط به ص 36 كتاب\r\n\r\n","description":"","footnote":"","page_name":" 441 ","page_number":457},
  {"content":"\r\n\r\nنماى كنسولگرى انگليس در مشهد . عكس بوسيله سروان دوك تهيه شده است . مربوط به ص 44 كتاب\r\n\r\n","description":"","footnote":"","page_name":" 442 ","page_number":458},
  {"content":"\r\n\r\nدروازهء اصلى باغ كنسولگرى . ص 44 كتاب\r\n\r\n","description":"","footnote":"","page_name":" 443 ","page_number":459},
  {"content":"\r\n\r\nابو الفتح ميرزا مؤيد الدوله والى خراسان و سيستان مربوط به ص 46 كتاب\r\n\r\n","description":"","footnote":"","page_name":" 444 ","page_number":460},
  {"content":"\r\n\r\nمير على مردان شاه نصرت الملك رئيس طايفه تيمورىها در ايران . مربوط به ص 46 كتاب\r\n\r\n","description":"","footnote":"","page_name":" 445 ","page_number":461},
  {"content":"\r\n\r\nم . ولاسوف ، كنسول روس در مشهد . مربوط به ص 48 كتاب\r\n\r\n","description":"","footnote":"","page_name":" 446 ","page_number":462},
  {"content":"\r\n\r\nحاج محمد باقر خان عماد الملك حاكم طبس مربوط به ص 48 كتاب\r\n\r\n","description":"","footnote":"","page_name":" 447 ","page_number":463},
  {"content":"\r\n\r\nمير اسماعيل خان شوكت الملك حاكم قاين و بيرجند مربوط به ص 64 كتاب\r\n\r\n","description":"","footnote":"","page_name":" 448 ","page_number":464},
  {"content":"\r\n\r\nمحرم در مشهد . عزاداران در لباس عزادارى . مربوط به ص 134\r\n\r\n","description":"","footnote":"","page_name":" 449 ","page_number":465},
  {"content":"\r\n\r\nمنظرهء دهكدهء كارده ، سر راه مشهد به كلات نادرى مربوط به ص 139 كتاب\r\n\r\n","description":"","footnote":"","page_name":" 450 ","page_number":466},
  {"content":"\r\n\r\nيار محمد خان سهام الدوله حاكم بجنورد . مربوط به ص 175 كتاب\r\n\r\n","description":"","footnote":"","page_name":" 451 ","page_number":467},
  {"content":"\r\n\r\nاقامتگاه سهام الدوله در بجنورد . كردها در لباس قزاقان روس . سهام الدوله در عكس ديده مىشود . طفلى كه در جلو نفرات ايستاده . ميرپنج عزيز إله خان است . ص 176 كتاب\r\n\r\n","description":"","footnote":"","page_name":" 452 ","page_number":468},
  {"content":"\r\n\r\nسهام الدوله و سوادان كرد در مقابل باغ منزلش در بجنورد ص 176 كتاب\r\n\r\n","description":"","footnote":"","page_name":" 453 ","page_number":469},
  {"content":"\r\n\r\nم . پونافيدين . سركنسول روس در مشهد . مربوط به ص 183 كتاب\r\n\r\n","description":"","footnote":"","page_name":" 454 ","page_number":470},
  {"content":"\r\n\r\nخرابه‌هاى طوس ، حاكم‌نشين قديمى خراسان مربوط به ص 286 كتاب . ( منسوب به بقعهء غزالى )\r\n\r\n","description":"","footnote":"","page_name":" 455 ","page_number":471},
  {"content":"\r\n\r\nمنظره‌اى از بارگاه امام رضا ( ع ) در مشهد و قبرستان قتلگاه كه در جلوى تصوير است . ص 301 كتاب\r\n\r\n","description":"","footnote":"","page_name":" 456 ","page_number":472},
  {"content":"\r\n\r\nمنظره‌اى از بارگاه امام ص 317 كتاب\r\n\r\n","description":"","footnote":"","page_name":" 457 ","page_number":473},
  {"content":"\r\n\r\nدرمانگاه كنسولگرى انگليس در مشهد . بيماران در عكس ديده ميشوند مربوط به ص 309 كتاب\r\n\r\n","description":"","footnote":"","page_name":" 458 ","page_number":474},
  {"content":"\r\n\r\nصحن كهنه امام رضا ( ع ) در مشهد . مربوط به ص 318 كتاب\r\n\r\n","description":"","footnote":"","page_name":" 459 ","page_number":475},
  {"content":"\r\n\r\nنماى مسجد گوهرشاد كه در جنب حرم مطهر قرار گرفته است مربوط به ص 317 كتاب\r\n\r\n","description":"","footnote":"","page_name":" 460 ","page_number":476},
  {"content":"\r\n\r\nنماى ورودى يكى از رواق به داخل حرم مطهر امام . ص 318 كتاب\r\n\r\n","description":"","footnote":"","page_name":" 461 ","page_number":477},
  {"content":"\r\n . \r\n\r\n","description":"","footnote":"","page_name":" 462 ","page_number":478}
  ]