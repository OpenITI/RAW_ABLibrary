[
  {"content":"\r\n\r\n[ جلد پانزدهم 
  ]\r\n\r\n‹ 25 › سوره فرقان اين سوره در مكه نازل شده و 77 آيه است\r\nتاريخ شروع 22 : 10 : 1361\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\n\r\nمحتواى سوره فرقان\r\nاين سوره به حكم آنكه از سوره‌هاى مكى است ( 1 ) بيشترين تكيه اش بر مسائل مربوط به مبدء و معاد ، و بيان نبوت پيامبر ص ، و مبارزه با شرك و مشركان و انذار از عواقب شوم كفر و بت پرستى و گناه است .\r\nاين سوره در حقيقت از سه بخش تشكيل مىشود :\r\nبخش اول كه آغاز اين سوره را تشكيل مىدهد منطق مشركان را شديدا در هم مىكوبد ، و بهانه جوئيهاى آنها را مطرح كرده و پاسخ مىگويد ، و آنها را از عذاب خدا و حساب قيامت و مجازاتهاى دردناك دوزخ بيم مىدهد ، و به دنبال آن قسمتهايى از سرگذشت اقوام پيشين را كه بر اثر مخالفت با دعوت پيامبران گرفتار سختترين بلاها و كيفرها شدند ، به عنوان درس عبرت ، براى اين مشركان لجوج و حق ستيز بازگو مىكند .\r\nدر بخش دوم براى تكميل اين بحث قسمتى از دلائل توحيد و نشانه‌هاى عظمت خدا را در جهان آفرينش ، از روشنايى آفتاب گرفته ، تا ظلمت و تاريكى شب ، و وزش بادها ، و نزول باران ، و زنده شدن زمينهاى مرده ، و آفرينش آسمانها و زمينها در شش دوران و آفرينش خورشيد و ماه و سير منظم آنها در بروج آسمانى\r\n\r\n","description":"","footnote":"\r\n( 1 ) بعضى از مفسران ، اصرار بر اين دارند كه سه آيه از اين سوره ( 68 و 69 و 70 ) در مدينه نازل شده است ، شايد به خاطر اينكه در اين چند آيه سخن از احكامى مانند حرمت قتل نفس و زنا مطرح شده ، در حالى كه دقت در آيات قبل و بعد از آن به خوبى نشان مىدهد كه يك رشته كاملا متصل و منسجم پيرامون بندگان خاص خدا ( عباد الرحمن ) و اوصاف آنها را بيان مىكند ، لذا ظاهر اين است كه همه سوره در مكه نازل شده است .\r\n","page_name":" 3 ","page_number":3},
  {"content":"\r\nو مانند آن سخن مىگويد .\r\nدر حقيقت بخش اول مفهوم « لا إله » را مشخص مىكند و بخش دوم « الا اللَّه » را .\r\nبخش سوم فشرده بسيار جامع و جالبى از صفات مؤمنان راستين ( عباد الرحمن ) و بندگان خالص خدا است كه در مقايسه با كفار متعصب و بهانه گير و آلوده اى كه در بخش اول مطرح بودند ، موضع هر دو گروه كاملا مشخص مىشود و چنان كه خواهيم ديد اين صفات مجموعه اى است از اعتقادات ، عمل صالح ، مبارزه با شهوات ، داشتن آگاهى كافى ، و تعهد و احساس مسئوليت اجتماعى .\r\nو نام اين سوره از آيه اول آن گرفته شده كه از قرآن تعبير به « فرقان » ( جدا كننده حق از باطل ) مىكند .\r\n","description":"","footnote":"","page_name":" 4 ","page_number":4},
  {"content":"\r\n\r\nفضيلت سوره فرقان\r\nدر حديثى از پيامبر ص چنين آمده است :\r\nمن قرء سورة الفرقان بعث يوم القيامة و هو مؤمن ان الساعة آتية لا ريب فيها ، و ان اللَّه يبعث من فى القبور :\r\n« كسى كه سوره فرقان را بخواند ( و به محتواى آن بينديشد و در اعتقاد و عمل از آن الهام گيرد ) روز قيامت مبعوث مىشود در حالى كه در صف مؤمنان به رستاخيز است ، كسانى كه يقين داشتند كه قيامت فرا مىرسد و خداوند مردگان را به زندگى جديد باز مىگرداند » ( 1 ) .\r\nدر حديث ديگرى از « اسحاق بن عمار » از حضرت ابو الحسن موسى بن جعفر ع چنين نقل شده كه به او فرمود :\r\nلا تدع قراءة سورة تبارك الذى نزل الفرقان على عبده فان من قرأها فى كل ليلة لم يعذبه ابدا و لم يحاسبه و كان منزله فى الفردوس الاعلى :\r\n« تلاوت سوره تبارك ( فرقان ) را ترك مكن چرا كه هر كس آن را در هر شب بخواند خداوند او را هرگز عذاب نمىكند و او را مورد حساب قرار نمىدهد ، و جايگاهش در بهشت برين است » . ( 2 )\r\nو چنان كه در تفسير اين سوره خواهيم ديد آن چنان صفات بندگان خالص خدا در آن تشريح شده كه هر كس براستى آن را از جان و دل بخواند و صفات و اعمال خود را بر آن منطبق سازد جايگاهش فردوس اعلى است .\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n( 2 ) ثواب الاعمال صدوق مطابق نقل نور الثقلين جلد 4 صفحه 2 .\r\n","page_name":" 5 ","page_number":5},
  {"content":"\r\n\r\n[ سوره الفرقان ‹ 25 › : آيات 1 تا 2 
  ]\r\nبِسْمِ اللَّه الرَّحْمنِ الرَّحِيمِ\r\nتَبارَكَ الَّذِي نَزَّلَ الْفُرْقانَ عَلى عَبْدِه لِيَكُونَ لِلْعالَمِينَ نَذِيراً ‹ 0 › الَّذِي لَه مُلْكُ السَّماواتِ وَالأَرْضِ وَلَمْ يَتَّخِذْ وَلَداً وَلَمْ يَكُنْ لَه شَرِيكٌ فِي الْمُلْكِ وَخَلَقَ كُلَّ شَيْءٍ فَقَدَّرَه تَقْدِيراً ‹ 2 ›\r\n\r\nترجمه :\r\nبنام خداوند بخشندهء بخشايشگر 1 - زوال ناپذير است و پر بركت است كسى كه قرآن را بر بنده اش نازل كرد تا جهانيان را انذار كند ( و از عذاب و كيفر الهى بترساند ) .\r\n2 - خداوندى كه حكومت و مالكيت آسمانها و زمين از آن اوست ، و فرزندى براى خود انتخاب نكرد ، و شريكى در حكومت و مالكيت ندارد ، و همه چيز را آفريد و دقيقا اندازه گيرى نمود .\r\n","description":"","footnote":"","page_name":" 6 ","page_number":6},
  {"content":"\r\n\r\nتفسير : برترين معيار شناخت\r\nاين سوره با جمله « تبارك » آغاز مىشود كه از ماده « بركت » است و مىدانيم بركت داشتن چيزى عبارت از آن است كه داراى دوام و خير و نفع كامل باشد .\r\nمىفرمايد : « پر بركت و زوال ناپذير است خدايى كه » فرقان « را بر بنده اش نازل كرد ، تا جهانيان را انذار كند » ( * ( تَبارَكَ الَّذِي نَزَّلَ الْفُرْقانَ عَلى عَبْدِه لِيَكُونَ لِلْعالَمِينَ نَذِيراً ) * ) ( 1 ) .\r\nجالب اينكه مبارك بودن ذات پروردگار به وسيله نزول فرقان ، يعنى قرآنى كه جدا كننده حق از باطل است معرفى شده ، و اين نشان مىدهد كه برترين خير و بركت آن است كه انسان وسيله اى براى شناخت - شناخت حق از باطل - در دست داشته باشد ! اين نكته نيز قابل توجه است كه « فرقان » گاه به معنى « قرآن » و گاه به معنى معجزاتى كه روشنگر حق از باطل است ، و گاه در مورد تورات به كار رفته است ، ولى در اينجا با قرائنى كه در آيه و آيات بعد است منظور قرآن است .\r\nدر بعضى از روايات هنگامى كه از امام صادق ع مىپرسند كه آيا ميان « قرآن » و « فرقان » فرقى است ؟ مىفرمايد : « قرآن اشاره به مجموع اين كتاب آسمانى است ، و فرقان اشاره به آيات محكمات است » ( 2 ) .\r\nاين سخن منافات با فرقان بودن همه آيات قرآن ندارد و منظور اين است كه آيات محكمات قرآن مصداق روشنتر و بارزترى براى فرقان و جداسازى\r\n\r\n","description":"","footnote":"\r\n( 1 ) در جلد ششم صفحه 208 ذيل آيه 56 سوره اعراف ريشه اصلى « بركت » تشريح شده است .\r\n( 2 ) تفسير برهان جلد 3 صفحه 155 .\r\n","page_name":" 7 ","page_number":7},
  {"content":"\r\nحق از باطل محسوب مىشود .\r\nموهبت « فرقان و شناخت » تا آن حد اهميت دارد كه قرآن مجيد آن را به عنوان پاداش بزرگ پرهيزكاران ذكر كرده است : يا أَيُّهَا الَّذِينَ آمَنُوا إِنْ تَتَّقُوا اللَّه يَجْعَلْ لَكُمْ فُرْقاناً : « اى كسانى كه ايمان آورده‌ايد اگر تقوى پيشه كنيد خداوند فرقان در اختيار شما مىگذارد » ( 1 ) .\r\nآرى بدون تقوا ، شناخت حق از باطل ممكن نيست ، چرا كه حب و بغضها و گناهان حجاب ضخيمى بر چهره حق مىافكند و درك و ديد آدمى را كور مىكند .\r\nبه هر حال قرآن مجيد برترين فرقان است .\r\nوسيله شناخت حق از باطل ، در تمام نظام حيات بشر است .\r\nوسيله شناخت حق از باطل در مسير زندگى فردى و اجتماعى است ، و معيار و محكى است در زمينه افكار و عقائد ، و قوانين و احكام و آداب و اخلاق .\r\nاين نكته نيز قابل توجه است كه مىگويد : « فرقان را بر بنده اش نازل كرد » آرى مقام عبوديت و بندگى خالص است كه شايستگى نزول فرقان و پذيرا شدن معيارهاى شناخت حق از باطل را به وجود مىآورد .\r\nو بالآخره آخرين نكته اى كه در اين آيه مطرح شده اين است كه هدف نهايى فرقان را انذار جهانيان بيان مىكند ، انذارى كه نتيجه اش احساس مسئوليت در برابر تكاليف و وظائفى است كه بر عهده انسان قرار گرفته ، و تعبير « للعالمين » روشنگر اين است كه آئين اسلام جنبه جهانى دارد و مخصوص به منطقه و نژاد و قوم معينى نيست ، بلكه بعضى از آن استفاده خاتميت پيامبر ص كرده‌اند ، چرا كه « عالمين » نه فقط از نظر مكانى محدود نيست كه از نظر زمانى هم قيدى ندارد و همه آيندگان را نيز شامل مىشود . ( دقت كنيد ) .\r\n\r\n","description":"","footnote":"\r\n( 1 ) سوره انفال - 29 .\r\n","page_name":" 8 ","page_number":8},
  {"content":"\r\nدر دومين آيه مورد بحث خداوند را كه نازل كننده فرقان است به چهار صفت توصيف مىكند كه يكى در حقيقت پايه و بقيه نتيجه‌ها و شاخه‌هاى آن است :\r\nنخست مىگويد : « او خدايى است كه مالكيت و حكومت آسمانها و زمين منحصر به او است » ( * ( الَّذِي لَه مُلْكُ السَّماواتِ وَالأَرْضِ ) * ) ( 1 ) .\r\nآرى او حاكم بر كل عالم هستى و تمام آسمانها و زمين است ، و چيزى از قلمرو حكومت او بيرون نمىباشد . با توجه به مقدم شدن « له » بر « * ( مُلْكُ السَّماواتِ ) * » كه طبق ادبيات عرب دليل بر انحصار است چنين استفاده مىشود كه حكومت واقعى و فرمانروايى آسمانها و زمين ، منحصر به او است ، چرا كه حكومتش كلى و جاودانى و واقعى است بر خلاف حاكميت غير او كه جزئى و ناپايدار و در عين حال وابسته به او است .\r\nسپس به نفى عقائد مشركان يكى پس از ديگرى پرداخته مىگويد :\r\n« خدايى كه فرزندى براى خود انتخاب نكرد » ( * ( وَلَمْ يَتَّخِذْ وَلَداً ) * ) ( 2 ) .\r\nاصولا نياز به فرزند چنان كه قبلا هم گفته‌ايم يا به خاطر استفاده از نيروى انسانى او در كارها است ، يا براى يارى گرفتن به هنگام ضعف و پيرى و ناتوانى است ، و يا براى انس گرفتن در تنهايى است ، و مسلم است كه هيچيك از اين نيازها در ذات پاك او راه ندارد .\r\nو به اين ترتيب اعتقاد نصارى را به اينكه حضرت « مسيح » ع فرزند خدا است و يا يهود كه « عزير » را فرزند خدا مىدانستند و همچنين اعتقاد مشركان\r\n\r\n","description":"","footnote":"\r\n( 1 ) واژه « ملك » ( بر وزن كرك ) چنان كه « راغب » در « مفردات » گويد : به معنى در اختيار گرفتن چيزى و حاكميت بر آن است ، در حالى كه ملك ( بر وزن پلك ) هميشه دليل بر حاكميت و تصرف مالكانه نيست ، و به اين ترتيب هر ملكى ، ملك است ، در حالى كه هر ملكى ، ملك نيست .\r\n( 2 ) توضيح بيشتر در باره نفى فرزند از خداوند و دلائل آن در جلد اول تفسير نمونه ذيل آيه 116 سوره بقره آمده است .\r\n","page_name":" 9 ","page_number":9},
  {"content":"\r\nعرب را نفى مىنمايد .\r\nسپس مىافزايد : « او شريكى در مالكيت و حاكميت بر عالم هستى ندارد » ( * ( وَلَمْ يَكُنْ لَه شَرِيكٌ فِي الْمُلْكِ ) * ) .\r\nو اگر مشركان عرب ، اعتقاد به وجود شريك يا شريكهايى داشتند ، و آنها را در عبادت شريك خدا مىپنداشتند ، در شفاعت به آنها توسل مىجستند و در حاجات خود از آنها كمك مىطلبيدند ، تا آنجا كه با صراحت در هنگام گفتن « لبيك » براى حج اين جمله و جمله هايى شركآلود و زشت به اين صورت بر زبان جارى مىكردند : لبيك لا شريك لك ، الا شريكا هو لك ، تملكه و ما ملك ! : « اجابت دعوت تو را كردم اى خدايى كه شريكى ندارى ، جز شريكى كه از آن تو است كه تو مالك اين شريكى و مالك مملوك او هستى » ! قرآن همه اين موهومات را نفى و محكوم مىكند .\r\nو در آخرين جمله مىگويد : « او تمام موجودات را آفريده ، نه تنها آفريده بلكه تقدير و تدبير و اندازه گيرى آنها را دقيقا معين كرده است » ( * ( وَخَلَقَ كُلَّ شَيْءٍ فَقَدَّرَه تَقْدِيراً ) * ) .\r\nنه همچون اعتقاد ثنويين كه بخشى از موجودات اين عالم را مخلوق « يزدان » مىدانستند و بخشى را مخلوق « اهريمن » ! و به اين ترتيب آفرينش و خلقت را در ميان يزدان و اهريمن تقسيم مىكردند ، چرا كه دنيا را مجموعه اى از « خير » و « شر » و نيكى و بدى مىپنداشتند ، در حالى كه از ديدگاه يك موحد راستين در عالم هستى چيزى جز خير نيست و اگر شرى مىبينيم يا جنبه نسبى دارد يا عدمى و يا نتيجه اعمال ما است ( دقت كنيد ) .\r\n","description":"","footnote":"","page_name":" 10 ","page_number":10},
  {"content":"\r\n\r\nنكته : اندازه گيرى دقيق موجودات\r\nنه تنها نظام حساب شده و متقن جهان از دلايل محكم توحيد و شناسايى خدا است كه اندازه گيرى دقيق آن نيز دليل روشن ديگرى مىباشد ، ما هرگز نمىتوانيم اندازه گيرى موجودات مختلف اين جهان و كميت و كيفيت حساب شده آن را معلول تصادف بدانيم كه با « حساب احتمالات » سازگار نيست .\r\nدانشمندان در اين زمينه مطالعاتى كرده و پرده از روى اسرارى برداشته‌اند كه انسان را در اعجاب عميقى فرو مىبرد آن چنان كه بى اختيار زبان او به ستايش از عظمت و قدرت پروردگار مترنم مىگردد .\r\nدر اينجا گوشه اى از آن را از نظر شما مىگذرانيم .\r\nدانشمندان مىگويند اگر قشر خارجى كره زمين ده پا كلفتتر از آنچه هست مىبود اكسيژن يعنى ماده اصلى حيات وجود پيدا نمىكرد ، يا هر گاه عمق درياها چند پا بيشتر از عمق فعلى بود كليه اكسيژن و كربن زمين جذب مىشد ، و ديگر امكان هيچگونه زندگى نباتى يا حيوانى در سطح خاك باقى نمىماند ، به احتمال قوى كليه اكسيژن موجود را قشر زمين و آب درياها جذب مىكردند و انسان براى نشو و نماى خود بايد منتظر بنشيند تا نباتات برويند و از پرتو وجود آنها اكسيژن لازم به انسان برسد .\r\nبا حسابهاى دقيقى كه به عمل آمده معلوم شده است اكسيژن براى تنفس انسان ممكن است از منابع مختلف به دست آيد ، اما نكته مهم آنست كه مقدار اين اكسيژن درست به اندازه اى كه براى تنفس ما لازم است در هوا پخش شده .\r\nاگر هواى محيط زمين اندكى از آنچه هست رقيقتر مىبود اجرام سماوى و شهابهاى ثاقب كه هر روز به مقدار چند ميليون عدد به آن اصابت مىكنند و در همان فضاى خارج منفجر و نابود مىشوند دائما به سطح زمين مىرسيدند ، و هر\r\n","description":"","footnote":"","page_name":" 11 ","page_number":11},
  {"content":"\r\nگوشه آن را مورد اصابت قرار مىدادند ! اين اجرام فلكى به سرعت هر ثانيه از 6 تا چهل ميل حركت مىكنند و به هر كجا برخورد كنند ايجاد انفجار و حريق مىنمايند ، اگر سرعت حركت اين اجرام كمتر از آنچه هست مىبود ، مثلا به اندازه سرعت يك گلوله بود ، همه آنها به سطح زمين مىريختند ، و نتيجه خرابكارى آنها معلوم بود .\r\nاگر خود انسان در مسير كوچكترين قطعه اين اجرام سماوى واقع شود شدت حرارت آنها كه با سرعتى معادل نود برابر سرعت گلوله حركت مىكنند او را تكه پاره و متلاشى مىسازد .\r\nغلظت هواى محيط زمين به اندازه اى است كه اشعه كيهانى را تا ميزانى كه براى رشد و نمو نباتات لازم است به سوى زمين عبور مىدهد ، و كليه ميكربهاى مضر را در همان فضا معدوم مىسازد ، و ويتامينهاى مفيد را ايجاد مىنمايد .\r\nبا وجود بخارهاى مختلفى كه در طى قرون متمادى از اعماق زمين بر آمده و در هوا منتشر شده است ، و غالب آنها هم گازهاى سمى هستند ، معهذا هواى محيط زمين آلودگى پيدا نكرده ، و هميشه به همان حالت متعادل كه براى ادامه حيات انسانى مناسب باشد باقى مانده است .\r\nدستگاه عظيمى كه اين موازنه عجيب را ايجاد مىنمايد و تعادل را حفظ مىكند همان دريا و اقيانوس است كه مواد حياتى و غذايى و باران و اعتدال هوا و گياهان و بالآخره وجود خود انسان از منبع فيض آن سرچشمه مىگيرد ، هر كس كه درك معانى مىكند بايد در مقابل عظمت دريا سر تعظيم فرود آورد و سپاس گزار موهبتهاى آن باشد ! . . .\r\nتناسب عجيب و تعادل بسيار دقيقى كه بين « اكسيژن » و « اسيد كربونيك »\r\n","description":"","footnote":"","page_name":" 12 ","page_number":12},
  {"content":"\r\nبر قرار گرديده تا حيات حيوانى و گياهى به وجود آيد جلب توجه همه متفكرين را كرده ، و آنها را به انديشه واداشته است .\r\nاما اهميت حياتى اسيد كربونيك هنوز در نظر بسيارى از مردم مكتوم مىباشد ، ناگفته نماند كه اسيد كربونيك همان گازى است كه نوشابه‌هاى گازدار را با آن درست مىكنند ، و در ميان مردم معروف است .\r\nاسيد كربونيك گاز سنگين و غليظى است كه خوشبختانه نزديك به سطح زمين قرار دارد و تجزيه آن از اكسيژن به زحمت و اشكال انجام مىگيرد ، وقتى آتشى افروخته مىشود چوب كه خود مركب از اكسيژن و كربن و ئيدروژن است بر اثر حرارت تجزيه شيميايى مىشود ، و كربن با نهايت سرعت با اكسيژن آميخته و تشكيل اسيد كربونيك مىدهد ، ئيدروژن آن نيز با همان شتاب با اكسيژن آميخته و تشكيل بخار آب مىدهد ، دود عبارت از كربن خالص و تركيب نشده است .\r\nانسان هنگام تنفس مقدارى اكسيژن فرو مىبرد ، و خون آن را در تمام قسمتهاى بدن توزيع مىكند ، و همين اكسيژن غذا را در سلولهاى مختلف آهسته و آرام و با حرارتى ضعيف مىسوزاند ، و اسيد كربنيك و بخار آب آن خارج مىشود به همين جهت وقتى از راه شوخى گفته مىشود فلانى مانند « تنور » آه مىكشد حقيقت واقعى اظهار شده است ! .\r\nگاز اسيد كربونيكى كه بر اثر احتراق غذا در سلولها ايجاد مىشود داخل ريه مىگردد ، با تنفسهاى بعدى از بدن خارج شده ، و به هواى محيط برمىگردد به اين ترتيب كليه جانوران اكسيژن استنشاق مىكنند ، و اسيد كربونيك بيرون مىدهند .\r\nچقدر شگفتآور است طريقه كنترل و موازنه در اين عالم در نتيجه همين\r\n","description":"","footnote":"","page_name":" 13 ","page_number":13},
  {"content":"\r\nموازنه طبيعت مانع آن شده است كه حيوانات هر قدر هم بزرگ يا درنده و سبع باشند بتوانند بر دنيا تسلط يابند ، فقط انسان اين موازنه طبيعت را بهم مىزند ، و نباتات و حيوانات را از محلى به محل ديگر منتقل مىنمايد ، و اتفاقا به فوريت هم جريمه اين شوخ چشمى خود را مىپردازد ، زيرا آفات نباتى و امراض حيوانى خسارت جبران ناپذير به او مىزند ! داستان ذيل مثل بسيار خوبى است كه نشان مىدهد انسان براى ادامه حيات خود چگونه بايد رعايت اين كنترل و موازنه را بنمايد :\r\nچندين سال قبل در استراليا نوعى از بوته معروف به « كاكتوس » را كنار نرده‌هاى مزارع ميكاشتند و چون حشره دشمن اين نبات در آن موقع در استراليا وجود نداشت بوته كاكتوس شروع به ازدياد و توسعه عجيب نمود ، ديرى نگذشت كه مساحتى به اندازه سطح جزيره انگلستان را فرا گرفت ، و مردم را از قرا و قصبات بيرون كرد ، و زراعت آنها را منهدم نمود ، و امر كشاورزى را مختل و غير ممكن ساخت .\r\nساكنين محل آنچه وسيله در دسترس خود داشتند به كار بردند و نتيجه نگرفتند ، استراليا در خطر آن قرار گرفت كه قشون بى صدا و لجوج گياه كاكتوس آن را بالمره در حيطه تصرف خود درآورده ! علما و متخصصين در صدد چاره جويى اين خطر برآمدند و به اين منظور دور عالم را تجسس كردند تا عاقبت حشره اى را يافتند كه منحصرا با ساق و برگ و ته كاكتوس تغذيه مىكند و جز آن غذاى ديگر نمىخورد ، و به سهولت هم زاد و ولد مىكند و در استراليا دشمنى ندارد .\r\nدر اين مورد حيوان بر نبات غلبه كرد و امروز خطر هجوم كاكتوس به كلى بر طرف شده است ، و با معدوم شدن كاكتوس حشرات مزبور هم از ميان رفتند و فقط عده قليلى باقى ماند كه پيوسته مقدار نمو و توسعه كاكتوس را كنترل كنند ! آفرينش اين كنترل و تعادل را در طبيعت بر قرار كرده و بسيار هم مفيد واقع\r\n","description":"","footnote":"","page_name":" 14 ","page_number":14},
  {"content":"\r\nگرديده است .\r\nچه شده است كه پشه مالاريا سطح زمين را فرا نگرفته ، و باعث انهدام نسل انسانى نشده است ؟ در حالى كه پشه معمولى حتى در نواحى قطبى نيز فراوان است ؟\r\nيا چه شده است كه پشه تب زرد كه در موقعى تا نزديكىهاى نيويورك آمده بود دنيا را ويران نكرد ؟ يا چه شده است كه مگس خواب آور طورى آفريده شده كه جز در مناطق گرمسير استوايى نمىتواند زيست نمايد نسل آدمى را از روى زمين بر نداشته است ؟ ! ( همه اينها از طريق يك نظام كنترل حساب شده جلوگيرى گرديده ) .\r\nكافى است به ياد آوريم كه در طول زمان با چه آفات و امراضى دست به گريبان بوده‌ايم ، و چگونه تا ديروز وسيله مدافعه در مقابل آنها را نداشته و از هيچ يك از اصول بهداشت نيز اطلاعى نداشته‌ايم آن وقت متوجه مىشويم كه وجود ما با چه طرز حيرتآورى محفوظ و مصون مانده است ( 1 ) .\r\n\r\n","description":"","footnote":"\r\n( 1 ) تلخيص از كتاب « راز آفرينش انسان » صفحه‌هاى 33 تا 36 و 39 تا 41 و 49 تا 152 .\r\n","page_name":" 15 ","page_number":15},
  {"content":"\r\n\r\n[ سوره الفرقان ‹ 25 › : آيات 3 تا 6 
  ]\r\nوَ اتَّخَذُوا مِنْ دُونِه آلِهَةً لا يَخْلُقُونَ شَيْئاً وَهُمْ يُخْلَقُونَ وَلا يَمْلِكُونَ لأَنْفُسِهِمْ ضَرًّا وَلا نَفْعاً وَلا يَمْلِكُونَ مَوْتاً وَلا حَياةً وَلا نُشُوراً ‹ 3 › وَقالَ الَّذِينَ كَفَرُوا إِنْ هَذا إِلَّا إِفْكٌ افْتَراه وَأَعانَه عَلَيْه قَوْمٌ آخَرُونَ فَقَدْ جاؤُ ظُلْماً وَزُوراً ‹ 4 › وَقالُوا أَساطِيرُ الأَوَّلِينَ اكْتَتَبَها فَهِيَ تُمْلى عَلَيْه بُكْرَةً وَأَصِيلًا ‹ 5 › قُلْ أَنْزَلَه الَّذِي يَعْلَمُ السِّرَّ فِي السَّماواتِ وَالأَرْضِ إِنَّه كانَ غَفُوراً رَحِيماً ‹ 6 ›\r\n\r\nترجمه :\r\n3 - آنها غير از خداوند معبودانى براى خود برگزيدند ، و معبودانى كه چيزى را نمىآفرينند بلكه خودشان مخلوقند ، مالك زيان و سود خود نيستند و نه مالك مرگ و حيات و رستاخيزشان .\r\n4 - و كافران گفتند اين فقط دروغى است كه او ساخته و گروهى او را بر اين كار يارى داده‌اند آنها ( با اين سخن ) ظلم و دروغ بزرگى را مرتكب شدند .\r\n","description":"","footnote":"","page_name":" 16 ","page_number":16},
  {"content":"\r\n5 - و گفتند اين همان افسانه‌هاى پيشينيان است كه وى آن را رونويس كرده ، و هر صبح و شام بر او املا مىشود .\r\n6 - بگو : كسى آن را نازل كرده است كه اسرار آسمانها و زمين را مىداند ، او غفور و رحيم بوده و هست .\r\n\r\nتفسير : تهمتهاى رنگارنگ .\r\nاين آيات در حقيقت دنباله اى است براى بحثى كه در آيات گذشته در مورد مبارزه با شرك و بت پرستى ، و سپس ادعاهاى بى پايه بت پرستان در باره بتها ، و اتهاماتشان درباره قرآن و شخص پيامبر ص آمده است .\r\nآيه نخست مشركان را در واقع به محاكمه مىكشد و براى برانگيختن و جدان آنها ، با منطقى روشن و ساده و در عين حال قاطع و كوبنده سخن مىگويد مىفرمايد : « آنها خدايانى غير از پروردگار عالم كه اوصافش قبلا گذشت ، انتخاب كردند ، خدايانى كه مطلقا خالق چيزى نيستند ، بلكه خودشان مخلوقند » ( * ( وَاتَّخَذُوا مِنْ دُونِه آلِهَةً لا يَخْلُقُونَ شَيْئاً وَهُمْ يُخْلَقُونَ ) * ) .\r\nمعبود حقيقى ، خالق عالم هستى است ، در حالى كه آنها درباره بتها چنين ادعايى را نداشتند بلكه آنها را « مخلوق » خدا مىدانستند .\r\nوانگهى انگيزه آنها براى پرستش بتها چه مىتواند باشد ؟ « بتهايى كه حتى مالك سود و زيان خود و مالك مرگ و حيات و رستاخيز خويش نيستند » تا چه رسد به ديگران ( * ( وَلا يَمْلِكُونَ لأَنْفُسِهِمْ ضَرًّا وَلا نَفْعاً وَلا يَمْلِكُونَ مَوْتاً وَلا حَياةً وَلا نُشُوراً ) * ) .\r\nاصولى كه براى انسان اهميت دارد همين پنج امر است : مساله سود و زيان و مرگ و زندگى و رستاخيز .\r\nبراستى اگر كسى مالك اصلى اين امور نسبت به ما باشد شايسته پرستش\r\n","description":"","footnote":"","page_name":" 17 ","page_number":17},
  {"content":"\r\nاست ، اما آيا اين بتها هرگز قادر بر اين امور در مورد خودشان هستند تا چه رسد به اينكه عابدان خود را بخواهند در اين جهات زير پوشش حمايت خويش قرار دهند ؟\r\nاين چه منطق رسوايى است كه انسان به دنبال موجودى بيفتد و سر بر آستان آن بگذارد كه هيچگونه اختيارى از خود در مورد خويشتن ندارد تا چه رسد به ديگران ؟ ! اين بتها نه تنها در اين دنيا مشكلى را براى بندگان خود حل نمىكند كه در قيامت نيز كارى از آنها ساخته نيست .\r\nاين تعبير نشان مىدهد كه اين گروه از مشركان كه مخاطب در اين آيات هستند معاد را به نوعى پذيرفته بودند ( هر چند معاد روحانى نه جسمانى ) يا اينكه قرآن حتى با عدم اعتقاد آنها بمسئله معاد ، مطلب را مسلم گرفته ، و به طور قاطع در اين زمينه با آنها سخن مىگويد ، و اين معمول است كه گاهى انسان با كسى كه منكر حقيقتى است روبرو مىشود اما سخنان خود را بدون اعتنا به افكار او بر طبق افكار خويش قاطعانه بيان مىكند ، بخصوص اينكه يك دليل ضمنى نيز در خود آيه براى مساله معاد نهفته شده است ، زيرا هنگامى كه خالقى ، مخلوقى مىآفريند ، و مالك موت و حيات و سود و زيان او است ، بايد هدفى از خلقت او داشته باشد ، و اين هدف در مورد انسانها بدون قبول رستاخيز امكان پذير نيست ، چرا كه اگر با مردن انسان همه چيز پايان يابد زندگى پوچ خواهد بود و دليل بر اين است كه آن خالق حكيم نبوده است .\r\nضمنا اگر مىبينيم مساله « ضرر » در آيه قبل از « نفع » قرار گرفته براى اين است كه انسان در درجه اول از زيان وحشت دارد ، و جمله « دفع ضرر اولى از جلب منفعت » است ، به صورت يك قانون عقلايى درآمده است .\r\nو نيز اگر « ضرر » و « نفع » و « موت » و « حيات » و « نشور » به صورت نكره\r\n","description":"","footnote":"","page_name":" 18 ","page_number":18},
  {"content":"\r\nآمده ، براى بيان اين حقيقت است كه اين بتها حتى در يك مورد مالك سود و زيان و مرگ و زندگى و رستاخيز نيستند . تا چه رسد نسبت به همگان .\r\nو اگر « لا يملكون » و « لا يخلقون » به صورت « جمع مذكر عاقل » ذكر شده ( در حالى كه بتهاى سنگى و چوبى كمترين عقل و شعورى ندارند ) به خاطر آن است كه هدف از اين سخن تنها بتهاى سنگ و چوبى نيست ، بلكه گروهى است كه فرشتگان يا حضرت مسيح را عبادت مىكردند و چون عاقل و غير عاقل در معنى اين جمله جمعند ، همه را به صورت عاقل ذكر كرده و به اصطلاح ادبى از باب تغليب است .\r\nو يا در اين تعبير طبق اعتقاد طرف سخن گفته شده تا عجز و ناتوانى آنها را مشخص كند ، يعنى شما كه اينها را صاحب عقل و شعور مىدانيد ، با اين حال چرا نمىتوانند زيانى از خود دفع كنند و يا منفعتى جلب نمايند ؟ ! آيه بعد به تحليلهاى كفار و يا صحيحتر بهانه جوئيهاى آنها ، در برابر دعوت پيامبر ص پرداخته چنين مىگويد : « كافران گفتند : اين فقط دروغى است كه او ساخته و پرداخته است ، و گروهى نيز او را بر اين كار يارى داده‌اند » ! ( * ( وَقالَ الَّذِينَ كَفَرُوا إِنْ هَذا إِلَّا إِفْكٌ افْتَراه وَأَعانَه عَلَيْه قَوْمٌ آخَرُونَ ) * ) .\r\nدر واقع آنها براى اينكه شانه از زير بار حق خالى كنند - همانند همه كسانى كه در طول تاريخ تصميم به مخالفت رهبران الهى داشتند - نخست او را متهم به افترا و دروغگويى كردند و مخصوصا براى اينكه قرآن را تحقير كنند از كلمه « هذا » ( اين ) استفاده كردند .\r\nسپس براى اينكه اثبات كنند او به تنهايى قادر بر آوردن چنين سخنانى نيست ، زيرا آوردن چنين سخنان پرمحتوايى هر چه باشد نياز به قدرت علمى فراوانى دارد ، و آنها مايل نبودند اين را بپذيرند و نيز براى اينكه بگويند اين\r\n","description":"","footnote":"","page_name":" 19 ","page_number":19},
  {"content":"\r\nيك برنامه ريشه دار و حساب شده است گفتند : او در اين كار تنها نبوده بلكه جمعى وى را يارى كرده‌اند ، و حتما توطئه اى در كار است و بايد در مقابل آن ايستاد ! بعضى از مفسران گفته‌اند منظور از * ( قَوْمٌ آخَرُونَ ) * ( گروهى ديگر ) جماعتى از يهود بودند ، و بعضى گفته‌اند منظور آنها سه نفر از اهل كتاب به نام « عداس » و « يسار » و « حبر » ( يا جبر ) بوده .\r\nبه هر حال چون اين قبيل مطالب در ميان مشركان مكه وجود نداشت ، و بخشى از آن مانند سرگذشت پيامبران پيشين نزد يهود و اهل كتاب بود ، آنها ناچار بودند در اين تهمت پاى خود اهل كتاب را نيز به ميان كشند ، تا موج اعجاب مردم را از شنيدن اين آيات فرو بنشانند .\r\nولى قرآن در جواب آنها فقط يك جمله مىگويد و آن اينكه : « آنها با اين سخن خود مرتكب ظلم و هم دروغ و باطل شدند » ( * ( فَقَدْ جاؤُ ظُلْماً وَزُوراً ) * ) ( 1 ) .\r\n« ظلم » از اين نظر كه مردى امين و پاك و راستگو همچون پيامبر اسلام ص را متهم به دروغ و افترا بر خدا با همدستى جمعى از اهل كتاب كردند ، و به مردم و خود نيز ستم نمودند ، و دروغ و باطل از اين نظر كه سخن آنها كاملا بى اساس بود ، زيرا بارها پيامبر ص آنها را دعوت به آوردن سوره‌ها و آياتى همچون قرآن كرده بود و آنها در برابر اين تحدى عاجز و ناتوان شده بودند .\r\nاين خود نشان مىداد كه اين آيات ساخته مغز بشر نيست ، چرا كه اگر چنين بود آنها نيز مىتوانستند با كمك گرفتن از جماعت يهود و اهل كتاب نظير\r\n\r\n","description":"","footnote":"\r\n( 1 ) « جاؤا » از ماده « مجىء » معمولا به معنى آمدن است ، ولى در اينجا به معنى آوردن آمده است ، همانگونه كه در آيه 81 سوره يونس نيز مىخوانيم : كه موسى به ساحران گفت * ( ما جِئْتُمْ بِه السِّحْرُ ) * : « آنچه شما آورده‌ايد سحر است » .\r\n","page_name":" 20 ","page_number":20},
  {"content":"\r\nآن را بياورند ، بنا بر اين عجزشان دليل بر دروغشان و دروغشان دليل بر ظلمشان است .\r\nبنا بر اين جمله كوتاه « * ( فَقَدْ جاؤُ ظُلْماً وَزُوراً ) * » پاسخى است رسا و گويا در برابر ادعاهاى بى اساس آنان .\r\nواژه « زور » ( بر وزن كور ) در اصل از « زور » ( بر وزن غور ) به معنى قسمت بالاى سينه ، گرفته شده ، سپس به هر چيز كه از حد وسط متمايل شود ، اطلاق گرديده و از آنجا كه « دروغ » از حق منحرف شده و به باطل گرائيده به آن زور مىگويند .\r\nآيه بعد به يكى ديگر از تحليلهاى انحرافى و بهانه‌هاى واهى آنان در مورد قرآن پرداخته ، مىگويد : « آنها گفتند اين همان افسانه‌هاى پيشينيان است كه وى آن را رونويس كرده » ! ( * ( وَقالُوا أَساطِيرُ الأَوَّلِينَ اكْتَتَبَها ) * ) .\r\nاو در واقع از خود چيزى ندارد ، نه علم و دانشى و نه ابتكارى ، تا چه رسد به وحى و نبوت ، او از جمعى كمك گرفته و مشتى از افسانه‌هاى كهن را گردآورى نموده و نام آن را وحى و كتاب آسمانى گذارده است .\r\nاو براى رسيدن به اين مقصد ، همه روز از ديگران بهره گيرى مىكند « و اين كلمات هر صبح و شام بر او املا مىشود » ! ( * ( فَهِيَ تُمْلى عَلَيْه بُكْرَةً وَأَصِيلًا ) * ) .\r\nاو در مواقعى كه مردم كمتر در صحنه حضور دارند ، يعنى به هنگام صبح و هنگام شام براى منظور خود كمك مىگيرد .\r\nاين سخن در حقيقت تفسير و توضيحى است بر تهمتهايى كه در آيه قبل از آنها نقل شده بود .\r\nآنها در اين چند جمله كوتاه مىخواستند ، چند نقطه ضعف بر قرآن تحميل كنند :\r\n","description":"","footnote":"","page_name":" 21 ","page_number":21},
  {"content":"\r\nنخست اينكه قرآن مطلقا مطلب تازه اى ندارد و مشتى از افسانه‌هاى پيشين است ! ديگر اينكه پيامبر اسلام حتى يك روز بدون كمك ديگران نمىتواند به كار خود ادامه دهد ، بايد صبح و شام مطالب را بر او املا كنند و او بنويسد .\r\nو ديگر اينكه او خواندن و نوشتن را مىداند ، و اگر مىگويد درس نخوانده‌ام اين هم سخن خلافى است ! در واقع آنها با اين دروغها و تهمتهاى واضح مىخواستند مردم را از گرد پيامبر ص پراكنده كنند ، در حالى كه تمام كسانى كه عقل داشتند و در آن جامعه مدتى زندگى كرده بودند به خوبى مىدانستند پيامبر ص نزد كسى درس نخوانده بود ، بعلاوه با جمعيت يهود و اهل كتاب سر و كارى نداشت ، و اگر همه روز صبح و شام از ديگران الهام مىگرفت چگونه ممكن بود بر كسى مخفى شود ؟\r\nاز اين گذشته آيات قرآن در سفر و حضر در ميان جمع و در تنهايى و در همه حال بر او نازل مىشد .\r\nعلاوه بر همه اينها قرآن مجموعه اى بود از تعليمات اعتقادى ، احكام عملى ، قوانين ، و قسمتى از سرگذشت پيامبران ، چنان نبود كه همه قرآن را سرگذشت پيامبران تشكيل دهد ، و تازه آنچه از سرگذشت اقوام پيشين در قرآن آمده بود شباهتى با آنچه در عهدين ( تورات و انجيل تحريف يافته ) و افسانه‌هاى خرافى عرب موجود بود نداشت ، چرا كه آنها پر از خرافات بود ، و اينها پيراسته از خرافات كه اگر اين دو را در كنار هم بگذاريم و مقايسه كنيم حقيقت امر به خوبى روشن مىشود ( 1 ) .\r\n\r\n","description":"","footnote":"\r\n( 1 ) جمعى از مفسران معتقدند كه مراد از جمله « اكتتبها » اين است كه پيامبر ( ص ) از ديگران خواست كه براى او اين آيات را بنويسند ، و همچنين جمله « * ( تُمْلى عَلَيْه ) * » مفهومش اين است كه آنها القاء مىكردند و او حفظ مىكرد ولى با توجه به اينكه دليلى نداريم كه اين دو جمله را بر خلاف ظاهر بگيريم تفسيرى كه در متن گفته شد صحيحتر به نظر مىرسد و در واقع آنها مىخواستند از اين طريق پيغمبر ( ص ) را متهم كنند كه با سواد است و عمدا خود را درس نخوانده معرفى مىكند .\r\n","page_name":" 22 ","page_number":22},
  {"content":"\r\nلذا آخرين آيه مورد بحث ، به عنوان پاسخگويى به اين اتهامات بى پايه مىفرمايد :\r\n« بگو كسى آن را نازل كرده است كه اسرار آسمانها و زمين را مىداند » ( * ( قُلْ أَنْزَلَه الَّذِي يَعْلَمُ السِّرَّ فِي السَّماواتِ وَالأَرْضِ ) * ) .\r\nاشاره به اينكه محتواى اين كتاب و اسرار گوناگونى كه از علوم و دانشها ، تاريخ اقوام پيشين ، قوانين و نيازهاى بشرى ، و حتى اسرارى از عالم طبيعت و اخبارى از آينده در آن است نشان مىدهد كه ساخته و پرداخته مغز بشر نيست ، و با كمك اين و آن تنظيم نشده ، بلكه مولود علم كسى است كه آگاه از اسرار آسمان و زمين است و علم او بر همه چيز احاطه دارد .\r\nولى با اين همه راه بازگشت را به روى اين كجانديشان مغرض و دروغگويان رسوا باز مىگذارد و در پايان آيه مىگويد : درهاى توبه و بازگشت به سوى خدا به روى همه شما باز است « چرا كه او غفور و رحيم بوده و هست » ( * ( إِنَّه كانَ غَفُوراً رَحِيماً ) * ) .\r\nبه مقتضاى رحمتش ، پيامبران را ارسال و كتب آسمانى را نازل نموده ، و به مقتضاى غفوريتش گناهان بى حساب شما را در پرتو ايمان و توبه مىبخشد .\r\n","description":"","footnote":"","page_name":" 23 ","page_number":23},
  {"content":"\r\n\r\n[ سوره الفرقان ‹ 25 › : آيات 7 تا 10 
  ]\r\nوَ قالُوا ما لِهذَا الرَّسُولِ يَأْكُلُ الطَّعامَ وَيَمْشِي فِي الأَسْواقِ لَوْ لا أُنْزِلَ إِلَيْه مَلَكٌ فَيَكُونَ مَعَه نَذِيراً ‹ 7 › أَوْ يُلْقى إِلَيْه كَنْزٌ أَوْ تَكُونُ لَه جَنَّةٌ يَأْكُلُ مِنْها وَقالَ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً ‹ 8 › انْظُرْ كَيْفَ ضَرَبُوا لَكَ الأَمْثالَ فَضَلُّوا فَلا يَسْتَطِيعُونَ سَبِيلًا ‹ 9 › تَبارَكَ الَّذِي إِنْ شاءَ جَعَلَ لَكَ خَيْراً مِنْ ذلِكَ جَنَّاتٍ تَجْرِي مِنْ تَحْتِهَا الأَنْهارُ وَيَجْعَلْ لَكَ قُصُوراً ‹ 00 ›\r\n\r\nترجمه :\r\n7 - و گفتند چرا اين رسول غذا مىخورد ؟ و در بازارها راه مىرود ؟ ( نه سنت فرشتگان دارد و نه روش شاهان ! ) چرا فرشته اى بر او نازل نشده كه همراه وى مردم را انذار كند ؟ ( و گواه صدق دعوت او باشد ) .\r\n8 - يا گنجى از آسمان براى او فرستاده شود يا باغى داشته باشد كه از ( ميوه ) آن بخورد\r\n","description":"","footnote":"","page_name":" 24 ","page_number":24},
  {"content":"\r\n( و امرار معاش كند ) و ستمگران گفتند شما تنها از يك انسان مجنون پيروى مىكنيد ! 9 - ببين چگونه براى تو مثلها زدند و گمراه شدند ، آن چنان كه قدرت پيدا كردن راه را ندارند ! 10 - زوال ناپذير و بزرگ است خدايى كه اگر بخواهد براى تو بهتر از اين مىدهد ، باغهايى كه از زير درختانش نهرها جارى باشد و ( اگر بخواهد ) براى تو قصرهايى مجلل قرار مىدهد .\r\n\r\nشان نزول :\r\nدر روايتى از امام حسن عسكرى ع مىخوانيم كه فرمود : از پدرم امام دهم سؤال كردم : آيا پيامبر اسلام ص با يهود و مشركان در برابر سرزنشها و بهانه گيريهايشان به بحث و گفتگو و استدلال مىپرداخت ؟\r\nپدرم فرمود : آرى ، بارها چنين شد ، از جمله اينكه روزى پيامبر ص در كنار خانه خدا نشسته بود ، « عبد اللَّه بن ابى اميه مخزومى » در برابر او قرار گرفت و گفت : « اى محمد تو ادعاى بزرگى كرده اى ، و سخنان وحشتناكى مىگويى ! تو چنين مىپندارى كه رسول پروردگار عالميانى ، اما پروردگار جهانيان و خالق همه مخلوقات شايسته نيست ، رسولى مثل تو - انسانى همانند ما - داشته باشد ، تو همانند ما غذا مىخورى ، و همچون ما در بازارها راه مىروى ! پيامبر ص عرضه داشت : بار پروردگارا تو همه سخنان را مىشنوى و به هر چيز عالمى ، آنچه را بندگان تو مىگويند مىدانى ( خودت پاسخ آنها را بيان فرما ) در اين هنگام آيات فوق نازل شد و به بهانه گيريهاى آنها پاسخ داد ( 1 ) .\r\n\r\n","description":"","footnote":"\r\n( 1 ) تفسير نور الثقلين جلد 4 صفحه 6 .\r\n","page_name":" 25 ","page_number":25},
  {"content":"\r\n\r\nتفسير : چرا اين پيامبر گنجها و باغها ندارد ؟\r\nاز آنجا كه در آيات گذشته بخشى از ايرادهاى كفار درباره قرآن مجيد مطرح گرديد و به آن پاسخ داده شد ، در آيات مورد بحث بخش ديگرى را كه مربوط به رسالت شخص پيامبر است مطرح كرده و پاسخ مىگويد .\r\nمىفرمايد : « آنها گفتند چرا اين رسول ، غذا مىخورد و در بازارها راه مىرود » ؟ ! ( * ( وَقالُوا ما لِهذَا الرَّسُولِ يَأْكُلُ الطَّعامَ وَيَمْشِي فِي الأَسْواقِ ) * ) .\r\nاين چه پيامبرى است كه همچون افراد عادى نياز به تغذيه دارد ، و در بازارها براى كسب و تجارت ، و يا خريد نيازمنديهاى خود راه مىرود ، اين نه سنت رسولان است ، و نه شيوه ملوك و پادشاهان ! در حالى كه او مىخواهد هم ابلاغ دعوت الهى كند و هم بر همه ما حكومت نمايد ! .\r\nاصولا آنها معتقد بودند افراد با شخصيت نبايد شخصا براى رفع حوائج خود به بازارها گام بگذارند ، بايد ماموران و خدمتگزاران را به دنبال اين كار بفرستند .\r\nسپس افزودند : « چرا لا اقل فرشته اى از سوى خدا بر او فرستاده نشده كه به عنوان گواه صدق دعوتش ، همراه او ، مردم را انذار كند » ؟ ! ( * ( لَوْ لا أُنْزِلَ إِلَيْه مَلَكٌ فَيَكُونَ مَعَه نَذِيراً ) * ) .\r\nبسيار خوب به فرض كه قبول كنيم رسول خدا مىتواند انسان باشد ، ولى آخر چرا يك انسان تهى دست و فاقد مال و ثروت ؟ « چرا گنجى از آسمان براى او نفرستاد ، و يا لا اقل چرا باغى ندارد كه از آن بخورد و امرار معاش كنند » ؟ ! ( * ( أَوْ يُلْقى إِلَيْه كَنْزٌ أَوْ تَكُونُ لَه جَنَّةٌ يَأْكُلُ مِنْها ) * ) .\r\n","description":"","footnote":"","page_name":" 26 ","page_number":26},
  {"content":"\r\nو باز به اينها قناعت نكردند و سرانجام با يك نتيجه گيرى غلط او را متهم به جنون ساختند چنان كه در پايان همين آيه مىخوانيم : « و ستمگران گفتند اى مردمى كه به او ايمان آورده‌ايد شما تنها از يك انسان مجنون و كسى كه مورد سحر ساحران قرار گرفته است پيروى مىكنيد » ! ( * ( وَقالَ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً ) * ) .\r\nچرا كه آنها معتقد بودند ساحران مىتوانند در فكر و هوش افراد دخالت كنند و سرمايه عقل را از آنها بگيرند ! .\r\nاز مجموع آيات فوق چنين استفاده مىشود كه آنها در واقع چند ايراد واهى به پيامبر اسلام ص داشتند كه مرحله به مرحله از گفتار خود عقبنشينى مىكردند .\r\nنخست معتقد بودند اصلا او بايد فرشته باشد ، اينكه غذا مىخورد و در بازارها راه مىرود مسلما فرشته نيست ! بعد گفتند : بسيار خوب اگر فرشته نيست لا اقل فرشته اى به عنوان معاونت همراه او از سوى خدا اعزام گردد .\r\nباز هم از اين هم تنزل كردند و گفتند به فرض كه پيامبر خدا بشر باشد بايد گنجى از آسمان به سوى او انداخته شود ! ، تا دليل بر اين باشد كه او مورد توجه خدا است ! و در آخرين مرحله گفتند : به فرض كه هيچيك از اينها را نداشته باشد لا اقل بايد آدم فقيرى نباشد ، مانند يك كشاورز مرفه ، باغى در اختيارش باشد كه از آن زندگى خود را تامين كند ! اما متاسفانه او فاقد همه اينها است و باز هم مىگويد پيغمبرم ! ! و در پايان نتيجه گيرى كردند كه اين ادعاى بزرگ او در چنين شرائطى دليل بر آن است كه عقل سالمى ندارد !\r\n","description":"","footnote":"","page_name":" 27 ","page_number":27},
  {"content":"\r\nآيه بعد پاسخ همه اينها را در يك جمله كوتاه چنين بيان مىكند : « ببين چگونه براى تو مثلها زدند ، و به دنبال آن گمراه شدند ، آن چنان كه قدرت پيدا كردن راه را ندارند » ( * ( انْظُرْ كَيْفَ ضَرَبُوا لَكَ الأَمْثالَ فَضَلُّوا فَلا يَسْتَطِيعُونَ سَبِيلًا ) * ) .\r\nاين جمله تعبير گويايى است از اين واقعيت كه آنها در مقابل دعوت حق و قرآنى كه محتواى آن شاهد گوياى ارتباطش با خدا است به يك مشت سخنان واهى و بى اساس دست زده و مىخواهند با اين حرفهاى بى پايه ، چهره حقيقت را بپوشانند .\r\nاين درست به اين ماند كه شخصى در مقابل استدلالات منطقى ما به يك مشت بهانه جوئيها كه آثار سستى آن كاملا نمايان است دست بزند ، ما بى اينكه بخواهيم تك تك از سخنان او را پاسخ دهيم مىگوئيم ببين با چه حرفهاى واهى مىخواهد در مقابل دليل منطقى بايستد ؟ ! و براستى سخنان آنها در تمام قسمتهايش چنين بود ، زيرا :\r\nاولا : چرا پيامبر از جنس فرشتگان باشد ؟ بلكه به عكس عقل و دانش مىگويد بايد انسان رهبر انسان باشد ، تا همه دردها ، خواستها ، نيازها ، مشكلات و مسائل زندگى او را كاملا درك كند ، تا يك سرمشق عملى براى او در همه زمينه‌ها باشد ، تا مردم بتوانند از او در همه برنامه‌ها الهام گيرند ، اگر فرشته اى نازل مىشد مسلما اين هدفها تامين نمىگشت ، مردم مىگفتند : اگر او سخن از زهد و بى اعتنايى به دنيا مىگويد فرشته است و نيازى ندارد ، اگر دعوت به پاكدامنى و عفت مىكند از طوفان غريزه جنسى خبر ندارد ، و دهها « اگر » همانند آن .\r\nثانيا : چه لزومى دارد همراه بشر فرشته اى براى تصديق او بيايد ؟ مگر\r\n","description":"","footnote":"","page_name":" 28 ","page_number":28},
  {"content":"\r\nمعجزات ، مخصوصا معجزه بزرگى همچون قرآن براى درك اين واقعيت كافى نيست ؟ ! ثالثا : غذا خوردن همانند ساير انسانها و راه رفتن در بازارها ، سبب مىشود كه بيشتر با مردم بياميزد و در اعماق زندگى آنها فرو برود و رسالت خود را بهتر انجام دهد ، اين ضررى ندارد بلكه كمك او است .\r\nرابعا : عظمت و شخصيت پيامبر ص به گنج و گنجينه نيست ، و به باغهاى خرم و سرسبز ميوه نمىباشد ، اين طرز تفكر انحرافى كفار است كه شخصيت و حتى قرب به خدا را در سرمايه دار بودن مىداند ، در حالى كه پيامبران آمده‌اند تا بگويند اى انسان ارزش وجود تو با اينها نيست با علم و ايمان و تقواست .\r\nخامسا : با چه معيارى او را « مسحور » و « مجنون » مىدانستند ؟ ! كسى كه عقلش به شهادت تاريخ زندگى و انقلاب بزرگ او و بنيانگذارى تمدن اسلامى به وسيله او فوق العاده بود چگونه مىتوان او را با اين برچسبهاى مسخره متهم ساخت ؟ مگر اينكه بگوئيم بتشكنى كردن و كوركورانه دنبال نياكان نيفتادن دليل بر جنون است ! بنا بر آنچه گفتيم روشن شد كه « امثال » در اينجا ، بخصوص با قرائن موجود در آيه ، به معنى سخنان سست و بى پايه است ، و تعبير به « امثال » شايد به خاطر آنست كه آن را در لباس حق و مثل و مانند دليل منطقى در آورده‌اند در حالى كه واقعا چنين نيست ( 1 ) .\r\n\r\n","description":"","footnote":"\r\n( 1 ) بسيارى از مفسران در اينجا « امثال » را به معنى « تشبيهات » گرفته‌اند ، اما روشن نساخته‌اند كه مشركان در اينجا چه تشبيهى كرده‌اند ، بعضى ديگر « امثال » را در اينجا به معنى « توصيفها » نموده‌اند ، زيرا يكى از معانى « مثل » - طبق آنچه راغب در مفردات گفته - « توصيف » است ، ولى به هر حال اگر منظور توصيف هم بوده باشد مسلما در اينجا منظور توصيف بى پايه و بى اساس است ، چرا كه در صدر و ذيل آيه فوق قرائنى است كه دلالت بر اين معنى مىكند ، از يك سو به عنوان تعجب مىگويد ببين چه مثلهايى مىزنند ؟ و از سوى ديگر مىگويد : توصيفهايى كه سبب گمراهى غير قابل بازگشت آنها مىشود .\r\n","page_name":" 29 ","page_number":29},
  {"content":"\r\nبه اين نكته نيز بايد توجه كرد كه دشمنان پيامبر ص گاهى او را به « ساحر بودن » و گاه « مسحور بودن » متهم مىكردند ، گرچه بعضى از مفسران احتمال داده‌اند كه « مسحور » به معنى « ساحر » بوده باشد ( زيرا گاه اسم مفعول به معنى فاعل آمده است ) ولى ظاهر اين است كه اين دو با هم فرق دارند .\r\nاگر ساحرش مىخواندند به خاطر نفوذ فوق العاده كلام او در دلها بود ، چون نمىخواستند اين حقيقت را بپذيرند متوسل به اتهام ساحر بودن مىشدند .\r\nاما « مسحور » به معنى كسى است كه ساحران در عقلش دخل و تصرف كرده و مايه اختلال حواس او را فراهم ساخته‌اند ، اين اتهام از آنجا ناشى مىشد كه او سنت شكن بود و مخالف عادات و رسوم خرافى و مصلحتانديشىهاى فردى گام برمىداشت .\r\nاما پاسخ همه اين اتهامات از سخنان بالا روشن شد .\r\nدر اينجا اين سؤال پيش مىآيد كه چرا مىفرمايد : * ( فَضَلُّوا فَلا يَسْتَطِيعُونَ سَبِيلًا ) * ( آنها گمراه شدند و قادر بر پيدا كردن راه حق نيستند ) .\r\nپاسخ اين است كه انسان در صورتى مىتواند به حق راه يابد كه خواهان حق و جوياى حق باشد ، اما آن كس كه با پيشداوريهاى غلط و گمراه كننده اى كه از جهل و لجاج و عناد سرچشمه مىگيرد تصميم خود را قبلا گرفته است ، نه تنها حق را پيدا نخواهد كرد بلكه هميشه در برابر آن موضعگيرى مىكند .\r\nآخرين آيه مورد بحث همانند آيه قبل روى سخن را به پيامبر ص كرده - به عنوان تحقير سخنان آنها ، و اينكه قابل جوابگويى نيست - مىفرمايد : « بزرگ\r\n","description":"","footnote":"","page_name":" 30 ","page_number":30},
  {"content":"\r\nو پر بركت است خدايى كه اگر بخواهد براى تو بهتر از آنچه اينها مىگويند قرار مىدهد ، باغهايى كه از زير درختانش نهرها جارى باشد ، و نيز اگر بخواهد براى تو قصرهاى مجللى قرار مىدهد « ( * ( تَبارَكَ الَّذِي إِنْ شاءَ جَعَلَ لَكَ خَيْراً مِنْ ذلِكَ جَنَّاتٍ تَجْرِي مِنْ تَحْتِهَا الأَنْهارُ وَيَجْعَلْ لَكَ قُصُوراً ) * ) .\r\nمگر باغها و قصرهاى ديگران را چه كسى به آنها داده جز خدا ؟ اصولا چه كسى اين همه نعمت و زيبايى را در اين عالم آفريده جز پروردگار ؟ آيا براى چنين خداوند قادر و منانى ممكن نيست كه بهتر از اينها را در اختيار تو بگذارد ؟ ! ولى او هرگز نمىخواهد مردم شخصيت تو را در مال و ثروت و قصر و باغ بدانند ، و از ارزشهاى واقعى غافل شوند .\r\nاو مىخواهد زندگى تو همانند افراد عادى و مستضعفان و محرومان باشد ، تا بتوانى پناهگاهى براى همه اينها و براى عموم مردم باشى .\r\nاما چرا مىگويد باغها و قصرها بهتر از آن است كه آنان مىخواستند ، زيرا « گنج » به تنهايى مشكلگشا نيست ، بلكه بايد پس از زحمات زياد تبديل به باغها و قصور شود ، از اين گذشته آنها مىگفتند تو باغى داشته باشى كه زندگيت را تامين كند ، اما قرآن مىگويد : خدا مىتواند باغها و قصرها براى تو قرار دهد ، اما هدف از بعثت و رسالت تو چيز ديگرى است .\r\nدر « خطبه قاصعه » از « نهج البلاغه » بيان رسا و گويايى در اين زمينه آمده است : آنجا كه امام ع مىفرمايد :\r\n« موسى بن عمران با برادرش ( هارون ) بر فرعون وارد شدند ، در حالى كه لباسهاى پشمين به تن داشتند ، و در دست هر كدام عصائى بود ، با او شرط كردند - كه اگر تسليم فرمان پروردگار شوى - حكومت و ملكت باقى مىماند ، و عزت و قدرتت دوام مىيابد ، اما او گفت :\r\nآيا از اين دو تعجب نمىكنيد ؟ كه با من شرط مىكنند بقاء ملك و دوام\r\n","description":"","footnote":"","page_name":" 31 ","page_number":31},
  {"content":"\r\nعزتم بستگى به خواسته آنها داشته باشد ، در حالى كه خودشان فقر و بيچارگى از سر و وضعشان مىبارد ( اگر راست مىگويند ) چرا دستبندهايى از طلا به آنها داده نشده است ؟\r\nاين سخن را فرعون به خاطر بزرگ شمردن طلا ، و جمع آورى آن و تحقير پشم و پوشيدن آن گفت .\r\nولى اگر خدا مىخواست ، هنگام مبعوث ساختن پيامبرانش ، درهاى گنجها و معادن طلا و باغهاى خرم و سرسبز را به روى آنان بگشايد ، مىگشود ، و اگر مىخواست پرندگان آسمان و حيوانات وحشى زمين را همراه آنان گسيل دارد ، مىداشت ، اگر اين كار را مىكرد ، امتحان از ميان مىرفت ، پاداش و جزاء بى اثر مىشد ، وعده و وعيدهاى الهى بىفايده مىگرديد ، و براى پذيرندگان ، اجر و پاداش آزمودگان واجب نمىشد ، و مؤمنان استحقاق ثواب نيكوكاران را نمىيافتند ، و اسماء و نامها با معانى خود همراه نبودند ، . . .\r\nاما خداوند پيامبران خويش را از نظر عزم و اراده قوى ، و از نظر ظاهر فقير و ضعيف قرار دارد ، ولى توأم با قناعتى كه قلبها و چشمها را پر از بى نيازى مىكرد ، هر چند فقر ظاهرى آنها چشمها و گوشها را از ناراحتى مملو مىساخت .\r\nاگر پيامبران داراى آن چنان قدرتى بودند كسى خيال مخالفت با آنان را نمىكرد و توانايى و عزتى داشتند كه هرگز مغلوب نمىشدند و سلطنت و شوكتى دارا بودند كه همه چشمها به آنان دوخته مىشد و از راههاى دور ، بار سفر به سوى آنان مىبستند ، اعتبار و ارزش آنها براى مردم كمتر و متكبران سر تعظيم در برابرشان فرود مىآوردند و اظهار ايمان مىنمودند .\r\nاما اين ايمان به خاطر علاقه به هدف آنان نبود بلكه به خاطر ترسى كه بر آنها چيره مىشد و يا به واسطه ميل و علاقه اى كه به ماديات آنها داشتند انجام مىگرفت ، و در اين صورت در نيتهاى آنها خلوص يافت نمىشد و غير از خدا در\r\n","description":"","footnote":"","page_name":" 32 ","page_number":32},
  {"content":"\r\nاعمالشان شركت داشت » ( 1 ) .\r\nتوجه به اين نكته نيز لازم است كه بعضى گفته‌اند منظور از باغ و قصر ، باغ و قصر آخرت است ولى اين تفسير به هيچوجه با ظاهر آيه سازگار نيست ( 2 ) .\r\n\r\n","description":"","footnote":"\r\n( 1 ) خطبه 192 نهج البلاغه ( خطبه قاصعه ) .\r\n( 2 ) و همچنين كسانى كه گفته‌اند منظور باغهاى دنيا و قصرهاى آخرت است ، فعلهاى ماضى و مضارع ( جعل و يجعل ) كه در آيه است نيز نبايد باعث چنين توهمى شود زيرا مىدانيم طبق قواعد ادبيات عرب ، افعال هنگامى كه در جمله شرطيه قرار مىگيرند مفهوم زمانى خود را از دست مىدهند .\r\n","page_name":" 33 ","page_number":33},
  {"content":"\r\n\r\n[ سوره الفرقان ‹ 25 › : آيات 11 تا 16 
  ]\r\nبَلْ كَذَّبُوا بِالسَّاعَةِ وَأَعْتَدْنا لِمَنْ كَذَّبَ بِالسَّاعَةِ سَعِيراً ‹ 01 ) إِذا رَأَتْهُمْ مِنْ مَكانٍ بَعِيدٍ سَمِعُوا لَها تَغَيُّظاً وَزَفِيراً ‹ 02 › وَإِذا أُلْقُوا مِنْها مَكاناً ضَيِّقاً مُقَرَّنِينَ دَعَوْا هُنالِكَ ثُبُوراً ‹ 03 › لا تَدْعُوا الْيَوْمَ ثُبُوراً واحِداً وَادْعُوا ثُبُوراً كَثِيراً ‹ 04 › قُلْ أَ ذلِكَ خَيْرٌ أَمْ جَنَّةُ الْخُلْدِ الَّتِي وُعِدَ الْمُتَّقُونَ كانَتْ لَهُمْ جَزاءً وَمَصِيراً ‹ 05 ›\r\nلَهُمْ فِيها ما يَشاؤُنَ خالِدِينَ كانَ عَلى رَبِّكَ وَعْداً مَسْؤُلًا ‹ 06 ›\r\n\r\nترجمه :\r\n11 - ( اينها همه بهانه است ) بلكه آنها قيامت را تكذيب كرده‌اند و ما براى كسى كه قيامت را انكار كند آتش سوزانى مهيا كرده‌ايم .\r\n12 - هنگامى كه اين آتش آنها را از دور مىبيند صداى وحشتناك و خشمآلود او را كه با نفس زدن شديد همراه است مىشنوند .\r\n13 - و هنگامى كه در مكان تنگ و محدودى از آن افكنده مىشوند ، در حالى كه در غل\r\n","description":"","footnote":"","page_name":" 34 ","page_number":34},
  {"content":"\r\nو زنجيرند ، فرياد واويلاى آنها بلند مىشود ! 14 - امروز يك بار واويلا نگوئيد ، بلكه بسيار واويلا سر دهيد ! 15 - بگو آيا اين بهتر است يا بهشت جاويدانى كه به پرهيزگاران وعده داده شده ؟ بهشتى كه پاداش اعمال آنها و قرارگاهشان است .\r\n16 - هر چه بخواهند در آنجا براى آنها فراهم است ، جاودانه در آن خواهند ماند ، اين وعده اى است مسلم كه پروردگارت بر عهده گرفته است .\r\n\r\nتفسير : مقايسه اى از بهشت و دوزخ\r\nدر اين آيات - به دنبال بحثى كه از انحراف كفار در مساله توحيد و نبوت پيامبر ص در آيات قبل بود - سخن از بخش ديگرى از انحرافات آنها در زمينه معاد مىگويد ، و در حقيقت با بيان اين بخش روشن مىشود كه آنها در تمام اصول دين گرفتار تزلزل و انحراف بودند ، هم در توحيد و هم در نبوت و هم در معاد ، كه دو قسمت آن در آيات گذشته آمده ، و اكنون سومين بخش را مىخوانيم .\r\nنخست مىگويد : « بلكه آنها قيامت را تكذيب كردند » ( * ( بَلْ كَذَّبُوا بِالسَّاعَةِ ) * ) .\r\nذكر كلمه « بل » كه در اصطلاح ادبى براى « اضراب » است به اين معنى است كه آنها آنچه در زمينه نفى توحيد و نبوت مىگويند بهانه هايى است كه در حقيقت از انكار معاد سرچشمه گرفته است ، چرا كه اگر كسى ايمان به چنان دادگاه عظيم و پاداش و كيفر الهى داشته باشد اين چنين بىپروا حقايق را به باد مسخره نمىگيرد و با ذكر بهانه‌هاى واهى از دعوت پيامبرى كه دلائل نبوتش آشكار است سر نمىپيچد ، و در برابر بتهايى كه با دست خود ساخته و پرداخته ، سر تعظيم فرود نمىآورد .\r\nاما قرآن در اينجا به پاسخ استدلالى نپرداخته ، چرا كه اين گروه اهل\r\n","description":"","footnote":"","page_name":" 35 ","page_number":35},
  {"content":"\r\nمنطق و استدلال نبودند ، بلكه آنها را با تهديدهاى تكان دهنده و كوبنده مواجه مىكند ، و آينده شوم و دردناك آنها را در برابر چشمشان مجسم مىسازد ، كه گاه اين منطق براى اين گونه افراد مؤثرتر است .\r\nنخست مىگويد : « ما براى كسى كه قيامت را انكار كند آتش سوزانى مهيا كرده‌ايم » ( * ( وَأَعْتَدْنا لِمَنْ كَذَّبَ بِالسَّاعَةِ سَعِيراً ) * ) ( 1 ) .\r\nسپس توصيف عجيبى از اين آتش سوزان كرده مىگويد : « هنگامى كه اين آتش آنها را از راه دور ببيند چنان به هيجان مىآيد كه صداى وحشتناك و خشمآلود او را كه با نفس زدن شديد همراه است مىشنوند » ! ( * ( إِذا رَأَتْهُمْ مِنْ مَكانٍ بَعِيدٍ سَمِعُوا لَها تَغَيُّظاً وَزَفِيراً ) * ) .\r\nدر اين آيه تعبيرات متعدد گويايى است كه از شدت اين عذاب الهى خبر مىدهد :\r\n1 - نمىگويد آنها آتش دوزخ را از دور مىبينند ، بلكه مىگويد آتش آنها را مىبيند ، گويى چشم و گوش دارد ، چشم بر راه دوخته و انتظار اين گنهكاران را مىكشد ! 2 - نياز به اين ندارد كه آنها نزديك آن شوند تا به هيجان درآيد ، بلكه از فاصله دور - كه طبق بعضى از روايات يك سال راه است - از خشم فرياد مىزند .\r\n3 - از اين آتش سوزان توصيف به « تغيظ » شده است ، و آن عبارت از حالتى است كه انسان خشم خود را با نعره و فرياد آشكار مىسازد .\r\n4 - براى آتش دوزخ ، « زفير » قائل شده يعنى شبيه آن حالتى كه انسان نفس را در سينه فرو مىبرد ، آن چنان كه دنده‌ها به طرف بالا رانده مىشوند و اين\r\n\r\n","description":"","footnote":"\r\n( 1 ) « سعيرا » از ماده « سعر » ( بر وزن قعر ) به معنى شعله ور شدن آتش است بنا بر اين سعير به آتش شعله ور و دامنه دار و سوزان گفته مىشود .\r\n","page_name":" 36 ","page_number":36},
  {"content":"\r\nمعمولا در حالى است كه انسان بسيار خشمگين مىگردد .\r\nمجموع اين حالات نشان مىدهد كه آتش سوزان دوزخ همچون حيوان درنده گرسنه اى كه در انتظار طعمه خويش است انتظار اين گروه را مىكشد ( پناه بر خدا ) .\r\nاين وضع دوزخ است به هنگامى كه آنها را از دور مىبيند ، اما وضع آنها را در آتش دوزخ چنين توصيف مىكند : « هنگامى كه در مكان تنگ و محدودى از آتش در حالى كه در غل و زنجيرند افكنده شوند فرياد واويلاشان بلند مىشود » ( * ( وَإِذا أُلْقُوا مِنْها مَكاناً ضَيِّقاً مُقَرَّنِينَ دَعَوْا هُنالِكَ ثُبُوراً ) * ) ( 1 ) .\r\nاين به خاطر كوچك بودن دوزخ نيست چرا كه طبق آيه 30 سوره ق « هر چه در قيامت به جهنم مىگوئيم آيا پر شده اى ؟ باز طلب بيشتر مىكند » ( يَوْمَ نَقُولُ لِجَهَنَّمَ هَلِ امْتَلأْتِ وَتَقُولُ هَلْ مِنْ مَزِيدٍ ) .\r\nبنا بر اين مكان وسيعى است اما آنها را در اين مكان وسيع آن چنان محدود مىكنند كه طبق بعضى از روايات وارد شدنشان در دوزخ همچون وارد شدن ميخ در ديوار است ! ( 2 ) .\r\nضمنا واژه « ثبور » در اصل به معنى « هلاك و فساد » است ، و به هنگامى كه انسان در برابر چيز وحشتناك و مهلكى قرار مىگيرد گاهى فرياد « وا ثبورا » ! بلند مىكند كه مفهومش « اى مرگ بر من است » .\r\n\r\n","description":"","footnote":"\r\n( 1 ) « مقرنين » از ماده « قرن » به معنى نزديكى و اجتماع دو يا چند چيز با هم است و به طنابى كه اشياء را با آن مىبندند قرن مىگويند و نيز به كسى كه با غل و زنجير دست و پايش را به هم مىبندد - به همين مناسبت - مقرن مىگويند ( براى توضيح بيشتر در باره اين لغت به جلد دهم صفحه 386 ذيل آيه 49 سوره ابراهيم مراجعه كنيد .\r\n( 2 ) مجمع البيان ذيل آيه مورد بحث .\r\n","page_name":" 37 ","page_number":37},
  {"content":"\r\nاما به زودى به آنها گفته مىشود : « امروز يك بار » وا ثبورا « نگوئيد ، بلكه بسيار ناله » وا ثبورا « سر دهيد » ( * ( لا تَدْعُوا الْيَوْمَ ثُبُوراً واحِداً وَادْعُوا ثُبُوراً كَثِيراً ) * ) .\r\nو در هر حال اين ناله شما به جايى نخواهد رسيد و مرگ و هلاكى در كار نخواهد بود ، بلكه بايد زنده بمانيد و مجازاتهاى دردناك را بچشيد .\r\nاين آيه در حقيقت شبيه آيه 16 سوره طور است كه مىفرمايد : اصْلَوْها فَاصْبِرُوا أَوْ لا تَصْبِرُوا سَواءٌ عَلَيْكُمْ إِنَّما تُجْزَوْنَ ما كُنْتُمْ تَعْمَلُونَ : « در آتش دوزخ بسوزيد مىخواهيد شكيبايى كنيد يا نكنيد ، براى شما تفاوتى نمىكند ، شما جزاى اعمال گذشته خود را مىبينيد » .\r\nدر اينكه گوينده اين سخن با كافران كيست ؟ قرائن نشان مىدهد فرشتگان عذابند چرا كه سر و كارشان با آنها است .\r\nو اما اينكه چرا به آنها گفته مىشود يك بار وا ثبورا نگوئيد ، بلكه بسيار بگوئيد ، ممكن است به خاطر اين باشد كه عذاب دردناك آنها موقتى نيست كه با گفتن يك « وا ثبورا » پايان يابد ، بلكه بايد در طول اين مدت همواره اين جمله را تكرار كنند ، بعلاوه مجازات الهى درباره اين ستمگران جنايتكار آن چنان رنگارنگ است كه در برابر هر مجازاتى مرگ خود را با چشم مىبينند و صداى وا ثبورا ايشان بلند مىشود و گويى مرتبا مىميرند و زنده مىشوند .\r\nسپس روى سخن را به پيامبر ص كرده دستور مىدهد آنها را به يك داورى دعوت كند ، مىفرمايد : « بگو آيا اين سرنوشت دردناك بهتر است ، يا بهشت جاويدانى كه به پرهيزكاران وعده داده شده است ؟ بهشتى كه هم پاداش اعمال آنها است و هم جايگاه و قرارگاهشان » ( * ( قُلْ أَ ذلِكَ خَيْرٌ أَمْ جَنَّةُ الْخُلْدِ الَّتِي وُعِدَ الْمُتَّقُونَ كانَتْ لَهُمْ جَزاءً وَمَصِيراً ) * ) .\r\n","description":"","footnote":"","page_name":" 38 ","page_number":38},
  {"content":"\r\nهمان بهشتى كه « هر چه در آن بخواهند در آنجا براى آنها فراهم است » ( * ( لَهُمْ فِيها ما يَشاؤُنَ ) * ) .\r\nهمان بهشتى كه « براى هميشه در آن خواهند ماند » ( * ( خالِدِينَ ) * ) .\r\n« اين وعده اى است مسلم بر پروردگارتان كه آن را بر عهده گرفته است » ( * ( كانَ عَلى رَبِّكَ وَعْداً مَسْؤُلًا ) * ) .\r\nاين سؤال و داورى طلبيدن نه به خاطر آن است كه كسى ترديد در اين امر داشته باشد ، و نه اينكه آن عذابهاى دردناك وحشتناك قابل موازنه و مقايسه با اين نعمتهاى بى نظير باشد ، بلكه اين گونه سؤالها و داورى طلبيدنها براى بيدار ساختن وجدانهاى خفته است كه آنها را در برابر يك امر بديهى و بر سر دو راهى قرار دهند .\r\nاگر در پاسخ بگويند آن نعمتها بهتر است و برتر است ( كه حتما بايد بگويند ) خود را محكوم كرده‌اند كه اعمالشان بر ضد آن است ، و اگر بگويند آن عذاب بر اين نعمت برترى دارد سند بى عقلى خود را امضاء نموده‌اند ، و اين درست به آن مىماند كه ما به جوان گريزپايى كه مدرسه و دانشگاه را ترك گفته ، هشدار مىدهيم و مىگوئيم ببين آنها كه از علم و دانش فرار كردند و در آغوش فساد افتادند جايشان زندان است آيا زندان بهتر است يا رسيدن به مقامات عالى ؟ !\r\n\r\nنكته‌ها :\r\n1 - نخست به اين نكته بايد توجه كرد كه در آيات فوق در يك جا « خلد » و جاودانگى را به عنوان صفتى براى بهشت بيان كرده و در جاى ديگر « خالد بودن » را حال براى بهشتيان ، تا تاكيدى باشد بر اين حقيقت كه هم بهشت جاودانى است و هم ساكنان آن .\r\n2 - جمله « * ( لَهُمْ فِيها ما يَشاؤُنَ ) * » ( هر چه بخواهند در بهشت هست ) نقطه\r\n","description":"","footnote":"","page_name":" 39 ","page_number":39},
  {"content":"\r\nمقابل چيزى است كه در مورد دوزخيان در آيه 54 سوره سبا آمده است وَحِيلَ بَيْنَهُمْ وَبَيْنَ ما يَشْتَهُونَ ( ميان آنها و آنچه مىخواهند مانع و حائلى قرار داده شده ) .\r\n3 - تعبير به « مصير » ( جايگاه و محل بازگشت ) بعد از تعبير به « جزاء » در مورد بهشت همه جنبه تاكيد دارد بر آنچه در مفهوم جزاء افتاده ، و همه نقطه مقابلى است در برابر جايگاه دوزخيان كه در آيات قبل از آن آمده بود كه آنها دست و پا در غل و زنجير در مكان تنگ و محدودى افكنده مىشوند .\r\n4 - جمله « * ( كانَ عَلى رَبِّكَ وَعْداً مَسْؤُلًا ) * » ، اشاره به اين است كه مؤمنان در دعاهاى خود بهشت را با تمام نعمتهايش از خداوند تقاضا كرده‌اند ، آنها سائلند و خدا « مسئول عنه » چنان كه در آيه 194 سوره آل عمران از قول مؤمنان مىخوانيم :\r\nرَبَّنا وَآتِنا ما وَعَدْتَنا عَلى رُسُلِكَ : « پروردگارا آنچه را به رسولانت درباره ما وعده فرموده اى به ما مرحمت فرما » .\r\nهمه مؤمنان نيز با زبانحال چنين تقاضايى را از خداوند دارند زيرا هر كس اطاعت فرمان او مىكند چنين تقاضايى را با زبانحال دارد .\r\nفرشتگان نيز چنين درخواستى را از خدا درباره مؤمنان مىنمايند ، چنان كه ( در آيه 8 سوره مؤمن ) مىخوانيم : رَبَّنا وَأَدْخِلْهُمْ جَنَّاتِ عَدْنٍ الَّتِي وَعَدْتَهُمْ :\r\n« پروردگارا ! مؤمنان را در باغهاى جاودانى بهشت كه به آنها وعده داده اى داخل كن » ! تفسير ديگرى در اينجا نيز وجود دارد و آن اينكه كلمه « مسئولا » تاكيدى است بر اين وعده حتمى خداوند ، يعنى آن چنان اين وعده قطعى است كه مؤمنان مىتوانند آن را از خدا مطالبه كنند ، و درست به اين مىماند كه ما به كسى وعده اى داده و در ضمن به او حق مىدهيم كه از ما طلبكارى نمايد .\r\n","description":"","footnote":"","page_name":" 40 ","page_number":40},
  {"content":"\r\nالبته هيچ مانعى ندارد كه همه اين معانى در مفهوم وسيع « مسئولا » جمع باشد .\r\n5 - با توجه به جمله لهم ما يشاؤن ( هر چه بخواهند در آنجا هست ) اين سؤال براى بعضى پيدا شده كه اگر مفهوم گسترده اين جمله را در نظر بگيريم ، نتيجه اش اين مىشود كه بهشتيان مثلا اگر مقام انبياء و اولياء را بخواهند به آنها داده مىشود ، و يا اگر نجات دوستان و بستگان گنهكارشان را كه مستحق دوزخند طلب كنند به آن مىرسند ، و مانند اين خواسته‌ها .\r\nاما با توجه به يك نكته جواب اين سؤال روشن مىشود و آن اينكه : پرده‌ها از برابر چشمان بهشتيان كنار مىرود ، حقايق را به خوبى درك مىكنند و تناسبها در نظر آنان كاملا واضح مىشود ، آنها هرگز به فكرشان نمىگذرد كه چنين تقاضاهايى از خدا كنند و اين درست به اين مىماند كه ما در دنيا تقاضا كنيم كه يك كودك دبستانى استاد دانشگاه شود ، و يا يك دزد جنايتكار قاضى دادگاه ، آيا اين گونه امور به فكر هيچ عاقلى در دنيا مىرسد ؟ در آنجا نيز چنين است ، از اين گذشته آنها تمام خواسته هايشان تحت الشعاع خواست خدا است و همان مىخواهند كه خدا مىخواهد .\r\n","description":"","footnote":"","page_name":" 41 ","page_number":41},
  {"content":"\r\n\r\n[ سوره الفرقان ‹ 25 › : آيات 17 تا 19 
  ]\r\nوَ يَوْمَ يَحْشُرُهُمْ وَما يَعْبُدُونَ مِنْ دُونِ اللَّه فَيَقُولُ أَ أَنْتُمْ أَضْلَلْتُمْ عِبادِي هؤُلاءِ أَمْ هُمْ ضَلُّوا السَّبِيلَ ‹ 07 › قالُوا سُبْحانَكَ ما كانَ يَنْبَغِي لَنا أَنْ نَتَّخِذَ مِنْ دُونِكَ مِنْ أَوْلِياءَ وَلكِنْ مَتَّعْتَهُمْ وَآباءَهُمْ حَتَّى نَسُوا الذِّكْرَ وَكانُوا قَوْماً بُوراً ‹ 08 › فَقَدْ كَذَّبُوكُمْ بِما تَقُولُونَ فَما تَسْتَطِيعُونَ صَرْفاً وَلا نَصْراً وَمَنْ يَظْلِمْ مِنْكُمْ نُذِقْه عَذاباً كَبِيراً ‹ 09 ›\r\n\r\nترجمه :\r\n17 - به خاطر بياور روزى را كه همه آنها و معبودانى را كه غير از خدا پرستش مىكردند جمع مىكند ، و به آنها مىگويد : آيا شما اين بندگان مرا گمراه كرديد ؟ يا خود گمراه شدند ؟\r\n18 - آنها ( در پاسخ ) مىگويند منزهى تو ، براى ما شايسته نبود كه غير از تو اوليائى برگزينيم ، ولى آنان و پدرانشان را از نعمتها برخوردار نمودى تا اينكه آنها ( به جاى شكر نعمت ) ياد تو را فراموش كردند ، و هلاك شدند .\r\n19 - ( خداوند به آنها مىگويد ببينيد ) اين معبودان ، شما در آنچه مىگوئيد تكذيب كردند اكنون قدرت نداريد عذاب الهى را بر طرف سازيد يا از كسى يارى بطلبيد ،\r\n","description":"","footnote":"","page_name":" 42 ","page_number":42},
  {"content":"\r\nو هر كس از شما ظلم و ستم كند عذاب شديدى به او مىچشانيم !\r\n\r\nتفسير : محاكمه معبودان و عابدان گمراه\r\nاز آنجا كه در آيات گذشته ، سخن از سرنوشت مؤمنان و مشركان در قيامت و پاداش و كيفر اين دو گروه بود ، آيات مورد بحث همين موضوع را به شكل ديگرى ادامه مىدهد و سؤالى را كه خداوند از معبودهاى « مشركان » در قيامت مىكند همراه جواب آنها به عنوان يك هشدار بيان مىفرمايد :\r\nنخست مىگويد : « به ياد آور روزى را كه خداوند همه آنها و معبودهايشان را كه غير از » اللَّه « پرستش مىكردند جمع و محشور مىكند » ( * ( وَيَوْمَ يَحْشُرُهُمْ وَما يَعْبُدُونَ مِنْ دُونِ اللَّه ) * ) .\r\nو از آنها « سؤال مىكند : آيا شما اين بندگان مرا گمراه كرديد يا خود آنها راه را گم كردند » ؟ ! ( * ( فَيَقُولُ أَ أَنْتُمْ أَضْلَلْتُمْ عِبادِي هؤُلاءِ أَمْ هُمْ ضَلُّوا السَّبِيلَ ) * ) .\r\nاما آنها در پاسخ « مىگويند : منزهى تو اى پروردگار براى ما شايسته نبود كه اوليائى غير از تو برگزينيم » ( * ( قالُوا سُبْحانَكَ ما كانَ يَنْبَغِي لَنا أَنْ نَتَّخِذَ مِنْ دُونِكَ مِنْ أَوْلِياءَ ) * ) .\r\nنه تنها ما آنها را به سوى خود دعوت نكرديم ، بلكه ما به ولايت و عبوديت تو معترف بوديم و غير از تو را معبود براى خود و ديگران برنگزيديم ! علت انحراف آنها اين بود كه « آنان و پدرانشان را از نعمتها و مواهب دنيا برخوردار نمودى ( آنان به جاى اينكه شكر نعمتت را بجا آورند در شهوات و كامجوئيها فرو رفتند ) تا ياد تو را فراموش كردند » ( * ( وَلكِنْ مَتَّعْتَهُمْ وَآباءَهُمْ حَتَّى نَسُوا الذِّكْرَ ) * ) .\r\n","description":"","footnote":"","page_name":" 43 ","page_number":43},
  {"content":"\r\n« و به همين دليل فاسد شدند و هلاك گشتند » ( * ( وَكانُوا قَوْماً بُوراً ) * ) .\r\nدر اينجا خداوند روى سخن را به مشركان كرده ، مىگويد : « اين معبودانتان شما را در آنچه مىگوئيد تكذيب كردند » ( مىگفتيد : اينها شما را از راه منحرف كردند و به سوى عبادت خود دعوت نمودند در حالى كه آنها گفته شما را دروغ مىشمرند ) ( * ( فَقَدْ كَذَّبُوكُمْ بِما تَقُولُونَ ) * ) .\r\nو چون چنين است و خود مرتكب انحراف خويش بوده‌ايد ، « قدرت نداريد عذاب الهى را از خود بر طرف سازيد و خويش را يارى كنيد و يا از ديگران يارى بطلبيد » ( * ( فَما تَسْتَطِيعُونَ صَرْفاً وَلا نَصْراً ) * ) .\r\n« و كسى كه از شما ستم كند ، عذاب شديد و بزرگى به او مىچشانيم » ( * ( وَمَنْ يَظْلِمْ مِنْكُمْ نُذِقْه عَذاباً كَبِيراً ) * ) .\r\nبدون شك « ظلم » مفهوم وسيعى دارد هر چند موضوع بحث در آيه « شرك » است كه يكى از مصداقهاى روشن ظلم مىباشد ، اما با اين حال كلى بودن مفهوم آيه را از بين نمىبرد .\r\nجالب اينكه « * ( مَنْ يَظْلِمْ ) * » به صورت فعل مضارع آمده است و اين نشان مىدهد قسمت اول بحث اگر چه مربوط به گفتگوهاى رستاخيز است ، اما جمله اخير خطابى است به آنها در دنيا ، گويى همين كه دلهاى مشركان بر اثر شنيدن « گفتگوهاى عابدان و معبودان در قيامت » آماده اثرپذيرى مىشود سخن را از قيامت به دنيا كشانده و به آنها مىگويد « هر كسى ظلم و ستمى انجام دهد او را شديدا كيفر مىدهيم » ( 1 ) .\r\n\r\n","description":"","footnote":"\r\n( 1 ) اين احتمال نيز وجود دارد كه جمله اخير نيز دنباله گفتگوى خداوند با مشركان در قيامت باشد ، و مضارع بودن فعل زيانى نمىرساند زيرا جمله « * ( مَنْ يَظْلِمْ ) * . . . » به صورت يك قانون كلى ( جمله شرطيه ) ذكر شده و مىدانيم افعال در جمله شرطيه ، مفهوم زمانى خود را از دست مىدهند و تنها ارتباط شرط و جزا در نظر است .\r\n","page_name":" 44 ","page_number":44},
  {"content":"\r\n\r\nنكته‌ها :\r\n\r\n1 - منظور از معبودها در اينجا كيانند ؟\r\nدر پاسخ اين سؤال دو تفسير در ميان مفسران معروف وجود دارد :\r\nنخست اينكه منظور معبودهاى انسانى ( همچون مسيح ) يا شيطانى ( همچون جن ) و يا « فرشتگان » است كه هر كدام را گروهى از مشركان براى پرستش انتخاب كرده بودند .\r\nو از آنجا كه آنها داراى عقل و شعور و ادراك هستند مىتوانند ، مورد اين بازپرسى قرار گيرند ، و براى اتمام حجت و اثبات دروغ مشركان كه مىگويند اينها ما را به عبادت خود دعوت كردند از آنها سؤال مىشود آيا چنين سخنى صحيح است ؟ و آنها صريحا گفتار مشركان را تكذيب مىكنند ! تفسير دوم كه جمعى از مفسران آن را ذكر كرده‌اند ، اين است كه خداوند در آن روز نوعى از حيات و درك و شعور به « بتها » مىبخشد به طورى كه مىتوانند مورد بازپرسى قرار گيرند و پاسخ لازم را بدهند كه خدايا ما اينها را گمراه نكرديم ، بلكه آنها خودشان بر اثر غرق شدن در شهوات و غرور گمراه شدند .\r\nاين احتمال نيز وجود دارد كه تمام معبودها را شامل بشود اعم از آنها كه داراى عقل و شعورند و به زبان خود واقعيتها را مىگويند ، و معبودهايى كه از عقل و شعور برخوردار نيستند و به زبانحال حقيقت را منعكس مىسازند .\r\nولى قرائن موجود در آيه با تفسير اول هماهنگتر است ، چرا كه فعلها و ضميرها همه نشان مىدهد كه طرف صحبت صاحبان عقل و شعورند و اين متناسب با معبودهايى همچون مسيح و فرشتگان و مانند آنها است .\r\nبعلاوه از جمله * ( فَقَدْ كَذَّبُوكُمْ ) * ( آنها شما را تكذيب كردند ) چنين برمىآيد كه مشركان قبلا ادعا نموده‌اند اين معبودان ما را گمراه ساختند ، و به سوى\r\n","description":"","footnote":"","page_name":" 45 ","page_number":45},
  {"content":"\r\nخويش دعوت كردند ، و بعيد است مشركان اين ادعا را در مورد بتهاى سنگى و چوبى كرده باشند ، زيرا خودشان - آن گونه كه در داستان ابراهيم آمده - يقين داشتند كه بتها سخن نمىگويند لَقَدْ عَلِمْتَ ما هؤُلاءِ يَنْطِقُونَ ( انبياء - 63 ) .\r\nدر حالى كه مثلا در مورد مسيح در آيه 116 سوره مائده مىخوانيم أَ أَنْتَ قُلْتَ لِلنَّاسِ اتَّخِذُونِي وَأُمِّي إِلهَيْنِ مِنْ دُونِ اللَّه : « آيا تو ، به مردم گفتى كه من و مادرم را دو معبود غير از خدا انتخاب كنيد » ؟ ! و در هر حال مسلم است كه ادعاى مشركان و بت پرستان ، واهى و بى اساس بوده و آنان ايشان را به عبادت خود دعوت نكرده‌اند .\r\nجالب اينكه معبودان در جواب نمىگويند : خدايا ما آنها را به عبادت خود دعوت نكرديم ، بلكه مىگويند : ما غير از تو معبودى براى خود انتخاب ننموديم ، يعنى وقتى خود ما تنها تو را پرستش مىكنيم بطريق اولى براى آنها ديگرى را معرفى نكرده‌ايم بخصوص اينكه اين سخن با جمله « سبحانك » ( منزهى تو ) و با جمله « * ( ما كانَ يَنْبَغِي لَنا ) * » ( براى ما سزاوار نبود ) همراه است كه نهايت ادب و تاكيد آنها را بر توحيد روشن مىسازد .\r\n\r\n2 - انگيزه انحراف از اصل توحيد\r\nقابل توجه اينكه معبودان ، عامل اصلى انحراف اين گروه مشرك را « زندگى مرفه » آنها مىشمرند ، و مىگويند : خداوندا آنها و پدرانشان را از نعمتهاى اين زندگى برخوردار ساختى ، و همين باعث فراموشكارى آنها شد ، بجاى اينكه بخشنده اين نعمتها را بشناسند و به شكر و طاعتش پردازند در گرداب غفلت و غرور فرو رفتند ، و تو و روز قيامت را به دست فراموشى سپردند .\r\nو به راستى زندگى مرفه براى جمعيتى كه ظرفيت كافى ندارند و پايه‌هاى ايمانشان سست است از يك سو « غرور آفرين » است ، چرا كه وقتى به نعمت فراوان\r\n","description":"","footnote":"","page_name":" 46 ","page_number":46},
  {"content":"\r\nرسيدند خود را گم مىكنند و خدا را فراموش مىنمايند ، حتى گاه فرعونوار كوس « انا اللَّه » مىكوبند ! و از سويى ديگر اين گونه افراد مايلند هر چه بيشتر آزاد باشند و هيچ محدوديتى در كامجويى از لذائذ در كارشان نباشد ، و قيد و بندهايى از قبيل حلال و حرام و مشروع و نامشروع آنها را از رسيدن به هدفهايشان منع نكند ، و به اين دليل نمىخواهند در برابر قوانين و مقررات دينى سر تعظيم فرود آورند و روز حساب و جزا را بپذيرند .\r\nهم اكنون نيز طرفداران آئين خدا و تعليمات انبيا در ميان مرفهين زياد نيستند ، و اين مستضعفينند كه طرفداران سرسخت و دوستان با وفاء ايثارگر دين و مذهبند .\r\nالبته اين سخن در هر دو طرف استثناهايى دارد ولى اكثريت هر دو گروه چنانند كه گفتيم .\r\nضمنا در آيه فوق تنها روى مرفه بودن زندگى خود آنها تكيه نشده ، بلكه روى مرفه بودن زندگى نياكان آنها نيز تكيه شده است ، زيرا هنگامى كه انسان از كودكى در ناز و نعمت پرورش يافت طبيعى است كه ميان خود و ديگران غالبا جدايى و امتياز ببيند و به آسانى حاضر نباشد منافع مادى و زندگى مرفه خود را از دست بدهد .\r\nدر حالى كه پايبند بودن به فرمان خدا و برنامه‌هاى مذهب نياز به ايثار و گاهى هجرت و حتى جهاد و شهادت دارد ، و گاه تن در دادن به انواع محروميتها و تسليم دشمن نشدن ، و اينها امورى است كه با مزاج مرفهين كمتر سازگار است مگر آنها كه شخصيتشان فوق زندگى ماديشان است كه اگر يك روز بود ، شكر خدا مىگويند و اگر نبود متزلزل و ناراحت نمىشوند ، و به تعبير ديگر آنها بر زندگى ماديشان حاكمند نه محكوم ، اميرند نه اسير !\r\n","description":"","footnote":"","page_name":" 47 ","page_number":47},
  {"content":"\r\nضمنا از اين توضيح استفاده مىشود كه منظور از جمله نسوا الذكر ، فراموش كردن ياد خدا است كه در آيه 19 سوره حشر بجاى آن « وَلا تَكُونُوا كَالَّذِينَ نَسُوا اللَّه » آمده است ، و يا فراموش كردن روز قيامت و دادگاه عدل پروردگار آن چنان كه در آيه 26 سوره ص آمده « لَهُمْ عَذابٌ شَدِيدٌ بِما نَسُوا يَوْمَ الْحِسابِ » : « براى آنها عذاب شديدى است بخاطر فراموش كردن روز حساب » .\r\nو يا فراموش كردن هر دو و همه برنامه‌هاى الهى .\r\n\r\n3 - واژه « بور »\r\n« بور » از ماده « بوار » در اصل به معنى شدت كساد بودن چيزى است و چون شدت كسادى باعث فساد مىشود چنان كه در ضرب المثل عرب آمده « كسد حتى فسد » اين كلمه به معنى فساد ، و سپس هلاكت اطلاق شده است .\r\nو از آنجا كه زمين خالى از درخت و گل و گياه در حقيقت فاسد و مرده است به آن « بائر » مىگويند .\r\nبنا بر اين جمله * ( كانُوا قَوْماً بُوراً ) * اشاره به اين است كه اين گروه بر اثر غرق شدن در زندگى مرفه مادى و فراموش كردن خدا و رستاخيز به فساد و هلاكت كشيده شدند و سرزمين دلشان همچون بيابانى خشك و بائر ، از گلهاى ملكات ارزشمند انسانى و ميوه‌هاى فضيلت و حيات معنوى خالى گرديد .\r\nمطالعه حال ملتهايى كه امروز در ناز و نعمت غرقند و از خدا و خلق بى - خبرند عمق معنى اين آيه را روشنتر مىسازد كه چگونه در درياى فساد اخلاقى غرق شده‌اند و چگونه فضائل انسانى از سرزمين باير وجودشان برچيده شده است ( 1 ) .\r\n\r\n","description":"","footnote":"\r\n( 1 ) واژه « بور » را بعضى مصدر مىدانند كه گاه به معنى اسم فاعل به كار مىرود و مفرد و تثنيه و جمع و مذكر و مؤنث در آن يكسانست و بعضى آن را جمع « بائر » شمرده‌اند .\r\n","page_name":" 48 ","page_number":48},
  {"content":"\r\n\r\n[ سوره الفرقان ‹ 25 › : آيه 20 
  ]\r\nوَ ما أَرْسَلْنا قَبْلَكَ مِنَ الْمُرْسَلِينَ إِلَّا إِنَّهُمْ لَيَأْكُلُونَ الطَّعامَ وَيَمْشُونَ فِي الأَسْواقِ وَجَعَلْنا بَعْضَكُمْ لِبَعْضٍ فِتْنَةً أَ تَصْبِرُونَ وَكانَ رَبُّكَ بَصِيراً ‹ 20 ›\r\n\r\nترجمه :\r\n20 - ما هيچيك از رسولان را پيش از تو نفرستاديم مگر اينكه غذا مىخوردند و در بازارها راه مىرفتند ، و بعضى از شما را ، وسيله امتحان بعض ديگر قرار داديم ، آيا صبر و شكيبايى مىكنيد ؟ ( و از عهده امتحانات بر مىآئيد ) و پروردگار تو بصير و بينا بوده و هست .\r\n\r\nشان نزول :\r\nجمعى از مفسران در شان نزول نخستين آيه از آيات فوق چنين آورده‌اند كه جمعى از سران مشركان خدمت پيامبر ص آمدند و گفتند : اى محمد تو از ما چه مىخواهى ؟ اگر رياست مىطلبى ما تو را سرپرست خود مىكنيم ، و اگر علاقه به مال دارى از اموال خود براى تو جمع مىكنيم ، اما هنگامى كه ديدند پيامبر ص در برابر اين پيشنهادهايشان تسليم نشد به بهانه جويى پرداختند و گفتند تو چگونه فرستاده خدا هستى با اينكه غذا مىخورى و در بازارها توقف مىكنى ؟ ! آنها پيامبر ص را به خوردن غذا سرزنش كردند چرا كه مىخواستند او فرشته باشد ، و به راه رفتن در بازارها ملامت كردند چرا كه آنها كسراها و قيصرها و پادشاهان جبار را ديده بودند كه هرگز گام در بازارها نمىگذاردند ، در حالى كه پيامبر ص با مردم در بازارها حشر و نشر داشت و با آنها مانوس بود ، و امر و نهى الهى را به آنها ابلاغ مىكرد ، بهانه جويان ايراد كردند و گفتند : او مىخواهد\r\n","description":"","footnote":"","page_name":" 49 ","page_number":49},
  {"content":"\r\nحكمران ما شود ، در حالى كه روش او مخالف سيره پادشاهان است ! آيه فوق نازل شد و اين حقيقت را روشن ساخت كه روش پيامبر اسلام روش همه پيامبران پيشين بوده است ( 1 ) .\r\n\r\nتفسير : همه پيامبران چنين بودند\r\nدر چند آيه قبل يكى از بهانه جوئيهاى مشركان را به اين عنوان كه چرا پيامبر اسلام غذا مىخورد و در بازارها راه مىرود ، آمده بود و جوابى اجمالى و سر بسته براى آن گفته شد ، آيه مورد بحث به همان مطلب بازگشته و پاسخى صريحتر و مشروحتر به آن مىدهد و مىگويد :\r\n« ما هيچيك از رسولان را قبل از تو نفرستاديم مگر اينكه همه آنها از جنس بشر بودند ، غذا مىخوردند و در بازارها راه مىرفتند » ( و با مردم حشر و نشر داشتند ) ( * ( وَما أَرْسَلْنا قَبْلَكَ مِنَ الْمُرْسَلِينَ إِلَّا إِنَّهُمْ لَيَأْكُلُونَ الطَّعامَ وَيَمْشُونَ فِي الأَسْواقِ ) * ) .\r\nو در عين حال « بعضى از شما را وسيله امتحان بعض ديگر قرار داديم » ( * ( وَجَعَلْنا بَعْضَكُمْ لِبَعْضٍ فِتْنَةً ) * ) .\r\nاين آزمايش ممكن است از اين طريق باشد كه انتخاب پيامبران از جنس بشر آن هم از انسانهايى كه از ميان توده‌هاى جمعيت محروم برمىخيزند خود آزمايش بزرگى است ، چرا كه گروهى ابا دارند زير بار همنوع خود بروند بخصوص كسى كه از نظر امكانات مادى در سطح پائينى قرار داشته باشد ، و آنها از اين نظر در سطح بالا و يا سن و سالشان بيشتر و در جامعه سرشناستر باشند .\r\n\r\n","description":"","footnote":"\r\n( 1 ) گرچه مضمون روايت فوق در بسيارى از تفسيرها آمده است ولى آنچه ما در بالا ذكر كرديم مطابق روايتى است كه قرطبى در جلد 7 تفسيرش صفحه 4721 آورده است .\r\n","page_name":" 50 ","page_number":50},
  {"content":"\r\nاين احتمال نيز وجود دارد كه منظور آزمودن عمومى مردم به وسيله يكديگر است ، چرا كه افراد از كار افتاده و ناتوان و بيمار و يتيم و دردمند ، آزمونى هستند براى اقويا و افراد سالم و تندرست ، و به عكس افراد تندرست و قوى ، آزمونى هستند براى افراد ضعيف و ناتوان ، آيا گروه دوم راضى به رضاى خدا هستند ؟\r\nو آيا گروه اول وظيفه و تعهد انسانى خود را در برابر گروه دوم انجام مىدهند يا نه ؟\r\nو از آنجا كه اين دو تفسير با هم منافاتى ندارند ممكن است هر دو در مفهوم وسيع آيه كه امتحان مردم به وسيله يكديگر است جمع باشد .\r\nو به دنبال اين سخن ، همگان را مورد خطاب قرار داده و سؤال مىكند :\r\n« آيا صبر و شكيبايى پيشه مىكنيد » ؟ ( * ( أَ تَصْبِرُونَ ) * ) .\r\nچرا كه مهمترين ركن پيروزى در تمام اين آزمايشها صبر و استقامت و پايمردى است ، صبر و استقامت در برابر هوسهاى سركشى كه مانع از قبول حق مىشود ، صبر و استقامت در برابر مشكلاتى كه در آنجا وظائف و اداء رسالتها وجود دارد ، و همچنين شكيبايى در برابر مصائب و حوادث دردناك كه زندگى انسان به هر حال خالى از آن نخواهد بود .\r\nخلاصه تنها با نيروى پايدارى و صبر است كه مىتوان از عهده اين امتحان بزرگ الهى برآمد ( 1 ) .\r\nو در پايان آيه به عنوان يك هشدار مىفرمايد : « پروردگار تو همواره بصير و بينا بوده و هست » ( * ( وَكانَ رَبُّكَ بَصِيراً ) * ) .\r\nمبادا تصور كنند چيزى از رفتار شما در برابر آزمونهاى الهى از ديده بينا و موشكاف علم خداوند مكتوم و پنهان مىماند ، او همه را دقيقا مىداند و مىبيند .\r\n\r\n","description":"","footnote":"\r\n( 1 ) براى توضيح بيشتر درباره آزمايشهاى الهى ، و هدف اين آزمايشها ، و ساير مشخصات آن در جلد اول تفسير نمونه ذيل آيه 55 سوره بقره مشروحا بحث كرده‌ايم .\r\n","page_name":" 51 ","page_number":51},
  {"content":"\r\nسؤال :\r\nدر اينجا پرسشى پيش مىآيد و آن اينكه : پاسخ قرآن در آيات فوق به مشركان دائر بر اينكه همه پيامبران از جنس بشر بودند نه تنها مشكل را حل نمىكند ، بلكه به اصطلاح از قبيل تكثير اشكال است ، چرا كه ممكن است آنها ايراد خود را به همه پيامبران تعميم دهند .\r\nپاسخ : آيات مختلف قرآن نشان مىدهد كه آنها اين ايراد را به شخص پيامبر ص داشتند و معتقد بودند كه او وضع خاصى به خود گرفته و لذا مىگفتند .\r\nما لِهذَا الرَّسُولِ . . . ( چرا اين پيامبر ص اين چنين است . . . ) .\r\nقرآن در پاسخ آنها مىگويد : اين منحصر به پيامبر اسلام ص نيست كه غذا مىخورد و در بازارها گام بر مىدارد همه آنها چنين اوصافى را داشتند ، و به فرض كه آنها اين اشكال را به همه پيامبران تعميم دهند ، قرآن پاسخ آنها را نيز گفته آنجا كه مىگويد : وَلَوْ جَعَلْناه مَلَكاً لَجَعَلْناه رَجُلًا : « به فرض كه پيامبر اسلام ص را فرشته قرار مىداديم باز ناگزير او را به صورت انسانى در مىآورديم » ( تا بتواند سرمشق و الگو در تمام زمينه‌ها براى انسانها باشد ) اشاره به اينكه تنها انسان مىتواند رهبر انسان باشد كه از تمام نيازها و خواسته‌ها و مشكلات و مسائل او آگاه است .\r\n","description":"","footnote":"","page_name":" 52 ","page_number":52},
  {"content":"\r\n\r\n[ سوره الفرقان ‹ 25 › : آيات 21 تا 24 
  ]\r\nوَ قالَ الَّذِينَ لا يَرْجُونَ لِقاءَنا لَوْ لا أُنْزِلَ عَلَيْنَا الْمَلائِكَةُ أَوْ نَرى رَبَّنا لَقَدِ اسْتَكْبَرُوا فِي أَنْفُسِهِمْ وَعَتَوْا عُتُوًّا كَبِيراً ‹ 21 ) يَوْمَ يَرَوْنَ الْمَلائِكَةَ لا بُشْرى يَوْمَئِذٍ لِلْمُجْرِمِينَ وَيَقُولُونَ حِجْراً مَحْجُوراً ‹ 22 › وَقَدِمْنا إِلى ما عَمِلُوا مِنْ عَمَلٍ فَجَعَلْناه هَباءً مَنْثُوراً ‹ 23 › أَصْحابُ الْجَنَّةِ يَوْمَئِذٍ خَيْرٌ مُسْتَقَرًّا وَأَحْسَنُ مَقِيلًا ‹ 24 ›\r\n\r\nترجمه :\r\n21 - و آنها كه اميدى به لقاى ما ندارند ( و رستاخيز را انكار مىكنند ) مىگويند : چرا فرشتگان بر ما نازل نمىشوند ؟ و يا پروردگارمان را با چشم خود نمىبينيم ؟ آنها در باره خود تكبر ورزيدند و طغيان بزرگى كردند .\r\n22 - ( آنها به آرزوى خود مىرسند ) اما روزى كه فرشتگان را مىبينند روز بشارت مجرمان نخواهد بود ! ( بلكه روز مجازات و كيفر آنان است ) و مىگويند ما را امان دهيد ما را معاف داريد ! 23 - و ما به سراغ اعمالى كه آنها انجام دادند مىرويم و همه را همچون ذرات غبار پراكنده در هوا مىكنيم ! 24 - بهشتيان در آن روز قرارگاهشان از همه بهتر ، و استراحتگاهشان نيكوتر است !\r\n","description":"","footnote":"","page_name":" 53 ","page_number":53},
  {"content":"\r\n\r\nتفسير :\r\n\r\nادعاهاى بزرگ\r\nگفتيم مشركان لجوج براى فرار از زير بار تعهدات و مسئوليتهايى كه ايمان به خدا و رستاخيز بر دوش آنها مىگذارد ، بهانه هايى را مطرح مىكردند كه يكى از آنها اين بود چرا پيامبر مثل ما نياز به غذا دارد ، و در بازارها راه مىرود كه پاسخ آن را در آيات قبل خوانديم .\r\nآيات مورد بحث دو قسمت ديگر از بهانه‌هاى آنها را مطرح كرده پاسخ مىگويد ، نخست مىفرمايد :\r\n« آنها كه اميدى به لقاى ما ندارند ( و رستاخيز را انكار مىكنند ) ، مىگويند چرا فرشتگان بر ما نازل نمىشوند ، و يا پروردگارمان را با چشم خود نمىبينيم » ( * ( وَقالَ الَّذِينَ لا يَرْجُونَ لِقاءَنا لَوْ لا أُنْزِلَ عَلَيْنَا الْمَلائِكَةُ أَوْ نَرى رَبَّنا ) * ) .\r\nبه فرض كه ما بپذيريم پيامبر هم مىتواند همچون ما زندگى عادى داشته باشد اما اين قابل قبول نيست كه پيك وحى تنها بر او نازل شود و ما او را نبينيم ! چه مانعى دارد فرشته آشكار شود ، و بر نبوت او صحه بگذارد ، و يا قسمتى از وحى را در حضور ما بازگو كند ؟ ! و يا خدا را با چشم ببينيم كه جاى هيچ شك و شبهه اى براى ما باقى نماند ؟\r\nاينها است كه براى ما سؤالانگيز است و اينها است كه مانع از پذيرش دعوت محمد ص مىشود ! مهم اين است كه قرآن اين بهانه جويان را به عنوان « * ( لا يَرْجُونَ لِقاءَنا ) * » توصيف مىكند كه نشان مىدهد سرچشمه اين گفتارهاى بى اساس ، عدم ايمان به آخرت ، و عدم قبول مسئوليت در برابر خدا است .\r\nدر آيه 7 سوره « حجر » نيز شبيه اين سخن را مىخوانيم كه آنها مىگفتند :\r\nلَوْ ما تَأْتِينا بِالْمَلائِكَةِ إِنْ كُنْتَ مِنَ الصَّادِقِينَ : « اگر راست مىگويى چرا فرشتگان\r\n","description":"","footnote":"","page_name":" 54 ","page_number":54},
  {"content":"\r\nرا براى ما نمىآورى تا تو را تصديق كنند » ؟ ! در آغاز همين سوره فرقان نيز خوانديم كه مشركان مىگفتند : لَوْ لا أُنْزِلَ إِلَيْه مَلَكٌ فَيَكُونَ مَعَه نَذِيراً : « چرا فرشته اى همراه او مامور انذار انسانها نشده است » ؟\r\nدر حالى كه يك انسان حق طلب براى اثبات يك مطلب ، تنها مطالبه دليل مىكند اما نوع دليل هر چه باشد ، مسلما تفاوت نمىكند ، هنگامى كه پيامبر اسلام ص با نشان دادن معجزات و از جمله خود قرآن حقانيت دعوت خويش را به وضوح ثابت كرده ، ديگر اين بهانه‌ها چه معنى دارد ؟\r\nو بهترين دليل براى اينكه اين سخنان را به خاطر تحقيق پيرامون نبوت پيامبر نمىگفتند اين است كه تقاضاى مشاهده پروردگار كردند و او را تا سر حد يك جسم قابل رؤيت تنزل دارند ، همان تقاضاى بى اساسى كه مجرمان بنى اسرائيل نيز داشتند ، و پاسخ قاطع آن را شنيدند كه شرح آن در سوره اعراف آيه 143 آمده است .\r\nلذا قرآن در پاسخ اين تقاضاها ذيل آيه مورد بحث مىگويد : « آنها در مورد خود تكبر ورزيدند و گرفتار غرور و كبر و خود بينى شدند » ( * ( لَقَدِ اسْتَكْبَرُوا فِي أَنْفُسِهِمْ ) * ) .\r\n« و طغيان كردند ، چه طغيان بزرگى » ؟ ( * ( وَعَتَوْا عُتُوًّا كَبِيراً ) * ) .\r\n« عتو » ( بر وزن غلو ) به معنى خوددارى از اطاعت و سرپيچى از فرمان توأم با عناد و لجاج است .\r\nتعبير « * ( فِي أَنْفُسِهِمْ ) * » ممكن است به اين معنى باشد كه آنها در مورد خود به كبر و خود بينى گرفتار شدند و نيز ممكن است به اين معنى باشد كه آنها كبر و غرورشان را در دل پنهان كردند و اين بهانه‌ها را آشكار ! در عصر و زمان ما نيز كسانى هستند كه منطق مشركان پيشين را تكرار مىكنند و مىگويند تا خدا را در محيط آزمايشگاه خود نبينيم و تا روح را در زير چاقوى\r\n","description":"","footnote":"","page_name":" 55 ","page_number":55},
  {"content":"\r\nجراحى مشاهده نكنيم باور نخواهيم كرد ! و سرچشمه هر دو يكى است استكبار و سركشى .\r\nاصولا تمام كسانى كه تنها ابزار شناخت را حس و تجربه مىدانند به طور ضمنى همين سخن را تكرار مىكنند ، و همه ماترياليستها و ماديون در اين جمع داخلند ، در حالى كه حس ما تنها توانايى درك قسمت ناچيزى از ماده اين جهان را دارد .\r\nسپس به عنوان تهديد مىگويد اينها كه تقاضا دارند فرشتگان را به بينند سرانجام خواهند ديد « اما روزى كه فرشتگان را مىبينند روزى است كه در آن روز بشارتى براى مجرمان نخواهد بود » ( چرا كه روز مجازات و كيفرهاى دردناك اعمال آنها است ) ( * ( يَوْمَ يَرَوْنَ الْمَلائِكَةَ لا بُشْرى يَوْمَئِذٍ لِلْمُجْرِمِينَ ) * ) ( 1 ) .\r\nآرى در آن روز از ديدن فرشتگان خوشحال نخواهند شد ، بلكه چون نشانه‌هاى عذاب را همراه مشاهده آنان مىبينند بقدرى در وحشت فرو مىروند كه همان جمله اى را كه در دنيا به هنگام احساس خطر در برابر ديگران مىگفتند بر زبان جارى مىكنند « و مىگويند ما را امان دهيد ، ما را معاف داريد » ( * ( وَيَقُولُونَ حِجْراً مَحْجُوراً ) * ) .\r\nولى بدون شك نه اين جمله و نه غير آن اثرى در سرنوشت محتوم آنها ندارد چرا كه آتشى را كه خود افروخته‌اند خواه و ناخواه دامانشان را مىگيرد ، و اعمال زشتى را كه انجام داده‌اند در برابرشان مجسم مىگردد و خود كرده را تدبير نيست ! .\r\n\r\n","description":"","footnote":"\r\n( 1 ) كلمه « لا » در اينجا ممكن است براى نفى باشد چنان كه بسيارى از مفسران گفته‌اند ، و نيز احتمال دارد در مقام نفرين باشد كه در اين صورت معنى جمله چنين مىشود :\r\n« در آن روز بشارت بر مجرمان مباد » .\r\n","page_name":" 56 ","page_number":56},
  {"content":"\r\nواژه « حجر » ( بر وزن قشر ) در اصل به منطقه اى گفته مىشود كه آن را سنگچين ( تحجير ) كرده و ممنوع الورود مىساختند ، و اگر مىبينيم « حجر اسماعيل » را « حجر » مىگويند به خاطر ديوارى است كه اطراف آن كشيده شده و جدا گرديده است ، عقل را نيز « حجر » مىگويند ، چون انسان را از كارهاى خلاف منع مىكند ، لذا در آيه 5 سوره فجر مىخوانيم هَلْ فِي ذلِكَ قَسَمٌ لِذِي حِجْرٍ ( آيا در اين سخن ، سوگند قانع كننده اى براى صاحبان عقل وجود دارد ؟ ) .\r\nو نيز « اصحاب حجر » ، كه در قرآن نامشان آمده ( آيه 80 سوره حجر ) به قوم صالح گفته شده است كه خانه‌هاى سنگى محكمى در دل كوه‌ها براى خود مىتراشيدند و در حفاظت آن قرار مىگرفتند .\r\nاين در مورد معنى واژه « حجر » .\r\nاما جمله « * ( حِجْراً مَحْجُوراً ) * » اصطلاحى بوده است در ميان عرب كه وقتى به كسى برخورد مىكردند كه از او مىترسيدند براى گرفتن امان اين جمله را در برابر او مىگفتند .\r\nمخصوصا رسم عرب اين بود كه در ماه‌هاى حرام كه جنگ ممنوع بوده هنگامى كه كسى با ديگرى روبرو مىشد و احتمال مىداد اين سنت شكسته شود و به او صدمه اى برسد ، اين جمله را تكرار مىكرد ، طرف مقابل نيز با شنيدن آن ، او را امان مىداد و از نگرانى و اضطراب و وحشت بيرون مىآورد ، بنا بر اين معنى جمله مزبور اين است : « امان مىخواهم امانى كه برگشت و تغييرى در آن نباشد » ( 1 ) .\r\nضمنا از آنچه در بالا گفتيم روشن شد كه در اينجا گوينده اين سخن مجرمانند و تناسب افعال موجود در آيه و سير تاريخى و سابقه اين جمله در ميان عرب نيز\r\n\r\n","description":"","footnote":"\r\n( 1 ) و از نظر ادبى « حجرا » مفعول فعل مقدرى است و « محجورا » به عنوان تاكيد آمده و در اصل اين بوده « اطلب منك منعا لا سبيل الى رفعه و دفعه » .\r\n","page_name":" 57 ","page_number":57},
  {"content":"\r\nهمين اقتضا مىكند ، هر چند بعضى احتمال داده‌اند كه گوينده اين سخن فرشتگان خواهند بود و هدفشان ممنوع ساختن مشركان از رحمت خدا است .\r\nو بعضى نيز گفته‌اند كه گوينده اين سخن مجرمانند كه به يكديگر اين را مىگويند ، ولى ظاهر همان معنى اول است كه بسيارى از مفسران آن را اختيار كرده و يا به عنوان اولين تفسير از آن ياد نموده‌اند ( 1 ) .\r\nاما در اينكه آن روز كه مجرمان ، فرشتگان را ملاقات مىكنند كدام روز است ؟ مفسران دو احتمال داده‌اند بعضى گفته‌اند روز مرگ است كه انسان فرشته مرگ را مىبيند چنان كه در آيه 97 سوره نساء مىخوانيم : وَلَوْ تَرى إِذِ الظَّالِمُونَ فِي غَمَراتِ الْمَوْتِ وَالْمَلائِكَةُ باسِطُوا أَيْدِيهِمْ أَخْرِجُوا أَنْفُسَكُمُ : « اگر ظالمان را ببينى هنگامى كه در امواج مرگ قرار گرفته‌اند و فرشتگان دستها را گشوده‌اند و مىگويند جان خود را بيرون كنيد . . . » .\r\nبعضى ديگر اين تفسير را انتخاب كرده‌اند كه منظور روز قيامت و رستاخيز است كه مجرمان در برابر فرشتگان عذاب قرار مىگيرند و آنها را مشاهده مىكنند .\r\nتفسير دوم با توجه به آيات بعد كه سخن از رستاخيز مىگويد و مخصوصا جمله يومئذ اشاره به آن مىگيرد ، نزديكتر به نظر مىرسد .\r\nآيه بعد وضع اعمال اين مجرمان را در آخرت مجسم ساخته ، مىگويد :\r\n« ما به سراغ تمام اعمالى كه آنها انجام دادند مىرويم و همه را همچون ذرات غبار پراكنده در هوا مىكنيم » ! ( * ( وَقَدِمْنا إِلى ما عَمِلُوا مِنْ عَمَلٍ فَجَعَلْناه هَباءً مَنْثُوراً ) * ) .\r\n\r\n","description":"","footnote":"\r\n( 1 ) تفسير الميزان ، تفسير فخر رازى ، تفسير فى ظلال ، و تفسير ابو الفتوح رازى ذيل آيه مورد بحث .\r\n","page_name":" 58 ","page_number":58},
  {"content":"\r\nواژه « عمل » به طورى كه راغب در مفردات گفته به معنى هر كارى است كه با قصد انجام مىگيرد ، ولى فعل ، اعم از آن است ، يعنى به كارهايى كه با قصد يا بى قصد انجام مىگيرد هر دو اطلاق مىشود ( 1 ) .\r\nجمله « قدمنا » از ماده « قدوم » به معنى « وارد شدن » يا « به سراغ چيزى رفتن » است ، و در اينجا دليل بر تاكيد و جدى بودن مطلب است ، يعنى مسلما و بطور قطع تمام اعمال آنها را كه با توجه و از روى اراده انجام داده‌اند - هر چند ظاهرا كارهاى خير باشد - به خاطر شرك و كفرشان همچون ذرات غبار در هوا محو و نابود مىكنيم .\r\n\r\nآفات اعمال صالح\r\nواژه « هباء » به معنى ذرات بسيار ريز غبار است كه در حال عادى ، ابدا به چشم نمىآيد ، مگر زمانى كه نور آفتاب از روزنه يا دريچه اى به داخل اطاق تاريكى بيفتد و اين ذرات را روشن و قابل مشاهده سازد .\r\nاين تعبير نشان مىدهد كه اعمال آنها بقدرى بى ارزش و بى اثر خواهد شد كه اصلا گويى عملى وجود ندارد ، هر چند ساليان دراز تلاش و كوشش كرده باشند .\r\nاين آيه نظير آيه 18 سوره ابراهيم است كه مىفرمايد : مَثَلُ الَّذِينَ كَفَرُوا بِرَبِّهِمْ أَعْمالُهُمْ كَرَمادٍ اشْتَدَّتْ بِه الرِّيحُ فِي يَوْمٍ عاصِفٍ : « اعمال كسانى كه به پروردگارشان كافر شدند همچون خاكسترى است در برابر تندباد در يك روز\r\n\r\n","description":"","footnote":"\r\n( 1 ) اين تفاوت را « راغب » در ماده « عمل » مىگويد ، هر چند در ماده « فعل » خلاف آن را بيان داشته ، اما با توجه به موارد استعمال اين دو كلمه ، اين تفاوت صحيح به نظر مىرسد ، البته ممكن است موارد استثناء نيز داشته باشد چنان كه به گاوهايى كه كار مىكنند ، عوامل مىگويند .\r\n","page_name":" 59 ","page_number":59},
  {"content":"\r\nطوفانى « ! دليل منطقى آن هم روشن است ، زيرا چيزى كه به عمل انسان شكل و محتوا مىدهد ، نيت و انگيزه و هدف نهايى عمل است ، افراد با ايمان ، با انگيزه الهى و توحيدى ، هدفهاى مقدس و پاك ، و برنامه صحيح و سالم به سراغ انجام كارها مىروند در حالى كه مردم بى ايمان غالبا گرفتار تظاهر رياكارى و تقلب و غرور و خود بينى هستند ، و همين سبب بى ارزش شدن اعمال آنها مىشود .\r\nبه عنوان نمونه ما مسجدهايى را از صدها سال پيش سراغ داريم كه گذشت قرنها كمترين تاثير بر آنها نگذاشته است ، و به عكس خانه هايى را مىبينيم كه با گذشت يك ماه يا يك سال شكستها و نقصهاى فراوان در آن ظاهر مىشود ، اولى چون انگيزه الهى داشت از هر نظر محكم و با بهترين مصالح با پيش بينى تمام حوادث آينده ساخته شده ، اما دومى چون هدف تهيه مال و ثروتى از طريق تظاهر و فريب بوده است تنها به رنگ و آبش توجه شده است ( 1 ) .\r\nاصولا از نظر منطق اسلام ، اعمال صالح آفاتى دارد كه بايد دقيقا مراقب آن بود : گاه از آغاز ويران و فاسد است ، همچون عملى كه براى « ريا » انجام مىگيرد .\r\nگاه انسان در حين عمل گرفتار غرور و عجب و خودبينى مىشود و ارزش عملش به خاطر آن از بين مىرود .\r\nو گاه بعد از عمل به خاطر انجام كارهاى مخالف و منافى ، اثرش محو و نابود مىگردد ، مانند انفاقى كه پشت سر آن « منت » باشد ، و يا اعمال صالحى كه پشت سر آن كفر و ارتداد صورت گيرد .\r\nو حتى طبق بعضى از روايات اسلامى گاه انجام گناهانى قبل از انجام عمل\r\n\r\n","description":"","footnote":"\r\n( 1 ) در اين زمينه به گونه مشروحتر در جلد دهم تفسير نمونه صفحه 308 به بعد ( ذيل آيه 18 سوره ابراهيم ) بحث كرده‌ايم .\r\n","page_name":" 60 ","page_number":60},
  {"content":"\r\nروى آن اثر مىگذارد ، چنان كه در مورد شرابخوار مىخوانيم كه تا چهل روز اعمال او مقبول درگاه خدا نخواهد شد ( 1 ) .\r\nبه هر حال اسلام برنامه اى فوق العاده دقيق و باريك و حساب شده در باره خصوصيات عمل صالح دارد .\r\nدر حديثى از امام باقر ع مىخوانيم : روز قيامت خداوند گروهى را مبعوث مىكند در حالى كه نورى در مقابل آنان همچون لباسهاى سفيد و درخشنده است ( اين نور همان اعمال آنها است ) سپس به آن اعمال فرمان مىدهد : همگى ذرات پراكنده غبار شويد ( و به دنبال آن همه محو مىگردند ) سپس فرمود :\r\nانهم كانوا يصومون و يصلون و لكن كانوا اذا عرض لهم شىء من الحرام اخذوه و اذا ذكر لهم شىء من فضل امير المؤمنين انكروه ! :\r\n« آنها نماز و روزه را بجا مىآوردند ولى هنگامى كه حرامى به آنها عرضه مىشد آن را مىچسبيدند و موقعى كه از فضائل امير مؤمنان على ع براى آنها بيان مىگشت انكار مىكردند » ! ( 2 ) .\r\nو از آنجا كه قرآن معمولا نيك و بد را در برابر هم قرار مىدهد تا با مقايسه ، وضع هر دو روشن شود ، آيه بعد ، از بهشتيان سخن مىگويد و مىفرمايد : « بهشتيان در آن روز قرارگاهشان بهتر و استراحتگاهشان نيكوتر است » ( * ( أَصْحابُ الْجَنَّةِ يَوْمَئِذٍ خَيْرٌ مُسْتَقَرًّا وَأَحْسَنُ مَقِيلًا ) * ) .\r\nمعنى اين سخن آن نيست كه دوزخيان وضعشان خوبست و بهشتيان وضعشان از آنها بهتر ، زيرا صيغه « افعل تفضيل » گاه در مواردى به كار مىرود كه يك طرف به كلى فاقد آن مفهوم است و طرف ديگر واجد ، مثلا در سوره فصلت آيه 40\r\n\r\n","description":"","footnote":"\r\n( 1 ) « سفينة البحار » جلد 1 صفحه 427 ماده « خمر » .\r\n( 2 ) تفسير على بن ابراهيم طبق نقل نور الثقلين جلد 4 صفحه 9 .\r\n","page_name":" 61 ","page_number":61},
  {"content":"\r\nمىخوانيم : أَ فَمَنْ يُلْقى فِي النَّارِ خَيْرٌ أَمْ مَنْ يَأْتِي آمِناً يَوْمَ الْقِيامَةِ : « آيا كسى كه در آتش افكنده مىشود بهتر است يا كسى كه روز قيامت در نهايت امنيت وارد محشر مىشود » ؟ ! « مستقر » به معنى قرارگاه و « مقيل » به معنى « محل استراحت در نيمه روز » است ( از ماده « قيلوله » به معنى خواب نيم روز آمده است ) .\r\n","description":"","footnote":"","page_name":" 62 ","page_number":62},
  {"content":"\r\n\r\n[ سوره الفرقان ‹ 25 › : آيات 25 تا 26 
  ]\r\nوَ يَوْمَ تَشَقَّقُ السَّماءُ بِالْغَمامِ وَنُزِّلَ الْمَلائِكَةُ تَنْزِيلًا ‹ 25 › الْمُلْكُ يَوْمَئِذٍ الْحَقُّ لِلرَّحْمنِ وَكانَ يَوْماً عَلَى الْكافِرِينَ عَسِيراً ‹ 26 ›\r\n\r\nترجمه :\r\n25 - و به خاطر آور روزى را كه آسمان با ابرها از هم شكافته مىشود ، و فرشتگان نازل مىگردند .\r\n26 - حكومت در آن روز از آن خداوند رحمان است و آن روز روز سختى براى كافران خواهد بود .\r\n\r\nتفسير : آسمان با ابرها شكافته مىشود !\r\nباز در اين آيات بحث درباره قيامت و سرنوشت مجرمان در آن روز ادامه مىيابد نخست مىگويد : « روز گرفتارى و اندوه مجرمان ، روزى است كه آسمان با ابرها از هم مىشكافد و فرشتگان پى در پى نازل مىشوند » ! ( * ( وَيَوْمَ تَشَقَّقُ السَّماءُ بِالْغَمامِ وَنُزِّلَ الْمَلائِكَةُ تَنْزِيلًا ) * ) ( 1 ) .\r\n« غمام » از « غم » به معنى پوشاندن چيزى است و از آنجا كه ابر آفتاب\r\n\r\n","description":"","footnote":"\r\n( 1 ) جمله « * ( يَوْمَ تَشَقَّقُ السَّماءُ ) * » در واقع عطف است بر جمله « * ( يَوْمَ يَرَوْنَ الْمَلائِكَةَ ) * » كه قبلا گذشت ، بنا بر اين « يوم » در اينجا به همان چيزى تعلق مىگيرد كه در آيه گذشته بود ، يعنى جمله « لا بشرى » و جمعى معتقدند كه متعلق به فعل مقدرى است ، همچون اذكر ، ضمنا « باء » در « بالغمام » ممكن است به معنى ملابست باشد يا به معنى « عن » و يا براى سببيت كه در تفسير آيات در بالا منعكس است .\r\n","page_name":" 63 ","page_number":63},
  {"content":"\r\nرا مىپوشاند به آن غمام گفته مىشود همچنين به اندوه كه قلب را مىپوشاند غم مىگويند .\r\nاين آيه در حقيقت پاسخى است به درخواست مشركان ، و يكى ديگر از بهانه جوئيهاى آنها زيرا آنها انتظار داشتند خداوند و فرشتگان ، طبق اساطير و افسانه‌هاى آنان ، در ميان ابرها به سراغشان بيايند و آنها را به سوى حق دعوت كنند ، در اسطوره‌هاى يهود نيز آمده كه گاه خداوند در لابلاى ابرها ظاهر مىشد ! ( 1 ) .\r\nقرآن در پاسخ آنها مىگويد : آرى فرشتگان ( و نه خدا ) روزى به سراغ آنها مىآيند ، اما كدام روز ؟ روزى كه مجازات و كيفر اين بدكاران فرا مىرسد و بيهوده گويىهاى آنها را پايان مىدهد .\r\nاكنون ببينيم منظور از شكافته شدن آسمان با ابرها چيست ؟ با اينكه مىدانيم اطراف ما چيزى به نام آسمان كه قابل شكافته شدن باشد وجود ندارد .\r\nبعضى از مفسران مانند « علامه طباطبائى » ( رضوان اللَّه عليه ) در تفسير « الميزان » فرموده‌اند : منظور شكافته شدن آسمان عالم شهود و كنار رفتن حجاب جهل و نادانى و نمايان گشتن عالم غيب است ، يعنى انسان در آن روز درك و ديدى پيدا مىكند كه با امروز بسيار متفاوت است ، پرده‌ها كنار مىرود ، و فرشتگان را كه در حال نزول از عالم بالا هستند مىبيند .\r\nتفسير ديگر اين است كه منظور از سماء ، كرات آسمانى است كه بر اثر انفجارات پى در پى از هم متلاشى مىشود ، و ابرى كه حاصل از اين انفجارات و متلاشى شدن كوه‌ها است صفحه آسمانها را فرا مىگيرد ، بنا بر اين كرات آسمانى شكافته مىشود ، در حالى كه همراه با ابرهاى حاصل از آن است ( 2 ) .\r\n\r\n","description":"","footnote":"\r\n( 1 ) فى ظلال جلد 6 صفحه 154 ( ذيل آيه مورد بحث ) .\r\n( 2 ) از نظر ادبى « باء » در اين صورت براى ملابست است .\r\n","page_name":" 64 ","page_number":64},
  {"content":"\r\nآيات بسيارى از قرآن مجيد ، مخصوصا آنها كه در سوره‌هاى كوتاه آخر قرآن آمده ، بيانگر اين حقيقت است كه در آستانه قيامت ، دگرگونيهاى عظيم و انقلاب و تحول عجيب ، سر تا سر عالم هستى را فرا مىگيرد ، كوه‌ها متلاشى شده و همچون غبار در فضا پخش مىگردد ، خورشيد بى نور ، و ستارگان بى فروغ مىشود ، حتى فاصله ماه و خورشيد از بين مىرود ، و لرزه و زلزله عجيبى سراسر زمين را فرا مىگيرد .\r\nآرى در چنان روز ، متلاشى شدن آسمان ، يعنى كرات آسمانى و پوشيده شدن صفحه آسمان از يك ابر غليظ امرى طبيعى خواهد بود .\r\nهمين تفسير را به نحو ديگرى مىتوان بيان كرد :\r\nشدت دگرگونيها و انفجارات كواكب و سيارات سبب مىشود كه آسمان از ابرى غليظ پوشيده شود ، اما در لابلاى اين ابر گاه شكافهايى وجود دارد ، بنا بر اين آسمانى كه در حال عادى با چشم ديده مىشود به وسيله اين ابرهاى عظيم انفجارى از هم جدا مىشود ( 1 ) .\r\nتفسيرهاى ديگرى نيز براى اين آيه گفته شده است كه با اصول علمى و منطقى سازگار نيست و در عين حال تفسيرهاى سه گانه فوق منافاتى با هم ندارد ، ممكن است از يك سو پرده‌هاى جهان ماده از مقابل چشم انسان كنار برود و عالم ما وراء طبيعت را مشاهده كند ، و از سوى ديگر كرات آسمانى متلاشى شوند و ابرهاى انفجارى آشكار گردند ، و در لابلاى آنها شكافهايى نمايان باشد ، آن روز ، روز پايان اين جهان و آغاز رستاخيز است ، روز بسيار دردناكى است براى مجرمان بى ايمان و ستمكاران لجوج .\r\nسپس به يكى از روشنترين مشخصات آن روز پرداخته ، و مىگويد :\r\n\r\n","description":"","footnote":"\r\n( 1 ) در اين صورت « با » در « بالغمام » به معنى سببيت است .\r\n","page_name":" 65 ","page_number":65},
  {"content":"\r\n« حكومت در آن روز از آن خداوند رحمان است » ( * ( الْمُلْكُ يَوْمَئِذٍ الْحَقُّ لِلرَّحْمنِ ) * ) .\r\nحتى آنها كه در اين جهان نوعى حكومت مجازى و محدود و فانى و زودگذر داشتند نيز از صحنه حكومت كنار مىروند ، و حاكميت از هر نظر و در تمام جهات مخصوص ذات پاك او مىشود ، و به همين دليل « آن روز روز سختى براى كافران خواهد بود » ( * ( وَكانَ يَوْماً عَلَى الْكافِرِينَ عَسِيراً ) * ) .\r\nآرى در آن روز كه قدرتهاى خيالى به كلى از ميان مىروند و حاكميت مخصوص خدا مىشود پناهگاههاى كافران فرو مىريزد ، و قدرتهاى جبار و طاغوتى محو مىشوند ، هر چند در اين جهان نيز همه در برابر اراده او بى رنگ بودند ولى در اينجا ظاهرا زرق و برقى داشتند اما در قيامت كه صحنه بروز واقعيتها ، و برچيده شدن مجازها و خيالها و پندارها است ، افراد بى ايمان در برابر مجازاتهاى الهى چه تكيه گاهى مىتوانند داشته باشند و به همين دليل آن روز فوق العاده بر آنها سخت خواهد گذشت .\r\nدر حالى كه براى مؤمنان بسيار يسير و سهل و آسان است .\r\nدر حديثى از ابو سعيد خدرى نقل شده كه وقتى پيامبر ص آيه « فِي يَوْمٍ كانَ مِقْدارُه خَمْسِينَ أَلْفَ سَنَةٍ » را كه نشان مىدهد روز قيامت معادل پنجاه هزار سال است تلاوت فرمود ، عرض كردم چه روز طولانى و عجيبى است ؟ ! پيامبر ص فرمود :\r\nو الذى نفسى بيده انه ليخفف عن المؤمن حتى يكون اخف عليه من صلاة مكتوبة يصليها فى الدنيا :\r\n« سوگند به آن كسى كه جانم به دست او است كه آن روز براى مؤمن سبك مىشود به مقدار مدت يك نماز فريضه كه در دنيا انجام مىدهد » ! ( 1 ) .\r\nدقت در ساير آيات قرآن ، دلائل سخت بودن آن روز را بر كافران روشن\r\n\r\n","description":"","footnote":"\r\n( 1 ) تفسير قرطبى جلد 7 صفحه 4739 .\r\n","page_name":" 66 ","page_number":66},
  {"content":"\r\nمىسازد ، چرا كه از يك سو مىخوانيم : « در آن روز تمام پيوندها و وسائل عالم اسباب ، گسسته مىشود » ( وَتَقَطَّعَتْ بِهِمُ الأَسْبابُ ) ( بقره - 166 ) .\r\nاز سويى ديگر ، « نه مال آنها و نه آنچه را اكتساب كردند آنان را سودى نمىدهد » ( ما أَغْنى عَنْه مالُه وَما كَسَبَ ) ( سوره تبت آيه 2 ) .\r\nو از سوى سوم « هيچكس در آنجا به داد هيچكس نمىرسد » ( يَوْمَ لا يُغْنِي مَوْلًى عَنْ مَوْلًى شَيْئاً ) ( دخان - 41 ) .\r\nحتى شفاعت كه تنها راه نجات است در اختيار گنهكارانى است كه پيوندى با خدا و دوستان خدا داشته‌اند ( مَنْ ذَا الَّذِي يَشْفَعُ عِنْدَه إِلَّا بِإِذْنِه ) ( بقره - 255 ) .\r\nو نيز « در آن روز به آنها اجازه عذر خواهى داده نمىشود » تا چه رسد به قبول عذرهاى غير موجه ( وَلا يُؤْذَنُ لَهُمْ فَيَعْتَذِرُونَ ) ( مرسلات - 36 ) .\r\n","description":"","footnote":"","page_name":" 67 ","page_number":67},
  {"content":"\r\n\r\n[ سوره الفرقان ‹ 25 › : آيات 27 تا 29 
  ]\r\nوَ يَوْمَ يَعَضُّ الظَّالِمُ عَلى يَدَيْه يَقُولُ يا لَيْتَنِي اتَّخَذْتُ مَعَ الرَّسُولِ سَبِيلًا ‹ 27 › يا وَيْلَتى لَيْتَنِي لَمْ أَتَّخِذْ فُلاناً خَلِيلًا ‹ 28 › لَقَدْ أَضَلَّنِي عَنِ الذِّكْرِ بَعْدَ إِذْ جاءَنِي وَكانَ الشَّيْطانُ لِلإِنْسانِ خَذُولًا ‹ 29 ›\r\n\r\nترجمه :\r\n27 - و به خاطر بياور روزى را كه ظالم دست خويش را از شدت حسرت به دندان مىگزد و مىگويد : اى كاش با رسول خدا راهى برگزيده بودم .\r\n28 - اى واى بر من ! كاش فلان ( شخص گمراه ) را دوست خود انتخاب نكرده بودم ! 29 - او مرا از ياد حق گمراه ساخت ، بعد از آنكه آگاهى به سراغ من آمده بود ، و شيطان هميشه مخذول كننده انسان بوده است .\r\n\r\nشان نزول :\r\nبراى اين آيات شان نزولى نقل كرده‌اند كه فشرده اش چنين است :\r\n« در عصر پيامبر ص دو نفر دوست در ميان مشركان به نام عقبه و ابى بودند هر زمان عقبه از سفر مىآمد غذايى ترتيب مىداد و اشراف قومش را دعوت مىكرد و در عين حال دوست مىداشت به محضر پيامبر ص برسد هر چند اسلام را نپذيرفته بود .\r\nروزى از سفر آمد و طبق معمول ترتيب غذا داد و دوستان را دعوت كرد ،\r\n","description":"","footnote":"","page_name":" 68 ","page_number":68},
  {"content":"\r\nدر ضمن از پيامبر اسلام ص نيز دعوت نمود .\r\nهنگامى كه سفره را گستردند و غذا حاضر شد پيامبر ص فرمود : من از غذاى تو نمىخورم تا شهادت به وحدانيت خدا و رسالت من دهى ، « عقبه » شهادتين بر زبان جارى كرد .\r\nاين خبر به گوش دوستش « ابى » رسيد ، گفت اى عقبه از آئينت منحرف شدى ؟ او گفت نه به خدا سوگند من منحرف نشدم ، و لكن مردى بر من وارد شد كه حاضر نبود از غذايم بخورد جز اينكه شهادتين بگويم ، من از اين شرم داشتم كه او از سر سفره من برخيزد بى آنكه غذا خورده باشد لذا شهادت دادم ! ابى گفت من هرگز از تو راضى نمىشوم مگر اينكه در برابر او بايستى و سخت توهين كنى ! ، عقبه اين كار را كرد و مرتد شد ، و سرانجام در جنگ بدر در صف كفار به قتل رسيد و رفيقش « ابى » نيز در روز جنگ احد كشته شد ( 1 ) .\r\nآيات فوق نازل گرديد و سرنوشت مردى را كه در اين جهان گرفتار دوست گمراهش مىشود و او را به گمراهى مىكشاند شرح داد .\r\nبارها گفته‌ايم كه شان نزولها گرچه خاص است ولى هرگز مفهوم آيات را محدود نمىكند بلكه كليت آن شامل تمام افراد مشابه مىگردد .\r\n\r\nتفسير : دوست بد مرا گمراه كرد !\r\nروز قيامت صحنه‌هاى عجيبى دارد كه بخشى از آن در آيات گذشته آمد و در آيات مورد بحث بخش ديگرى خاطر نشان شده ، و آن مساله حسرت فوق العاده ظالمان از گذشته خويش است نخست مىفرمايد :\r\n« بخاطر آور روزى را كه ظالم دست خويش را از شدت حسرت به دندان\r\n\r\n","description":"","footnote":"\r\n( 1 ) مجمع البيان ذيل آيات مورد بحث .\r\n","page_name":" 69 ","page_number":69},
  {"content":"\r\nمىگزد ، مىگويد : اى كاش با رسول خدا ص راهى برگزيده بودم « ( * ( وَيَوْمَ يَعَضُّ الظَّالِمُ عَلى يَدَيْه يَقُولُ يا لَيْتَنِي اتَّخَذْتُ مَعَ الرَّسُولِ سَبِيلًا ) * ) ( 1 ) .\r\n« يعض » از ماده « عض » ( بر وزن سد ) به معنى گاز گرفتن با دندان است و معمولا اين تعبير در مورد كسانى كه از شدت حسرت و تاسف ناراحتند به كار مىرود ، چنان كه در فارسى نيز ضرب المثل است كه فلان كس « انگشت حسرت به دندان مىگزيد » ( ولى در عربى به جاى انگشت ، دست گفته مىشود و شايد رساتر باشد چون هميشه انسان در چنين حالاتى انگشت نمىگزد بلكه گاه پشت دست را مىگزد ، مخصوصا در عربى بسيار مىشود كه همچون آيه مورد بحث « يديه » يعنى هر دو دست ، گفته مىشود كه شدت تاسف و حسرت را به طرز گوياترى بيان مىكند ) ( 2 ) .\r\nاين كار شايد به خاطر اين باشد كه اين گونه اشخاص هنگامى كه گذشته خويش را مىنگرند خود را مقصر مىدانند و تصميم بر انتقام از خويشتن مىگيرند و اين نوعى انتقام است تا بتوانند در سايه آن كمى آرامش يابند .\r\nو براستى آن روز را بايد « يوم الحسرة » گفت ، چنان كه در قرآن از روز قيامت نيز به همين عنوان ياد شده است ( سوره مريم آيه 39 ) چرا كه افراد خطاكار خود را در برابر يك زندگى جاويدان در بدترين شرائط مىبينند ، در حالى كه مىتوانستند با چند روز صبر و شكيبايى و مبارزه با نفس و جهاد و ايثار ، آن را به يك زندگى پر افتخار و سعادتبخش مبدل سازند .\r\n\r\n","description":"","footnote":"\r\n( 1 ) جمله * ( يَوْمَ يَعَضُّ ) * . . . از نظر ادبى عطف است بر « * ( يَوْمَ يَرَوْنَ ) * » كه در چند آيه قبل گذشت ، بعضى نيز آن را متعلق به جمله مقدر ( اذكر ) دانسته‌اند .\r\n( 2 ) البته گاه در فارسى نيز دست به دندان گزيدن نيز گفته مىشود چنان كه در شعر سعدى آمده است .\r\n\r\nحذر كن ز آنچه دشمن گويد آن كن\r\nكه بر دندان گزى دست تغابن\r\n\r\n","page_name":" 70 ","page_number":70},
  {"content":"\r\nحتى براى نيكوكاران هم روز تاسف است ، تاسف از اينكه چرا بيشتر از اين نيكى نكردند ؟ ! سپس اضافه مىكند كه اين ظالم بيدادگر كه در دنيايى از تاسف فرو رفته مىگويد : « اى واى بر من كاش فلان شخص گمراه را دوست خود انتخاب نكرده بودم » ( * ( يا وَيْلَتى لَيْتَنِي لَمْ أَتَّخِذْ فُلاناً خَلِيلًا ) * ) ( 1 ) .\r\nروشن است كه منظور از « فلان » همان شخصى است كه او را به گمراهى كشانده : شيطان يا دوست بد يا خويشاوند گمراه ، و فردى همچون « ابى » براى « عقبه » كه در شان نزول آمده بود .\r\nدر واقع اين آيه و آيه قبل دو حالت نفى و اثبات را در مقابل هم قرار مىدهد در يك جا مىگويد : « اى كاش راهى به پيامبر ص پيدا كرده بودم » و در اينجا مىگويد : « اى كاش فلان شخص را دوست خود انتخاب نكرده بودم » كه تمام بدبختى در ترك رابطه با پيامبر ص و قبول رابطه با اين دوست گمراه بود .\r\nباز ادامه مىدهد و مىگويد : « بيدارى و آگاهى به سراغ من آمده بود ( و سعادت در خانه مرا كوبيد ) ولى اين دوست بى ايمان مرا گمراه ساخت » ( * ( لَقَدْ أَضَلَّنِي عَنِ الذِّكْرِ بَعْدَ إِذْ جاءَنِي ) * ) .\r\nاگر از ايمان و سعادت جاويدان ، فاصله زيادى مىداشتم ، اين اندازه جاى تاسف نبود ، ولى تا نزديك مرز پيش رفتم ، يك گام بيشتر نمانده بود كه براى هميشه خوشبخت شوم ، اما اين كور دل متعصب لجوج مرا از لب چشمه آب حيات\r\n\r\n","description":"","footnote":"\r\n( 1 ) « خليل » به معنى دوست خاص و صميمى گفته مىشود كه انسان او را مشاور خود قرار مىدهد ، البته خليل معانى ديگرى نيز دارد كه در جلد چهارم صفحه 145 ( ذيل آيه 125 سوره نساء ) آورده‌ايم .\r\n","page_name":" 71 ","page_number":71},
  {"content":"\r\nتشنه بازگرداند و در گرداب بدبختى فرو برد .\r\n« ذكر » در جمله بالا معنى وسيعى دارد و تمام آيات الهى را كه در كتب آسمانى نازل شده شامل مىشود ، بلكه هر چيز كه موجب بيدارى و آگاهى انسان باشد در آن جمع است .\r\nو در پايان آيه مىگويد : « شيطان هميشه مخذول كننده انسان بوده است » ( * ( وَكانَ الشَّيْطانُ لِلإِنْسانِ خَذُولًا ) * ) .\r\nچرا كه انسان را به بيراهه‌ها و مناطق خطر مىكشاند و بعد او را سرگردان رها كرده و به دنبال كار خود مىبرد .\r\nبايد توجه داشت كه « خذول » صيغه مبالغه است و به معنى بسيار مخذول كننده .\r\nحقيقت خذلان اين است كه كسى دل به يارى ديگرى ببندد ولى او درست در لحظات حساس دست از كمك و ياريش بردارد .\r\nدر اينكه جمله اخير ( * ( كانَ الشَّيْطانُ لِلإِنْسانِ خَذُولًا ) * ) گفتار خداوند است به عنوان هشدار براى همه ظالمان و گمراهان و يا دنباله گفتار اين افراد حسرت زده در قيامت است ، مفسران دو تفسير ذكر كرده‌اند ، و هر دو با معنى آيه متناسب است ولى گفتار خدا بودن تناسب بيشترى دارد .\r\n\r\nنكته : نقش دوست در سرنوشت انسان\r\nبدون شك عامل سازنده شخصيت انسان - بعد از اراده و خواست و تصميم او - امور مختلفى است كه از اهم آنها همنشين و دوست و معاشر است ، چرا كه انسان خواه و ناخواه تاثير پذير است ، و بخش مهمى از افكار و صفات اخلاقى خود را از طريق دوستانش مىگيرد ، اين حقيقت هم از نظر علمى و هم از طريق تجربه\r\n","description":"","footnote":"","page_name":" 72 ","page_number":72},
  {"content":"\r\nو مشاهدات حسى به ثبوت رسيده است .\r\nاين تاثيرپذيرى از نظر منطق اسلام تا آن حد است كه در روايات اسلامى از پيامبر خدا حضرت سليمان ع چنين نقل شده : لا تحكموا على رجل بشىء حتى تنظروا الى من يصاحب ، فانما يعرف الرجل باشكاله و اقرانه و ينسب الى اصحابه و اخدانه : « درباره كسى قضاوت نكنيد تا به دوستانش نظر بيفكنيد چرا كه انسان بوسيله دوستان و ياران و رفقايش شناخته مىشود » ( 1 ) .\r\nامام امير المؤمنين على بن ابى طالب ع در گفتار گوياى خود مىفرمايد :\r\nو من اشتبه عليكم امره و لم تعرفوا دينه ، فانظروا الى خلطائه ، فان كانوا اهل دين اللَّه فهو على دين اللَّه ، و ان كانوا على غير دين اللَّه فلا حظ له من دين اللَّه :\r\n« هر گاه وضع كسى بر شما مشتبه شد و دين او را نشناختيد به دوستانش نظر كنيد ، اگر اهل دين و آئين خدا باشند او نيز پيرو آئين خدا است ، و اگر بر آئين خدا نباشند او نيز بهره اى از آئين حق ندارد » ( 2 ) .\r\nو براستى گاه نقش دوست در خوشبختى و بدبختى يك انسان از هر عاملى مهمتر است ، گاه او را تا سر حد فنا و نيستى پيش مىبرد ، و گاه او را به اوج افتخار مىرساند .\r\nآيات مورد بحث و شان نزول آن به خوبى نشان مىدهد كه انسان چگونه ممكن است تا مرز سعادت پيش برود ، اما يك وسوسه شيطانى از ناحيه يك دوست بد او را به قهقرا بازگرداند و سرنوشتى مرگبار براى او فراهم سازد كه از حسرت آن روز قيامت هر دو دست را به دندان بگزد ، و فرياد « يا ويلتى » از او بلند شود .\r\nدر كتاب العشرة ( آداب معاشرت ) روايات بسيارى در همين زمينه وارد\r\n\r\n","description":"","footnote":"\r\n( 1 ) سفينة البحار ج 2 ص 27 ( ماده صدق ) .\r\n( 2 ) بحار الانوار جلد 74 صفحه 197 .\r\n","page_name":" 73 ","page_number":73},
  {"content":"\r\nشده كه نشان مىدهد تا چه اندازه اسلام در مساله انتخاب دوست سختگير و دقيق و موشكاف است .\r\nاين بحث كوتاه را با نقل دو حديث در اين زمينه پايان مىدهيم ، و آنها كه اطلاعات بيشترى در اين زمينه مىخواهند به كتاب العشرة بحار الانوار جلد 74 مراجعه كنند .\r\nدر حديثى از نهمين پيشواى بزرگ اسلام امام محمد تقى الجواد ع مىخوانيم :\r\nاياك و مصاحبة الشرير فانه كالسيف المسلول يحسن منظره و يقبح اثره :\r\n« از همنشينى بدان بپرهيز كه همچون شمشير برهنه‌اند ، ظاهرش زيبا و اثرش بسيار زشت است » ! ( 1 ) .\r\nپيامبر گرامى اسلام ص فرمود :\r\nاربع يمتن القلب : الذنب على الذنب . . .\r\nو مجالسة الموتى ، و قيل له يا رسول اللَّه و ما الموتى ؟ قال كل غنى مترف :\r\n« چهار چيز است كه قلب انسان را مىميراند : تكرار گناه - تا آنجا كه فرمود :\r\nو همنشينى با مردگان ، كسى پرسيد اى رسول خدا مردگان كيانند ؟ ! فرمود :\r\nثروتمندانى كه مست ثروت » ( 2 ) .\r\n\r\n","description":"","footnote":"\r\n( 1 ) بحار جلد 74 صفحه 198 .\r\n( 2 ) « خصال صدوق » ( طبق نقل بحار ج 74 ص 195 ) .\r\n","page_name":" 74 ","page_number":74},
  {"content":"\r\n\r\n[ سوره الفرقان ‹ 25 › : آيات 30 تا 34 
  ]\r\nوَ قالَ الرَّسُولُ يا رَبِّ إِنَّ قَوْمِي اتَّخَذُوا هذَا الْقُرْآنَ مَهْجُوراً ‹ 30 › وَكَذلِكَ جَعَلْنا لِكُلِّ نَبِيٍّ عَدُوًّا مِنَ الْمُجْرِمِينَ وَكَفى بِرَبِّكَ هادِياً وَنَصِيراً ‹ 31 ) وَقالَ الَّذِينَ كَفَرُوا لَوْ لا نُزِّلَ عَلَيْه الْقُرْآنُ جُمْلَةً واحِدَةً كَذلِكَ لِنُثَبِّتَ بِه فُؤادَكَ وَرَتَّلْناه تَرْتِيلًا ‹ 32 › وَلا يَأْتُونَكَ بِمَثَلٍ إِلَّا جِئْناكَ بِالْحَقِّ وَأَحْسَنَ تَفْسِيراً ‹ 33 › الَّذِينَ يُحْشَرُونَ عَلى وُجُوهِهِمْ إِلى جَهَنَّمَ أُوْلئِكَ شَرٌّ مَكاناً وَأَضَلُّ سَبِيلًا ‹ 34 ›\r\n\r\nترجمه :\r\n30 - پيامبر عرضه داشت : پروردگارا ! اين قوم من از قرآن دورى جستند .\r\n31 - و اين گونه براى هر پيامبرى دشمنى از مجرمان قرار داديم ، اما همين بس كه خدا هادى و ياور تو است .\r\n32 - و كافران گفتند : چرا قرآن يك جا بر او نازل نمىشود ؟ اين بخاطر آنست كه قلب تو را محكم داريم ، و آن را تدريجا بر تو خوانديم .\r\n","description":"","footnote":"","page_name":" 75 ","page_number":75},
  {"content":"\r\n33 - آنها هيچ مثلى براى تو نمىآورند مگر اينكه ما حق را براى تو مىآوريم و تفسيرى بهتر ( و پاسخى دندانشكن كه ناچار به تسليم شوند ) .\r\n34 - آنها كه بر صورتهايشان به سوى جهنم محشور مىشوند بدترين محل را دارند و گمراه ترين افرادند !\r\n\r\nتفسير : خدايا ، مردم قرآن را ترك كردند !\r\nاز آنجا كه در آيات گذشته انواع بهانه جوئيهاى مشركان لجوج و افراد بى - ايمان مطرح شده بود ، نخستين آيه مورد بحث ، ناراحتى و شكايت پيامبر اسلام ص را در پيشگاه خدا از كيفيت برخورد اين گروه با قرآن بازگو مىكند ، مىگويد :\r\n« پيامبر به پيشگاه خدا عرضه داشت : « پروردگارا ! اين قوم من قرآن را ترك گفتند و از آن دورى جستند » ( * ( وَقالَ الرَّسُولُ يا رَبِّ إِنَّ قَوْمِي اتَّخَذُوا هذَا الْقُرْآنَ مَهْجُوراً ) * ) ( 1 ) .\r\nاين سخن و اين شكايت پيامبر ص امروز نيز هم چنان ادامه دارد ، كه از گروه عظيمى از مسلمانان به پيشگاه خدا شكايت مىبرد كه اين قرآن را به دست فراموشى سپردند ، قرآنى كه رمز حيات است و وسيله نجات ، قرآنى كه عامل پيروزى و حركت و ترقى است ، قرآنى كه مملو از برنامه‌هاى زندگى مىباشد ، اين قرآن را رها ساختند و حتى براى قوانين مدنى و جزائيشان دست گدايى به سوى ديگران دراز كردند !\r\n\r\n","description":"","footnote":"\r\n( 1 ) ظاهر جمله « قال » فعل ماضى است و نشان مىدهد كه اين سخن را پيامبر ( ص ) در همين دنيا به عنوان شكايت بازگو كرده است ، و اكثر مفسران نيز بر همين عقيده‌اند اما بعضى ديگر همچون « علامه طباطبائى » در « الميزان » معتقدند كه اين سخن مربوط به قيامت است و فعل ماضى در اينجا به معنى مضارع مىباشد ، مرحوم طبرسى در مجمع البيان نيز آن را به عنوان يك احتمال ذكر كرده ولى آيه بعد كه جنبه دلدارى به پيامبر ( ص ) دارد ، دليل بر اين است كه تفسير مشهور صحيحتر است .\r\n","page_name":" 76 ","page_number":76},
  {"content":"\r\nهم اكنون اگر به وضع بسيارى از كشورهاى اسلامى مخصوصا آنها كه زير سلطه فرهنگى شرق و غرب زندگى مىكنند نظر بيفكنيم مىبينيم قرآن در ميان آنها به صورت يك كتاب تشريفاتى درآمده است ، تنها الفاظش را با صداى جالب از دستگاههاى فرستنده پخش مىكنند ، و جاى آن در كاشى كاريهاى مساجد به عنوان هنر معمارى است ، براى افتتاح خانه نو ، و يا حفظ مسافر ، و شفاى بيماران ، و حد اكثر براى تلاوت به عنوان ثواب از آن استفاده مىكنند .\r\nحتى گاه كه با قرآن استدلال مىنمايند هدفشان اثبات پيشداوريهاى خود به كمك آيات با استفاده از روش انحرافى تفسير به رأى است .\r\nدر بعضى از كشورهاى اسلامى مدارس پر طول و عرضى به عنوان مدارس « تحفيظ القرآن » ديده مىشود ، و گروه عظيمى از پسران و دختران به حفظ قرآن مشغولند ، در حالى كه انديشه‌هاى آنها گاهى از غرب و گاه از شرق ، و قوانين و مقرراتشان از بيگانگان از اسلام گرفته شده است ، و قرآن فقط پوششى است براى خلافكاريهايشان .\r\nآرى امروز هم پيامبر ص فرياد مىزند : « خدايا ! قوم من قرآن را مهجور داشتند » ! مهجور از نظر مغز و محتوا ، متروك از نظر انديشه و تفكر و متروك از نظر برنامه‌هاى سازنده اش ! آيه بعد براى دلدارى پيامبر گرامى اسلام ص كه با اين موضعگيرى خصمانه دشمنان مواجه بود مىفرمايد : « و اين گونه براى هر پيامبرى دشمنى از مجرمان قرار داديم » ( * ( وَكَذلِكَ جَعَلْنا لِكُلِّ نَبِيٍّ عَدُوًّا مِنَ الْمُجْرِمِينَ ) * ) .\r\nفقط تو نيستى كه با عداوت سرسختانه اين گروه روبرو شده اى ، همه پيامبران در چنين شرائطى قرار داشتند كه گروهى از « مجرمان » به مخالفت آنها\r\n","description":"","footnote":"","page_name":" 77 ","page_number":77},
  {"content":"\r\nبرمىخاستند و كمر دشمنى آنان را مىبستند .\r\nولى بدان تو تنها و بدون ياور نيستى « همين بس كه خدا هادى و راهنما ، و يار و ياور تو است » ( * ( وَكَفى بِرَبِّكَ هادِياً وَنَصِيراً ) * ) .\r\nنه وسوسه‌هاى آنها مىتواند تو را گمراه سازد چرا كه هاديت خدا است ، و نه توطئه‌هاى آنها مىتواند تو را در هم بشكند چرا كه ياورت پروردگار است كه علمش برترين علمها و قدرتش ما فوق همه قدرتها است .\r\nخلاصه تو بايد بگويى :\r\n\r\nهزار دشمنم ار مىكنند قصد هلاك\r\nتوام چو دوستى از دشمنان ندارم باك\r\n\r\nباز در آيه بعد به يكى ديگر از بهانه جوئيهاى اين مجرمان بهانه جو اشاره كرده مىگويد : « كافران گفتند : چرا قرآن يك جا بر او نازل نمىشود » ؟ ! ( * ( وَقالَ الَّذِينَ كَفَرُوا لَوْ لا نُزِّلَ عَلَيْه الْقُرْآنُ جُمْلَةً واحِدَةً ) * ) .\r\nمگر نه اين است كه همه آن از سوى خدا است ؟ آيا بهتر نيست كه اول و آخر و تمام محتواى اين كتاب يك جا نازل شود تا مردم بيشتر به عظمت آن واقف گردند ؟ خلاصه چرا اين آيات تدريجا و با فواصل مختلف زمانى نازل مىگردد ؟\r\nالبته براى افراد سطحى مخصوصا اگر بهانه جو باشند ، اين اشكال در كيفيت نزول قرآن پيدا خواهد شد كه چرا اين كتاب بزرگ آسمانى كه پايه و مايه همه چيز مسلمانان و محور همه قوانين سياسى و اجتماعى و حقوقى و عبادى آنان است يك جا به صورت كامل بر پيامبر اسلام ص نازل نشد ، تا مردم پيوسته آن را از آغاز تا انجام بخوانند و از محتوايش آگاه شوند ؟\r\nاصولا بهتر بود خود پيامبر ص نيز از تمام اين قرآن يك جا با خبر باشد تا هر چه مردم از او مىخواهند و مىپرسند فورا پاسخ گويد .\r\nولى در دنباله همين آيه به آنها چنين پاسخ مىگويد :\r\n","description":"","footnote":"","page_name":" 78 ","page_number":78},
  {"content":"\r\n« ما قرآن را تدريجا نازل كرديم تا قلب تو را محكم داريم ، و آن را به صورت آيات جداگانه و آرام اما پشت سر هم بر تو وحى كرديم » ( * ( كَذلِكَ لِنُثَبِّتَ بِه فُؤادَكَ وَرَتَّلْناه تَرْتِيلًا ) * ) .\r\nآنها از اين واقعيتها بيخبرند كه چنان ايرادهايى مىكنند .\r\nالبته ارتباط نزول تدريجى قرآن با تقويت قلب پيامبر ص و مؤمنان ، بحث جالب و مشروحى دارد كه در نكات پايان اين آيات خواهد آمد .\r\nسپس براى تاكيد بيشتر روى پاسخ فوق مىفرمايد : « آنها هيچ مثلى براى تو نمىآورند ، و هيچ بحث و سخنى را براى تضعيف دعوت تو طرح نمىكنند مگر اينكه ما سخن حقى را كه دلائل سست آنها را در هم مىشكنند به قاطعترين وجهى به آنها پاسخ مىگويد در اختيار تو مىگذاريم و تفسير بهتر و بيانى جالبتر براى تو مىگوئيم » ( * ( وَلا يَأْتُونَكَ بِمَثَلٍ إِلَّا جِئْناكَ بِالْحَقِّ وَأَحْسَنَ تَفْسِيراً ) * ) .\r\nو از آنجا كه اين دشمنان كينه توز و مشركان متعصب و لجوج بعد از مجموعه ايرادات خود چنين استنتاج كرده بودند كه محمد و يارانش با اين صفات و اين كتاب و اين برنامه هايى كه دارند بدترين خلق خدايند ( العياذ باللَّه ) و چون ذكر اين سخن با كلام فصيح و بليغى همچون قرآن تناسب نداشت در آخرين آيه مورد بحث خداوند به پاسخ اين سخن مىپردازد بى آنكه اصل گفتار آنها را نقل كند ، مىگويد :\r\n« آنهايى كه بر صورتهايشان محشور مىشوند و با اين وضع به سوى جهنمشان مىبرند ، آنها بدترين محل را دارند و گمراه ترين افرادند » ( * ( الَّذِينَ يُحْشَرُونَ عَلى وُجُوهِهِمْ إِلى جَهَنَّمَ أُوْلئِكَ شَرٌّ مَكاناً وَأَضَلُّ سَبِيلًا ) * ) .\r\nآرى نتيجه برنامه‌هاى زندگى انسانها در آنجا روشن مىشود ، گروهى قامتهايى همچون سرو دارند و صورتهاى درخشانى همچون ماه ، با گامهاى بلند\r\n","description":"","footnote":"","page_name":" 79 ","page_number":79},
  {"content":"\r\nبه سرعت به سوى بهشت مىروند ، در مقابل جمعى به صورت بر خاك افتاده و فرشتگان عذاب آنها را به سوى جهنم مىكشانند ، اين سرنوشت متفاوت نشان مىدهد چه كسى گمراه و شر بوده و چه كسى خوشبخت و هدايت يافته ؟ !\r\n\r\nنكته‌ها :\r\n\r\n1 - تفسير « * ( جَعَلْنا لِكُلِّ نَبِيٍّ عَدُوًّا ) * »\r\nگاه از اين جمله چنين به نظر مىرسد كه خداوند براى دلدارى پيامبر ص مىگويد : تنها تو نيستى كه دشمن دارى بلكه براى هر پيامبرى دشمنى از سوى ما قرار داده شده و لازمه اين سخن استناد وجود دشمنان انبيا به خدا است كه نه با حكمت خدا سازگار است و نه با اصل آزادى اراده انسانها .\r\nمفسران جوابهاى متعددى از اين سؤال داده‌اند .\r\nولى ما كرارا گفته‌ايم تمام اعمال انسانها از يك نظر منتسب به خدا است ، زيرا همه چيز ما ، قدرت ما ، نيروى ما ، عقل و فكر ما و حتى آزادى و اختيار ما نيز از ناحيه او است ، بنا بر اين وجود اين دشمنان را براى انبيا مىتوان از اين نظر به خدا نسبت داد ، بى آنكه مستلزم جبر و سلب اختيار گردد ، و به مسئوليت آنها در مقابل كارهايشان خدشه اى وارد شود ( دقت كنيد ) .\r\nعلاوه بر اين وجود اين دشمنان سرسخت و مخالفت آنان با پيامبران سبب مىشد كه مؤمنان در كار خود ورزيده تر و ثابتقدمتر شوند ، و آزمايش الهى در مورد همگان تحقق يابد .\r\nاين آيه در حقيقت همانند آيه 112 سوره انعام است كه مىفرمايد : وَكَذلِكَ جَعَلْنا لِكُلِّ نَبِيٍّ عَدُوًّا شَياطِينَ الإِنْسِ وَالْجِنِّ يُوحِي بَعْضُهُمْ إِلى بَعْضٍ زُخْرُفَ الْقَوْلِ غُرُوراً : « اين گونه در برابر هر پيامبرى دشمنى از شياطين انس و جن قرار\r\n","description":"","footnote":"","page_name":" 80 ","page_number":80},
  {"content":"\r\nداديم كه سخنان فريبنده و بى اساس را به طور سرى به يكديگر مىگويند » .\r\nدر مقابل گلها ، خارها مىرويد ، و در برابر نيكان ، بدان قرار دارند ، بى آنكه مسئوليت هيچيك از دو دسته از ميان برود .\r\nبعضى نيز گفته‌اند منظور از « جعلنا » ( قرار داديم ) همان اوامر و نواهى و برنامه‌هاى سازنده انبياء است كه خواه و ناخواه عده اى را به دشمنى مىكشاند و اگر به خدا اسناد داده شده به خاطر آنست كه اين اوامر و نواهى از سوى او است .\r\nتفسير ديگر اينكه جمعى هستند كه بر اثر اصرار در گناه و افراط در تعصب و لجاجت خداوند بر دلهاى آنها مهر مىزند و چشم و گوششان را كور و كر مىسازد اين دسته بر اثر كوردلى سرانجام دشمن انبياء مىشوند اما عوامل آن را خود فراهم ساخته‌اند .\r\nاين سه تفسير با هم منافاتى ندارد و همه آنها ممكن است در مفهوم آيه جمع باشد .\r\n\r\n2 - اثرات عميق نزول تدريجى قرآن\r\nدرست است كه طبق روايات ( بلكه ظاهر بعضى از آيات ) قرآن دو نزول داشته : يكى « نزول دفعى » و يك جا در شب قدر بر قلب پيامبر ص و ديگر « نزول تدريجى » در بيست و سه سال ، ولى بدون شك آنچه جنبه رسميت داشته و پيامبر و مردم با آن روبرو بوده‌اند نزول تدريجى قرآن است .\r\nو همين نزول تدريجى اسباب ايراد دشمنان بهانه گير شده بود كه چرا قرآن يك مرتبه نازل نمىشود ؟ و يكباره در اختيار مردم قرار نمىگيرد ؟ تا آگاهتر و روشنتر شوند و جاى شك و ترديدى باقى نماند .\r\nولى چنان كه ديديم قرآن با جمله * ( كَذلِكَ لِنُثَبِّتَ بِه فُؤادَكَ ) * جواب كوتاه و جامع و پر معنى به آنها داد كه هر چه بيشتر روى آن بينديشيم اثرات نزول تدريجى\r\n","description":"","footnote":"","page_name":" 81 ","page_number":81},
  {"content":"\r\nقرآن آشكارتر مىشود :\r\n1 - بدون شك هم از نظر « تلقى وحى » و هم از نظر « ابلاغ به مردم » ، اگر مطالب به طور تدريجى و طبق نيازها پياده شود و براى هر مطلبى شاهد و مصداق عينى وجود داشته باشد ، بسيار مؤثرتر خواهد بود .\r\nاصول تربيتى ايجاب مىكند كه شخص يا اشخاص تربيت شونده قدم به قدم اين راه را بپيمايند ، و براى هر روز آنها برنامه اى تنظيم شود تا از مرحله پائين شروع كرده به مراحل عالى برسند ، برنامه هايى كه اين گونه پياده مىشود هم براى گوينده و هم براى شنونده دلچسبتر و عميقتر است .\r\n2 - اصولا آنها كه چنين ايرادهايى را به قرآن مىكردند به اين حقيقت توجه نداشتند كه قرآن يك كتاب كلاسيك نيست كه درباره موضوع يا علم معينى صحبت كند ، بلكه يك برنامه زندگى است براى ملتى كه انقلاب كرده و در تمام ابعاد زندگى از آن الهام مىگيرد .\r\nبسيارى از آيات قرآن به مناسبتهاى تاريخى مانند جنگ « بدر » و « احد » و « احزاب » و « حنين » نازل شده ، و دستور العملها يا نتيجه گيريهايى از اين حوادث بوده است ، آيا معنى دارد كه اينها يك جا نوشته شود و به مردم عرضه گردد .\r\nبه تعبير ديگر قرآن مجموعه اى است از اوامر و نواهى ، احكام و قوانين ، تاريخ و موعظه ، و مجموعه اى از استراتژى و تاكتيكهاى مختلف در برخورد با حوادثى كه در مسير امت اسلامى به سوى جلو پيش مىآمده است .\r\nچنين كتابى كه همه برنامه‌هاى خود را ، حتى قوانين كليش را از طريق حضور در صحنه‌هاى زندگى مردم تبيين و اجرا مىكند امكان ندارد قبلا يك جا تدوين و تنظيم شود ، اين بدان ميماند كه رهبر بزرگى براى پياده كردن انقلاب تمام اعلاميه‌ها و بيانيه‌ها و امر و نهىهايش را كه به مناسبتهاى مختلف ايراد مىشود يك جا بنويسد و نشر دهد ، آيا هيچكس مىتواند چنين سخنى را عاقلانه بداند ؟ !\r\n","description":"","footnote":"","page_name":" 82 ","page_number":82},
  {"content":"\r\n3 - نزول تدريجى قرآن سبب ارتباط دائم و مستمر پيامبر ص به مبدء وحى بود ، اين ارتباط دائمى قلب او را قويتر ، و اراده او را نيرومندتر مىساخت و تاثيرش در برنامه‌هاى تربيتى او انكار ناپذير بود .\r\n4 - از سويى ديگر ادامه وحى بيانگر ادامه رسالت و سفارت پيامبر ص است ، و جايى براى وسوسه دشمنان نخواهد گذاشت كه بگويند اين يك روز از سوى خدا مبعوث شد ، سپس خدايش او را ترك گفت ! ، همانگونه كه در تاريخ اسلام مىخوانيم كه به هنگام تاخير وحى ، در آغاز نبوت پيامبر ص اين زمزمه پيدا شد و سوره « و الضحى » براى نفى آن نازل گرديد .\r\n5 - بدون شك اگر بنا بود برنامه‌هاى اسلام همه يك جا نازل شود ، لازم بود يك جا نيز اجرا گردد ، زيرا نازل شدن بدون اجرا ارزش آن را از بين مىبرد ، و مىدانيم اجراى همه برنامه‌ها اعم از عبادات ، زكات و جهاد و رعايت تمام واجبات و پرهيز از تمام محرمات يك جا كار بسيار سنگينى بود كه موجب فرار گروه عظيمى از اسلام مىشد .\r\nپس چه بهتر كه تدريجا نازل شود ، و تدريجا مورد عمل قرار گيرد .\r\nو به تعبير ديگر هر يك از اين برنامه‌ها به خوبى جذب شود و اگر سؤال و گفتگويى پيرامون آن است ، مطرح گردد و جواب گفته شود .\r\n6 - يكى ديگر از اثرات اين نزول تدريجى روشن شدن عظمت و اعجاز قرآن است ، چرا كه در هر واقعه آياتى نازل مىگردد ، به تنهايى خود دليل بر عظمت و اعجاز است و هر قدر تكرار مىشود ، اين عظمت و اعجاز روشنتر مىگردد و در اعماق قلوب مردم نفوذ مىكند .\r\n\r\n3 - معنى ترتيل در قرآن\r\nواژه « ترتيل » از ماده « رتل » ( بر وزن قمر ) به معنى منظم بودن\r\n","description":"","footnote":"","page_name":" 83 ","page_number":83},
  {"content":"\r\nو مرتب بودن است ، لذا كسى كه دندانهايش خوب و منظم و مرتب باشد ، عرب به او « رتل الاسنان » مىگويد ، روى اين جهت ترتيل به معنى پى در پى آوردن سخنان يا آيات روى نظام و حساب گفته شده .\r\nبنا بر اين جمله و رتلناه ترتيلا اشاره به اين واقعيت است كه آيات قرآن گرچه تدريجا و در مدت 23 سال نازل شده است اما اين نزول تدريجى روى نظم و حساب و برنامه اى بوده ، به گونه اى كه در افكار ، رسوخ كند ، و دلها را مجذوب خود سازد .\r\nدر تفسير كلمه « ترتيل » روايات جالبى نقل شده كه به بعضى از آنها ذيلا اشاره مىكنيم :\r\nدر تفسير « مجمع البيان » از پيامبر ص چنين نقل شده كه به ابن عباس فرمود : اذا قرأت القرآن فرتله ترتيلا : « هنگامى كه قرآن را خواندى آن را با ترتيل بخوان » .\r\nابن عباس مىگويد پرسيدم : ترتيل چيست ؟\r\nپيامبر ص فرمود :\r\nبينه تبيينا ، و لا تنثره نثر الدغل ( الرمل ) و لا تهذه هذا الشعر ، قفوا عند عجائبه ، و حركوا به القلوب ، و لا يكونن هم احدكم آخر السورة :\r\n« حروف و كلمات آن را كاملا روشن ادا كن ، نه همچون خرماى خشكيده ( يا ذرات شن ) آن را پراكنده كن ، و نه همچون شعر آن را با سرعت پشت سر هم بخوان ، به هنگام برخورد با عجائب قرآن توقف كنيد و بينديشيد و دلها را با آن تكان دهيد ، و هرگز نبايد همت شما اين باشد كه به سرعت سوره را به پايان رسانيد » ( بلكه مهم انديشه و تدبر و بهره گيرى از قرآن است ) ( 1 ) .\r\nنظير همين معنى در « اصول كافى » از امير مؤمنان على ع نقل شده است ( 2 ) .\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n( 2 ) اصول كافى جلد 2 صفحه 449 ( باب ترتيل القرآن بالصوت الحسن ) .\r\n","page_name":" 84 ","page_number":84},
  {"content":"\r\nاز امام صادق ع نيز چنين نقل شده است :\r\nالترتيل ان تتمكث به و تحسن به صوتك ، و اذا مررت بآية فيها ذكر النار فتعوذ باللَّه من النار و اذا مررت بآية فيها ذكر الجنة فاسئل اللَّه الجنة :\r\n« ترتيل آنست كه آيات را با تانى بخوانى و با صداى زيبا و هنگامى كه به آيه اى برخورد مىكنى كه در آن سخن از آتش دوزخ است به خدا پناه بر ، و هنگامى كه به آيه اى مىرسى كه در آن بيان بهشت است از خدا بهشت را بطلب ( خود را به اوصاف بهشتيان متصف كن و از صفات دوزخيان بپرهيز ) ( 1 ) .\r\n\r\n4 - تفسير « * ( يُحْشَرُونَ عَلى وُجُوهِهِمْ إِلى جَهَنَّمَ ) * »\r\nدر اينكه منظور از محشور شدن اين گروه از مجرمان بر صورتشان چيست در ميان مفسران گفتگو بسيار است :\r\nجمعى آن را به همان معنى حقيقيش تفسير كرده‌اند و گفته‌اند فرشتگان عذاب آنها را در حالى كه به صورت به روى زمين افتاده‌اند كشان كشان به دوزخ مىبرند اين از يك سو نشانه خوارى و ذلت آنها است چرا كه آنها در دنيا نهايت كبر و غرور و خود برتربينى نسبت به خلق خدا داشتند ، و از سوى ديگر تجسمى است از گمراهيشان در اين جهان ، چرا كه چنين كسى را كه به اين طريق مىبرند به هيچوجه جلو خود را نمىبيند ، و از آنچه در اطراف او مىگذرد ، آگاه نيست .\r\nاما بعضى ديگر آن را به معنى كنائيش گرفته‌اند : گاهى گفته‌اند اين جمله كنايه از تعلق قلب آنها به دنيا است ، يعنى آنها به خاطر اينكه صورت قلبشان هنوز هم با دنيا ارتباط دارد به سوى جهنم كشيده مىشوند » .\r\n\r\n","description":"","footnote":"\r\n( 1 ) مجمع البحرين ماده رتل .\r\n( 2 ) طبق اين تفسير ، تعبير « * ( عَلى وُجُوهِهِمْ ) * » در حقيقت ، جاى علت را گرفته و مفهوم جمله چنين مىشود « يحشرون الى جهنم لتعلق وجوه قلوبهم الى الدنيا » .\r\n","page_name":" 85 ","page_number":85},
  {"content":"\r\nو گاه گفته‌اند : اين كنايه مانند تعبير مخصوصى است كه در ادبيات عرب وجود دارد كه مىگويند : فلان مر على وجهه يعنى او نمىدانست به كجا مىرود ؟\r\nولى روشن است تا دليلى بر معنى كنايى نداشته باشيم بايد به همان معنى اول كه معنى حقيقى است تفسير شود .\r\n","description":"","footnote":"","page_name":" 86 ","page_number":86},
  {"content":"\r\n\r\n[ سوره الفرقان ‹ 25 › : آيات 35 تا 40 
  ]\r\nوَ لَقَدْ آتَيْنا مُوسَى الْكِتابَ وَجَعَلْنا مَعَه أَخاه هارُونَ وَزِيراً ‹ 35 › فَقُلْنَا اذْهَبا إِلَى الْقَوْمِ الَّذِينَ كَذَّبُوا بِآياتِنا فَدَمَّرْناهُمْ تَدْمِيراً ‹ 36 › وَقَوْمَ نُوحٍ لَمَّا كَذَّبُوا الرُّسُلَ أَغْرَقْناهُمْ وَجَعَلْناهُمْ لِلنَّاسِ آيَةً وَأَعْتَدْنا لِلظَّالِمِينَ عَذاباً أَلِيماً ‹ 37 › وَعاداً وَثَمُودَ وَأَصْحابَ الرَّسِّ وَقُرُوناً بَيْنَ ذلِكَ كَثِيراً ‹ 38 › وَكُلاًّ ضَرَبْنا لَه الأَمْثالَ وَكُلاًّ تَبَّرْنا تَتْبِيراً ‹ 39 ›\r\nوَ لَقَدْ أَتَوْا عَلَى الْقَرْيَةِ الَّتِي أُمْطِرَتْ مَطَرَ السَّوْءِ أَ فَلَمْ يَكُونُوا يَرَوْنَها بَلْ كانُوا لا يَرْجُونَ نُشُوراً ‹ 40 ›\r\n\r\nترجمه :\r\n35 - ما به موسى كتاب آسمانى داديم ، و برادرش هارون را براى كمك همراهش ساختيم .\r\n36 - و گفتيم به سوى اين قوم كه آيات ما را تكذيب كردند برويد ( اما آنها به مخالفت برخاستند ) و ما شديدا آنها را در هم كوبيديم و نابود كرديم .\r\n","description":"","footnote":"","page_name":" 87 ","page_number":87},
  {"content":"\r\n37 - و قوم نوح را هنگامى كه تكذيب رسولان كردند غرق نموديم ، و آنها را درس عبرتى براى مردم قرار داديم ، و براى ستمگران عذاب دردناكى فراهم ساختيم .\r\n38 - ( همچنين ) قوم عاد و ثمود و اصحاب الرس ( گروهى كه درخت صنوبر را مىپرستيدند ) و اقوام بسيار ديگرى را كه در اين ميان بودند هلاك كرديم .\r\n39 - و براى هر يك از آنها مثلها زديم و ( چون سودى نداد ) هر يك از آنها را در هم شكستيم و هلاك كرديم .\r\n40 - آنها از كنار شهرى كه باران شر ( بارانى از سنگهاى آسمانى ) بر آن باريده بود ( ديار قوم لوط ) گذشتند ، آيا آن را نديدند ؟ ( آرى ديدند ) ولى آنها به رستاخيز ايمان ندارند .\r\n\r\nتفسير : اينهمه درس عبرت و اينهمه بيخبرى !\r\nدر اين آيات ، قرآن مجيد براى دلدارى پيامبر ص و مؤمنان از يك سو و تهديد مشركان بهانه جو كه نمونه سخنانشان در آيات پيشين گذشت از سوى ديگر به تاريخ اقوام گذشته و سرگذشت شوم آنها اشاره كرده و مخصوصا روى شش قوم ( فرعونيان ، قوم نوح ، قوم عاد ، ثمود ، اصحاب الرس ، و قوم لوط ) تكيه مىكند و درسهاى عبرتى كه از سرگذشت اين اقوام به طور كاملا فشرده و گويا منعكس مىكند .\r\nنخست مىفرمايد : « ما به موسى ، كتاب آسمانى داديم ، و برادرش هارون را براى كمك ، همراهش ساختيم » ( * ( وَلَقَدْ آتَيْنا مُوسَى الْكِتابَ وَجَعَلْنا مَعَه أَخاه هارُونَ وَزِيراً ) * ) .\r\nزيرا آنها برنامه سنگينى براى مبارزه در برابر فرعونيان بر دوش داشتند و مىبايست ، اين كار انقلابى مهم را با كمك يكديگر به ثمر بنشانند .\r\n","description":"","footnote":"","page_name":" 88 ","page_number":88},
  {"content":"\r\nما به آن دو خطاب كرديم « و گفتيم : به سوى اين قوم برويد كه آيات ما را تكذيب كردند » ( * ( فَقُلْنَا اذْهَبا إِلَى الْقَوْمِ الَّذِينَ كَذَّبُوا بِآياتِنا ) * ) .\r\nآنها از يك سو آيات و نشانه‌هاى خدا را كه در آفاق و انفس و در تمام عالم هستى وجود دارد عملا تكذيب نمودند ، و راه شرك و بت پرستى را پيش گرفتند ، و از سوى ديگر تعليمات انبياى پيشين را نيز ناديده گرفته ، و آنها را تكذيب نمودند .\r\nولى با تمام تلاش و كوششى كه موسى و برادرش انجام دادند ، و با ديدن آن همه معجزات عظيم و متنوع و روشن ، باز راه كفر و انكار را پيش گرفتند ، لذا « ما آنها را شديدا در هم كوبيديم و نابود كرديم » ( * ( فَدَمَّرْناهُمْ تَدْمِيراً ) * ) .\r\nواژه « تدمير » از ماده « دمار » به معنى هلاكت از يك طريق اعجابانگيز است و براستى هلاكت قوم فرعون در امواج خروشان نيل ، با آن كيفيتى كه مىدانيم از عجائب تاريخ بشر است .\r\nهمچنين « قوم نوح را هنگامى كه تكذيب رسولان الهى كردند ، غرق نموديم و سرنوشت آنها را نشانه روشنى براى عموم مردم قرار داديم ، و براى همه ستمگران عذاب دردناكى فراهم ساختيم » ( * ( وَقَوْمَ نُوحٍ لَمَّا كَذَّبُوا الرُّسُلَ أَغْرَقْناهُمْ وَجَعَلْناهُمْ لِلنَّاسِ آيَةً وَأَعْتَدْنا لِلظَّالِمِينَ عَذاباً أَلِيماً ) * ) .\r\nجالب توجه اينكه مىگويد : آنها تكذيب رسولان كردند ( نه تنها يك رسول ) چرا كه در ميان رسل و پيامبران خدا در اصول دعوت ، تفاوتى نيست ، و تكذيب يكى از آنها تكذيب همه آنها است ، بعلاوه آنها اصولا با دعوت همه پيامبران الهى مخالفت داشتند و منكر همه اديان بودند .\r\nهمچنين « قوم عاد و ثمود و اصحاب الرس و اقوام بسيار ديگرى را كه در اين ميان بودند هلاك كرديم » ( * ( وَعاداً وَثَمُودَ وَأَصْحابَ الرَّسِّ وَقُرُوناً بَيْنَ ذلِكَ\r\n","description":"","footnote":"","page_name":" 89 ","page_number":89},
  {"content":"\r\n* ( كَثِيراً ) * ) ( 1 ) .\r\nقوم عاد همان قوم هود پيامبر بزرگ خدا هستند ، كه از سرزمين احقاف ( يا يمن ) مبعوث شد ، و قوم ثمود ، قوم پيامبر خدا صالح هستند كه از سرزمين وادى القرى ( ميان مدينه و شام ) مبعوث گرديد ، و اما درباره « اصحاب رس » ، در پايان اين سخن بحث خواهيم كرد .\r\n« قرون » جمع « قرن » در اصل به معنى جمعيتى است كه در يك زمان با هم زندگى مىكنند ، سپس به يك زمان طولانى ( چهل سال يا يكصد سال نيز اطلاق شده است ) .\r\nولى ما هرگز آنها را غافلگيرانه مجازات نكرديم ، بلكه « براى هر يك از آنها مثلها زديم » ( * ( وَكُلًّا ضَرَبْنا لَه الأَمْثالَ ) * ) .\r\nبه ايرادهاى آنها پاسخ گفتيم ، همچون پاسخ ايرادهايى كه به تو مىكنند ، احكام الهى را براى آنها روشن ساختيم و حقايق دين را تبيين نموديم .\r\nاخطار كرديم ، انذار نموديم ، و سرنوشت و داستانهاى گذشتگان را براى آنها بازگو كرديم .\r\nاما هنگامى كه هيچيك از اينها سودى نداد « هر يك از آنها را در هم شكستيم و هلاك كرديم » ( * ( وَكُلًّا تَبَّرْنا تَتْبِيراً ) * ) ( 2 ) .\r\nو سرانجام در آخرين آيه مورد بحث ، اشاره به ويرانه‌هاى شهرهاى قوم لوط\r\n\r\n","description":"","footnote":"\r\n( 1 ) كلمه عادا و ثمود ، عطف بر ضمير « هم » در جمله دمرناهم است ، بعضى نيز احتمال داده‌اند كه عطف به « هم » در « جعلناهم » و يا عطف بر محل « الظالمين » بوده باشد ، اما احتمال اول مناسبتر است .\r\n( 2 ) « تتبير » از ماده « تبر » ( بر وزن ضرر و بر وزن صبر ) به معنى هلاك شدن و در هم شكستن است .\r\n","page_name":" 90 ","page_number":90},
  {"content":"\r\nمىكند كه در سر راه مردم حجاز به شام قرار گرفته ، و تابلو زنده و گويايى از سرنوشت دردناك اين آلودگان و مشركان است ، مىفرمايد : « آنها از كنار شهرى كه باران شر و بدبختى ( بارانى از سنگهاى نابود كننده ) بر سرشان ريخته شد گذشتند آيا آنها ( در سفرهايشان به شام ) اين صحنه را نديدند و در زندگى آنها نينديشيدند » ؟ ! ( * ( وَلَقَدْ أَتَوْا عَلَى الْقَرْيَةِ الَّتِي أُمْطِرَتْ مَطَرَ السَّوْءِ أَ فَلَمْ يَكُونُوا يَرَوْنَها ) * ) .\r\nآرى اين صحنه را ديده بودند ، ولى هرگز درس عبرت نگرفتند چرا كه « آنها به رستاخيز ايمان و اميد ندارند » ! ( * ( بَلْ كانُوا لا يَرْجُونَ نُشُوراً ) * ) .\r\nمرگ را پايان اين زندگى مىشمرند ، و اگر به زندگى پس از مرگ هم معتقد باشند اعتقادى بسيار سست و بى پايه دارند ، آن چنان كه در روح آنها و به طريق اولى در برنامه‌هاى زندگيشان اثر نمىگذارد ، به همين دليل همه چيز را بازيچه مىگيرند و جز به هوسهاى زود گذر خود نمىانديشند .\r\n\r\nنكته‌ها :\r\n\r\n1 - « اصحاب الرس » كيانند ؟\r\nواژه « رس » در اصل به معنى اثر مختصر است ، مثلا گفته مىشود رس الحديث فى نفسى ( كمى از گفتار او را به خاطر دارم ) يا گفته مىشود وجد رسا من حمى ( اثر مختصر از تب در خود يافت ) ( 1 ) .\r\nو جمعى از مفسران بر اين عقيده‌اند كه « رس » به معنى چاه است .\r\nبه هر حال ناميدن اين قوم به اين نام يا به خاطر آنست كه اثر بسيار كمى از آنها بجاى مانده يا به جهت آنست كه آنها چاههاى آب فراوان داشتند ، و يا به واسطه فروكشيدن چاههايشان هلاك و نابود شدند .\r\n\r\n","description":"","footnote":"\r\n( 1 ) مفردات راغب .\r\n","page_name":" 91 ","page_number":91},
  {"content":"\r\nدر اينكه اين قوم چه كسانى بودند ؟ در ميان مورخان و مفسران گفتگو بسيار است :\r\n1 - بسيارى عقيده دارند كه « اصحاب رس » طايفه اى بودند كه در « يمامه » مىزيستند و پيامبر بنام « حنظله » بر آنها مبعوث شد و آنان وى را تكذيب كردند و در چاهش افكندند ، حتى بعضى نوشته‌اند كه آن چاه را پر از نيزه كردند و دهانه چاه را بعد از افكندن او با سنگ بستند تا آن پيامبر شهيد شد ( 1 ) .\r\n2 - بعضى ديگر « اصحاب رس » را اشاره به مردم زمان « شعيب » مىدانند كه بتپرست بودند ، و داراى گوسفندان بسيار و چاههاى آب ، و رس نام چاه بزرگى بود كه فروكش كرد و اهل آنجا را فرو برد و هلاك كرد .\r\n3 - بعضى ديگر عقيده دارند كه رس ، قريه اى در سرزمين « يمامه » بود كه عده اى از بقاياى قوم ثمود در آن زندگى مىكردند و در اثر طغيان و سركشى هلاك شدند .\r\n4 - بعضى مىگويند : عده اى از عربهاى پيشين بودند كه ميان « شام » و « حجاز » مىزيستند ( 2 ) .\r\n5 - بعضى از تفاسير اصحاب رس را از بقاياى عاد و ثمود مىشناسد « وَبِئْرٍ مُعَطَّلَةٍ وَقَصْرٍ مَشِيدٍ » ( آيه 45 سوره حج ) را نيز مربوط به آن مىداند و محلشان را در « حضرموت » ذكر كرده ، و « ثعلبى » در « عرائس التيجان » اين قول را معتبرتر دانسته .\r\nبعضى ديگر از مفسران كه با نام « ارس » آشنا شده‌اند ، « رس » را بر « ارس » ( در شمال آذربايجان ) منطبق كرده‌اند ! 6 - مرحوم طبرسى در مجمع البيان و فخر رازى در تفسير كبير و آلوسى در\r\n\r\n","description":"","footnote":"\r\n( 1 ) اعلام قرآن صفحه 149 .\r\n( 2 ) شرح نهج البلاغه ابن ابى الحديد ج 10 صفحه 94 .\r\n","page_name":" 92 ","page_number":92},
  {"content":"\r\nروح المعانى از جمله احتمالاتى كه نقل كرده‌اند اين است كه آنها مردمى بودند كه در انطاكيه شام زندگى مىكردند و پيامبرشان « حبيب نجار » بود .\r\n7 - در عيون اخبار الرضا از امام على بن موسى الرضا ع از امير مؤمنان حديثى طولانى درباره اصحاب رس نقل شده كه فشرده آن چنين است :\r\n« آنها قومى بودند كه درخت صنوبرى را مىپرستيدند و به آن » شاه درخت « مىگفتند ، و آن درختى بود كه » يافث « فرزند » نوح « بعد از طوفان در كناره اى به نام » روشن آب « غرس كرده بود ، آنها دوازده شهر آباد داشتند كه بر كنار نهرى به نام » رس « بود ، اين شهرها به نامهاى : آبان ، آذر ، دى ، بهمن ، اسفندار فروردين ، ارديبهشت ، خرداد ، تير ، مرداد و شهريور و مهر نام داشت كه ايرانيان نامهاى ماه‌هاى سال خود را از آنها گرفته‌اند .\r\nآنها به خاطر احترامى كه به آن درخت صنوبر مىگذاشتند ، بذر آن را در مناطق ديگر كاشتند و نهرى براى آبيارى آن اختصاص دادند به گونه اى كه نوشيدن آب آن نهر را بر خود و چهارپايانشان ممنوع كرده بودند ، حتى اگر كسى از آن مىخورد او را به قتل مىرساندند ، و مىگفتند اين مايه حيات خدايان ما است و شايسته نيست كسى از آن چيزى كم كند ! آنها در هر ماه از سال ، روزى را در يكى از اين شهرهاى آباد عيد مىگرفتند و به كنار درخت صنوبرى كه در خارج شهر بود مىرفتند ، قربانيها براى آن مىكردند و حيواناتى سر مىبريدند و سپس آنها را به آتش مىافكندند ، هنگامى كه دود از آنها به آسمان برمىخاست در برابر درخت به سجده مىافتادند و گريه و زارى سرمىدادند ! عادت و سنت آنها در همه اين شهرها چنين بود تا اينكه نوبت به شهر بزرگى كه پايتخت پادشاهشان بود و نام اسفندار داشت مىرسيد ، تمامى اهل آباديها همه در آن جمع مىشدند و دوازده روز پشت سر هم عيد مىگرفتند و آنچه در توان\r\n","description":"","footnote":"","page_name":" 93 ","page_number":93},
  {"content":"\r\nداشتند قربانى مىكردند و در برابر درخت سجده مىنمودند .\r\nهنگامى كه آنها در كفر و بت پرستى فرو رفتند ، خداوند پيامبرى از بنى اسرائيل به سوى آنها فرستاد تا آنها را به عبادت خداوند يگانه و ترك شرك دعوت كند ، اما آنها ايمان نياوردند ، پيامبر ص براى قلع ماده فساد از خدا تقاضا كرد ، آن درخت بزرگ خشكيد ، آنها هنگامى كه چنين ديدند سخت ناراحت شدند و گفتند اين مرد خدايان ما را سحر كرده ! بعضى ديگر گفتند : خدايان به خاطر اين مرد كه ما را دعوت به كفر مىكند بر ما غضب كردند ! .\r\nو به دنبال اين بحثها همگى تصميم بر كشتن آن پيامبر گرفتند ، چاهى عميق كندند و او را در آن افكندند و سر آن را بستند و بر بالاى آن نشستند و پيوسته ناله او را شنيدند تا جان سپرد ، خداوند به خاطر اين اعمال زشت ، و اين ظلم و ستمها آنها را به عذاب شديدى گرفتار كرد و نابود ساخت » ( 1 ) .\r\nقرائن متعددى مضمون اين حديث را تاييد مىكند زيرا با وجود ذكر « اصحاب الرس » در برابر عاد و ثمود ، احتمال اينكه گروهى از اين دو قوم باشند بسيار بعيد به نظر مىرسد .\r\nهمچنين وجود اين قوم در جزيره عربستان و شامات و آن حدود كه بسيارى احتمال داده‌اند نيز بعيد است ، چرا كه قاعدتا بايد در تاريخ عرب انعكاسى داشته باشد در حالى كه ما كمتر انعكاسى از اصحاب الرس در تاريخ عرب مىبينيم .\r\nاز اين گذشته با بسيارى از تفاسير ديگر قابل تطبيق است از جمله اينكه « رس » نام چاه بوده باشد ( چاهى كه آنها پيامبرشان را در آن افكندند ) و يا اينكه آنها صاحب كشاورزى و دامدارى بودند و مانند اينها .\r\nو اينكه در روايتى از امام صادق ع مىخوانيم : كه زنان آنها داراى انحراف\r\n\r\n","description":"","footnote":"\r\n( 1 ) « عيون اخبار الرضا » ( ع ) طبق نقل و تلخيص تفسير الميزان ج 15 ص 237 .\r\n","page_name":" 94 ","page_number":94},
  {"content":"\r\nهمجنسگرايى بودند نيز با اين حديث منافات ندارد ( 1 ) .\r\nولى از عبارت نهج البلاغه ( خطبه 180 ) برمىآيد كه آنها تنها يك پيامبر نداشتند زيرا مىفرمايد :\r\nاين اصحاب مدائن الرس الذين قتلوا النبيين و أطفئوا سنن المرسلين و احيوا سنن الجبارين ؟ ! :\r\n« كجايند اصحاب شهرهاى رس ، آنهايى كه پيامبران را كشتند و سنن رسولان خدا را خاموش كردند و سنتهاى جباران را احياء نمودند » ؟ ! اما اين تعبير با روايت بالا نيز منافات ندارد ، زيرا ممكن است روايت تنها اشاره به بخشى از تاريخ آن كند كه پيامبرى در ميان آنها مبعوث شده بود .\r\n\r\n2 - مجموعه اى از درسهاى تكان دهنده\r\nشش گروهى كه در آيات فوق ، از آنها نام برده شده است : فرعونيان ، قوم متعصب نوح ، زورمندان عاد ، و ثمود ، آلودگان اصحاب الرس ، و قوم لوط هر كدام به نوعى از انحراف فكرى و اخلاقى گرفتار بودند كه آنها را به بدبختى كشاند .\r\nفرعونيان مردمى ظالم و ستمگر و استعمار كننده و استثمارگر و خود خواه بودند .\r\nقوم نوح نيز ، چنان كه مىدانيم ، مردمى سخت لجوج و متكبر و خود برتربين بودند .\r\nو قوم عاد و ثمود تكيه بر قدرت خويشتن داشتند .\r\nاصحاب الرس در گردابى از فساد مخصوصا همجنسگرايى زنان و قوم لوط در منجلابى از فحشاء مخصوصا همجنسگرايى مردان غوطه ور بودند ، و همگى از جاده توحيد ، منحرف و در بىراهه‌ها سرگردان .\r\nقرآن مىخواهد به مشركان عصر پيامبر ص و همه انسانها در طول تاريخ\r\n\r\n","description":"","footnote":"\r\n( 1 ) كافى ( طبق نقل تفسير نور الثقلين جلد 4 صفحه 19 ) .\r\n","page_name":" 95 ","page_number":95},
  {"content":"\r\nهشدار دهد هر قدر قدرت داشته باشيد و توانايى و مكنت ، و هر اندازه مال و ثروت و زندگى مرفه ، آلودگى به شرك و ظلم و فساد ، طومار زندگانيتان را در هم خواهد پيچيد ، و همان عوامل پيروزى شما عامل مرگتان مىشود ! .\r\nفرعونيان و قوم نوح با آبى كه مايه حيات بود ، نابود شدند ، قوم عاد به وسيله طوفان و بادها كه آن هم در شرائط خاصى مايه حيات است ، قوم ثمود با ابرى صاعقه بار ، و قوم لوط با بارانى از سنگ كه بر اثر صاعقه و يا به گفته بعضى آتشفشان به وجود آمده بود ، و اصحاب الرس طبق ذيل همان روايت فوق ، به وسيله آتشى كه از زمين برخاست و شعله اى كه از ابرى مرگبار فرو ريخت نابود گشتند ، تا اين انسان مغرور به خود آيد و راه خدا و عدالت و تقوا پيش گيرد .\r\n","description":"","footnote":"","page_name":" 96 ","page_number":96},
  {"content":"\r\n\r\n[ سوره الفرقان ‹ 25 › : آيات 41 تا 44 
  ]\r\nوَ إِذا رَأَوْكَ إِنْ يَتَّخِذُونَكَ إِلَّا هُزُواً أَ هذَا الَّذِي بَعَثَ اللَّه رَسُولًا ‹ 41 ) إِنْ كادَ لَيُضِلُّنا عَنْ آلِهَتِنا لَوْ لا أَنْ صَبَرْنا عَلَيْها وَسَوْفَ يَعْلَمُونَ حِينَ يَرَوْنَ الْعَذابَ مَنْ أَضَلُّ سَبِيلًا ‹ 42 › أَ رَأَيْتَ مَنِ اتَّخَذَ إِلهَه هَواه أَ فَأَنْتَ تَكُونُ عَلَيْه وَكِيلًا ‹ 43 › أَمْ تَحْسَبُ أَنَّ أَكْثَرَهُمْ يَسْمَعُونَ أَوْ يَعْقِلُونَ إِنْ هُمْ إِلَّا كَالأَنْعامِ بَلْ هُمْ أَضَلُّ سَبِيلًا ‹ 44 ›\r\n\r\nترجمه :\r\n41 - و هنگامى كه تو را مىبينند تنها به باد استهزايت مىگيرند ( سخن منطقى كه ندارند مىگويند : ) آيا اين كسى است كه خدا او را به عنوان رسول مبعوث كرده است ؟ ! 42 - اگر ما بر پرستش خدايانمان استقامت نكنيم بيم آن مىرود كه او ما را گمراه سازد ! اما هنگامى كه عذاب الهى را ديدند به زودى مىفهمند چه كسى گمراه بوده است ؟ ! 43 - آيا ديدى كسى را كه هواى نفس خويش را معبود خود برگزيده است ؟ آيا تو مىتوانى او را هدايت كنى ؟ يا به دفاع از او برخيزى ؟\r\n44 - آيا گمان مىبرى اكثر آنها مىشنوند يا مىفهمند ؟ آنها فقط همچون چهار پايانند بلكه گمراه تر !\r\n","description":"","footnote":"","page_name":" 97 ","page_number":97},
  {"content":"\r\n\r\nتفسير : گمراه تر از چهارپايان\r\nجالب اينكه قرآن مجيد در آيات اين سوره ، سخنان مشركان را يك جا نقل نمىكند بلكه بخشى از آن را نقل كرده به پاسخگويى و اندرز و انذار مىپردازد سپس بخش ديگرى را به همين ترتيب ادامه مىدهد .\r\nآيات مورد بحث بازگو كننده نمونه ديگرى از منطق مشركان و كيفيت برخورد آنها با پيامبر اسلام و دعوت راستين او است .\r\nنخست مىگويد : « آنها هنگامى كه تو را مىبينند ، تنها كارى كه انجام مىدهند اين است كه به باد مسخره ات گرفته مىگويند آيا اين همان كسى است كه خدا او را به عنوان پيامبر مبعوث كرده است » ( * ( وَإِذا رَأَوْكَ إِنْ يَتَّخِذُونَكَ إِلَّا هُزُواً أَ هذَا الَّذِي بَعَثَ اللَّه رَسُولًا ) * ) ( 1 ) .\r\nچه ادعاى بزرگى مىكند ؟ چه حرف عجيبى مىزند ؟ راستى مسخره است ! ولى نبايد فراموش كرد كه پيامبر اسلام ص همان كسى بود كه قبل از رسالت ، چهل سال در ميان آنها زندگى كرد ، به امانت و صداقت و هوش و درايت معروف بود ، اما هنگامى كه سران كفر ، منافعشان به خطر افتاد همه اين مسائل را به دست فراموشى سپردند ، و با سخريه و استهزاء ، مساله دعوت پيامبر اسلام ص را با آن همه شواهد و دلائل گويا به باد مسخره گرفتند و حتى او را متهم به جنون كردند !\r\n\r\n","description":"","footnote":"\r\n( 1 ) « هزوا » مصدر است ، و در اينجا به معنى مفعول آمده ، اين احتمال نيز هست كه مضاف در تقدير باشد ( موضع هزو ) ضمنا تعبير به « هذا » براى تحقير و كوچك شمردن پيامبر است .\r\n","page_name":" 98 ","page_number":98},
  {"content":"\r\nسپس قرآن در ادامه گفتار مشركان و از زبان آنها چنين نقل مىكند :\r\n« اگر ما استقامت و پايدارى بر پرستش خدايانمان نكنيم بيم آن مىرود كه اين مرد ما را گمراه سازد » و ارتباطمان را با آنها قطع كند ( * ( إِنْ كادَ لَيُضِلُّنا عَنْ آلِهَتِنا لَوْ لا أَنْ صَبَرْنا عَلَيْها ) * ) ( 1 ) .\r\nولى قرآن از چند راه به آنها پاسخ مىگويد نخست با يك جمله كوبنده به اين گروه كه اهل منطق نبودند چنين پاسخ مىدهد : « هنگامى كه عذاب الهى را ديدند به زودى مىفهمند چه كسى گمراه بوده است » ؟ ! ( * ( وَسَوْفَ يَعْلَمُونَ حِينَ يَرَوْنَ الْعَذابَ مَنْ أَضَلُّ سَبِيلًا ) * ) .\r\nاين عذاب ممكن است اشاره به عذاب قيامت باشد چنان كه بعضى از مفسران مانند طبرسى در مجمع البيان گفته‌اند ، و يا عذاب دنيا همچون شكست دردناك روز « بدر » و امثال آن ، چنان كه قرطبى در تفسير معروف خود گفته است .\r\nو نيز ممكن است اشاره به هر دو باشد .\r\nجالب اينكه اين گروه گمراه در اين سخنان خود به دو كار ضد و نقيض دست زدند ، از يك سو پيامبر و دعوتش را به باد مسخره مىگرفتند ، اشاره به اينكه آن قدر ادعاى او بى اساس است كه ارزش برخورد جدى ندارد ، و از سوى ديگر معتقد بودند كه اگر دو دستى به آئين نياكان خود نچسبند ، امكان دارد سخنان پيامبر ص آنها را نيز از آن بازگرداند ، و اين نشان مىدهد كه سخنانش را فوق العاده جدى و مؤثر و حساب شده و داراى برنامه مىدانستند اين پريشان گويى از افراد سرگردان و لجوج بعيد نيست .\r\nبعلاوه بسيار ديده شده است كه منكران حق هنگامى كه در برابر امواج خروشان منطق رهبران الهى قرار مىگيرند گاهى استهزاء را به عنوان يك تاكتيك\r\n\r\n","description":"","footnote":"\r\n( 1 ) كلمه « ان » در * ( إِنْ كادَ لَيُضِلُّنا ) * ، « مخففه » است و براى تاكيد است و در تقدير انه كاد بوده ، و ضمير آن ضمير شان است .\r\n","page_name":" 99 ","page_number":99},
  {"content":"\r\nبراى كوچك نشان دادن و محو آن ، انتخاب مىكنند در حالى كه در باطن چنين عقيده اى ندارند ، و گاه آن را جدى گرفته با تمام وجود با آن مبارزه مىكنند .\r\nدومين پاسخى كه قرآن از سخنان آنها مىگويد در آيه بعد آمده است ، روى سخن را به پيامبر كرده به عنوان دلدارى و تسلى خاطر و هم به عنوان بيان دليل اصلى عدم پذيرش دعوت پيامبر از سوى آنان مىفرمايد :\r\n« آيا ديدى كسى كه معبود خود را هواى نفس خويش برگزيده » ؟ ! ( * ( أَ رَأَيْتَ مَنِ اتَّخَذَ إِلهَه هَواه ) * ) .\r\n« آيا با اين حالت تو قادر به هدايت او و دفاع از او هستى » ؟ ! ( * ( أَ فَأَنْتَ تَكُونُ عَلَيْه وَكِيلًا ) * ) .\r\nيعنى اگر آنها در برابر دعوت تو دست به استهزاء و انكار و انواع مخالفتها زدند نه به خاطر آن بوده كه منطق تو ضعيف و دلائل تو غير قانع كننده و در آئينت جاى شك و ترديد است بلكه به خاطر اين است كه آنها پيرو فرمان عقل و منطق نيستند ، معبود آنها هواى نفسشان است ، آيا انتظار دارى چنين كسانى تو را پذيرا شوند ، يا بتوانى در آنها نفوذ كنى ؟ ! در معنى جمله * ( أَ رَأَيْتَ مَنِ اتَّخَذَ إِلهَه هَواه ) * ، مفسران بزرگ بيانات گوناگونى دارند .\r\nجمعى همانگونه كه در بالا گفتيم گفته‌اند منظور آنست كه آنها يك بت دارند و آن هواى نفس آنها است و تمام كارهايشان از آن سرچشمه مىگيرد .\r\nدر حالى كه جمع ديگرى معتقدند منظور آنست كه آنها حتى در انتخاب كردن بتها هيچگونه منطقى را رعايت نمىكنند ، بلكه هر گاه چشمشان به قطعه سنگ يا درخت جالبى مىافتاد يا چيز ديگر كه هوس آنها را برمىانگيخت آن را به عنوان « معبود » برمىگزيدند ، در برابر آن زانو مىزدند ، قربانى مىكردند\r\n","description":"","footnote":"","page_name":" 100 ","page_number":100},
  {"content":"\r\nو حل مشكلات خود را از آن مىخواستند ! .\r\nاتفاقا در شان نزول آيه فوق روايتى نقل كرده‌اند كه مؤيد اين معنى است و آن اينكه : در يكى از سالها كار بر قريش در مكه سخت شد و در اطراف پراكنده شدند ، بعضى از آنها همين كه به درخت زيبا و يا سنگ جالبى برخورد مىكردند آن را مىپرستيدند ، نام آن را اگر سنگ بود « صخره سعادت » گذاشته ، برايش قربانى مىكردند و خون قربانى را بر آن مىپاشيدند ، و حتى درمان بيماريهاى حيوانات خود را از آن مىخواستند ! اتفاقا روزى عربى آمد و مىخواست شترهاى خود را به آن صخره بمالد و تبرك جويد شترها رم كردند و در بيابان پراكنده شدند او شعرى گفت كه مضمونش اين بود :\r\n« من به سراغ صخره سعادت آمدم تا پراكندگى ما را جمع كند ، اما او جمع ما را به پراكندگى كشاند » ! سپس گفت اين سنگ سعادت چيست جز يك قطعه سنگ همسان زمين ، نه انسان را به گمراهى مىكشاند و نه به هدايت ! .\r\nمرد ديگرى از عرب يكى از اين قطعه سنگها را ديد در حالى كه روباهى بر آن بول مىكرد ، او اين شعر را سرود :\r\n\r\nأ رب يبول الثعلبان برأسه\r\nلقد ذل ما بالت عليه الثعالب !\r\n\r\n: « آيا معبود است موجودى كه روباه بر آن بول مىكند ؟ مسلما ذليل است كسى كه روباهان بر آن بول مىكنند » ! ( 1 ) .\r\nدو تفسير بالا با هم منافاتى ندارند ، اصل بت پرستى كه زائيده خرافات است يك نوع هواپرستى است ، و انتخاب بتهاى گوناگون بدون هيچ منطقى ، آن نيز شاخه ديگرى از هوا پرستى است .\r\n\r\n","description":"","footnote":"\r\n( 1 ) تفسير على بن ابراهيم طبق نقل نور الثقلين جلد 4 صفحه 20 .\r\n","page_name":" 101 ","page_number":101},
  {"content":"\r\nدر زمينه « بت هوا و هوس » در نكته‌ها ، به خواست خدا ، بحث مشروحى خواهد آمد .\r\nبالآخره سومين پاسخى كه قرآن از اين گروه گمراه مىگويد اين است كه مىگويد : « آيا تو گمان مىكنى كه اكثر آنها گوش شنوا دارند ، يا مىفهمند » ؟ ! ( * ( أَمْ تَحْسَبُ أَنَّ أَكْثَرَهُمْ يَسْمَعُونَ أَوْ يَعْقِلُونَ ) * ) .\r\n« نه آنها تنها مانند چهارپايانند ، بلكه گمراهتر » ! ( * ( إِنْ هُمْ إِلَّا كَالأَنْعامِ بَلْ هُمْ أَضَلُّ ) * ) .\r\nيعنى سخريه‌ها و سخنان زننده و غير منطقى آنها هرگز تو را ناراحت نكند چون آدمى يا بايد خود داراى عقل باشد و آن را به كار گيرد ( و مصداق « يعقلون » گردد ) و يا اگر از علم و دانش برخوردار نيست از دانايان سخن بشنود ( و مصداق يسمعون باشد ) اما اين گروه نه آنند و نه اين ، و به همين دليل با چهار پايان تفاوتى ندارند ، و روشن است كه از چهارپا نمىتوان توقعى داشت ، جز نعره كشيدن و لگد زدن ، و كارهاى غير منطقى انجام دادن .\r\nبلكه اينها از چهارپايان نيز بدبختتر و بينواترند كه آنها امكان تعقل و انديشه ندارند ، و اينها دارند و به چنان روزى افتاده‌اند ! .\r\nقابل توجه اينكه باز در اينجا قرآن ، تعبير به « اكثرهم » مىكند و اين حكم را به همه آنها تعميم نمىدهد ، چرا كه ممكن است در ميان آنها افرادى واقعا فريب خورده باشند كه وقتى در مقابل حق قرار گرفتند تدريجا پرده‌ها از مقابل چشمشان كنار مىرود و پذيراى حق مىشوند و اين خود دليل بر رعايت انصاف در بحثهاى قرآنى است .\r\n","description":"","footnote":"","page_name":" 102 ","page_number":102},
  {"content":"\r\n\r\nنكته‌ها :\r\n\r\n1 - هوا پرستى و عواقب دردناك آن\r\nبى شك در وجود انسان ، غرائز و اميال گوناگونى است كه همه آنها براى ادامه حيات او ضرورت دارد : خشم و غضب ، علاقه به خويشتن ، علاقه به مال و زندگى مادى و امثال اينها ، و بدون ترديد دستگاه آفرينش همه اينها را براى همان هدف تكاملى آفريده است .\r\nاما مهم اين است كه گاه اينها از حد تجاوز مىكنند و پا را از گليمشان فراتر مىنهند و از صورت يك ابزار مطيع در دست عقل در مىآيند و بناى طغيان و ياغىگرى مىگذارند ، عقل را زندانى كرده و بر كل وجود انسان حاكم مىشوند و زمام اختيار او را در دست مىگيرند .\r\nاين همان چيزى است كه از آن به « هوا پرستى » تعبير مىكنند كه از تمام انواع بت پرستى خطرناكتر است ، بلكه بت پرستى نيز از آن ريشه مىگيرد .\r\nبى جهت نيست كه پيامبر گرامى اسلام ص بت « هوى » را برترين و بدترين بتها شمرده است در آنجا كه مىفرمايد :\r\nما تحت ظل السماء من إله يعبد من دون اللَّه اعظم عند اللَّه من هوى متبع :\r\n« در زير آسمان هيچ بتى بزرگتر در نزد خدا از هوى و هوسى كه از آن پيروى كنند وجود ندارد » ! ( 1 ) .\r\nو در حديث ديگرى از بعضى پيشوايان اسلام مىخوانيم :\r\nابغض إله عبد على وجه الارض الهوى :\r\n« مبغوضترين و منفورترين بتى كه در زمين پرستش شده است بت هوى است » ! و اگر نيك بينديشيم به عمق اين سخن به خوبى واقف مىشويم ، چرا كه هواپرستى سرچشمه غفلت و بى خبرى است ، چنان كه قرآن مىگويد :\r\n\r\n","description":"","footnote":"\r\n( 1 ) تفسير « در المنثور » در ذيل آيه مورد بحث به نقل از تفسير الميزان ج 15 ص 257 .\r\n","page_name":" 103 ","page_number":103},
  {"content":"\r\nوَ لا تُطِعْ مَنْ أَغْفَلْنا قَلْبَه عَنْ ذِكْرِنا وَاتَّبَعَ هَواه : « از كسى كه قلب او را غافل از ياد خود كرده‌ايم و پيرو هواى خويش است اطاعت مكن » ( كهف آيه 28 ) .\r\nاز سوى ديگر هواپرستى سرچشمه كفر و بى ايمانى است ، چنان كه قرآن گويد : فَلا يَصُدَّنَّكَ عَنْها مَنْ لا يُؤْمِنُ بِها وَاتَّبَعَ هَواه : « تو را از ايمان به قيامت باز ندارد كسى كه ايمان به آن ندارد و پيرو هواى خويش است » ( طه آيه 16 ) .\r\nاز سوى سوم هواپرستى بدترين گمراهى است ، قرآن مىگويد : وَمَنْ أَضَلُّ مِمَّنِ اتَّبَعَ هَواه بِغَيْرِ هُدىً مِنَ اللَّه : « چه كسى گمراهتر است از آن كس كه از هواى نفس خويش پيروى مىكند و هدايت الهى نيافته است » ( قصص آيه 50 ) .\r\nاز سوى چهارم هواپرستى نقطه مقابل حقطلبى است و انسان را از راه خدا بيرون مىبرد ، چنان كه در قرآن مىخوانيم : فَاحْكُمْ بَيْنَ النَّاسِ بِالْحَقِّ وَلا تَتَّبِعِ الْهَوى فَيُضِلَّكَ عَنْ سَبِيلِ اللَّه : « در ميان مردم به حق داورى كن و پيرو هوى مباش كه تو را از راه خدا گمراه مىكند » ( ص آيه 26 ) .\r\nاز سوى پنجم هواپرستى مانع عدالت و دادگرى است ، چنان كه در قرآن مىخوانيم : فَلا تَتَّبِعُوا الْهَوى أَنْ تَعْدِلُوا : « پيروى هوى مانع اجراى عدالت شما نگردد » ( نساء - 135 ) .\r\nبالآخره اگر نظام آسمان و زمين بر محور هوى و هوس مردم بگردد فساد سرتاسر پهنه هستى را خواهد گرفت : وَلَوِ اتَّبَعَ الْحَقُّ أَهْواءَهُمْ لَفَسَدَتِ السَّماواتُ وَالأَرْضُ وَمَنْ فِيهِنَّ : « اگر حق از هوى و هوس آنها پيروى كند آسمانها و زمين و تمام كسانى كه در آنها هستند فاسد مىشوند » ( مؤمنون آيه 71 ) .\r\nدر روايات اسلامى نيز تعبيرات تكان دهنده اى در اين زمينه به چشم مىخورد :\r\nدر روايتى از على ع مىخوانيم :\r\nالشقى من انخدع لهواه و غروره\r\n:\r\n","description":"","footnote":"","page_name":" 104 ","page_number":104},
  {"content":"\r\n« بدبخت كسى است كه فريب هوى و غرور خويش را بخورد » ( 1 ) .\r\nدر حديث ديگرى از همان حضرت مىخوانيم كه : « هواپرستى دشمن عقل است »\r\n( الهوى عدو العقل )\r\n( 2 ) .\r\nو نيز مىخوانيم : « هواپرستى اساس تمام رنجها است »\r\n( الهوى اس المحن )\r\n( 3 ) .\r\nو همان حضرت مىفرمايد : « هرگز نه دين با هواپرستى جمع مىشود و نه عقل »\r\n( لا دين مع هوى )\r\n( 4 )\r\n( و لا عقل مع هوى )\r\n( 5 ) .\r\nخلاصه آنجا كه هواپرستى است نه پاى دين در ميان است و نه پاى عقل ، در آنجا چيزى جز بدبختى و رنج و بلا نيست ، در آنجا جز بيچارگى و شقاوت و فساد نخواهد بود .\r\nرويدادهاى زندگى ما و تجربيات تلخى كه در دوران عمر در مورد خويش و ديگران ديده‌ايم شاهد زنده تمام نكته هايى است كه در آيات و روايات فوق در زمينه هواپرستى وارد شده است .\r\nافرادى را مىبينيم كه چوب يك ساعت هواپرستى را تا آخر عمر مىخورند ! .\r\nجوانانى را سراغ داريم كه بر اثر پيروى از هوى چنان در دام اعتيادهاى خطرناك و انحرافات جنسى و اخلاقى گرفتار شده‌اند كه تبديل به موجودى زبون ، ناتوان و بى ارزش گرديده ، و تمام نيروها و سرمايه‌هاى خويش را از كف دادند .\r\nدر تاريخ معاصر و گذشته به نام كسانى برخورد مىكنيم كه به خاطر هوا - پرستيشان هزاران و گاه ميليونها انسان بى گناه را به خاك و خون كشيده‌اند و نام ننگينشان تا ابد به زشتى برده مىشود .\r\n\r\n","description":"","footnote":"\r\n( 1 ) نهج البلاغه خطبه 86 .\r\n( 2 ) غرر الحكم جمله 265 .\r\n( 3 ) غرر الحكم جمله 1048 .\r\n( 4 ) غرر الحكم جمله 10531 .\r\n( 5 ) غرر الحكم جمله 10541 .\r\n","page_name":" 105 ","page_number":105},
  {"content":"\r\nاين اصل استثنا پذير نيست حتى دانشمندان و عابدان پرسابقه اى همچون « بلعم باعورا » بر اثر پيروى از هواى نفس چنان از اوج عظمت انسانيت سقوط كردند كه قرآن مثل آنها را به سگ پليدى مىزند كه همواره پارس مىكند ( آيه 176 سوره اعراف ) .\r\nبنا بر اين جاى تعجب نيست كه « پيامبر » ص و « امير مؤمنان » ع مىفرمايند :\r\n« خطرناكترين پرتگاهى كه بر سر راه سعادت شما قرار گرفته هواپرستى و آرزوهاى دور و دراز است چرا كه پيروى از هوى شما را از حق باز مىدارد و آرزوهاى دراز آخرت را به دست فراموشى مىسپارد »\r\n( ان اخوف ما اخاف عليكم اثنان اتباع الهوى و طول الامل اما اتباع الهوى فيصد عن الحق و اما طول الامل فينسى الآخرة )\r\n( 1 ) .\r\nتعبيراتى كه در نقطه مقابل يعنى ترك هوىپرستى در آيات و روايات وارد شده نيز عمق اين مساله را از ديدگاه اسلام روشن مىسازد ، تا آنجا كه كليد بهشت را ترس از خدا و مبارزه با هواى نفس مىشمرد : وَأَمَّا مَنْ خافَ مَقامَ رَبِّه وَنَهَى النَّفْسَ عَنِ الْهَوى فَإِنَّ الْجَنَّةَ هِيَ الْمَأْوى : « اما كسى كه از مقام پروردگار بترسد و نفس خويش را از هواپرستى نهى كند بهشت جايگاه او است » ( سوره نازعات آيه 40 ) .\r\nعلى ع مىفرمايد : « شجاعترين مردم كسى است كه بر هواى خويش پيروز شود »\r\n( اشجع الناس من غلب هواه )\r\n( 2 ) .\r\nدر حالات دوستان حق و اولياى پروردگار و علما و بزرگان داستانهاى زيادى نقل شده كه بر اثر ترك هواپرستى به مقامات بلندى نائل شدند كه از طرق عادى غير ممكن بود .\r\n\r\n","description":"","footnote":"\r\n( 1 ) « سفينة البحار » ج 2 ص 728 ( ذيل ماده هوى ) و نهج البلاغه خطبه 28 و 42 .\r\n( 2 ) سفينة البحار جلد 1 صفحه 689 ( ماده شجع ) .\r\n","page_name":" 106 ","page_number":106},
  {"content":"\r\n\r\n2 - چرا از چهارپايان گمراهتر ؟ !\r\nدر آيات فوق براى منعكس كردن اهميت مطلب ، نخست مىفرمايد : آنها كه معبودشان هواى نفسشان است همچون چهارپايانند ، بعد از آن ترقى كرده و اضافه مىكند : بلكه از آنها گمراهترند ! شبيه اين تعبير در آيه 172 سوره اعراف نيز آمده است كه درباره دوزخيانى كه به حكم استفاده نكردن از گوش و چشم و عقل خود ، به چنان سرنوشتى گرفتار مىشوند ، مىفرمايد : أُولئِكَ كَالأَنْعامِ بَلْ هُمْ أَضَلُّ : « آنها همچون چهارپايانند بلكه گمراهتر » ! گرچه گمراهتر بودن آنها اجمالا روشن است ، ولى مفسران بحثهاى جالبى روى اين مساله كرده‌اند كه با تحليل و اضافاتى مىتوان چنين گفت :\r\n1 - اگر چهارپايان ، چيزى نمىفهمند و گوش شنوا و چشم بينايى ندارند ، دليلش عدم استعداد آنها است ، اما از آنها بيچاره تر انسانى است كه خميره همه سعادتها در وجود او نهفته است و آن قدر خدا به او استعداد داده كه مىتواند نماينده و خليفه اللَّه در زمين گردد ، ولى كارش به جايى مىرسد كه تا سر حد يك چهارپا سقوط مىكند ، تمام شايستگيهاى خود را به هدر داده ، و از اوج مسجود بودن فرشتگان به حضيض نكبت بار شياطين سقوط مىكند ، اين راستى دردناك است و گمراهى آشكار .\r\n2 - چهارپايان تقريبا حساب و كتابى ندارند و مشمول مجازاتهاى الهى نيستند در حالى كه آدميان گمراه بايد بار تمام اعمال خود را بر دوش كشند و كيفر اعمال خويش را بى كم و كاست ببينند .\r\n3 - چهارپايان براى انسانها خدمات زيادى دارند و كارهاى مختلفى انجام مىدهند ، اما انسانهاى طاغى و ياغى خدمتى كه نمىكنند هيچ ، هزاران بلا و مصيبت نيز مىآفرينند .\r\n","description":"","footnote":"","page_name":" 107 ","page_number":107},
  {"content":"\r\n4 - چهارپايان خطرى براى كسى ندارند و اگر هم داشته باشند ، خطرشان محدود است اما اى واى از انسان بى ايمان مستكبر هوىپرست كه گاه آتش جنگى را روشن مىكند كه ميليونها نفر در آن خاكستر مىشوند .\r\n5 - چهارپايان اگر قانون و برنامه اى ندارند ، ولى مسيرى كه آفرينش را در شكل « غرائز » براى آنان تعيين كرده است پيروى مىكنند و در همان خط حركت مىنمايند ، اما انسان قلدر سركش ، نه قوانين تكوين را به رسميت مىشناسد و نه قوانين تشريع را و هوى و هوسهاى خود را حاكم بر همه چيز مىشمرد .\r\n6 - چهارپايان هرگز براى كارهاى خود توجيه گرى ندارند ، اگر خلافى كنند خلاف است و اگر راه خود را بروند ، كه مىروند ، همانست كه هست اما يك انسان خود خواه خونخوار هوىپرست بسيار مىشود كه تمام جنايات خود را آن چنان توجيه مىكند كه گويى دارد وظائف الهى و انسانى خويش را انجام مىدهد ! و به اين ترتيب هيچ موجودى خطرناكتر و زيانبارتر از يك انسان هوى - پرست بى ايمان و سركش نيست ، و به همين دليل در آيه 22 سوره انفال عنوان « شر الدواب » ( بدترين جنبندگان ) به او داده شده است ، و چه عنوان مناسبى ؟\r\n","description":"","footnote":"","page_name":" 108 ","page_number":108},
  {"content":"\r\n\r\n[ سوره الفرقان ‹ 25 › : آيات 45 تا 50 
  ]\r\nأَ لَمْ تَرَ إِلى رَبِّكَ كَيْفَ مَدَّ الظِّلَّ وَلَوْ شاءَ لَجَعَلَه ساكِناً ثُمَّ جَعَلْنَا الشَّمْسَ عَلَيْه دَلِيلًا ‹ 45 › ثُمَّ قَبَضْناه إِلَيْنا قَبْضاً يَسِيراً ‹ 46 › وَهُوَ الَّذِي جَعَلَ لَكُمُ اللَّيْلَ لِباساً وَالنَّوْمَ سُباتاً وَجَعَلَ النَّهارَ نُشُوراً ‹ 47 › وَهُوَ الَّذِي أَرْسَلَ الرِّياحَ بُشْراً بَيْنَ يَدَيْ رَحْمَتِه وَأَنْزَلْنا مِنَ السَّماءِ ماءً طَهُوراً ‹ 48 › لِنُحْيِيَ بِه بَلْدَةً مَيْتاً وَنُسْقِيَه مِمَّا خَلَقْنا أَنْعاماً وَأَناسِيَّ كَثِيراً ‹ 49 ›\r\nوَ لَقَدْ صَرَّفْناه بَيْنَهُمْ لِيَذَّكَّرُوا فَأَبى أَكْثَرُ النَّاسِ إِلَّا كُفُوراً ‹ 50 ›\r\n\r\nترجمه :\r\n45 - آيا نديدى چگونه پروردگارت سايه را گسترده ؟ و اگر مىخواست آن را ساكن قرار ميداد ، سپس خورشيد را بر وجود آن دليل قرار داديم .\r\n","description":"","footnote":"","page_name":" 109 ","page_number":109},
  {"content":"\r\n46 - سپس آن را آهسته جمع مىكنيم .\r\n47 - او كسى است كه شب را براى شما لباس قرار داد و روز را مايه حركت و حيات ! 48 - و او كسى است كه بادها را بشارتگرانى پيش از رحمتش فرستاد و از آسمان آبى پاك كننده نازل كرديم .\r\n49 - تا به وسيله آن سرزمين مرده را زنده كنيم ، و آن را براى نوشيدن در اختيار مخلوقاتى كه آفريده‌ايم - چهارپايان و انسانهاى بسيار - بگذاريم .\r\n50 - ما اين آيات را به صورتهاى گوناگون در ميان آنها قرار داديم تا متذكر شوند ولى بيشتر مردم جز انكار و كفر كارى نكردند .\r\n\r\nتفسير : حركت سايه‌ها !\r\nدر اين آيات سخن از قسمتهاى مهمى از نعمتهاى الهى به عنوان بيان اسرار توحيد و خداشناسى است ، امورى كه انديشه در آنها ما را به خالقمان آشناتر و نزديكتر مىسازد و با توجه به اينكه در آيات گذشته گفتگوهاى فراوانى با مشركان بود پيوند و ارتباط اين آيات با گذشته روشن مىشود .\r\nدر اين آيات سخن از نعمت « سايه‌ها » و سپس اثرات و بركات « شب » و « خواب و استراحت » و « روشنايى » روز و « وزش بادها » و « نزول باران » و « زنده شدن زمينهاى مرده » و « سيراب شدن » چهارپايان و انسانها است .\r\nنخست مىگويد : « آيا نديدى چگونه پروردگارت سايه را گسترده است » ؟\r\n( * ( أَ لَمْ تَرَ إِلى رَبِّكَ كَيْفَ مَدَّ الظِّلَّ ) * ) .\r\n« و اگر مىخواست آن را ساكن قرار مىداد » ( سايه اى هميشگى و جاودانى ) ( * ( وَلَوْ شاءَ لَجَعَلَه ساكِناً ) * ) .\r\nبدون شك اين قسمت از آيه اشاره اى است به اهميت نعمت سايه‌هاى گسترده و متحرك ، سايه هايى كه يك نواخت باقى نمىماند بلكه در حركت است و نقل مكان مىدهد ، ولى در اينكه منظور از اين سايه كدام يك از سايه‌ها است در ميان مفسران\r\n","description":"","footnote":"","page_name":" 110 ","page_number":110},
  {"content":"\r\nگفتگو است : جمعى مىگويند اين سايه كشيده و گسترده همان سايه اى است كه بعد از طلوع فجر و قبل از طلوع آفتاب بر زمين حكمفرما است و لذتبخشترين سايه‌ها و ساعات همان است ، اين نور كم رنگ و سايه گستر ، از لحظه طلوع فجر شروع مىشود و به هنگام طلوع آفتاب روشنايى جايگزين آن مىگردد .\r\nبعضى ديگر گفته‌اند منظور تمام سايه شب است كه از لحظه غروب شروع مىشود و به لحظه طلوع آفتاب منتهى مىگردد ، زيرا مىدانيم شب در حقيقت سايه نيمكره زمين است كه در برابر آفتاب قرار گرفته ، سايه اى است مخروطى كه در طرف مقابل در فضا گسترده مىشود و اين سايه مخروطى دائما در حركت است و با طلوع آفتاب در يك منطقه پايان مىگيرد و در منطقه ديگر تشكيل مىشود .\r\nبعضى نيز گفته‌اند منظور سايه اى است كه بعد از ظهر براى اجسام پيدا مىشود و تدريجا كشيده تر و گسترده تر مىگردد .\r\nالبته اگر جمله‌هاى بعد نبود ما از اين جمله معنى وسيعى مىفهميديم كه تمام سايه‌هاى گسترده را در برمىگرفت ولى ساير قرائنى كه به دنبال آن آمده نشان مىدهد كه تفسير اول از همه مناسبتر است .\r\nزيرا به دنبال آن مىفرمايد « سپس خورشيد را بر وجود اين سايه گسترده دليل قرار داديم » ( * ( ثُمَّ جَعَلْنَا الشَّمْسَ عَلَيْه دَلِيلًا ) * ) .\r\nاشاره به اينكه اگر آفتاب نبود مفهوم سايه روشن نمىشد ، اصولا سايه از پرتو آفتاب به وجود مىآيد ، زيرا « سايه » معمولا به تاريكى كم رنگى گفته مىشود كه براى اشياء پيدا مىشود و اين در صورتى است كه نور به جسمى كه قابل عبور از آن نباشد بتابد و در طرف مقابل سايه آشكار شود ، بنا بر اين نه فقط طبق قانون تعرف الاشياء باضدادها سايه را با نور بايد تشخيص داد بلكه وجود آن نيز از بركت نور است .\r\n","description":"","footnote":"","page_name":" 111 ","page_number":111},
  {"content":"\r\nبعد مىفرمايد : « سپس ما آن را آهسته جمع مىكنيم » ( * ( ثُمَّ قَبَضْناه إِلَيْنا قَبْضاً يَسِيراً ) * ) .\r\nمىدانيم هنگامى كه خورشيد طلوع مىكند تدريجا سايه‌ها برچيده مىشود تا به هنگام ظهر كه در بعضى از مناطق سايه به كلى معدوم مىشود ، زيرا آفتاب درست بالاى سر هر موجودى قرار مىگيرد ، و در ديگر مناطق به حد اقل خود مىرسد ، و به اين ترتيب سايه‌ها نه يك دفعه ظاهر مىگردند ، و نه يك دفعه برچيده مىشوند ، و اين خود يكى از حكمتهاى پروردگار است ، چرا كه اگر انتقال از نور به ظلمت و بالعكس ناگهانى صورت مىگرفت براى همه موجودات زيانآور بود ، اما اين نظام تدريجى در اين حالت انتقالى چنان است كه بيشترين فائده را براى موجودات دارد بى آنكه ضررى داشته باشد .\r\nتعبير به يسيرا اشاره به جمع شدن تدريجى سايه است ، و يا اشاره به اينكه نظام ويژه نور و ظلمت در برابر قدرت پروردگار چيز ساده و آسانى است ، و كلمه « الينا » نيز تاكيد بر همين قدرت الهى است .\r\nبه هر حال جاى ترديد نيست همانگونه كه انسان در زندگى خود نياز به تابش « نور » دارد براى تعديل و جلوگيرى از زمانهاى شدت نور ، نياز به « سايه » دارد ، تابش نور يك نواخت زندگى را مختل مىكند ، همانگونه كه سايه يك نواخت و ساكن ، مرگبار است .\r\nدر صورت اول همه موجودات زنده مىسوزند و در صورت دوم همه منجمد مىشوند اين نظام متناوب « نور » و « سايه » است كه زندگى را براى انسان ممكن و گوارا ساخته .\r\nلذا آيات ديگر قرآن وجود شب و روز را به دنبال يكديگر از نعمتهاى بزرگ الهى مىشمرد ، در يك جا مىفرمايد : قُلْ أَ رَأَيْتُمْ إِنْ جَعَلَ اللَّه عَلَيْكُمُ اللَّيْلَ سَرْمَداً إِلى يَوْمِ الْقِيامَةِ مَنْ إِله غَيْرُ اللَّه يَأْتِيكُمْ بِضِياءٍ أَ فَلا تَسْمَعُونَ : « بگو\r\n","description":"","footnote":"","page_name":" 112 ","page_number":112},
  {"content":"\r\nاگر خداوند شب را براى شما جاويدان تا روز قيامت قرار مىداد كدام معبود غير اللَّه بود كه شعاعى از نور براى شما بياورد آيا نمىشنويد « ( قصص - 71 ) .\r\nو بلافاصله مىافزايد : قُلْ أَ رَأَيْتُمْ إِنْ جَعَلَ اللَّه عَلَيْكُمُ النَّهارَ سَرْمَداً إِلى يَوْمِ الْقِيامَةِ مَنْ إِله غَيْرُ اللَّه يَأْتِيكُمْ بِلَيْلٍ تَسْكُنُونَ فِيه أَ فَلا تُبْصِرُونَ : « بگو هر گاه خداوند روز را جاويدان تا روز قيامت قرار مىداد كدام معبود غير اللَّه بود كه براى شما شبى آورد كه در آن آرام بگيريد ، آيا نمىبينيد » ؟\r\n( قصص - 72 ) .\r\nو به دنبال اين سخن نتيجه گيرى مىكند كه اين از رحمت خدا است كه براى شما شب و روز قرار داد كه هم در آن بياراميد و بياسائيد و هم از فضل او براى تحصيل معاش استفاده كنيد شايد شكرگزارى نمائيد وَمِنْ رَحْمَتِه جَعَلَ لَكُمُ اللَّيْلَ وَالنَّهارَ لِتَسْكُنُوا فِيه وَلِتَبْتَغُوا مِنْ فَضْلِه وَلَعَلَّكُمْ تَشْكُرُونَ ( قصص - 73 ) .\r\nو به همين دليل قرآن يكى از نعمتهاى بهشتى را « ظل ممدود » ( سايه گسترده ) مىشمرد كه نه نور خيره كننده و خستگىآور است و نه تاريكى وحشت آفرين .\r\nبعد از ذكر نعمت سايه‌ها ، به شرح دو نعمت ديگر كه كاملا متناسب با آن است پرداخته و گوشه ديگرى از اسرار نظام هستى را كه بيانگر وجود خدا است روشن مىسازد ، مىفرمايد « او كسى است كه شب را براى شما لباس قرار داد » ( * ( وَهُوَ الَّذِي جَعَلَ لَكُمُ اللَّيْلَ لِباساً ) * ) .\r\nچه تعبير زيبا و جالبى ، « شب را لباس قرار داد » . . . اين پرده ظلمانى نه تنها انسانها كه تمام موجودات روى زمين را در خود مستور مىسازد و آنها را همچون لباس ، محفوظ مىدارد و همچون پوششى كه انسان به هنگام خواب براى ايجاد تاريكى و استراحت از آن استفاده مىكند ، او را در برمىگيرد .\r\n","description":"","footnote":"","page_name":" 113 ","page_number":113},
  {"content":"\r\nبعد اشاره به نعمت خواب مىكند : « او خواب را براى شما مايه راحت قرار داد » ( * ( وَالنَّوْمَ سُباتاً ) * ) .\r\n« سبات » در لغت از ماده « سبت » ( بر وزن وقت ) به معنى قطع نمودن است ، سپس به معنى تعطيل كردن كار به منظور استراحت آمده ، و اينكه « روز شنبه » را در لغت عرب « يوم السبت » مىنامند به خاطر آنست كه نامگذارى آن از برنامه يهود گرفته شده چرا كه روز شنبه ، روز تعطيلى آنها بود .\r\nدر حقيقت اين تعبير اشاره اى به تعطيل تمام فعاليتهاى جسمانى به هنگام خواب است ، زيرا مىدانيم در موقع خواب ، قسمت مهمى از كارهاى بدن به كلى تعطيل مىشوند ، و قسمت ديگر همچون كار قلب و دستگاه تنفس ، برنامه عادى خود را بسيار كم كرده و به صورت آرامتر ادامه مىدهند تا رفع خستگى و تجديد قوا شود .\r\nخواب به موقع و به اندازه ، تجديد كننده تمام نيروهاى بدن است و نشاط آفرين و مايه قدرت ، و بهترين وسيله براى آرامش اعصاب است ، به عكس ، قطع خواب مخصوصا براى يك مدت طولانى ، بسيار زيانبار و حتى مرگ آفرين است و به همين دليل يكى از مهمترين شكنجه‌ها براى شكنجه گران قطع برنامه خواب است كه مقاومت انسان را به سرعت در هم مىشكند .\r\nدر پايان آيه به نعمت « روز » اشاره كرده ، مىفرمايد : « و خداوند روز را مايه حركت و حيات قرار داد » ( * ( وَجَعَلَ النَّهارَ نُشُوراً ) * ) .\r\nواژه « نشور » در اصل از نشر به معنى گستردن ، در مقابل پيچيدن است اين تعبير ممكن است اشاره به گسترش روح به هنگام بيدارى در سراسر بدن باشد كه بى شباهت به زنده شدن بعد از مرگ نيست ، و يا اشاره به گسترش انسانها در صحنه اجتماع و حركت براى كارهاى مختلف زندگى در روى زمين .\r\nدر حديثى از پيامبر گرامى اسلام ص مىخوانيم كه همه روز صبحگاهان\r\n","description":"","footnote":"","page_name":" 114 ","page_number":114},
  {"content":"\r\nاين جمله را مىفرمايد :\r\nالحمد للَّه الذى احيانا بعد ما اماتنا و اليه النشور :\r\n« ستايش مخصوص خداوندى است كه ما را بعد از مرگ زنده كرد و حيات نوين بخشيد ، و سرانجام به سوى او محشور خواهيم شد » ( 1 ) .\r\nو براستى روشنايى روز از نظر روح و جسم انسان ، حركت آفرين است همانگونه كه تاريكى ، خوابآور و آرامبخش است .\r\nدر جهان طبيعت نيز به هنگام درخشش اولين اشعه خورشيد جنب و جوش عظيمى همه موجودات زنده را فرا مىگيرد ، رستاخيزى در ميان آنها بر پا مىشود و هر يك به دنبال برنامه خويش به حركت در مىآيند ، و حتى گياهان نيز در برابر نور به سرعت تنفس و تغذيه و رشد و نمو مىكنند ، در حالى كه با غروب آفتاب گويى شيپور خاموشى در سراسر جهان طبيعت زده مىشود ، پرندگان به لانه‌ها بازمىگردند و موجودات زنده به استراحت و خواب مىپردازند ، حتى گياهان در نوعى خواب فرو مىروند .\r\nبعد از بيان اين مواهب عظيم كه از اساسىترين پايه‌هاى زندگى انسانها است به موهبت بسيار مهم ديگرى پرداخته مىفرمايد : « او كسى است كه بادها را بشارتگرانى پيش از رحمتش فرستاد ، و از آسمان آبى پاك كننده نازل كرديم » ( * ( وَهُوَ الَّذِي أَرْسَلَ الرِّياحَ بُشْراً بَيْنَ يَدَيْ رَحْمَتِه وَأَنْزَلْنا مِنَ السَّماءِ ماءً طَهُوراً ) * ) .\r\nنقش بادها به عنوان پيشقراولان نزول رحمت الهى بر كسى پوشيده نيست چرا كه اگر آنها نبودند هرگز قطره بارانى بر سرزمين خشكى نمىباريد ، درست است كه تابش آفتاب ، آب درياها را تبخير كرده به بالا مىفرستد و تراكم اين بخارها در قشر سرد بالاى هوا تشكيل ابرهاى بارانزا مىدهد ، ولى اگر بادها اين ابرهاى پر بار را از بالاى اقيانوسها به سوى زمينها خشك نرانند ، بار ديگر ابرها\r\n\r\n","description":"","footnote":"\r\n( 1 ) تفسير قرطبى جلد 7 صفحه 4455 .\r\n","page_name":" 115 ","page_number":115},
  {"content":"\r\nتبديل به باران مىگردد و در همان دريا فرو مىريزد .\r\nخلاصه وجود اين مبشران رحمت كه به طور دائم در سرتاسر زمين در حركتند سبب آبيارى خشكيهاى روى زمين و نزول باران حياتبخش و تشكيل رودها و چشمه‌ها و چاههاى پر آب و پرورش انواع گياهان مىگردد .\r\nهميشه قسمتى از اين بادها كه در پيشاپيش توده‌هاى ابر در حركتند و آميخته با رطوبت ملايمى هستند ، نسيم دلانگيزى ايجاد مىكنند كه از درون آن بوى باران به مشام مىرسد ، اينان همچون بشارت دهنده اى هستند كه از قدوم مسافر عزيزى خبر مىدهند .\r\nتعبير به « رياح » ( بادها ) به صورت جمع شايد اشاره به انواع مختلف آنها باشد كه بعضى شمالى ، بعضى جنوبى ، بعضى از شرق به غرب ، و بعضى از غرب به شرق مىوزد ، و طبعا سبب گسترش ابرها در كل مناطق روى زمين مىشود ( 1 ) .\r\nقابل توجه اينكه در اينجا « ماء » ( آب ) توصيف به « طهور » شده است كه صيغه مبالغه از طهارت و پاكيزگى است ، و به خاطر همين معنى مفهوم آن پاك بودن و پاك كردن است ، يعنى آب هم ذاتا پاك است و هم اشياء آلوده را پاك مىكند اما غير از آب ، بسيارى از اشياء پاكند ، ولى هرگز نمىتوانند آلوده اى را پاك كنند .\r\nو به هر حال آب علاوه بر خاصيت حياتبخشى ، خاصيت فوق العاده مهم پاك كننده را دارد ، اگر آب نبود در يك روز سر تا سر جسم و جان و زندگى ما كثيف و آلوده مىشد ، گرچه آب معمولا ميكرب كش نيست ولى به خاطر خاصيت حلال بودن فوق العاده اش انواع ميكربها را مىتواند در خود حل كند و بشويد و از بين ببرد ، و از اين نظر كمك بسيار مؤثرى به سلامت انسان و مبارزه با انواع بيماريها\r\n\r\n","description":"","footnote":"\r\n( 1 ) بايد توجه داشت كه « بشرا » به سكون شين مخفف « بشرا » ( به ضم شين ) جمع « بشور » ( بر وزن قبول ) به معنى مبشر و بشارت دهنده است .\r\n","page_name":" 116 ","page_number":116},
  {"content":"\r\nمىكند .\r\nبعلاوه مىدانيم پاكيزه كردن روح از آلودگيها به وسيله غسل و وضو نيز با آب انجام مىگيرد پس اين مايع حياتبخش هم پاك كننده روح است و هم جسم .\r\nاما اين خاصيت پاك كننده بودن با تمام اهميتى كه دارد در درجه دوم قرار داده شده ، لذا در آيه بعد اضافه مىكند « هدف ما از نزول باران اين است كه سرزمين مرده را به وسيله آن زنده كنيم » ( * ( لِنُحْيِيَ بِه بَلْدَةً مَيْتاً ) * ) ( 1 ) .\r\nو نيز « اين آب حياتبخش را براى نوشيدن در اختيار مخلوقانى كه آفريده‌ايم :\r\nچهارپايان و انسانهاى بسيار ، بگذاريم « ( * ( وَنُسْقِيَه مِمَّا خَلَقْنا أَنْعاماً وَأَناسِيَّ كَثِيراً ) * ) .\r\nدر اينجا چند نكته قابل توجه است :\r\n1 - در اين آيه سخن از چهارپايان و انسانهاى بسيار به ميان آمده ، هر چند تمام حيوانات و انسانها از آب باران استفاده مىكنند .\r\nاين به خاطر آن است كه اشاره به بيابانگردان و چادرنشينانى كند كه مطلقا آبى در اختيار ندارند و به طور مستقيم از آب باران استفاده مىكنند ، اين نعمت بزرگ براى آنها محسوستر است ، هنگامى كه قطعه ابرى در آسمان ظاهر مىشود ، رگبارى مىزند و گودالها پر از آب زلال باران مىشود حيواناتشان سيراب و خودشان نيز از آن مىنوشند ، جنبش حيات و زندگى را در وجود خود و چهارپايانشان به خوبى احساس مىكنند .\r\n2 - جمله « نسقيه » از ماده « اسقاء » است ، و تفاوت آن با « سقى » ، چنان كه\r\n\r\n","description":"","footnote":"\r\n( 1 ) بايد توجه داشت كه « بلدة » در اينجا به معنى بيابان و صحرا است ، و با اينكه اين لفظ مؤنث است صفت آن كه « ميتا » مىباشد به صورت مذكر آمده به خاطر اينكه به معنى مكان است و مكان مذكر مىباشد .\r\n","page_name":" 117 ","page_number":117},
  {"content":"\r\nراغب در مفردات و بعضى ديگر از مفسران گفته‌اند ، اين است كه اسقاء به معنى آماده ساختن آب و در اختيار گذاردن است كه هر موقع انسان اراده كند از آن بنوشد ، در حالى كه ماده « سقى » به معنى آن است كه ظرف آب را به دست كسى بدهند ، تا بنوشد و به تعبير ديگر اسقاء معنى وسيعتر و گسترده ترى دارد .\r\n3 - در اين آيه ، نخست سخن از زمينهاى مرده به ميان آمده ، بعد چهارپايان و بعد انسانها ، اين تعبير ممكن است به خاطر اين باشد كه تا زمينها بوسيله باران زنده نشوند چهارپايان غذايى نخواهند داشت ، و تا چهارپايان جان نگيرند انسان نمىتواند از آنها تغذيه كند .\r\n4 - مطرح كردن مساله حيات بخشى آب بعد از مساله پاكسازى ممكن است اشاره به ارتباط نزديك اين دو با هم باشد ( درباره اثرات حياتبخش آب به طور مشروح در جلد 13 ذيل آيه 30 سوره انبياء بحث كرده‌ايم ) .\r\nدر آخرين آيه مورد بحث اشاره به « قرآن » كرده ، مىگويد : « ما اين آيات را به صورتهاى گوناگون و مؤثر در ميان آنها قرار داديم تا متذكر شوند و از آن به قدرت پروردگار پى برند ، اما بسيارى از مردم جز انكار و كفر كارى در برابر آن نشان ندادند » ( * ( وَلَقَدْ صَرَّفْناه بَيْنَهُمْ لِيَذَّكَّرُوا فَأَبى أَكْثَرُ النَّاسِ إِلَّا كُفُوراً ) * ) .\r\nگرچه بسيارى از مفسران ، مانند مرحوم طبرسى و شيخ طوسى در تبيان و علامه طباطبائى در الميزان و بعضى ديگر ، ضمير در جمله « صرفناه » را به باران بازگردانده‌اند كه مفهومش چنين مىشود ما قطرات باران را در جهات مختلف روى زمين و مناطق گوناگون مىفرستيم و آن را در ميان انسانها تقسيم مىكنيم تا متذكر اين نعمت بزرگ خدا بشوند ، ولى حق اين است كه اين ضمير به قرآن و آيات آن باز مىگردد چرا كه اين تعبير ( به صورت فعل ماضى و مضارع ) در ده\r\n","description":"","footnote":"","page_name":" 118 ","page_number":118},
  {"content":"\r\nمورد از قرآن مجيد آمده كه در 9 مورد صريحا به آيات قرآن و بيانات آن باز مىگردد ، و در موارد متعددى جمله « ليذكروا » يا مانند آن ، پشت سر آن قرار گرفته ، بنا بر اين بسيار بعيد به نظر مىرسد كه در اين يك مورد ، اين تعبير ، مفهوم ديگرى داشته باشد .\r\nاصولا ماده « تصريف » كه به معنى تغيير دادن و دگرگون ساختن است تناسب چندانى با نزول آب باران ندارد ، در حالى كه با آيات قرآن كه در لباسهاى مختلف ، گاه به صورت وعد و گاهى به صورت وعيد ، گاه به صورت امر و گاهى به صورت نهى و گاه به صورت سرگذشت پيشينيان مىآيد مناسبتر است .\r\n","description":"","footnote":"","page_name":" 119 ","page_number":119},
  {"content":"\r\n\r\n[ سوره الفرقان ‹ 25 › : آيات 51 تا 55 
  ]\r\nوَ لَوْ شِئْنا لَبَعَثْنا فِي كُلِّ قَرْيَةٍ نَذِيراً ‹ 51 ) فَلا تُطِعِ الْكافِرِينَ وَجاهِدْهُمْ بِه جِهاداً كَبِيراً ‹ 52 › وَهُوَ الَّذِي مَرَجَ الْبَحْرَيْنِ هذا عَذْبٌ فُراتٌ وَهذا مِلْحٌ أُجاجٌ وَجَعَلَ بَيْنَهُما بَرْزَخاً وَحِجْراً مَحْجُوراً ‹ 53 › وَهُوَ الَّذِي خَلَقَ مِنَ الْماءِ بَشَراً فَجَعَلَه نَسَباً وَصِهْراً وَكانَ رَبُّكَ قَدِيراً ‹ 54 › وَيَعْبُدُونَ مِنْ دُونِ اللَّه ما لا يَنْفَعُهُمْ وَلا يَضُرُّهُمْ وَكانَ الْكافِرُ عَلى رَبِّه ظَهِيراً ‹ 55 ›\r\n\r\nترجمه :\r\n51 - و اگر مىخواستيم در هر شهر و ديارى پيامبرى مىفرستاديم .\r\n52 - بنا بر اين از كافران اطاعت مكن و به وسيله قرآن با آنها جهاد بزرگى بنما .\r\n53 - و او كسى است كه دو دريا را در كنار هم قرار داد يكى گوارا و شيرين و ديگرى شور و تلخ و در ميان آنها برزخى قرار داد تا با هم مخلوط نشوند ( گويى هر يك به ديگرى مىگويد ) دور باش و نزديك نيا ! 54 - او كسى است كه از آب انسانى را آفريد او را نسب و سبب قرار داد ( و نسل او را از اين دو طريق گسترش داد ) و پروردگار تو همواره قادر است .\r\n","description":"","footnote":"","page_name":" 120 ","page_number":120},
  {"content":"\r\n55 - آنها غير از خدا چيزهايى را مىپرستند كه نه به آنها سودى مىرساند و نه زيانى ، و كافران در برابر پروردگارشان ( در طريق كفر ) كمك كار يكديگرند .\r\n\r\nتفسير : دو درياى آب شيرين و شور در كنار هم\r\nنخستين آيه مورد بحث ، اشاره به عظمت مقام پيامبر ص است ، مىفرمايد :\r\n« اگر ما مىخواستيم در هر شهر و ديارى ، پيامبرى مىفرستاديم » ( اما چنين نكرديم و مسئوليت هدايت جهانيان را بر دوش تو افكنديم ) ( * ( وَلَوْ شِئْنا لَبَعَثْنا فِي كُلِّ قَرْيَةٍ نَذِيراً ) * ) .\r\nدر واقع همانگونه كه خداوند - طبق آيات گذشته - قدرت دارد دانه‌هاى باران حياتبخش را به تمام سرزمينهاى مرده بفرستد ، اين توانايى را نيز دارد كه وحى و نبوت را در هر شهر و ديارى بر قلب پيامبرى نازل كند ، و براى هر امتى انذار كننده و بيم دهنده اى بفرستد ، اما خداوند آنچه را شايسته تر است براى بندگان برمىگزيند ، زيرا تمركز نبوت در وجود يك فرد باعث وحدت و انسجام انسانها و جلوگيرى از هر گونه تفرقه و پراكندگى مىشود .\r\nاين احتمال نيز وجود دارد كه بعضى از مشركان در كنار بهانه‌هاى ديگر اين بهانه را نيز داشتند و مىگفتند آيا بهتر نبود خدا در هر شهر و آبادى ، پيامبرى مبعوث مىكرد ؟ ولى قرآن در پاسخ آنها مىگويد : خدا اگر مىخواست مىتوانست چنين كند ، اما قطعا صلاح امتها و ملتها اين پراكندگى نبود .\r\nبه هر حال اين آيه هم دليلى است بر عظمت مقام پيامبر ، و هم لزوم وحدت رهبرى و هم سنگين بودن بار مسئوليت او .\r\nبه همين دليل در آيه بعد دو دستور مهم را كه دو برنامه اساسى پيامبران\r\n","description":"","footnote":"","page_name":" 121 ","page_number":121},
  {"content":"\r\nرا تشكيل مىدهد بيان مىكند ، نخست روى سخن را به پيامبر اسلام ص كرده مىفرمايد : « بنا بر اين از كافران اطاعت مكن » ( * ( فَلا تُطِعِ الْكافِرِينَ ) * ) .\r\nدر هيچ قدم راه سازش با انحرافات آنها را پيش مگير كه سازشكارى با منحرفان ، آفت دعوت به سوى خدا است ، در برابر آنها محكم بايست و به اصلاح آنها بكوش ، ولى مراقب باش ابدا تسليم هوسها و خرافات آنها نشوى .\r\nو اما دستور دوم اينكه « به وسيله قرآن با آنها جهاد بزرگى كن » ( * ( وَجاهِدْهُمْ بِه جِهاداً كَبِيراً ) * ) .\r\nجهادى بزرگ به عظمت رسالتت ، و به عظمت جهاد تمام پيامبران پيشين ، جهادى كه تمام ابعاد روح و فكر مردم را در بر گيرد و جنبه‌هاى مادى و معنوى را شامل شود .\r\nبدون شك منظور از جهاد در اين مورد جهاد فكرى و فرهنگى و تبليغاتى است ، نه جهاد مسلحانه ، چرا كه اين سوره مكى است و مىدانيم دستور جهاد مسلحانه در مكه نازل نشده بود .\r\nو به گفته مرحوم « طبرسى » در مجمع البيان اين آيه دليل روشنى است بر اينكه جهاد فكرى و تبليغاتى در برابر وسوسه‌هاى گمراهان و دشمنان حق از بزرگترين جهادها است ، و حتى ممكن است حديث معروف پيامبر ص :\r\nرجعنا من الجهاد الاصغر الى الجهاد الاكبر :\r\n« ما از جهاد كوچك به سوى جهاد بزرگ بازگشتيم » اشاره به همين جهاد و عظمت كار دانشمندان و علما در تبليغ دين باشد » .\r\nاين تعبير عظمت مقام قرآن را نيز بازگو مىكند ، چرا كه وسيله اى است براى اين جهاد كبير ، و سلاحى است برنده ، كه قدرت بيان و استدلال و تاثير عميق و جاذبيتش ما فوق تصور و قدرت انسانها است .\r\nوسيله مؤثرى است به درخشندگى آفتاب و روشنايى روز ، به آرامبخشى پرده‌هاى شب ، به حركت آفرينى بادها ، به عظمت ابرها و به حياتبخشى قطره هاى\r\n","description":"","footnote":"","page_name":" 122 ","page_number":122},
  {"content":"\r\nباران كه در آيات گذشته به آن اشاره رفته بود .\r\nو پس از فاصله مختصرى ، باز به استدلال بر عظمت خداوند از طريق بيان نعمتهاى او در نظام آفرينش مىپردازد ، و به تناسب بيان نزول قطرات حياتبخش باران كه در آيات قبل گذشت اشاره به مخلوط نشدن آبهاى شيرين و شور كرده مىفرمايد : « او كسى است كه دو دريا را در كنار هم قرار داد ، يكى گوارا و شيرين و ديگرى شور و تلخ ، و در ميان آنها برزخى قرار داد ، گويى هر يك از آنها به ديگرى مىگويد : دور باش و نزديك شدن تو به من حرام است » ! ( * ( وَهُوَ الَّذِي مَرَجَ الْبَحْرَيْنِ هذا عَذْبٌ فُراتٌ وَهذا مِلْحٌ أُجاجٌ وَجَعَلَ بَيْنَهُما بَرْزَخاً وَحِجْراً مَحْجُوراً ) * ) .\r\n« مرج » از ماده « مرج » ( بر وزن فلج ) به معنى مخلوط كردن و يا ارسال و رها نمودن است و در اينجا به معنى در كنار هم قرار گرفتن آب شيرين و شور است .\r\n« عذب » به معنى گوارا و پاكيزه و خنك ، و « فرات » به معنى خوش طعم و خوشگوار است ، « ملح » به معنى شور ، و « اجاج » به معنى تلخ و گرم است ( بنا بر اين ملح و اجاج نقطه مقابل عذب و فرات است ) .\r\n« برزخ » به معنى حجاب و حائل ميان دو چيز است .\r\nو جمله « * ( حِجْراً مَحْجُوراً ) * » چنان كه سابقا هم ( ذيل آيه 22 همين سوره ) اشاره كرديم جمله اى بوده است كه در ميان عرب به هنگامى كه با كسى روبرو مىشدند و از او وحشت داشتند براى گرفتن امان ، اين جمله را مىگفتند ، يعنى « ما را معاف و در امان داريد و از ما دور باشيد » .\r\nبه هر حال اين آيه يكى ديگر از مظاهر شگفتانگيز قدرت پروردگار را در جهان آفرينش ترسيم مىكند كه چگونه يك حجاب نامرئى ، و حائل ناپيدا\r\n","description":"","footnote":"","page_name":" 123 ","page_number":123},
  {"content":"\r\nدر ميان درياى شور و شيرين قرار مىگيرد و اجازه نمىدهد آنها با هم آميخته شوند .\r\nالبته امروز ما اين را مىدانيم كه اين حجاب نامرئى همان « تفاوت درجه غلظت آب شور و شيرين » و به اصطلاح تفاوت « وزن مخصوص » آنها است كه سبب مىشود تا مدت مديدى به هم نياميزند .\r\nگرچه جمعى از مفسران براى پيدا كردن چنين دو دريايى در روى كره زمين به زحمت افتاده‌اند كه در كجا درياى آب شيرين در كنار آب شور قرار گرفته و مخلوط نمىشود ، ولى اين مشكل نيز براى ما حل شده است ، زيرا مىدانيم تمام رودخانه‌هاى عظيم آب شيرين كه به درياها مىريزند در كنار ساحل ، دريايى از آب شيرين تشكيل مىدهند و آبهاى شور را به عقب مىرانند و تا مدت زيادى اين وضع ادامه دارد ، و به خاطر تفاوت درجه غلظت آنها از آميخته شدن با يكديگر ابا دارند ، و هر يك به ديگرى « حجرا مهجورا » مىگويد ! جالب اينكه بر اثر جزر و مد آب درياها كه در شبانه روز دو مرتبه بر اثر جاذبه ماه صورت مىگيرد سطح آب دريا به مقدار زيادى بالا و پائين مىرود ، اين آبهاى شيرين كه دريايى را تشكيل داده‌اند در مصب همان رودخانه‌ها و نقاط اطراف آن در خشكى پيش مىروند و انسانها از زمانهاى قديم از اين موضوع استفاده كرده ، نهرهاى زيادى در اين گونه مناطق دريا كنده‌اند و زمينهاى فراوانى را زير كشت درختان برده‌اند كه وسيله آبيارى آنها همين آب شيرين است كه به وسيله جزر و مد بر مناطق وسيع گسترش مىيابد .\r\nهم اكنون در جنوب ايران شايد مليونها نخل وجود دارد كه ما قسمتى از آن را از نزديك مشاهده كرده‌ايم كه تنها با همين وسيله آبيارى مىشوند ، و در فاصله زيادى از ساحل دريا قرار گرفته‌اند ، در سالهايى كه بارندگى كم و آب رودخانه‌هاى عظيمى كه به دريا مىريزد تقليل پيدا كند گاهى آب شور غلبه مىكند كه مردم كشاورز اين سامان از آن سخت نگران مىشوند زيرا به زراعت آنها لطمه مىزند .\r\n","description":"","footnote":"","page_name":" 124 ","page_number":124},
  {"content":"\r\nولى معمولا چنين نيست و اين آب « عذب و فرات » كه در كنار آن آب « ملح و اجاج » قرار گرفته ، به آن آميخته نمىشود ، سرمايه بزرگى براى آنها محسوب مىشود .\r\nناگفته پيدا است وجود علل طبيعى در اين گونه مسائل هرگز از ارزش آنها نمىكاهد مگر طبيعت چيست ؟ جز فعل خدا و اراده و مشيت پروردگار است كه اين خواص را به اين موجودات داده ؟ ! جالب اينكه هنگامى كه انسان با هواپيما از اين مناطق مىگذرد ، منظره اين دو آب كه رنگهاى متفاوتى دارند و با هم آميخته نمىشوند به خوبى نمايان است كه انسان را به ياد اين نكته قرآنى مىاندازد .\r\nضمنا قرار گرفتن اين آيه در ميان آيات مربوط به « كفر » و « ايمان » ممكن است اشاره و تشبيهى در اين امر نيز باشد كه گاهى در يك جامعه ، در يك شهر ، و گاه حتى در يك خانه افرادى با ايمان كه همچون آب عذب و فراتند در كنار افراد بى ايمان كه همچون آب ملح و اجاجند ، با دو طرز تفكر ، دو نوع عقيده ، و دو نوع عمل پاك و ناپاك ، قرار مىگيرند ، بى آنكه بهم آميخته شوند .\r\nدر آيه بعد به مناسبت بحث نزول باران و همچنين درياهاى آب شور و شيرين كه در كنار هم قرار مىگيرند سخن از آفرينش انسان از آب به ميان آورده مىگويد : « او كسى است كه از آب انسانى را آفريد » ( * ( وَهُوَ الَّذِي خَلَقَ مِنَ الْماءِ بَشَراً ) * ) .\r\nو به راستى صورتگرى كردن در آب و چنين نقش بديعى را بر آب زدن دليل بر نهايت قدرت پروردگار است ، در حقيقت در آيات گذشته سخن از پرورش گياهان به وسيله باران در ميان بود و در اينجا سخن از مرحله عاليترى يعنى آفرينش انسان از آب در ميان است .\r\n","description":"","footnote":"","page_name":" 125 ","page_number":125},
  {"content":"\r\nدر اينكه منظور از آب در اينجا كدام آب است در ميان مفسران گفتگو است :\r\nجمعى معتقدند منظور از « بشر » نخستين انسان يعنى آدم ع است چرا كه آفرينش او از « طين » يعنى معجونى از آب و خاك بود ، بعلاوه طبق بعضى از روايات اسلامى نخستين موجودى كه خدا آفريد آب بود و انسان را از آن آب آفريد .\r\nنكره بودن « بشرا » ( انسانى را ) گواه اين معنى است .\r\nاما جمعى ديگر معتقدند كه منظور از « ماء » آب نطفه است كه همه انسانها به قدرت پروردگار توسط آن به وجود مىآيند ، و با آميزش نطفه مرد « اسپر » كه در آب شناور است با « اوول » نطفه زن ، نخستين جوانه حيات انسان يعنى اولين سلول زنده آدمى به وجود مىآيد .\r\nاگر انسان مراحل انعقاد نطفه را از آغاز تا پايان دوران جنينى تحت بررسى و مطالعه دقيق قرار دهد آن قدر آيات عظمت حق و قدرت آفريدگار را در آن مشاهده مىكند كه به تنهايى براى شناخت ذات پاك او كافى است .\r\nگواه اين تفسير جمله اى است كه در ذيل آيه آمده و شرح آن را خواهيم داد ( * ( فَجَعَلَه نَسَباً وَصِهْراً ) * ) .\r\nاز اين گذشته بدون شك بيشترين قسمت وجود انسان را آب تشكيل مىدهد به طورى كه مىتوان گفت ماده اصلى وجود هر انسانى آب است ، و به همين دليل مقاومت انسان در برابر كمبود آب بسيار كم است ، در حالى كه انسان در برابر كمبود مواد غذايى مىتواند روزها و هفته‌ها مقاومت كند .\r\nالبته اين احتمال نيز وجود دارد كه همه اين معانى در مفهوم آيه جمع باشد يعنى هم بشر نخستين از آب آفريده شده ، و هم پيدايش تمام افراد انسان از آب نطفه است ، و هم آب مهمترين ماده ساختمان بدن انسان را تشكيل مىدهد ، آبى كه از ساده ترين موجودات اين جهان محسوب مىشود چگونه مبدء پيدايش چنين\r\n","description":"","footnote":"","page_name":" 126 ","page_number":126},
  {"content":"\r\nخلق شگرفى شده است ؟ ! اين دليل روشن قدرت او است .\r\nبه دنبال آفرينش انسان ، سخن از گسترش نسلها به ميان آورده ، مىگويد :\r\n« خداوند اين انسان را از دو شاخه گسترش داد : شاخه نسب و صهر » ( * ( فَجَعَلَه نَسَباً وَصِهْراً ) * ) .\r\nمنظور از « نسب » پيوندى است كه در ميان انسانها از طريق زاد و ولد به وجود مىآيد ، مانند ارتباط پدر و فرزند يا برادران به يكديگر ، اما منظور از « صهر » كه در اصل به معنى « داماد » است ، پيوندهايى است كه از اين طريق ميان دو طايفه بر قرار مىشود ، مانند پيوند انسان با نزديكان همسرش ، و اين دو ، همان چيزى است كه فقهاء در مباحث نكاح از آن تعبير به « نسب » و « سبب » مىكنند .\r\nدر قرآن مجيد در سوره نساء به هفت مورد از محارم كه از طريق نسب به وجود مىآيند اشاره شده ( مادر ، دختر ، خواهر ، عمه ، خاله ، دختر برادر و دختر خواهر ) و به چهار مورد از موارد سبب و صهر ( دختر همسر ، مادر همسر همسر فرزند ، و همسر پدر ) .\r\nالبته در تفسير اين جمله نظرات ديگرى از سوى مفسران اظهار شده اما آنچه گفتيم روشنتر و قويتر از همه است .\r\nاز جمله اينكه : جمعى « نسب » را به معنى فرزندان پسر ، و « صهر » را به معنى فرزندان دختر دانسته‌اند ، چرا كه پيوندهاى نسبى روى پدران حساب مىشود ، نه روى مادران .\r\nولى به طورى كه در تفسير نمونه جلد 2 ذيل آيه 61 سوره آل عمران مشروحا گفته‌ايم اين يك اشتباه بزرگ است كه از سنتهاى دوران قبل از اسلام سرچشمه گرفته است كه نسب را تنها از طريق پدر مىدانستند ، و مادر هيچ نقشى نداشت ، در حالى كه در فقه اسلامى و در ميان همه دانشمندان اسلام مسلم است كه احكام محرم بودن نسبى هم از ناحيه پدر و هم از ناحيه مادر است ( براى توضيح بيشتر\r\n","description":"","footnote":"","page_name":" 127 ","page_number":127},
  {"content":"\r\nبه تفسير نمونه جلد 2 صفحه 437 مراجعه فرمائيد ) .\r\nقابل توجه اينكه حديث معروفى در اينجا داريم كه در كتب شيعه و اهل تسنن نقل شده است ، طبق اين حديث آيه فوق درباره پيامبر ص و على ع نازل شده ، چرا پيامبر ص دخترش فاطمه ع را به همسرى على ع در آورد و به اين ترتيب على ع هم پسر عموى پيامبر ص و هم همسر دخترش بود ، و اين است معنى « نسبا و صهرا » ( 1 ) .\r\nاما همانگونه كه بارها گفته‌ايم اين گونه روايات بيان مصداقهاى روشن است و مانع از عموميت مفهوم آيه نيست ، آيه هر گونه پيوندى را كه از طريق نسب و دامادى به وجود مىآيد شامل مىشود كه يكى از مصداقهاى روشنش پيوند على ع با پيامبر ص از دو جهت بود .\r\nدر پايان آيه به عنوان تاكيد بر مسائل گذشته مىفرمايد : « پروردگار تو همواره قادر بوده و هست » ( * ( وَكانَ رَبُّكَ قَدِيراً ) * ) .\r\nسرانجام در آخرين آيه مورد بحث ، انحراف مشركان را از اصل توحيد ، از طريق مقايسه قدرت بتها با قدرت پروردگار كه نمونه‌هاى آن در آيات قبل گذشت روشن مىسازد ، مىگويد : « آنها معبودهايى جز خدا مىپرستند كه نه سودى به آنها مىرساند و نه زيانى » ( * ( وَيَعْبُدُونَ مِنْ دُونِ اللَّه ما لا يَنْفَعُهُمْ وَلا يَضُرُّهُمْ ) * ) .\r\nمسلم است تنها وجود سود و زيان نمىتواند معيار پرستش باشد ، ولى قرآن با اين تعبير بيانگر اين نكته است كه آنها هيچ بهانه اى براى اين پرستش ندارند چرا كه بتها موجوداتى هستند كاملا بى خاصيت و فاقد هر گونه ارزش و تاثير مثبت يا منفى .\r\nو در پايان آيه اضافه مىكند : « كافران در برابر پروردگارشان ( در طريق\r\n\r\n","description":"","footnote":"\r\n( 1 ) مجمع البيان و تفسير روح المعانى ذيل آيه .\r\n","page_name":" 128 ","page_number":128},
  {"content":"\r\nكفر ) به يكديگر كمك مىكنند « ( * ( وَكانَ الْكافِرُ عَلى رَبِّه ظَهِيراً ) * ) .\r\nآنها در مسير انحرافيشان تنها نيستند ، و بطور قاطعى يكديگر را تقويت مىنمايند ، نيروهايى را كه مىبايست در مسير « اللَّه » بسيج كنند ، بر ضد آئين خدا و پيامبرش و مؤمنان راستين بسيج مىنمايند .\r\nو اگر مىبينيم بعضى از مفسران ، « كافر » را در اينجا منحصرا به « ابو جهل » تفسير كرده‌اند از باب ذكر مصداق واضح است ، و گرنه كافر در همه جا معنى وسيعى دارد كه همه كفار را شامل مىشود .\r\n\r\nنكته‌ها :\r\n\r\n1 - وحدت رهبرى\r\nدر نخستين آيه مورد بحث اين سخن پروردگار را خوانديم كه « اگر مىخواستيم در هر شهر و ديارى ، پيامبرى انذار كننده مبعوث مىكرديم ولى چنين نكرديم .\r\nاين مسلما به خاطر آنست كه پيامبران رهبران امتها هستند و مىدانيم تفرقه در مساله رهبرى موجب تضعيف هر امت و ملت است ، مخصوصا در آنجا كه سخن از خاتميت در ميان است و بايد رهبرى تا پايان جهان تداوم يابد اهميت تمركز و وحدت آشكارتر مىشود .\r\nرهبر واحد مىتواند تمام نيروها را متحد سازد ، و به آنها انسجام و وحدت برنامه دهد ، و در حقيقت مساله وحدت رهبرى ، انعكاسى است از حقيقت توحيد در اجتماع انسانى كه نقطه مقابل آن يك نوع شرك و تفرقه و نفاق است .\r\nو اگر در آيه 24 سوره فاطر مىخوانيم وَإِنْ مِنْ أُمَّةٍ إِلَّا خَلا فِيها نَذِيرٌ :\r\n« هر امتى پيامبرى انذار كننده داشته » هيچ گونه منافاتى با بحث فوق ندارد ، زيرا سخن از امت است ، نه از اهل هر شهر و هر ديار .\r\nاز مقام پيامبران كه بگذريم در رده‌هاى پائينتر رهبرى نيز همين اصل\r\n","description":"","footnote":"","page_name":" 129 ","page_number":129},
  {"content":"\r\nحاكم است ، و ملتهايى كه از نظر رهبرى گرفتار تجزيه شده‌اند علاوه بر ضعف و زبونى به تجزيه در ساير شؤونشان انجاميده است .\r\n\r\n2 - قرآن وسيله جهاد كبير\r\n« جهاد كبير » تعبير گويايى است از اهميت برنامه يك مبارزه سازنده الهى .\r\nجالب اينكه در آيات فوق ، اين عنوان به قرآن داده شده است ، و يا به تعبير ديگر به عمل كسانى كه به وسيله قرآن با كژيها و انحرافات و آلودگيها مبارزه مىكنند .\r\nاين تعبير از يك سو اهميت مبارزات منطقى و عقيدتى را روشن مىسازد ، و از سوى ديگر عظمت مقام قرآن را .\r\nدر بعضى از روايات آمده است كه « ابو سفيان » و « ابو جهل » و بعضى ديگر از سران شرك شبى از شبها جداگانه براى شنيدن آيات قرآن به طور مخفيانه ، هنگامى كه پيامبر ص مشغول نماز بود آمدند و هر يك بدون اينكه ديگرى بداند در محلى پنهان شده آن شب مدتى طولانى آيات قرآن را از پيامبر ص شنيدند ، هنگامى كه پراكنده شدند سفيده صبح دميده بود ، و اتفاقا به هنگام بازگشت از يك راه آمدند و سرشان فاش شد و به سرزنش همديگر پرداختند و تاكيد كردند چنين كارى نبايد تكرار شود ، چرا كه اگر بعضى از جاهلان اين صحنه را ببينند باعث شك و ترديدشان خواهد شد ! ولى در شب دوم همين برنامه تكرار شد و باز به هنگام بازگشت با يكديگر روبرو شدند و ناراحت و نگران گشتند و همان سخنان قبل را تكرار و تاكيد نمودند .\r\nشب سوم نيز همان برنامه تجديد شد و به هنگامى كه يكديگر را ديدند گفتند : ما از اينجا نبايد حركت كنيم تا عهد و پيمان ببنديم كه ديگر اين كار\r\n","description":"","footnote":"","page_name":" 130 ","page_number":130},
  {"content":"\r\nتكرار نشود ، عهد و پيمان بستند و از هم جدا شدند .\r\nفردا صبح يكى از مشركان به نام « اخنس بن شريق » عصاى خود را برگرفت و به سوى خانه « ابو سفيان » آمد ، و به او گفت بگو ببينم : عقيده تو در باره آنچه از محمد ص شنيدى چيست ؟ ابو سفيان گفت : به خدا قسم مطالبى شنيدم كه معناى آن را به خوبى درك كردم ولى مسائلى را هم شنيدم كه معنا و مراد آن را نفهميدم ! .\r\n« اخنس » از نزد ابو سفيان بيرون آمد ، و به سراغ خانه « ابو جهل » رفت و به او گفت : تو درباره آنچه از محمد شنيدى چه مىگويى ؟ ! ابو جهل گفت : چه شنيدم ؟ مطلب اين است كه ما و فرزندان ابو عبد مناف در افتخارات با هم رقابت داريم ، آنها گرسنگان را اطعام كردند ما هم كرديم ، بى مركبان را مركب دادند ، ما هم داديم ، بخشيدند و انفاق كردند ، ما هم كرديم ، و دوش به دوش هم جلو مىآمديم ، اما آنها ادعا كردند كه از ما پيامبرى برخاسته كه وحى آسمانى به او مىرسد ، ما چگونه مىتوانيم در اين امر با آنها رقابت كنيم ؟\r\nحال كه چنين است به خدا سوگند به او ايمان نمىآوريم و هرگز او را تصديق نخواهيم كرد ! « اخنس » برخاست و او را ترك گفت ( 1 ) .\r\nآرى جاذبه قرآن آنها را شبهاى متوالى به سوى خود مىكشاند و تا سفيده صبح غرق اين جاذبه الهى بودند ، ولى خود خواهى و تعصب و حفظ منافع مادى آن چنان بر آنها مسلط بود كه مانع از پذيرش حق مىشد .\r\nبدون ترديد اين نور الهى ، اين قدرت را دارد كه هر قلب آماده اى را هر جا باشد به سوى خود جذب كند و به همين دليل در آيات مورد بحث ، قرآن وسيله جهاد كبير معرفى شده است .\r\n\r\n","description":"","footnote":"\r\n( 1 ) « سيره ابن هشام » جلد اول صفحه 337 و « تفسير فى ظلال » جلد 6 صفحه 172 .\r\n","page_name":" 131 ","page_number":131},
  {"content":"\r\n\r\n[ سوره الفرقان ‹ 25 › : آيات 56 تا 59 
  ]\r\nوَ ما أَرْسَلْناكَ إِلَّا مُبَشِّراً وَنَذِيراً ‹ 56 › قُلْ ما أَسْئَلُكُمْ عَلَيْه مِنْ أَجْرٍ إِلَّا مَنْ شاءَ أَنْ يَتَّخِذَ إِلى رَبِّه سَبِيلًا ‹ 57 › وَتَوَكَّلْ عَلَى الْحَيِّ الَّذِي لا يَمُوتُ وَسَبِّحْ بِحَمْدِه وَكَفى بِه بِذُنُوبِ عِبادِه خَبِيراً ‹ 58 › الَّذِي خَلَقَ السَّماواتِ وَالأَرْضَ وَما بَيْنَهُما فِي سِتَّةِ أَيَّامٍ ثُمَّ اسْتَوى عَلَى الْعَرْشِ الرَّحْمنُ فَسْئَلْ بِه خَبِيراً ‹ 59 ›\r\n\r\nترجمه :\r\n56 - ما تو را جز به عنوان بشارت دهنده و انذار كننده نفرستاديم .\r\n57 - بگو من در برابر ابلاغ اين آئين هيچگونه پاداشى از شما مطالبه نمىكنم ، تنها پاداش من اين است كه كسانى بخواهند راهى به سوى پروردگارشان برگزينند .\r\n58 - و توكل بر خداوندى كن كه هرگز نمىميرد ، و تسبيح و حمد او به جاى آور ، و همين بس كه او از گناهان بندگانش آگاه است .\r\n59 - او خدايى است كه آسمانها و زمين و آنچه را در ميان ايندو است در شش روز ( شش دوران ) آفريد ، سپس بر عرش قدرت قرار گرفت ( و به تدبير جهان پرداخت ) او خداوند رحمن است ، از او بخواه كه از همه چيز آگاه است .\r\n\r\nتفسير : پاداش من هدايت شماست !\r\nاز آنجا كه در آيات گذشته سخن از اصرار بت پرستان بر پرستش بتهايى بود كه مطلقا سود و زيانى ندارند ، در نخستين آيات مورد بحث اشاره به وظيفه پيامبر ص در برابر اين متعصبان لجوج كرده مىگويد : « ما تو را جز به عنوان\r\n","description":"","footnote":"","page_name":" 132 ","page_number":132},
  {"content":"\r\nبشارت دهنده و انذار كننده نفرستاديم « ( * ( وَما أَرْسَلْناكَ إِلَّا مُبَشِّراً وَنَذِيراً ) * ) ( 1 ) .\r\nاگر آنها دعوت تو را نپذيرفتند ايرادى بر تو نيست ، تو وظيفه خود را كه بشارت و انذار است انجام دادى ، و دلهاى آماده را به سوى خدا دعوت كردى .\r\nاين سخن هم وظيفه پيامبر را مشخص مىكند و هم تسلى خاطرى براى او است ، و هم نوعى تهديد و بى اعتنايى به اين گروه گمراه مىباشد .\r\nسپس به پيامبر ص دستور مىدهد كه به آنها « بگو من از شما در برابر اين قرآن و ابلاغ اين آئين آسمانى هيچ گونه اجر و پاداشى مطالبه نمىكنم » ( * ( قُلْ ما أَسْئَلُكُمْ عَلَيْه مِنْ أَجْرٍ ) * ) .\r\nبعد اضافه مىكند : « تنها اجرى كه من مىخواهم اين است كه مردم بخواهند راهى به سوى پروردگارشان برگزينند » ( * ( إِلَّا مَنْ شاءَ أَنْ يَتَّخِذَ إِلى رَبِّه سَبِيلًا ) * ) .\r\nيعنى تنها اجر و پاداش من هدايت شما است ، آن هم از روى اراده و اختيار نه اكراه و اجبار ، و اين تعبير جالبى است كه نهايت لطف و محبت پيامبر ص را نسبت به پيروانش روشن مىسازد ، چرا كه اجر و مزد خود را سعادت و خوشبختى آنان مىشمرد ( 2 ) .\r\nبديهى است هدايت امت اجر معنوى فوق العاده اى براى پيامبر ص دارد چرا كه « الدال على الخير كفاعله » : هر كس راهنماى كار خيرى باشد همچون رهرو آن راه است .\r\n\r\n","description":"","footnote":"\r\n( 1 ) « نذير » به اعتقاد بعضى صيغه مبالغه است ، در حالى كه « مبشر » تنها اسم فاعل مىباشد ، اين تفاوت تعبير ممكن است به خاطر اين باشد كه پيامبر ( ص ) در برابر گروهى بى ايمان قرار گرفته بود كه در انحراف خود سخت اصرار داشتند و طبعا او بايد آنها را بسيار انذار كند ( روح المعانى ذيل آيه مورد بحث ) .\r\n( 2 ) بنا بر اين استثناء در آيه فوق « استثناى متصل » است ، هر چند در به دو نظر منقطع جلوه مىكند .\r\n","page_name":" 133 ","page_number":133},
  {"content":"\r\nدر تفسير اين آيه احتمالات ديگرى نيز داده‌اند ، از جمله :\r\nجمعى از مفسرين معتقدند كه معنى آيه چنين است : « من از شما هيچگونه پاداشى نمىخواهم مگر اينكه خود بخواهيد اموالى در راه خدا به نيازمندان انفاق كنيد كه آن بسته به ميل خود شما است » ( 1 ) .\r\nولى تفسير اول بسيار نزديكتر به معنى آيه است .\r\nاز آنچه در بالا گفتيم روشن شد كه ضمير در « عليه » به قرآن و تبليغ آئين اسلام باز مىگردد چرا كه سخن از عدم مطالبه اجر و پاداش در برابر اين دعوت است .\r\nاين جمله علاوه بر اينكه بهانه‌هاى مشركان را قطع مىكند ، روشن مىسازد كه قبول اين دعوت الهى بسيار سهل و ساده و آسان و براى همه كس بدون هيچ زحمت و هزينه اى امكان پذير است .\r\nو اين خود گواهى است بر صدق دعوت پيامبر ص و پاكى فكر و برنامه او چرا ك مدعيان دروغين حتما براى اجر و پاداشى خواه مستقيم يا غير مستقيم دست به اين كار مىزنند .\r\nآيه بعد تكيه گاه اصلى پيامبر را روشن مىسازد و مىفرمايد : « توكل بر خداوندى كن كه زنده است و هرگز نمىميرد » ( * ( وَتَوَكَّلْ عَلَى الْحَيِّ الَّذِي لا يَمُوتُ ) * ) .\r\nو با داشتن تكيه گاه و پناهگاه و سرپرستى كه هميشه زنده است و هميشه زنده خواهد بود نه نيازى به اجر و پاداش آنها دارى ، و نه وحشتى از ضرر و زيان و توطئه آنان .\r\nو اكنون كه چنين است « تسبيح و حمد او بجا آور » از نقصها منزه بشمر ، و در\r\n\r\n","description":"","footnote":"\r\n( 1 ) در اين صورت استثناء ، « استثناء منقطع » خواهد بود .\r\n","page_name":" 134 ","page_number":134},
  {"content":"\r\nبرابر همه كمالات او را ستايش كن ( * ( وَسَبِّحْ بِحَمْدِه ) * ) .\r\nدر حقيقت اين جمله را مىتوان به منزله تعليل بر جمله قبل دانست ، زيرا هنگامى كه او از هر عيب و نقص پاك و به هر كمال و حسنى آراسته است ، چنين كسى شايسته توكل مىباشد .\r\nسپس اضافه مىكند : از كارشكنى و توطئه‌هاى دشمنان نگران مباش « همين بس كه خداوند از گناهان بندگانش آگاه است » و به موقع حساب آنها را مىرسد ( * ( وَكَفى بِه بِذُنُوبِ عِبادِه خَبِيراً ) * ) .\r\nآيه بعد بيان قدرت پروردگار در پهنه جهان هستى است و توصيف ديگرى است از اين تكيه گاه مطمئن ، مىفرمايد : « او كسى است كه آسمانها و زمين و آنچه را در ميان اين دو است در شش روز ( شش دوران ) آفريد » ( * ( الَّذِي خَلَقَ السَّماواتِ وَالأَرْضَ وَما بَيْنَهُما فِي سِتَّةِ أَيَّامٍ ) * ) .\r\n« سپس بر عرش قدرت قرار گرفت » ، و به تدبير عالم پرداخت ( * ( ثُمَّ اسْتَوى عَلَى الْعَرْشِ ) * ) .\r\nكسى كه داراى اين قدرت وسيع است مىتواند متوكلان بر خود را در برابر هر خطر و حادثه اى حفظ كند ، كه هم آفرينش جهان به وسيله او بوده و هم اداره و رهبرى و تدبير آن در اختيار ذات پاك او است .\r\nضمنا آفرينش جهان به صورت تدريجى اشاره اى به اين واقعيت است كه خدا در هيچ كارى عجله ندارد ، اگر دشمنان تو را سريعا مجازات نمىكند براى همين است كه به آنها ميدان و مهلت مىدهد تا به اصلاح خويش بپردازند ، بعلاوه كسى عجله مىكند كه از فوت فرصت ، خوف دارد ، و اين درباره خداوند قادر متعال متصور نيست .\r\nدرباره آفرينش جهان هستى در شش روز و اين كه « روز » در اين گونه\r\n","description":"","footnote":"","page_name":" 135 ","page_number":135},
  {"content":"\r\nموارد به معنى « دوران » است ، دورانى كه ممكن است ميليونها و يا ميلياردها سال طول بكشد ، و شواهد اين معنى از ادبيات عرب ، و ادبيات زبانهاى ديگر ، به طور مشروح در جلد ششم تفسير نمونه آيه 54 سوره اعراف ( صفحه 200 به بعد ) بحث كرده‌ايم ، و اين دورانهاى ششگانه را نيز مشخص نموده‌ايم .\r\nو نيز معنى « عرش » و جمله « * ( اسْتَوى عَلَى الْعَرْشِ ) * » در همانجا آمده است .\r\nو در پايان آيه اضافه مىكند « او خداوند رحمان است » ( * ( الرَّحْمنُ ) * ) .\r\nكسى كه رحمت عامش همه موجودات را در برگرفته ، و مطيع و عاصى و مؤمن و كافر از خوان نعمت بى دريغش بهره مىگيرند .\r\nاكنون كه خدايى دارى بخشنده و قادر و توانا ، « اگر چيزى مىخواهى از او بخواه كه از خواست همه بندگانش آگاه است » ( * ( فَسْئَلْ بِه خَبِيراً ) * ) .\r\nدر حقيقت اين جمله نتيجه مجموع بحثهاى گذشته است كه مىگويد به آنها اعلام كن كه من از شما پاداش نمىخواهم و بر خدايى توكل كن كه جامع اينهمه صفات است ، هم قادر است ، هم رحمن ، هم خبير است و هم آگاه ، حال كه چنين است هر چه مىخواهى از او بخواه .\r\nمفسران در تفسير اين جمله بيانات ديگرى دارند و غالبا سؤال را در اينجا به معنى پرسش كرده‌اند ( نه تقاضا ) و گفته‌اند مفهوم جمله اين است كه اگر مىخواهى درباره آفرينش هستى و قدرت پروردگار سؤال كنى از خود او به پرس كه از همه چيز با خبر است .\r\nبعضى علاوه بر اين كه « سؤال » را به « پرسش » تفسير كرده‌اند گفته‌اند منظور از « خبير » جبرئيل و يا پيامبر است يعنى صفات خدا را از آنها بپرس .\r\nالبته تفسير اخير بسيار بعيد به نظر مىرسد ، و تفسير قبل از آن نيز چندان متناسب با آيات گذشته نيست و آنچه در معنى آيه گفتيم كه منظور از سؤال تقاضا\r\n","description":"","footnote":"","page_name":" 136 ","page_number":136},
  {"content":"\r\nو درخواست از خدا است نزديكتر به نظر مىرسد ( 1 ) .\r\n\r\nنكته‌ها :\r\n\r\n1 - اجر رسالت\r\nدر بسيارى از آيات قرآن مىخوانيم كه پيامبران الهى با صراحت اين حقيقت را بيان مىكردند كه ما هيچ اجر و پاداشى از هيچ كس نمىطلبيم بلكه اجر ما تنها بر خداوند بزرگ است .\r\nآيات 109 و 127 و 145 و 164 و 180 سوره شعراء ، همچنين آيات 29 و 51 سوره هود ، و آيه 72 سوره يونس ، و 47 سبا ، بر اين معنى دلالت دارد بدون شك اين عدم مطالبه اجر هر گونه اتهامى را از پيامبران راستين دفع مىكند ، بعلاوه مىتوانند با آزادى كامل به كار خود ادامه دهند و قفل و بندهايى كه بر اثر رابطه مادى ممكن است بر زبان آنها گذاشته شود از بين مىرود .\r\nاما جالب اينكه در مورد پيامبر اسلام سه تعبير مختلف ديده مىشود :\r\n1 - تعبيرى كه در آيات فوق آمده كه مىگويد : « اجر و پاداش من تنها اين است كه شما هدايت شويد » ! اين تعبيرى است فوق العاده پر معنى و جذاب .\r\n2 - تعبيرى كه در آيه 23 سوره شورى آمده است « قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى » : « من از شما پاداشى نمىطلبم جز دوستى بستگانم » ! 3 - تعبيرى كه در آيه 47 سوره سبا آمده است ( قُلْ ما سَأَلْتُكُمْ مِنْ أَجْرٍ فَهُوَ لَكُمْ إِنْ أَجْرِيَ إِلَّا عَلَى اللَّه ) : بگو پاداشى را كه از شما خواستم تنها به سود شما است اجر و پاداش من تنها بر خداوند مىباشد .\r\n\r\n","description":"","footnote":"\r\n( 1 ) طبق اين تفسير « با » در « به » زائده است ، اما طبق تفاسير ديگر با به معنى « عن » مىباشد .\r\n","page_name":" 137 ","page_number":137},
  {"content":"\r\nاز ضميمه كردن اين سه تعبير بهم چنين نتيجه مىگيريم كه : اگر در مورد پيامبر اسلام ص اجر رسالت مودت ذى القربى شمرده شده است ، اين مودت از يك سو به سود خود مؤمنان است ، نه به سود پيامبر ، و از سوى ديگر اين محبت وسيله اى است براى هدايت يافتن به راه خدا .\r\nبنا بر اين مجموع اين آيات نشان مىدهد كه مودت ذى القرباى رسول خدا ص تداوم برنامه رسالت و رهبرى آن پيامبر است ، و به تعبير ديگر براى ادامه راه پيامبر ص و هدايت و رهبرى او بايد دست به دامن ذوى القربى زد ، و از رهبرى آنها استمداد جست ، اين همان چيزى است كه شيعه در مسئله امامت از آن جانبدارى مىكند ، و معتقد است رشته رهبرى بعد از پيامبر نه در شكل نبوت كه در شكل امامت براى هميشه ادامه خواهد داشت .\r\nتوجه به اين نكته نيز لازم است كه محبت عامل مؤثرى است براى پيروى كردن ، همانگونه كه در سوره آل عمران آيه 31 مىخوانيم : قُلْ إِنْ كُنْتُمْ تُحِبُّونَ اللَّه فَاتَّبِعُونِي : « بگو اگر خدا را دوست ميداريد از من پيروى كنيد » چرا كه من مبلغ فرمان او هستم .\r\nاصولا پيوند محبت با كسى انسان را به سوى محبوب و خواسته‌هاى او مىكشاند و هر چه رشته محبت قويتر باشد اين جاذبه قوىتر است ، مخصوصا محبتى كه انگيزه آن كمال « محبوب » است ، احساس اين كمال سبب مىشود كه انسان سعى كند خود را به آن مبدء كمال و اجراى خواسته‌هاى او نزديكتر گرداند ( 1 ) .\r\n\r\n2 - بر چه كسى بايد توكل كرد ؟\r\nدر آيات فوق هنگامى كه به پيامبر فرمان توكل مىدهد كه از همه مخلوقات\r\n\r\n","description":"","footnote":"\r\n( 1 ) براى توضيح بيشتر در اين زمينه به جلد دوم تفسير نمونه صفحه 384 ( ذيل آيه 31 سوره آل عمران ) مراجعه فرمائيد .\r\n","page_name":" 138 ","page_number":138},
  {"content":"\r\nنظر بر گيرد و تنها به ذات پاك خداوند چشم دوزد ، اوصافى براى اين ذات پاك برمىشمرد كه در حقيقت شرائط اساسى كسى است كه مىتواند پناهگاه واقعى و مطمئن انسانها گردد .\r\nنخست اينكه زنده باشد چرا كه يك موجود مرده و بى خاصيت همچون بتها هرگز نمىتوانند تكيه گاه كسى شوند .\r\nديگر اينكه حياتش جاودانى باشد بطورى كه احتمال مرگ او تزلزلى در فكر متوكلان ايجاد نكند .\r\nسوم اينكه علم و آگاهيش همه چيز را در برگيرد ، هم از نيازهاى متوكلان با خبر باشد و هم از توطئه‌ها و نقشه‌هاى دشمنان .\r\nچهارم اينكه قدرت بر همه چيز ، هر گونه عجز و ناتوانى را كه موجب تزلزل اين تكيه گاه است كنار زند .\r\nپنجم اينكه حاكميت و تدبير و اداره همه امور در كف با كفايت او باشد ، و مىدانيم اين صفات تنها در ذات پاك خدا جمع است ، و به همين دليل تنها تكيه گاه اطمينان بخش و تزلزل ناپذير در برابر همه حوادث ذات او است .\r\n","description":"","footnote":"","page_name":" 139 ","page_number":139},
  {"content":"\r\n\r\n[ سوره الفرقان ‹ 25 › : آيات 60 تا 62 
  ]\r\nوَ إِذا قِيلَ لَهُمُ اسْجُدُوا لِلرَّحْمنِ قالُوا وَمَا الرَّحْمنُ أَ نَسْجُدُ لِما تَأْمُرُنا وَزادَهُمْ نُفُوراً ‹ 60 › تَبارَكَ الَّذِي جَعَلَ فِي السَّماءِ بُرُوجاً وَجَعَلَ فِيها سِراجاً وَقَمَراً مُنِيراً ‹ 61 ) وَهُوَ الَّذِي جَعَلَ اللَّيْلَ وَالنَّهارَ خِلْفَةً لِمَنْ أَرادَ أَنْ يَذَّكَّرَ أَوْ أَرادَ شُكُوراً ‹ 62 ›\r\n\r\nترجمه :\r\n60 - و هنگامى كه به آنها گفته شود براى خداوند رحمان سجده كنيد مىگويند رحمان چيست ؟ ! ( ما اصلا رحمن را نمىشناسيم ) ما براى چيزى سجده كنيم كه تو به ما دستور مىدهى . ( اين سخن را مىگويند ) و بر نفرتشان افزوده مىشود ! 61 - جاودان و پر بركت است آن خدايى كه در آسمانها برجهايى قرار داد ، و در ميان آن چراغ روشن و ماه نور بخشى آفريد .\r\n62 - او كسى است كه شب و روز را جانشين يكديگر قرار داد براى آنها كه بخواهند متذكر شوند يا شكرگزارى كنند .\r\n\r\nتفسير : برجهاى آسمانى\r\nاز آنجا كه در آيات پيشين سخن از عظمت و قدرت خدا بود و هم وسعت رحمت\r\n","description":"","footnote":"","page_name":" 140 ","page_number":140},
  {"content":"\r\nاو در نخستين آيه مورد بحث مىافزايد : « هنگامى كه به آنها گفته شود براى خداوند رحمان كه سراسر وجود شما غرق رحمت او است سجده كنيد آنها از روى كبر و غرور ، و يا از سر استهزاء مىگويند : رحمان چيست » ؟ ! ( * ( وَإِذا قِيلَ لَهُمُ اسْجُدُوا لِلرَّحْمنِ قالُوا وَمَا الرَّحْمنُ ) * ) .\r\nما اصلا « رحمان » را نمىشناسيم و اين كلمه براى ما مفهوم روشنى ندارد .\r\n« آيا ما براى چيزى سجده كنيم كه تو به ما دستور مىدهى » ؟ ! ( * ( أَ نَسْجُدُ لِما تَأْمُرُنا ) * ) .\r\nما زير بار هيچكس نمىرويم و تابع فرمان اين و آن نخواهيم شد ! .\r\n« اين سخن را مىگويند و بر نفرت و دوريشان از خدا افزوده مىشود » ( * ( وَزادَهُمْ نُفُوراً ) * ) .\r\nبدون شك مناسبترين نام از نامهاى خدا براى دعوت به خضوع و سجده در برابر او همان نام پر جاذبه رحمان با مفهوم رحمت گسترده اش مىباشد ، ولى آنها بخاطر كوردلى و لجاجت نه تنها انعطافى در برابر اين دعوت نشان ندادند ، بلكه به سخريه و استهزاء پرداخته و از روى تحقير گفتند رحمان چيست ؟ همانگونه كه فرعون در برابر دعوت موسى ع گفت : و ما رب العالمين : « پروردگار جهانيان چيست » ؟ ( آيه 23 سوره شعراء ) آنها حتى حاضر نبودند بگويند كيست ؟ ! گرچه جمعى از مفسران معتقدند كه نام « رحمان » براى خدا در ميان عرب جاهلى نامانوس بود ، و هنگامى كه اين توصيف را از پيامبر ص شنيدند واقعا از روى تعجب به اين سؤال پرداختند ، حتى بعضى از آنها مىگفتند : ما كسى را به نام رحمان نميشناسيم تنها كسى را كه به اين نام مىدانيم همان كسى است كه در سرزمين « يمامه » است ! ( منظورشان مسيلمه كذاب بود كه به دروغ دعوى نبوت كرد و مردم او را به اين نام رحمان مىشناختند ) .\r\nولى اين سخن بسيار بعيد به نظر مىرسد ، زيرا ماده اين اسم و صيغه اش\r\n","description":"","footnote":"","page_name":" 141 ","page_number":141},
  {"content":"\r\nهر دو عربى است ، و هميشه پيامبر ص در آغاز سوره‌هاى قرآن در آيه بِسْمِ اللَّه الرَّحْمنِ الرَّحِيمِ اين نام را براى آنها بيان مىكرد ، بنا بر اين هدف آنها جز بهانه - جويى و سخريه نبوده است .\r\nجمله بعد نيز گواه اين حقيقت است ، زيرا آنها مىگويند : آيا ما مطيع فرمان تو شويم و به دستور تو سجده كنيم ( * ( أَ نَسْجُدُ لِما تَأْمُرُنا ) * ) .\r\nاما به حكم آنكه تبليغات رهبران الهى تنها در دلهاى آماده اثر مىگذارد كوردلان لجوج نه تنها بهره اى نمىگيرند بلكه بر نفرتشان افزوده مىشود ، چرا كه آيات قرآن همچون دانه‌هاى حيات بخش باران است كه در باغ سبزه و گل مىروياند و در شوره زار خس ! لذا جاى تعجب نيست كه بگويد : « * ( وَزادَهُمْ نُفُوراً ) * » ( 1 ) .\r\nآيه بعد در حقيقت پاسخى است به سؤال آنها كه مىگفتند رحمان چيست ؟ - هر چند آنها اين سخن را از روى سخريه مىگفتند اما قرآن پاسخ جدى به آنها مىگويد - مىفرمايد : « پر بركت و با عظمت است آن خدايى كه در آسمان برجهايى قرار داد » ( * ( تَبارَكَ الَّذِي جَعَلَ فِي السَّماءِ بُرُوجاً ) * ) .\r\n« بروج » جمع « برج » در اصل به معنى « ظهور » است ، و لذا آن قسمت از ديوار اطراف شهر يا محل اجتماع لشگر را كه بلندتر و آشكارتر است « برج » مىنامند ، و نيز به همين دليل هنگامى كه زن زينت خود را آشكار سازد « تبرجت المرأة » مىگويند .\r\n\r\n","description":"","footnote":"\r\n( 1 ) بنا بر اين فاعل « زاد » همان امر به سجده است كه اثر معكوس در آن بيماردلان گذاشت ، هر چند بعضى از مفسرين نقل كرده‌اند كه پيامبر ( ص ) بعد از اين سخن سجده كرد و مؤمنان نيز سجده كردند و اين سبب دورى بيشتر آنها گشت ، بنا بر اين فاعل زاد سجده است اما معنى اول صحيحتر به نظر مىرسد .\r\n","page_name":" 142 ","page_number":142},
  {"content":"\r\nاين كلمه به قصرهاى بلند نيز اطلاق مىشود .\r\nبه هر حال برجهاى آسمانى اشاره به صورتهاى مخصوص فلكى است كه خورشيد و ماه در هر فصل و هر موقعى از سال در برابر يكى از آنان قرار مىگيرند مثلا مىگويند خورشيد در برج « حمل » قرار گرفته ، يعنى محاذى « صورت فلكى حمل » مىباشد ، و يا « قمر » در « عقرب » است ، يعنى كره ماه برابر صورت فلكى « عقرب » واقع شده ( صور فلكى به مجموعه اى از ستارگان گفته مىشود كه شكل خاصى در نظر ما دارند ) .\r\nبه اين ترتيب آيه اشاره به منزلگاههاى آسمانى خورشيد و ماه كرده ، و به دنبال آن اضافه مىكند : « و در اين برجها چراغ روشن و ماه نور بخشى قرار داد » ( * ( وَجَعَلَ فِيها سِراجاً وَقَمَراً مُنِيراً ) * ) ( 1 ) .\r\nدر حقيقت اين آيه بيانگر نظم دقيق سير خورشيد و ماه در آسمان ( البته در نظر ما هر چند اين تغييرات حقيقتا مربوط به گردش زمين دور آفتاب است ) و نظام فوق العاده دقيقى است كه ميليونها سال بى كم و كاست بر آنها حكم فرما است به گونه اى كه منجمان آگاه مىتوانند از صدها سال قبل وضع حركت خورشيد و ماه را در روز و ساعت معين نسبت به صدها سال بعد پيش بينى كنند ، اين نظامى كه حاكم بر اين كرات عظيم آسمانى است شاهد گويايى بر وجود پروردگارى است كه مدبر و اداره كننده عالم بزرگ هستى مىباشد .\r\nآيا با اينهمه نشانه‌هاى روشن ، با اين منازل بديع و دقيق خورشيد و ماه باز او را نمىشناسيد و مىگوئيد : « ما الرحمن » ؟ ! اما اينكه چرا خورشيد را « سراج » ناميده ؟ و ماه را با صفت « منير »\r\n\r\n","description":"","footnote":"\r\n( 1 ) مطابق تفسير فوق ضمير فيها به بروج برمىگردد نه به سماء و بايد همچنين باشد چرا كه موضوع مهم گردش خورشيد و ماه با نظام مخصوص در بروج است نه تنها وجود بروج در آسمان .\r\n","page_name":" 143 ","page_number":143},
  {"content":"\r\nهمراه نموده ؟ ممكن است دليلش اين باشد كه « سراج » به معنى چراغ است كه نور از درون خودش سرچشمه مىگيرد ، و اين متناسب با وضع خورشيد است كه طبق تحقيقات مسلم علمى نورش از خود او است ، بر خلاف ماه كه نورش از پرتو خورشيد است ، و لذا آن را با « منير » توصيف كرده ، يعنى « روشنى بخش » هر چند نورش از ديگرى گرفته شده باشد . ( در جلد 8 تفسير نمونه ذيل آيه 5 و 6 سوره يونس - صفحه 226 به بعد - در اين زمينه مشروحا سخن گفته‌ايم ) .\r\nدر آخرين آيه مورد بحث باز به معرفى پروردگار عالم ادامه داده و بخش ديگرى از نظام هستى را بازگو مىكند مىگويد : « او كسى است كه شب و روز را جانشين يكديگر قرار داد ، براى آنها كه بخواهند متذكر شوند و يا شكرگزارى كنند » ( * ( وَهُوَ الَّذِي جَعَلَ اللَّيْلَ وَالنَّهارَ خِلْفَةً لِمَنْ أَرادَ أَنْ يَذَّكَّرَ أَوْ أَرادَ شُكُوراً ) * ) .\r\nاين نظام بديع كه بر شب و روز حاكم است ، و متناوبا جانشين يكديگر مىشوند و ميليونها سال اين نظم ادامه دارد ، نظمى كه اگر نبود زندگى انسان بر اثر شدت نور و حرارت يا تاريكى و ظلمت به تباهى مىكشيد ، براى آنها كه مىخواهند خدا را بشناسند دليل جالبى است .\r\nمىدانيم پيدايش نظام « شب » و « روز » بر اثر گردش زمين به دور خويش است ، و تغييرات تدريجى و منظم آن كه دائما از يكى كاسته و بر ديگرى افزوده مىشود بخاطر تمايل محور آن نسبت به مدارش مىباشد كه باعث وجود فصلهاى چهارگانه است .\r\nاگر كره زمين ما در حركت دورانى تندتر و يا كندتر از امروز مىچرخيد در يك صورت شبها آن قدر طولانى مىشد كه همه چيز منجمد مىگشت و روزها آن قدر طولانى كه نور آفتاب همه چيز را مىسوزاند ، و در صورت ديگر فاصله\r\n","description":"","footnote":"","page_name":" 144 ","page_number":144},
  {"content":"\r\nكوتاه شب و روز تاثير آنها را خنثى مىكرد ، بعلاوه قوه گريز از مركز آن قدر بالا مىرفت كه موجودات زمينى را به خارج از كره زمين پرتاب مىنمود ! خلاصه ، مطالعه اين نظام از يك سو فطرت خداشناسى را در انسان بيدار مىسازد ، ( و شايد تعبير به تذكر و ياد آورى اشاره به همين حقيقت است ) و از سوى ديگر روح شكر گذارى را در او زنده مىكند با جمله « * ( أَوْ أَرادَ شُكُوراً ) * » به آن اشاره شده است .\r\nقابل توجه اينكه در بعضى از روايات كه از پيامبر ص و يا ائمه معصومين ع در تفسير آيه نقل شده چنين مىخوانيم : « جانشين شدن شب و روز نسبت به يكديگر براى آن است كه اگر انسان در يكى از وظائف خويشتن در عبادت پروردگار كوتاهى كرده در ديگرى جبران يا قضا كند اين معنى ممكن است تفسير دومى براى آيه باشد و از آنجا كه آيات قرآن داراى بطون است منافات با معنى اول نيز ندارد .\r\nدر حديثى از امام صادق ع مىخوانيم كه فرمود : « هر عبادت و اطاعتى كه در شب از تو فوت شد در روز قضا كن ، خداوند تبارك و تعالى مىفرمايد : * ( وَهُوَ الَّذِي جَعَلَ اللَّيْلَ وَالنَّهارَ خِلْفَةً لِمَنْ أَرادَ أَنْ يَذَّكَّرَ أَوْ أَرادَ شُكُوراً ) * : « يعنى انسان وظائف فوت شده در شب را در روز و وظائف فوت شده در روز را در شب قضا كند » ( 1 ) .\r\nنظير همين معنى را « فخر رازى » از پيغمبر اكرم ص نقل كرده است .\r\n\r\n","description":"","footnote":"\r\n( 1 ) « من لا يحضره الفقيه » طبق نقل نور الثقلين جلد 3 ذيل آيه .\r\n","page_name":" 145 ","page_number":145},
  {"content":"\r\n\r\n[ سوره الفرقان ‹ 25 › : آيات 63 تا 67 
  ]\r\nوَ عِبادُ الرَّحْمنِ الَّذِينَ يَمْشُونَ عَلَى الأَرْضِ هَوْناً وَإِذا خاطَبَهُمُ الْجاهِلُونَ قالُوا سَلاماً ‹ 63 › وَالَّذِينَ يَبِيتُونَ لِرَبِّهِمْ سُجَّداً وَقِياماً ‹ 64 › وَالَّذِينَ يَقُولُونَ رَبَّنَا اصْرِفْ عَنَّا عَذابَ جَهَنَّمَ إِنَّ عَذابَها كانَ غَراماً ‹ 65 › إِنَّها ساءَتْ مُسْتَقَرًّا وَمُقاماً ‹ 66 › وَالَّذِينَ إِذا أَنْفَقُوا لَمْ يُسْرِفُوا وَلَمْ يَقْتُرُوا وَكانَ بَيْنَ ذلِكَ قَواماً ‹ 67 ›\r\n\r\nترجمه :\r\n63 - بندگان خاص خداوند رحمن آنها هستند كه با آرامش و بى تكبر بر زمين راه مىروند و هنگامى كه جاهلان آنها را مخاطب سازند به آنها سلام مىگويند ( و با بى اعتنايى و بزرگوارى مىگذرند ) .\r\n64 - آنها كسانى هستند كه شبانگاه براى پروردگارشان سجده و قيام مىكنند .\r\n65 - آنها كسانى هستند كه مىگويند پروردگارا عذاب جهنم را از ما بر طرف گردان كه عذابش سخت و پر دوام است ! 66 - آن بد جايگاه و بد محل اقامتى است .\r\n67 - آنها كسانى هستند كه هر گاه انفاق كنند نه اسراف مىكنند و نه سختگيرى ، بلكه در ميان ايندو حد اعتدالى دارند .\r\n","description":"","footnote":"","page_name":" 146 ","page_number":146},
  {"content":"\r\n\r\nتفسير : صفات ويژه بندگان خاص خدا\r\nاز اين آيات به بعد بحث جامع و جالبى پيرامون صفات ويژه بندگان خاص پروردگار كه تحت عنوان « عباد الرحمن » آمده ، مطرح مىشود ، و در حقيقت تكميلى است براى آيات گذشته كه مشركان لجوج هنگامى كه نام خداوند رحمان برده مىشد از سر استهزاء و غرور مىگفتند : رحمان چيست ؟ و ديديم كه قرآن ضمن دو آيه خداوند « رحمان » را به آنها معرفى كرد ، اكنون نوبت اين رسيده است به بندگان خاص اين خداوند رحمان را معرفى كند ، جايى كه بندگان او اين قدر عالى مقام و با شخصيتند عظمت خداى رحمان را بهتر مىتوان درك كرد .\r\nاين آيات دوازده صفت از صفات ويژه آنان را بيان مىكند كه بعضى به جنبه‌هاى اعتقادى ارتباط دارند ، و برخى اخلاقى ، و پاره اى اجتماعى ، قسمتى جنبه فردى دارد و بخش ديگرى جمعى است ، و رويهم رفته مجموعه اى است از والاترين ارزشهاى انسانى .\r\nنخست مىگويد : « بندگان خاص خداوند رحمان كسانى هستند كه با آرامش و بى تكبر بر روى زمين راه مىروند » ( * ( وَعِبادُ الرَّحْمنِ الَّذِينَ يَمْشُونَ عَلَى الأَرْضِ هَوْناً ) * ) » .\r\nدر واقع نخستين توصيفى كه از « * ( عِبادُ الرَّحْمنِ ) * » شده است ، نفى كبر و غرور و خودخواهى است كه در تمام اعمال انسان و حتى در كيفيت راه رفتن او آشكار مىشود زيرا ملكات اخلاقى هميشه خود را در لابلاى اعمال و گفتار و حركات انسان نشان\r\n\r\n","description":"","footnote":"\r\n( 1 ) « هون » مصدر است و به معنى نرمش و آرامش و عدم تكبر مىباشد ، و استعمال مصدر در معنى اسم فاعل در اينجا براى تاكيد است ، يعنى آنها آن چنانند كه گويى عين آرامش و نفى تكبرند !\r\n","page_name":" 147 ","page_number":147},
  {"content":"\r\nمىدهند ، تا آنجا كه از چگونگى راه رفتن يك انسان مىتوان با دقت و موشكافى به قسمت قابل توجهى از اخلاق او پىبرد .\r\nآرى آنها متواضعند ، و تواضع كليد ايمان است ، در حالى كه غرور و كبر كليد كفر محسوب مىشود ، در زندگى روزمره با چشم خود ديده‌ايم و در آيات قرآن نيز كرارا خوانده‌ايم كه متكبران مغرور حتى حاضر نبودند به سخنان رهبران الهى گوش فرا دهند ، حقايق را به باد مسخره مىگرفتند ، و ديد آنها فراتر از نوك بينى آنها نبود ، آيا با اين حالت كبر ايمان آوردن امكان پذير است ؟ ! آرى اين مؤمنان بنده خداوند رحمانند ، و نخستين نشانه بندگى همان تواضع است . تواضعى كه در تمام ذرات وجود آنان نفوذ كرده و حتى در راه رفتن آنها آشكار است .\r\nو اگر مىبينيم يكى از مهمترين دستوراتى كه خداوند به پيامبرش مىدهد اين است كه وَلا تَمْشِ فِي الأَرْضِ مَرَحاً إِنَّكَ لَنْ تَخْرِقَ الأَرْضَ وَلَنْ تَبْلُغَ الْجِبالَ طُولًا : در روى زمين از سر كبر و غرور گام بر مدار چرا كه نمىتوانى زمين را بشكافى و طول قامتت هرگز به كوه‌ها نمىرسد . ( سوره اسراء آيه 37 ) نيز به خاطر همين است كه روح ايمان تواضع مىباشد .\r\nراستى اگر انسان كمترين شناختى از خود و جهان هستى داشته باشد مىداند در برابر اين عالم بزرگ چه اندازه كوچك است ؟ حتى اگر گردنش همطراز كوه‌ها شود تازه بلندترين كوه‌هاى زمين در برابر عظمت زمين كمتر از برآمدگىهاى پوست نارنج نسبت به آن است ، همان زمينى كه خود ذره ناچيزى است در اين كهكشانهاى عظيم .\r\nآيا با اين حال كبر و غرور دليل جهل و نادانى مطلق نيست ؟ ! در حديث جالبى از پيامبر ص مىخوانيم كه روزى از كوچه اى عبور مىكردند جمعى از مردم را در يك نقطه مجتمع ديدند از علت آن سؤال كردند\r\n","description":"","footnote":"","page_name":" 148 ","page_number":148},
  {"content":"\r\nعرض كردند ديوانه اى است كه اعمال جنونآميز و خنده آورش مردم را متوجه خود ساخته پيامبر آنها را به سوى خود فرا خواند و فرمود : مىخواهيد ديوانه واقعى را به شما معرفى كنم ؟ همه خاموش بودند و با تمام وجودشان گوش مىدادند :\r\nفرمود :\r\nالمتبختر فى مشيه ، الناظر فى عطفيه ، المحرك جنبيه بمنكبيه الذى لا يرجى خيره و لا يؤمن شر ، فذلك المجنون و هذا مبتلى ! :\r\n« كسى كه با تكبر و غرور راه مىرود و پيوسته به دو طرف خود نگاه مىكند ، پهلوهاى خود را با شانه خود حركت مىدهد ( غير از خود را نمىبيند و انديشه اش از خودش فراتر نمىرود ) كسى كه مردم به خير او اميد ندارند و از شر او در امان نيستند ديوانه واقعى او است اما اين را كه ديديد تنها يك بيمار است » .\r\nدومين وصف آنها حلم و بردبارى است چنان كه قرآن در ادامه همين آيه مىگويد : « و هنگامى كه جاهلان آنها را مورد خطاب قرار مىدهند و به جهل و جدال و سخنان زشت مىپردازند در پاسخ آنها » سلام « مىگويند » ( * ( وَإِذا خاطَبَهُمُ الْجاهِلُونَ قالُوا سَلاماً ) * ) .\r\nسلامى كه نشانه بى اعتنايى توأم با بزرگوارى است ، نه ناشى از ضعف ، سلامى كه دليل عدم مقابله به مثل در برابر جاهلان و سبك مغزان است ، سلام وداع گفتن با سخنان بى رويه آنها است ، نه سلام تحيت كه نشانه محبت و پيوند دوستى است ، خلاصه سلامى كه نشانه حلم و بردبارى و بزرگوارى است .\r\nآرى يكى ديگر از پديده‌هاى با عظمت روحى آنها تحمل و حوصله است كه بدون آن هيچ انسانى راه دشوار و پر فراز و نشيب عبوديت و بندگى خدا را طى نخواهد كرد مخصوصا در جوامعى كه افراد فاسد و مفسد و جاهل و نادان در آن فراوان است .\r\nدر دومين آيه به سومين ويژگى آنها كه عبادت خالصانه پروردگار است\r\n","description":"","footnote":"","page_name":" 149 ","page_number":149},
  {"content":"\r\nپرداخته مىگويد « آنها كسانى هستند كه شبانگاه براى پروردگارشان سجده و قيام مىكنند » ( * ( وَالَّذِينَ يَبِيتُونَ لِرَبِّهِمْ سُجَّداً وَقِياماً ) * ) .\r\nدر ظلمت شب كه چشم غافلان در خواب است و جايى براى تظاهر و ريا وجود ندارد خواب خوش را بر خود حرام كرده و به خوشتر از آن كه ذكر خدا و قيام و سجود در پيشگاه با عظمت او است مىپردازند ، پاسى از شب را به مناجات با محبوب مىگذرانند ، و قلب و جان خود را با ياد و نام او روشن مىكنند .\r\nگرچه جمله « يبيتون » دليل بر اين است كه آنها شب را با سجود و قيام به صبح مىآورند ولى معلوم است كه منظور بخش قابل ملاحظه اى از شب است ، و يا اگر تمام شب باشد در بعضى از مواقع چنين است .\r\nضمنا تقديم « سجود » بر « قيام » به خاطر اهميت آن است هر چند در موقع نماز عملا قيام مقدم بر سجود است ( 1 ) .\r\nچهارمين صفت ويژه آنان خوف و ترس از مجازات و كيفر الهى است : « آنها كسانى هستند كه پيوسته مىگويند پروردگارا عذاب جهنم را از ما بر طرف گردان كه عذابش سخت و شديد و پر دوام است » ( * ( وَالَّذِينَ يَقُولُونَ رَبَّنَا اصْرِفْ عَنَّا عَذابَ جَهَنَّمَ إِنَّ عَذابَها كانَ غَراماً ) * ) .\r\n« چرا كه جهنم بد جايگاه و بد محل اقامتى است » ( * ( إِنَّها ساءَتْ مُسْتَقَرًّا وَمُقاماً ) * ) .\r\nبا اينكه آنها شبها به ياد خدا هستند و به عبادتش مشغول ، و روزها در مسير انجام وظيفه گام برمىدارند باز هم قلوبشان مملو از ترس مسئوليتها است ، همان ترسى كه عامل نيرومندى براى حركت به سوى انجام وظيفه بيشتر و بهتر است ،\r\n\r\n","description":"","footnote":"\r\n( 1 ) بايد توجه داشت كه « سجد » جمع « ساجد » و « قيام » جمع « قائم » است .\r\n","page_name":" 150 ","page_number":150},
  {"content":"\r\nهمان ترسى كه به سان يك پليس نيرومند از درون ، انسان را كنترل مىكند ، و بى آنكه مامور و مراقبى داشته باشد وظائف خود را به نحو احسن انجام مىدهد و در عين حال خود را در پيشگاه خدا مقصر مىشمرد .\r\nواژه « غرام » در اصل به معنى مصيبت و ناراحتى شديدى است كه دست از سر انسان برندارد ، و اگر به شخص طلبكار غريم ( 1 ) گفته مىشود به خاطر آن است كه دائما براى گرفتن حق خويش ملازم انسان است ، به عشق و علاقه سوزانى كه انسان را با اصرار به دنبال كار يا چيزى مىفرستد نيز « غرام » گفته مىشود اطلاق اين واژه بر جهنم به خاطر آن است كه عذابش شديد ، پىگير و پر دوام است .\r\nتفاوت « مستقر » و « مقام » شايد از اين نظر بوده باشد كه دوزخ براى كافران جايگاه هميشگى ( مقام ) است ، و براى مؤمنان مدتى قرارگاه ( مستقر ) مىباشد ، و به اين ترتيب به هر دو گروهى كه وارد دوزخ مىشوند اشاره شده است .\r\nروشن است كه دوزخ بد قرارگاه و محل اقامتى است ، آتش سوزان كجا و قرار گرفتن كجا ؟\r\nشعله‌هاى كشنده كجا و اقامت و آسايش كجا ؟\r\nاين احتمال نيز وجود دارد كه « مستقر » و « مقام » هر دو به يك معنا باشد و تاكيدى است بر دوام مجازات دوزخ ، درست در مقابل بهشت كه درباره آن ذيل همين آيات مىخوانيم « خالِدِينَ فِيها حَسُنَتْ مُسْتَقَرًّا وَمُقاماً » : « مؤمنان جاودانه در غرفه‌هاى بهشتى مىمانند چه جايگاه خوب و چه محل اقامت نيكويى است ) ( فرقان - 76 ) .\r\nدر آخرين آيه مورد بحث به پنجمين صفت ممتاز « عباد الرحمن » كه اعتدال\r\n\r\n","description":"","footnote":"\r\n( 1 ) « غريم » هم به « طلبكار » گفته مىشود و هم به « بدهكار » ( لسان العرب ماده غرم ) .\r\n","page_name":" 151 ","page_number":151},
  {"content":"\r\nو دورى از هر گونه افراط و تفريط در كارها مخصوصا در مساله انفاق است اشاره كرده مىفرمايد : « آنها كسانى هستند كه به هنگام انفاق نه اسراف مىكنند و نه سختگيرى ، بلكه در ميان اين دو حد اعتدالى را رعايت مىكنند » ( * ( وَالَّذِينَ إِذا أَنْفَقُوا لَمْ يُسْرِفُوا وَلَمْ يَقْتُرُوا وَكانَ بَيْنَ ذلِكَ قَواماً ) * ) .\r\nجالب توجه اينكه اصل انفاق كردن را مسلم مىگيرد بطورى كه نياز به ذكر نداشته باشد چرا كه انفاق يكى از وظائف حتمى هر انسانى است ، لذا سخن را روى كيفيت انفاق آنان مىبرد و مىگويد : انفاقى عادلانه و دور از هر گونه اسراف و سختگيرى دارند ، نه آن چنان بذل و بخششى كنند كه زن و فرزندشان گرسنه بمانند ، و نه آن چنان سختگير باشند كه ديگران از مواهب آنها بهره نگيرند .\r\nدر تفسير « اسراف » و « اقتار » كه نقطه مقابل يكديگرند مفسران سخنان گوناگونى دارند كه روح همه به يك امر بازمىگردد و آن اينكه « اسراف » آن است كه بيش از حد و در غير حق و بى جا مصرف گردد ، و « اقتار » آن است كه كمتر از حق و مقدار لازم بوده باشد .\r\nدر يكى از روايات اسلامى تشبيه جالبى براى اسراف و « اقتار » و حد اعتدال شده است و آن اينكه هنگامى كه امام صادق ع اين آيه را تلاوت فرمود مشتى سنگريزه از زمين برداشت و محكم در دست گرفت ، و فرمود اين همان « اقتار » و سختگيرى است ، سپس مشت ديگرى برداشت و چنان دست خود را گشود كه همه آن به روى زمين ريخت و فرمود اين « اسراف » است ، بار سوم مشت ديگرى برداشت و كمى دست خود را گشود به گونه اى كه مقدارى فرو ريخت و مقدارى در دستش بازماند ، و فرمود اين همان « قوام » است ( 1 ) .\r\nواژه « قوام » ( بر وزن عوام ) در لغت به معنى عدالت و استقامت و حد وسط\r\n\r\n","description":"","footnote":"\r\n( 1 ) كافى - بنا بر نقل تفسير نور الثقلين جلد 4 صفحه 29 .\r\n","page_name":" 152 ","page_number":152},
  {"content":"\r\nميان دو چيز است و « قوام » ( بر وزن كتاب ) به معنى چيزى است كه مايه قيام و استقرار بوده باشد .\r\n\r\nنكته‌ها :\r\n\r\n1 - طرز مشى مؤمنان\r\nدر آيات فوق خوانديم كه يكى از نشانه‌هاى بندگان خاص خدا تواضع است ، تواضعى كه بر روح آنها حكومت مىكند و حتى در راه رفتن آنها نمايان است ، تواضعى كه آنها را بر تسليم در برابر حق وامىدارد ، ولى گاه ممكن است بعضى تواضع را با ضعف و ناتوانى و سستى و تنبلى اشتباه كنند كه اين طرز فكر خطرناكى است .\r\nتواضع در راه رفتن به اين نيست كه سست و بى رمق گام بردارند ، بلكه در عين تواضع گامهايى محكم و حاكى از جديت و قدرت بردارند . در حالات پيامبر ص مىخوانيم كه يكى از اصحاب مىگويد :\r\nما رايت احدا اسرع فى مشيته من رسول اللَّه ( ص ) كانما الارض تطوى له و انا لنجهد انفسنا و انه لغير مكترث :\r\n« من كسى را سريعتر در راه رفتن از پيامبر نديدم ، گويى زمين زير پاى او جمع مىشد ، و ما به زحمت مىتوانستيم به او برسيم و او اهميتى نمىداد » ( 1 ) .\r\nدر حديث ديگرى از امام صادق ع مىخوانيم كه در تفسير آيه « * ( الَّذِينَ يَمْشُونَ عَلَى الأَرْضِ هَوْناً ) * » فرمود :\r\nو الرجل يمشى بسجيته التي جبل عليها ، لا يتكلف و لا يتبختر :\r\n« منظور اين است كه انسان به حال طبيعى خودش راه برود و تكلف و تكبر در آن نداشته باشد ( 2 ) .\r\n\r\n","description":"","footnote":"\r\n( 1 ) فى ظلال ذيل آيه مورد بحث ، در تفسير قرطبى روايت ديگرى نيز در همين زمينه نقل مىكند كه شباهت زيادى به آنچه در بالا گفتيم دارد .\r\n( 2 ) مجمع البيان ذيل آيه مورد بحث .\r\n","page_name":" 153 ","page_number":153},
  {"content":"\r\nدر حديث ديگرى در حالات پيامبر ص آمده :\r\nقد كان يتكفا فى مشيه كانما يمشى فى صبب :\r\n« هنگامى كه پيامبر اسلام ص راه مىرفت در عين اينكه عجولانه نبود با سرعت گام برمىداشت گويى از يك سرازيرى پائين مىرفت ( 1 ) .\r\nبه هر حال همان گونه كه گفتيم كيفيت راه رفتن به تنهايى مطرح نيست ، بلكه دريچه اى است براى پىبردن به وضع روحيات يك انسان ، و در حقيقت آيه اشاره اى به نفوذ روح تواضع و فروتنى در جان و روح عباد الرحمن مىكند .\r\n\r\n2 - سختگيرى و اسراف\r\nبدون شك اسراف يكى از مذمومترين اعمال از ديدگاه قرآن و اسلام است ، و در آيات و روايات نكوهش فراوانى از آن شده ، اسراف يك برنامه فرعونى است ( وَإِنَّ فِرْعَوْنَ لَعالٍ فِي الأَرْضِ وَإِنَّه لَمِنَ الْمُسْرِفِينَ ) ( يونس 83 ) .\r\nاسراف كنندگان اصحاب دوزخ و جهنمند ( وَأَنَّ الْمُسْرِفِينَ هُمْ أَصْحابُ النَّارِ ) ( غافر 43 ) .\r\nو با توجه به آنچه امروز ثابت شده كه منابع روى زمين با توجه به جمعيت انسانها آن قدر زياد نيست كه بتوان اسراف كارى كرد ، و هر اسراف كارى سبب محروميت انسانهاى بى گناهى خواهد بود ، بعلاوه روح اسراف معمولا توأم با خودخواهى و خودپسندى و بيگانگى از خلق خدا است .\r\nدر عين حال بخل و سختگيرى و خسيس بودن نيز به همين اندازه زشت و ناپسند و نكوهيده است ، اصولا از نظر بينش توحيدى مالك اصلى خدا است و ما همه امانتدار او هستيم و هر گونه تصرفى بدون اجازه و رضايت او زشت و ناپسند است و مىدانيم او نه اجازه اسراف مىدهد و نه اجازه بخل و تنگ چشمى .\r\n\r\n","description":"","footnote":"\r\n( 1 ) تفسير روح المعانى ذيل آيه مورد بحث .\r\n","page_name":" 154 ","page_number":154},
  {"content":"\r\n\r\n[ سوره الفرقان ‹ 25 › : آيات 68 تا 71 
  ]\r\nوَ الَّذِينَ لا يَدْعُونَ مَعَ اللَّه إِلهاً آخَرَ وَلا يَقْتُلُونَ النَّفْسَ الَّتِي حَرَّمَ اللَّه إِلَّا بِالْحَقِّ وَلا يَزْنُونَ وَمَنْ يَفْعَلْ ذلِكَ يَلْقَ أَثاماً ‹ 68 › يُضاعَفْ لَه الْعَذابُ يَوْمَ الْقِيامَةِ وَيَخْلُدْ فِيه مُهاناً ‹ 69 › إِلَّا مَنْ تابَ وَآمَنَ وَعَمِلَ عَمَلًا صالِحاً فَأُوْلئِكَ يُبَدِّلُ اللَّه سَيِّئاتِهِمْ حَسَناتٍ وَكانَ اللَّه غَفُوراً رَحِيماً ‹ 70 › وَمَنْ تابَ وَعَمِلَ صالِحاً فَإِنَّه يَتُوبُ إِلَى اللَّه مَتاباً ‹ 71 )\r\n\r\nترجمه :\r\n68 - آنها كسانى هستند كه معبود ديگرى را با خداوند نمىخوانند ، و انسانى را كه خداوند خونش را حرام شمرده جز به حق به قتل نمىرسانند ، و زنا نمىكنند ، و هر كس چنين كند مجازاتش را خواهد ديد .\r\n69 - چنين كسى عذاب او در قيامت مضاعف مىگردد ، و با خوارى هميشه در آن خواهد ماند .\r\n70 - مگر كسى كه توبه كند و ايمان آورد و عمل صالح انجام دهد كه خداوند گناهان اين گروه را به حسنات تبديل مىكند . و خداوند آمرزنده و مهربان است .\r\n71 - و كسى كه توبه كند و عمل صالح بجا آورد به سوى خدا بازگشت مىكند ( و پاداش خود را از او مىگيرد ) .\r\n","description":"","footnote":"","page_name":" 155 ","page_number":155},
  {"content":"\r\n\r\nتفسير :\r\n\r\nبحثى ديگر از صفات عباد الرحمن\r\nششمين ويژگى « عباد الرحمن » كه در آيات مورد بحث آمده توحيد خالص است كه آنها را از هر گونه شرك و دوگانه و يا چند گانه پرستى دور مىسازد ، مىفرمايد : « آنها كسانى هستند كه معبود ديگرى را با خداوند نمىخوانند » ( * ( وَالَّذِينَ لا يَدْعُونَ مَعَ اللَّه إِلهاً آخَرَ ) * ) .\r\nنور توحيد سراسر قلب آنها و زندگى فردى و اجتماعيشان را روشن ساخته و تيرگى و ظلمت شرك از آسمان فكر و روح آنها به كلى كنار و رخت بر بسته است .\r\nهفتمين صفت ، پاكى آنها از آلودگى به خون بيگناهان است : « آنها هرگز انسانى را كه خداوند خونش را حرام شمرده ، جز به حق ، به قتل نمىرسانند » ( * ( وَلا يَقْتُلُونَ النَّفْسَ الَّتِي حَرَّمَ اللَّه إِلَّا بِالْحَقِّ ) * ) ( 1 ) .\r\nاز آيه فوق به خوبى استفاده مىشود كه تمام نفوس انسانى در اصل محترمند و ريختن خون آنها ممنوع است ، مگر عواملى پيش آيد كه اين احترام ذاتى را تحت الشعاع قرار دهد و مجوز ريختن خون گردد .\r\nهشتمين وصف آنها اين است كه : دامان عفتشان هرگز آلوده نمىشود « و زنا نمىكنند » ( * ( وَلا يَزْنُونَ ) * ) .\r\nآنها بر سر دو راهى كفر و ايمان ، ايمان را انتخاب مىكنند ، و بر سر دو راهى امنيت و ناامنى جانها ، امنيت را ، و بر سر دو راهى پاكى و آلودگى ، پاكى را ، آنها محيطى خالى از هر گونه شرك و ناامنى و بىعفتى و ناپاكى با تلاش و كوشش خود فراهم مىسازند .\r\n\r\n","description":"","footnote":"\r\n( 1 ) استثناء در جمله بالا به اصطلاح « استثناء مفرغ » است ، و در تقدير چنين بوده « * ( لا يَقْتُلُونَ النَّفْسَ الَّتِي حَرَّمَ اللَّه ) * بسبب من الاسباب الا بالحق » .\r\n","page_name":" 156 ","page_number":156},
  {"content":"\r\nو در پايان اين آيه براى تاكيد هر چه بيشتر اضافه مىكند : « و هر كس يكى از اين امور را انجام دهد عقوبت و مجازاتش را خواهد ديد » ( * ( وَمَنْ يَفْعَلْ ذلِكَ يَلْقَ أَثاماً ) * ) .\r\n« اثم » و « اثام » در اصل به معنى اعمالى است كه انسان را از رسيدن به ثواب دور مىسازد ، سپس به هر گونه گناه اطلاق شده است ، ولى در اينجا به معنى جزاى گناه است .\r\nبعضى نيز گفته‌اند كه « اثم » به معنى گناه و « اثام » به معنى كيفر گناه است ( 1 ) .\r\nو اگر مىبينيم بعضى از مفسران آن را به معنى بيابان يا كوه يا چاهى در جهنم ذكر كرده‌اند در واقع از قبيل بيان مصداق است .\r\nدرباره فلسفه تحريم زنا در جلد 12 صفحه 103 به بعد ( ذيل آيه 33 سوره اسراء ) مشروحا بحث كرده‌ايم .\r\nقابل توجه اينكه در آيه فوق ، نخست از مساله شرك ، سپس قتل نفس ، و بعد از آن زنا سخن به ميان آمده ، از بعضى از روايات استفاده مىشود كه اين سه گناه از نظر ترتيب اهميت به همين صورت كه در آيه آمده‌اند مىباشد .\r\nابن مسعود از پيامبر گرامى اسلام ص چنين نقل مىكند عرض كردم :\r\nاى الذنب اعظم ؟ قال ان تجعل للَّه ندا و هو خلقك ، قال قلت ثم اى ؟ قال ان تقتل ولدك مخافة ان يطعم معك ، قال قلت : ثم اى ؟ قال ان تزانى حليلة جارك ، فانزل اللَّه تصديقها * ( وَالَّذِينَ لا يَدْعُونَ مَعَ اللَّه إِلهاً آخَرَ ) *\r\n- الى آخر الايه :\r\n« كدام گناه از همه گناهان بزرگتر است ؟ فرمود : اين كه براى خدا شبيهى قرار دهى در حالى كه او تو را آفريد ، عرض كردم بعد از آن كدام گناه ؟ فرمود :\r\nاينكه فرزند خود را از ترس اينكه مبادا با تو هم غذا شود به قتل برسانى ! ، باز\r\n\r\n","description":"","footnote":"\r\n( 1 ) تفسير فخر رازى ذيل آيه مورد بحث .\r\n","page_name":" 157 ","page_number":157},
  {"content":"\r\nعرض كردم بعد از آن كدام گناه ؟ فرمود : اينكه به همسر همسايه ات خيانت كنى در اين هنگام خداوند تصديق سخن پيامبر ص را در اين آيه نازل كرد : * ( وَالَّذِينَ لا يَدْعُونَ مَعَ اللَّه إِلهاً آخَرَ ) * . . . ( 1 ) .\r\nگرچه در اين حديث سخن از نوع خاصى از قتل و زنا به ميان آمده ، ولى با توجه به اطلاق مفهوم آيه ، اين حكم درباره همه انواع آن مىباشد و مورد روايت مصداق واضحترى از آن است .\r\nاز آنجا كه اين سه گناه نهايت اهميت را دارد باز در آيه بعد روى آن تكيه كرده مىگويد : « كسانى كه مرتكب اين امور شوند عذاب آنها در قيامت مضاعف مىگردد ، و با خوارى ، جاودانه در عذاب خواهد ماند » ( * ( يُضاعَفْ لَه الْعَذابُ يَوْمَ الْقِيامَةِ وَيَخْلُدْ فِيه مُهاناً ) * ) .\r\nدر اينجا دو سؤال پيش مىآيد : نخست اينكه چرا عذاب اين گونه اشخاص مضاعف مىگردد ؟ چرا به اندازه گناهشان مجازات نشوند ؟ آيا اين با اصول عدالت سازگار است ؟\r\nديگر اينكه در اينجا سخن از خلود و عذاب جاويدان است ، در حالى كه مىدانيم خلود تنها مربوط به كفار است ، و از سه گناهى كه در اين آيه ذكر شده تنها گناه اول كفر مىباشد ، و اما قتل نفس و زنا نمىتواند سبب خلود گردد ؟\r\nمفسران در پاسخ سؤال اول ، بحث بسيار كرده‌اند ، آنچه صحيحتر به نظر مىرسد اين است كه منظور از مضاعف شدن عذاب اين است كه بر هر يك از اين گناهان سه گانه كه در اين آيه مذكور است مجازات جداگانه اى خواهد شد كه مجموعا عذاب مضاعف است .\r\nاز اين گذشته گاه يك گناه سرچشمه گناهان ديگر مىشود ، مانند كفر كه\r\n\r\n","description":"","footnote":"\r\n( 1 ) صحيح « بخارى » و « مسلم » طبق نقل مجمع البيان ذيل آيه مورد بحث .\r\n","page_name":" 158 ","page_number":158},
  {"content":"\r\nسبب ترك واجبات و انجام محرمات مىگردد ، و اين خود موجب مضاعف شدن مجازات الهى است .\r\nبه همين جهت بعضى از مفسران اين آيه را دليل بر اين اصل معروف گرفته‌اند كه « كفار همانگونه كه مكلف به اصول دين هستند ، به فروع نيز مكلف مىباشند » ( الكفار مكلفون بالفروع كما انهم مكلفون بالاصول ) .\r\nو اما در پاسخ سؤال دوم مىتوان گفت كه بعضى از گناهان به قدرى شديد است كه سبب بى ايمان از دنيا رفتن مىشود ، همانگونه كه درباره قتل نفس در ذيل آيه 93 سوره نساء گفته‌ايم ( 1 ) .\r\nدر مورد زنا مخصوصا اگر زناى محصنه باشد نيز ممكن است چنين باشد .\r\nاين احتمال نيز وجود دارد كه « خلود » در آيه فوق در مورد كسانى است كه هر سه گناه را با هم مرتكب شوند ، هم شرك ، هم قتل نفس و هم زنا ، شاهد بر اين معنى آيه بعد است كه مىگويد * ( إِلَّا مَنْ تابَ وَآمَنَ وَعَمِلَ عَمَلًا صالِحاً ) * : « مگر كسى كه توبه كند و ايمان آورد و عمل صالح انجام دهد » و به اين ترتيب مشكلى باقى نخواهد ماند .\r\nبعضى از مفسران نيز « خلود » را در اينجا به معنى مدت طولانى گرفته‌اند نه جاودانى ، ولى تفسير اول و دوم صحيحتر به نظر مىرسد .\r\nقابل توجه اينكه در اينجا علاوه بر مساله مجازات معمولى ، كيفر ديگرى كه همان تحقير و مهانت است و جنبه روانى دارد نيز ذكر شده است كه خود مىتواند تفسيرى بر مساله مضاعف بودن عذاب بوده باشد ، چرا كه آنها هم عذاب جسمى دارند و هم روحى .\r\nولى از آنجا كه قرآن مجيد هيچگاه راه بازگشت را به روى مجرمان نمىبندد و گنهكاران را تشويق و دعوت به توبه مىكند ، در آيه بعد چنين\r\n\r\n","description":"","footnote":"\r\n( 1 ) تفسير نمونه جلد 4 صفحه 68 .\r\n","page_name":" 159 ","page_number":159},
  {"content":"\r\nمىگويد : « مگر كسى كه توبه كند و ايمان آورد و عمل صالح انجام دهد كه خداوند گناهانشان را مىبخشد و سيئات اعمال آنها را تبديل به حسنات مىكند ، و خداوند آمرزنده و مهربان است » ( * ( إِلَّا مَنْ تابَ وَآمَنَ وَعَمِلَ عَمَلًا صالِحاً فَأُوْلئِكَ يُبَدِّلُ اللَّه سَيِّئاتِهِمْ حَسَناتٍ وَكانَ اللَّه غَفُوراً رَحِيماً ) * ) .\r\nهمانگونه كه ديديم در آيه قبل ، سه گناه از بزرگترين گناهان ذكر شده بود جايى كه در توبه را به روى اين گونه افراد باز بگذارد دليل بر اين است كه هر گنهكار پشيمانى مىتواند به سوى خدا بازگردد ، مشروط به اينكه توبه اش حقيقى باشد كه نشانه آن عمل صالح جبران كننده است كه در آيه آمده ، و گرنه مجرد استغفار به زبان ، با پشيمانى زودگذر به قلب ، هرگز دليل توبه نيست .\r\nمساله مهم در مورد آيه فوق اين است كه چگونه خداوند « سيئات » آنها را تبديل به « حسنات » مىكند ؟\r\n\r\nتبديل سيئات به حسنات\r\nدر اينجا چند تفسير است كه همه مىتواند قابل قبول باشد :\r\n1 - هنگامى كه انسان توبه مىكند و ايمان به خدا مىآورد دگرگونى عميقى در سراسر وجودش پيدا مىشود ، و به خاطر همين تحول و انقلاب درونى سيئات اعمالش در آينده تبديل به حسنات مىشود ، اگر در گذشته مرتكب قتل نفس مىشد در آينده دفاع از مظلومان و مبارزه با ظالمان را جاى آن مىگذارد ، و اگر زناكار بود بعدا عفيف و پاكدامن مىشود و اين توفيق الهى را در سايه ايمان و توبه پيدا مىكند .\r\n2 - ديگر اينكه خداوند به لطف و كرمش و فضل و انعامش بعد از توبه كردن سيئات اعمال او را محو مىكند ، و به جاى آن حسنات مىنشاند ، چنان كه در روايتى از ابو ذر از پيامبر اسلام ص مىخوانيم : روز قيامت كه مىشود بعضى از افراد\r\n","description":"","footnote":"","page_name":" 160 ","page_number":160},
  {"content":"\r\nرا حاضر مىكنند خداوند دستور مىدهد گناهان صغيره او را به او عرضه كنيد و كبيره‌ها را بپوشانيد ، به او گفته مىشود تو در فلان روز فلان گناه صغيره را انجام دادى ، و او به آن اعتراف مىكند ، ولى قلبش از كبائر ترسان و لرزان است .\r\nدر اينجا هر گاه خدا بخواهد به او لطفى كند دستور مىدهد بجاى هر سيئه حسنه اى به او بدهيد ، عرض مىكند پروردگارا ! من گناهان مهمى داشتم كه آنها را در اينجا نمىبينم .\r\nابو ذر مىگويد : در اين هنگام پيامبر ص تبسم كرد كه دندانهايش آشكار گشت سپس اين آيه را تلاوت فرمود « * ( فَأُوْلئِكَ يُبَدِّلُ اللَّه سَيِّئاتِهِمْ حَسَناتٍ ) * » ( 1 ) .\r\n3 - سومين تفسير اينكه منظور از سيئات نفس اعمالى كه انسان انجام مىدهد نيست ، بلكه آثار سويى است كه از آن بر روح و جان انسان نشسته ، هنگامى كه توبه كند و ايمان آورد آن آثار سوء از روح و جانش برچيده مىشود ، و تبديل به آثار خير مىگردد ، و اين است معنى تبديل سيئات به حسنات .\r\nالبته اين سه تفسير - منافاتى با هم ندارند و ممكن است هر سه در مفهوم آيه جمع باشند .\r\nآيه بعد در حقيقت چگونگى توبه صحيح را تشريح كرده و مىگويد :\r\n« كسى كه توبه كند و عمل صالح انجام دهد ، به سوى خدا بازگشت مىكند » ( و پاداش خود را از او مىگيرد ) ( * ( وَمَنْ تابَ وَعَمِلَ صالِحاً فَإِنَّه يَتُوبُ إِلَى اللَّه مَتاباً ) * ) ( 2 ) .\r\nيعنى توبه و ترك گناه بايد تنها به خاطر زشتى گناه نباشد بلكه علاوه بر آن\r\n\r\n","description":"","footnote":"\r\n( 1 ) نور الثقلين جلد 4 صفحه 33 .\r\n( 2 ) « متاب » مصدر ميمى به معنى توبه است ، و چون در اينجا مفعول مطلق است تاكيد را بيان مىكند .\r\n","page_name":" 161 ","page_number":161},
  {"content":"\r\nانگيزه اش خلوص نيت و بازگشت به سوى پروردگار باشد .\r\nبنا بر اين فى المثل ترك شراب يا دروغ به خاطر ضررهايى كه دارد هر چند خوب است ولى ارزش اصلى اين كار در صورتى است كه از انگيزه الهى سرچشمه گيرد .\r\nبعضى از مفسران تفسير ديگرى براى آيه فوق ذكر كرده‌اند و آن اينكه :\r\nاين جمله پاسخى است براى تعجبى كه احيانا آيا گذشته در بعضى از اذهان برمىانگيزد و آن اينكه چگونه ممكن است خداوند سيئات را به حسنات تبديل كند ؟ اين آيه پاسخ مىدهد هنگامى كه انسان به سوى خداوند بزرگ بازگردد اين امر تعجب ندارد .\r\nتفسير سومى براى آيه ذكر شده و آن اينكه : هر كس از گناه توبه كند به سوى خدا و پاداشهاى بى حساب او بازمىگردد .\r\nگرچه اين تفسيرهاى سه گانه منافاتى با هم ندارد ولى تفسير اول نزديكتر به نظر مىرسد به خصوص اينكه با روايتى كه در تفسير على ابن ابراهيم ذيل آيه مورد بحث نقل شده هماهنگ است .\r\n","description":"","footnote":"","page_name":" 162 ","page_number":162},
  {"content":"\r\n\r\n[ سوره الفرقان ‹ 25 › : آيات 72 تا 76 
  ]\r\nوَ الَّذِينَ لا يَشْهَدُونَ الزُّورَ وَإِذا مَرُّوا بِاللَّغْوِ مَرُّوا كِراماً ‹ 72 › وَالَّذِينَ إِذا ذُكِّرُوا بِآياتِ رَبِّهِمْ لَمْ يَخِرُّوا عَلَيْها صُمًّا وَعُمْياناً ‹ 73 › وَالَّذِينَ يَقُولُونَ رَبَّنا هَبْ لَنا مِنْ أَزْواجِنا وَذُرِّيَّاتِنا قُرَّةَ أَعْيُنٍ وَاجْعَلْنا لِلْمُتَّقِينَ إِماماً ‹ 74 › أُوْلئِكَ يُجْزَوْنَ الْغُرْفَةَ بِما صَبَرُوا وَيُلَقَّوْنَ فِيها تَحِيَّةً وَسَلاماً ‹ 75 › خالِدِينَ فِيها حَسُنَتْ مُسْتَقَرًّا وَمُقاماً ‹ 76 ›\r\n\r\nترجمه :\r\n72 - آنها كسانى هستند كه شهادت به باطل نمىدهند ( و در مجالس باطل شركت نمىكنند ) و هنگامى كه با لغو و بيهودگى برخورد كنند بزرگوارانه از آن مىگذرند .\r\n73 - آنها كسانى هستند كه هر گاه آيات پروردگارشان به آنها گوشزد شود كر و كور روى آن نمىافتند ! 74 - آنها كسانى هستند كه مىگويند پروردگارا از همسران و فرزندان ما ، مايه روشنى چشم ما قرار ده و ما را پيشواى پرهيزگاران بنما !\r\n","description":"","footnote":"","page_name":" 163 ","page_number":163},
  {"content":"\r\n75 - آنها هستند كه درجات عالى بهشت در برابر شكيبايىشان به آنان پاداش داده مىشود .\r\nو در آن با تحيت و سلام روبرو مىشوند .\r\n76 - جاودانه در آن خواهند ماند ، چه قرارگاه خوب و چه محل اقامت جالبى !\r\n\r\nتفسير : پاداش عباد الرحمن ( بندگان ويژه خدا )\r\nدر تعقيب آيات گذشته كه بخشى از ويژگيهاى « عباد الرحمن » را بازگو كرد آيات مورد بحث بقيه اين اوصاف را شرح مىدهد .\r\nنهمين صفت برجسته آنان احترام و حفظ حقوق ديگران است « آنها كسانى هستند كه هرگز شهادت به باطل نمىدهند » ( * ( وَالَّذِينَ لا يَشْهَدُونَ الزُّورَ ) * ) .\r\nمفسران بزرگ اين آيه را دو گونه تفسير كرده‌اند :\r\nبعضى همانگونه كه در بالا گفتيم ، شهادت « زور » را به معنى « شهادت به باطل » دانسته ، زيرا « زور » در لغت به معنى تمايل و انحراف است ، و از آنجا كه دروغ و باطل و ظلم از امور انحرافى است ، به آن « زور » گفته مىشود .\r\nاين تعبير ( شهادت زور ) در كتاب شهادات در فقه ما به همين عنوان مطرح است ، و در روايات متعددى نيز از آن نهى شده ، هر چند در آن روايات ، استدلالى به آيه فوق نديديم .\r\nتفسير ديگر اينكه : منظور از « شهود » همان « حضور » است ، يعنى بندگان خاص خداوند در مجالس باطل ، حضور پيدا نمىكنند .\r\nو در بعضى از روايات كه از طرق ائمه اهل بيت ع رسيده است به مجلس « غناء » تفسير شده ، همان مجالسى كه در آنها خوانندگى لهوى توأم با نواختن آلات موسيقى يا بدون آن انجام مىگيرد .\r\nبدون شك منظور از اين گونه روايات اين نيست كه مفهوم وسيع « زور » را محدود به « غنا » كند بلكه غنا يكى از مصاديق روشن آن است ، و ساير مجالس\r\n","description":"","footnote":"","page_name":" 164 ","page_number":164},
  {"content":"\r\nلهو و لعب و شرب خمر و دروغ و غيبت و امثال آن را نيز در برمىگيرد .\r\nاين احتمال نيز دور به نظر نمىرسد كه هر دو تفسير در معنى آيه جمع باشد و به اين ترتيب عباد الرحمن و بندگان خاص خدا نه شهادت به دروغ مىدهند ، و نه در مجالس لهو و باطل و گناه حضور مىيابند ، چرا كه حضور در اين مجالس علاوه بر امضاى گناه ، مقدمه آلودگى قلب و روح است .\r\nسپس در ذيل آيه به همين صفت برجسته آنان كه داشتن هدف مثبت در زندگى است اشاره كرده مىگويد : « آنها هنگامى كه با لغو و بيهودگى برخورد كنند ، بزرگوارانه از كنار آن مىگذرند » ( * ( وَإِذا مَرُّوا بِاللَّغْوِ مَرُّوا كِراماً ) * ) .\r\nدر حقيقت آنها نه در مجلس باطل حضور پيدا مىكنند و نه آلوده لغو و بيهودگى مىشوند .\r\nو با توجه به اينكه « لغو » شامل هر كارى كه هدف عاقلانه اى در آن نباشد مىگردد ، نشان مىدهد كه آنها در زندگى هميشه هدف معقول و مفيد و سازنده اى را تعقيب مىكنند ، و از بيهوده گرايان و بيهوده كاران متنفرند ، و اگر اين گونه كارها در مسير زندگى آنان قرار گيرد ، چنان از كنار آن مىگذرند كه بى اعتنايى آنها خود دليل عدم رضاى باطنيشان به اين اعمال است ، و آن چنان بزرگوارند كه هرگز محيطهاى آلوده در آنان اثر نمىگذارد ، و رنگ نمىپذيرند .\r\nبدون شك بى اعتنايى به اين صحنه‌ها در صورتى است كه راهى براى مبارزه با فساد و نهى از منكر ، بهتر از آن نداشته باشند ، و گرنه بدون شك آنها مىايستند و وظيفه خود را تا آخرين مرحله انجام مىدهند .\r\nدهمين توصيف اين گروه از بندگان خاص خدا ، داشتن چشم بينا ، و گوش شنوا به هنگام برخورد با آيات پروردگار است ، مىفرمايد : « آنها كسانى هستند كه هر گاه آيات پروردگارشان به آنها ياد آورى شود كر و كور روى آن نمىافتند » !\r\n","description":"","footnote":"","page_name":" 165 ","page_number":165},
  {"content":"\r\n( * ( وَالَّذِينَ إِذا ذُكِّرُوا بِآياتِ رَبِّهِمْ لَمْ يَخِرُّوا عَلَيْها صُمًّا وَعُمْياناً ) * ) .\r\nمسلما منظور اشاره به عمل كفار نيست ، چرا كه آنها به آيات الهى اصلا اعتنايى ندارند ، بلكه منظور گروه منافقان يا به ظاهر مسلمانان قشرى است كه چشم و گوش بسته بر آيات خدا مىافتند بى آنكه حقيقت آن را درك كنند ، به عمق آن برسند ، و مقصود و منظور خدا را بدانند و به آن بينديشند و در عمل از آن الهام گيرند .\r\nراه خدا را با چشم و گوش بسته نمىتوان پيمود ، قبل از هر چيز گوش شنوا و چشم بينا براى پيمودن اين راه لازم است ، چشمى باطننگر و ژرفبين و گوشى حساس و نكته شناس .\r\nو اگر درست بينديشيم زيان اين گروه كه چشم و گوش بسته به گمان خود دنبال آيات الهى مىروند كمتر از زبان دشمنانى كه آگاهانه ضربه بر پايه آئين حق مىزنند نيست بلكه گاه به مراتب بيشتر است .\r\nاصولا درك آگاهانه از مذهب سرچشمه اصلى مقاومت و پايدارى و ايستادگى است ، چرا كه چشم و گوش بستگان را به آسانى مىتوان فريب داد ، و با تحريف مذهب از مسير اصلى منحرف ساخت ، و آنها را به وادى كفر و بى ايمانى و ضلالت كشاند .\r\nاين گونه افراد آلت دست دشمنان و طعمه خوبى براى شيطانند ، تنها مؤمنان ژرفانديش و بصير و سميعاند كه چون كوه ثابت مىمانند و بازيچه دست اين و آن نمىشوند .\r\nدر حديثى از امام صادق ع مىخوانيم هنگامى كه از تفسير اين آيه از محضرش سؤال كردند فرمود :\r\nمستبصرين ليسوا بشكاك :\r\n« منظور اين است كه آنها از روى آگاهى گام برمىدارند نه از روى شك و ترديد » ! ( 1 ) .\r\n\r\n","description":"","footnote":"\r\n( 1 ) نور الثقلين جلد 4 صفحه 43 .\r\n","page_name":" 166 ","page_number":166},
  {"content":"\r\nيازدهمين ويژگى اين مؤمنان راستين آن است كه توجه خاصى به تربيت فرزند و خانواده خويش دارند و براى خود در برابر آنها مسئوليت فوق العاده اى قائلند « آنها پيوسته از درگاه خدا مىخواهند و مىگويند پروردگارا از همسران و فرزندان ما كسانى قرار ده كه مايه روشنى چشم ما گردد » ! ( * ( وَالَّذِينَ يَقُولُونَ رَبَّنا هَبْ لَنا مِنْ أَزْواجِنا وَذُرِّيَّاتِنا قُرَّةَ أَعْيُنٍ ) * ) .\r\nبديهى است منظور اين نيست كه تنها در گوشه اى بنشينند و دعا كنند ، بلكه دعا دليل شوق و عشق درونيشان بر اين امر است ، و رمز تلاش و كوشش .\r\nمسلما چنين افرادى آنچه در توان دارند در تربيت فرزندان و همسران و آشنايى آنها به اصول و فروع اسلام و راههاى حق و عدالت ، فروگذار نمىكنند و در آنجا كه دستشان نمىرسد دست به دامن لطف پروردگار مىزنند و دعا مىكنند اصولا هر دعاى صحيحى بايد اين گونه باشد ، به مقدار توانايى تلاش كردن و خارج از مرز توانايى دعا نمودن .\r\n« قرة عين » معادل نور چشم است كه در فارسى مىگوئيم ، كنايه از كسى كه مايه سرور و خوشحالى است اين تعبير در اصل از كلمه قر ( بر وزن حر ) گرفته شده كه به معنى سردى و خنكى است ، و از آنجا كه معروف است ( و بسيارى از مفسران به آن تصريح كرده‌اند ) اشگ شوق همواره خنك ، و اشكهاى غم و اندوه داغ و سوزان است ، لذا قرة عين به معنى چيزى است كه مايه خنك شدن چشم انسان مىشود ، يعنى اشك شوق از ديدگان او فرو مىريزد ، و اين كنايه زيبايى است از سرور و شادمانى ( 1 ) .\r\n\r\n","description":"","footnote":"\r\n( 1 ) شاهد اين سخن شعرى است كه قرطبى در تفسيرش از يكى از شعراى عرب نقل كرده است :\r\n\r\nفكم سخنت بالامس عين قريرة\r\nو قرت عيون دمعها اليوم ساكب :\r\n\r\n« ديروز چشمان خنكى داغ و سوزان شد ولى امروز چشمهايى خنك شد كه اشكش ريزان است » !\r\n","page_name":" 167 ","page_number":167},
  {"content":"\r\nمساله تربيت فرزند و راهنمايى همسر ، و وظيفه پدران و مادران در برابر كودكان خود از مهمترين مسائلى است كه قرآن روى آن تكيه كرده و به خواست خدا شرح آن را ذيل آيه 6 سوره تحريم بيان خواهيم كرد .\r\nو بالآخره دوازدهمين وصف برجسته اين بندگان خالص خدا كه از يك نظر مهمترين اين اوصاف است اينكه آنها هرگز به اين قانع نيستند كه خود راه حق را بسپرند بلكه همتشان آن چنان و الا است كه مىخواهند امام و پيشواى جمعيت مؤمنان باشند و ديگران را نيز به اين راه دعوت كنند .\r\nآنها چون زاهدان گوشه گير و منزوى ، تنها گليم خويش را از آب بيرون نمىكشند ، بلكه سعيشان اين است كه بگيرند غريق را ! لذا در پايان آيه مىفرمايد : آنها كسانى هستند كه مىگويند : « پروردگارا ما را امام و پيشواى پرهيزگاران قرار ده » ( * ( وَاجْعَلْنا لِلْمُتَّقِينَ إِماماً ) * ) .\r\nباز توجه به اين نكته لازم است كه آنها فقط دعا نمىكنند كه تكيه بر جاى بزرگان به گزاف زنند بلكه اسباب بزرگى و امامت را آن چنان فراهم مىكنند كه صفات شايسته يك پيشواى راستين در آنها جمع باشد ، و اين كارى است بسيار مشكل با شرائطى سخت و سنگين .\r\nحتما فراموش نكرده‌ايم كه اين آيات صفات همه مؤمنان را بيان نمىكند بلكه اوصاف گروه ممتاز مؤمنان را كه در صف مقدم قرار دارند تحت عنوان « عباد الرحمن » شرح مىدهد ، آرى آنها بندگان خاص رحمانند ، و همانگونه كه رحمت عام خدا همگان را فرا مىگيرد ، رحمت اين بندگان خدا نيز از جهاتى عام است ، علم و فكر و بيان و قلم و مال و قدرتشان پيوسته در مسير هدايت خلق خدا كار مىكند .\r\nآنها الگوها و اسوه‌هاى جامعه انسانى هستند .\r\nآنها سرمشقهايى براى پرهيزگاران محسوب مىشوند .\r\n","description":"","footnote":"","page_name":" 168 ","page_number":168},
  {"content":"\r\nآنها به چراغهاى راهنمايى در درياها و صحراها مىمانند كه گم گشتگان را به سوى خود مىخوانند و از فرو غلتيدن در گرداب ، و افتادن در پرتگاهها رهايى مىبخشند .\r\nدر روايات متعددى مىخوانيم كه اين آيه درباره على ع و ائمه اهل بيت ع وارد شده ، و يا در روايت ديگرى از امام صادق ع مىخوانيم كه : « منظور از اين آيه مائيم » ( 1 ) .\r\nبدون ترديد ائمه اهل بيت ع از روشنترين مصداقهاى آيه مىباشند ، اما اين مانع از گسترش مفهوم آيه نخواهد بود كه مؤمنان ديگر نيز هر كدام در شعاعهاى مختلف امام و پيشواى ديگران باشند .\r\nبعضى از مفسران از اين آيه چنين استفاده كرده‌اند كه تقاضاى رياست معنوى و روحانى و الهى نه تنها مذموم نيست ، بلكه مطلوب و مرغوب نيز مىباشد ( 2 ) .\r\nضمنا بايد توجه داشت كه واژه « امام » هر چند مفرد است گاه به معنى جمع مىآيد و در آيه مورد بحث چنين است .\r\nبعد از تكميل اين اوصاف دوازده گانه اشاره به اين بندگان خاص خدا با تمام اين ويژگيها كرده و در يك جمع بندى كوتاه پاداش الهى آنان را چنين بيان مىكند :\r\n« آنها كسانى هستند كه درجات عالى بهشت در برابر صبر و استقامتشان به آنها پاداش داده مىشود » ( * ( أُوْلئِكَ يُجْزَوْنَ الْغُرْفَةَ بِما صَبَرُوا ) * ) .\r\n« غرفة » از ماده « غرف » ( بر وزن حرف ) به معنى برداشتن چيزى و تناول آن است ، و غرفه به چيزى مىگويند كه برمىدارند و تناول مىكنند ( مانند\r\n\r\n","description":"","footnote":"\r\n( 1 ) اين روايات را « على بن ابراهيم » و نويسنده كتاب « نور الثقلين » در تفسيرهايشان ذيل آيه مورد بحث مشروحا آورده‌اند .\r\n( 2 ) به تفسير « قرطبى » و تفسير « فخر رازى » مراجعه شود .\r\n","page_name":" 169 ","page_number":169},
  {"content":"\r\nآبى كه انسان از چشمه براى نوشيدن برمىگيرد ) سپس به قسمتهاى فوقانى ساختمان و طبقات بالاى منازل اطلاق شده است ، و در اينجا كنايه از برترين منزلگاههاى بهشت است .\r\nو از آنجا كه « عباد الرحمن » با داشتن اين اوصاف در صف اول مؤمنان قرار دارند درجه بهشتى آنان نيز بايد برترين درجات باشد .\r\nقابل توجه اينكه مىگويد : اين مقام عالى به خاطر اين به آنها داده مىشود كه در راه خدا صبر و استقامت به خرج دادند ، ممكن است چنين تصور شود كه اين وصف ديگرى از اوصاف آنان است ، ولى در حقيقت اين وصف تازه اى نيست بلكه ضامن اجراى تمام اوصاف گذشته است ، مگر بندگى پروردگار ، مبارزه با طغيان شهوات ، ترك شهادت زور ، قبول تواضع و فروتنى ، و غير اين صفات بدون صبر و استقامت ، امكان پذير است ؟\r\nاين بيان انسان را به ياد حديث معروف امير مؤمنان على ع مىاندازد كه مىفرمايد :\r\nو الصبر من الايمان كالرأس من الجسد :\r\n« صبر و استقامت نسبت به ايمان همچون سر است نسبت به تن » كه بقاى تن با بقاى سر است چرا كه مقام فرماندهى تمام اعضاء در مغز انسان قرار دارد .\r\nبنا بر اين صبر در اينجا مفهوم وسيعى دارد كه شكيبايى و استقامت در برابر مشكلات راه اطاعت پروردگار و جهاد و مبارزه با هوسهاى سركش و ايستادگى در مقابل عوامل گناه همه در آن جمع است و اگر در بعضى از اخبار تنها به فقر و محروميت مالى تفسير شده مسلما از قبيل بيان مصداق است .\r\nسپس اضافه مىكند : « در آن غرفه‌هاى بهشتى با تحيت و سلام روبرو مىشوند » ( * ( وَيُلَقَّوْنَ فِيها تَحِيَّةً وَسَلاماً ) * ) .\r\nبهشتيان به يكديگر تحيت و سلام مىگويند و فرشتگان به آنها ، و از همه بالاتر خداوند به آنها سلام و تحيت مىگويد ، چنان كه در آيه 58 سوره يس\r\n","description":"","footnote":"","page_name":" 170 ","page_number":170},
  {"content":"\r\nمىخوانيم : سَلامٌ قَوْلًا مِنْ رَبٍّ رَحِيمٍ : « براى آنها سلامى است از سوى پروردگار رحيم » و در آيه 23 و 24 سوره يونس مىخوانيم : وَالْمَلائِكَةُ يَدْخُلُونَ عَلَيْهِمْ مِنْ كُلِّ بابٍ سَلامٌ عَلَيْكُمْ : « فرشتگان از هر درى بر آنها وارد مىشوند و به آنها مىگويند سلام بر شما » .\r\nدر اينكه آيا « تحيت » و « سلام » در اينجا دو معنى دارد يا يك معنى ؟ در ميان مفسران گفتگو است ، ولى با توجه به اينكه « تحيت » در اصل به معنى دعا براى زندگى و حيات ديگرى است ، و « سلام » از ماده سلامت است ، و به معنى دعا براى كسى است ، بنا بر اين چنين نتيجه مىگيريم كه واژه اول به عنوان درخواست حيات است و واژه دوم براى توأم بودن اين حيات با سلامت است ، هر چند گاهى ممكن است اين دو كلمه به يك معنى بيايد .\r\nالبته « تحيت » در عرف معنى وسيعترى پيدا كرده و آن هر گونه سخنى است كه در آغاز ورود به كسى مىگويند و مايه خوشحالى و احترام و اظهار محبت نسبت به او مىباشد .\r\nسپس براى تاكيد بيشتر مىفرمايد : « جاودانه در آن خواهند ماند ، چه قرارگاه خوب و چه محل اقامت زيبايى » ؟ ( * ( خالِدِينَ فِيها حَسُنَتْ مُسْتَقَرًّا وَمُقاماً ) * ) .\r\n","description":"","footnote":"","page_name":" 171 ","page_number":171},
  {"content":"\r\n\r\n[ سوره الفرقان ‹ 25 › : آيه 77 
  ]\r\nقُلْ ما يَعْبَؤُا بِكُمْ رَبِّي لَوْ لا دُعاؤُكُمْ فَقَدْ كَذَّبْتُمْ فَسَوْفَ يَكُونُ لِزاماً ‹ 77 ›\r\n\r\nترجمه :\r\n77 - بگو پروردگار من براى شما ارجى قائل نيست اگر دعاى شما نباشد ، شما ( آيات خدا و پيامبران را ) تكذيب كرديد و دامان شما را خواهد گرفت و از شما جدا نخواهد شد .\r\n\r\nتفسير : اگر دعاى شما نبود ارزشى نداشتيد !\r\nاين آيه كه آخرين آيه سوره فرقان است در حقيقت نتيجه اى است براى تمام سوره ، و هم براى بحثهايى كه در زمينه اوصاف « عباد الرحمن » در آيات گذشته آمده است ، روى سخن را به پيامبر ص كرده مىگويد : « بگو پروردگار من براى شما ارج و وزنى نيست اگر دعاى شما نباشد » ( * ( قُلْ ما يَعْبَؤُا بِكُمْ رَبِّي لَوْ لا دُعاؤُكُمْ ) * ) .\r\n« يعبؤا » از ماده « عبا » ( بر وزن عبد ) به معنى سنگينى است ، بنا بر اين جمله لا يعبأ يعنى وزنى قائل نيست ، و به تعبير ديگر اعتنايى نمىكند .\r\nگرچه درباره معنى دعا در اينجا احتمالات زيادى داده شده ولى ريشه همه تقريبا به يك اصل بازمىگردد .\r\nبعضى گفته‌اند دعا به همان معنى دعا كردن معروف است .\r\nبعضى ديگر آن را به معنى ايمان ، و بعضى به معنى عبادت و توحيد ، و بعضى به معنى شكر ، و بعضى به معنى خواندن خدا در سختيها و شدائد ، تفسير كرده‌اند اما ريشه همه اينها همان ايمان و توجه به پروردگار است .\r\n","description":"","footnote":"","page_name":" 172 ","page_number":172},
  {"content":"\r\nبنا بر اين مفهوم آيه چنين مىشود : آنچه به شما وزن و ارزش و قيمت در پيشگاه خدا مىدهد همان ايمان و توجه به پروردگار و بندگى او است .\r\nسپس مىافزايد : « شما تكذيب آيات پروردگار و پيامبران خدا كرديد ، و اين تكذيب دامان شما را خواهد گرفت ، و از شما جدا نخواهد شد » ( * ( فَقَدْ كَذَّبْتُمْ فَسَوْفَ يَكُونُ لِزاماً ) * ) .\r\nممكن است چنين تصور شود كه ميان آغاز و پايان آيه تضادى وجود دارد و يا حد اقل ارتباط و انسجام لازم ديده نمىشود ، ولى با كمى دقت روشن مىشود كه منظور اصلى اين است شما در گذشته آيات خدا و پيامبران او را تكذيب كرديد اگر به سوى خدا نيائيد و راه ايمان و بندگى او را پيش نگيريد هيچ ارزش و مقامى نزد او نخواهيد داشت ، و كيفرهاى تكذيبتان قطعا دامانتان را خواهد گرفت ( 1 ) .\r\nاز جمله شواهد روشنى كه اين تفسير را تاييد مىكند حديثى است كه امام\r\n\r\n","description":"","footnote":"\r\n( 1 ) آيه فوق از آياتى است كه ميان مفسران بسيار مورد گفتگو است ، و آنچه در تفسير آن گفتيم روشنترين تفسير به نظر مىرسد ، ولى جمعى از مفسران معروف تفسير ديگرى براى آن ذكر كرده‌اند كه خلاصه اش چنين است :\r\nخداوند به شما اعتنايى ندارد چرا كه تكذيب آيات او كرديد ، مگر اينكه شما را دعوت به سوى ايمان مىكند ( طبق اين تفسير « دعائكم » از قبيل اضافه مصدر به مفعول است ، و فاعل آن ضميرى است كه به « ربى » برمىگردد ، اما طبق تفسيرى كه ما انتخاب كرديم دعائكم از قبيل اضافه مصدر به فاعل است و ظاهر اضافه مصدر به ضمير اين است كه اضافه به فاعل باشد مگر قرينه اى بر خلاف پيدا شود ) در اينجا تفسير سومى نيز براى آيه گفته شده است و آن اينكه هدف بيان اين منظور است كه شما نوع بشر كه غالبا راه تكذيب را پيش گرفته‌ايد نزد خدا ارج و وزنى نداريد مگر به خاطر آن اقليتى همچون « عباد الرحمن » كه به سوى خدا مىآيند و با اخلاص او را مىخوانند ( اين تفسير گرچه از نظر معنى و محتوى صحيح است ولى با ظاهر آيه چندان سازگار نيست چرا كه ضمير در دعاؤكم و كذبتم ظاهرا به يك گروه بازمىگردد نه دو گروه ) ( دقت كنيد ) .\r\n","page_name":" 173 ","page_number":173},
  {"content":"\r\nباقر ع نقل شده : از آن حضرت سؤال كردند :\r\nكثرة القراءة افضل او كثرة الدعاء ؟ :\r\n« آيا بسيار تلاوت قرآن كردن افضل است يا بسيار دعا نمودن » ؟\r\nامام در پاسخ فرمود :\r\nكثرة الدعا افضل و قرء هذه الاية :\r\n« بسيار دعا كردن افضل است و سپس آيه فوق را تلاوت فرمود » ( 1 ) .\r\n\r\nنكته : دعا راه خودسازى و خداشناسى\r\nمىدانيم در آيات قرآن و روايات اسلامى اهميت زيادى به مساله دعا داده شده كه نمونه آن آيه فوق بوده ولى ممكن است قبول اين امر براى بعضى در ابتدا سنگين باشد كه دعا كردن كار بسيار آسانى است و از همه كس ساخته است ، و يا قدم را از اين فراتر نهند و بگويند دعا كار افراد بيچاره است ! اين كه اهميتى ندارد ! .\r\nولى اشتباه از اينجا ناشى مىشود كه دعا را خالى و برهنه از شرائطش مىنگرند در حالى كه اگر شرائط خاص دعا در نظر گرفته شود اين حقيقت به وضوح ثابت مىشود كه دعا وسيله مؤثرى است براى خودسازى و پيوند نزديكى است ميان انسان و خدا .\r\nنخستين شرط دعا شناخت كسى است كه انسان او را مىخواند .\r\nشرط ديگر شستشوى قلب و دل ، و آماده ساختن روح براى تقاضاى از او است ، چرا كه انسان هنگامى كه به سراغ كسى مىرود بايد آمادگى لقاى او را\r\n\r\n","description":"","footnote":"\r\n( 1 ) « تفسير صافى » ذيل آيه مورد بحث - اين روايت را تفاسير ديگر نيز با كمى تفاوت نقل كرده‌اند . روايات ديگرى كه بعضى از امالى شيخ و بعضى از تفسير على بن ابراهيم ذيل آيه مورد بحث نقل شده نيز شاهد تفسير فوق است .\r\n","page_name":" 174 ","page_number":174},
  {"content":"\r\nداشته باشد .\r\nشرط سوم دعا جلب رضا و خشنودى كسى است كه انسان از او تقاضايى دارد چرا كه بدون آن احتمال تاثير بسيار ناچيز است .\r\nو بالآخره چهارمين شرط استجابت دعا آن است كه انسان تمام قدرت و نيرو و توان خويش را به كار گيرد و حد اكثر تلاش و كوشش را انجام دهد ، و نسبت به ما وراى آن دست به دعا بردارد و قلب را متوجه خالق كند .\r\nزيرا در روايات اسلامى صريحا آمده است كارى را كه انسان خود مىتواند انجام دهد اگر كوتاهى كند و به دعا متوسل شود دعايش مستجاب نيست ! به اين ترتيب دعا وسيله اى است براى شناخت پروردگار و صفات جمال و جلال او ، و هم وسيله اى است براى توبه از گناه و پاكسازى روح ، و هم عاملى است براى انجام نيكىها ، و هم سببى است براى جهاد و تلاش و كوشش بيشتر تا آخرين حد توان .\r\nبه همين دليل تعبيرات مهمى درباره دعا ديده مىشود كه جز با آنچه گفتيم مفهوم نيست ، مثلا :\r\nدر روايتى از پيامبر ص مىخوانيم\r\n« الدعاء سلاح المؤمن ، و عمود الدين ، و نور السماوات و الارض »\r\n: « دعا اسلحه مؤمن ، و ستون دين و نور آسمانها و زمين است ( 1 ) .\r\nدر حديث ديگرى از امير مؤمنان على ع مىخوانيم :\r\nالدعاء مفاتيح النجاح ، و مقاليد الفلاح ، و خير الدعاء ما صدر عن صدر نقى و قلب تقى :\r\n« دعا كليد پيروزى و مفتاح رستگارى است و بهترين دعا دعائى است كه از سينه پاك و قلب پرهيزگار برخيزد » ( 2 ) .\r\nو در حديثى از امام صادق ع مىخوانيم\r\n« الدعاء انفذ من السنان »\r\n« دعا نافذتر از نوك نيزه است » ! ( 3 ) .\r\n\r\n","description":"","footnote":"\r\n( 1 و 2 و 3 ) اصول كافى جلد 2 ابواب الدعاء - باب ان الدعاء سلاح المؤمن .\r\n","page_name":" 175 ","page_number":175},
  {"content":"\r\nگذشته از همه اينها اصولا در زندگى انسان حوادثى رخ مىدهد كه از نظر اسباب ظاهرى او را در ياس فرو مىبرد ، دعا مىتواند دريچه اى باشد به سوى اميد پيروزى ، و وسيله مؤثرى براى مبارزه با ياس و نوميدى .\r\nبه همين دليل دعا به هنگام حوادث سخت و طاقتفرسا به انسان قدرت و نيرو و اميدوارى و آرامش مىبخشد ، و از نظر روانى اثر غير قابل انكارى دارد .\r\nدر زمينه مساله دعا ، و فلسفه ، و شرائط ، و نتائج آن ، به طور مشروح در جلد اول تفسير نمونه ذيل آيه 186 سوره بقره بحث كرده‌ايم ، براى توضيح بيشتر به آنجا مراجعه فرمائيد .\r\nپروردگارا ! ما را از بندگان خاصت قرار ده و توفيق كسب ويژگيهاى صفات عباد الرحمن را به ما مرحمت كن .\r\nخداوندا ! درهاى دعا را به روى ما بگشا و آن را سبب ارزش وجود ما در پيشگاهت قرار ده .\r\nخدايا ! توفيق دعاهايى كه مطلوب درگاه تو است به ما مرحمت فرما و از اجابت آن ما را محروم مكن انك على كل شىء قدير ، و بالاجابة جدير .\r\nپايان سوره فرقان 15 : 12 : 1361 شمسى 20 جمادى الاولى 1403 قمرى\r\n","description":"","footnote":"","page_name":" 176 ","page_number":176},
  {"content":"\r\n\r\n‹ 26 › سوره شعراء تمامى آيات اين سوره ( بجز چهار آيه آخر آن ) در مكه نازل شده ، و عدد آيات آن 227 آيه است\r\n","description":"","footnote":"","page_name":" 177 ","page_number":177},
  {"content":"\r\n","description":"","footnote":"","page_name":" 178 ","page_number":178},
  {"content":"\r\n\r\nمحتواى سوره شعراء\r\nمعروف در ميان مفسران اين است كه تمام آيات 227 گانه اين سوره جز چهار آيه آخر آن ، در مكه نازل شده است ( 1 ) .\r\nلحن آيات اين سوره نيز با ديگر سوره‌هاى مكى كاملا هماهنگ است ، و مىدانيم در سوره‌هاى مكى كه در آغاز دعوت اسلام نازل گرديد بيشتر روى اصول اعتقادى ، توحيد و معاد و دعوت پيامبران خدا و اهميت قرآن تكيه مىشد ، و تقريبا تمام بحثهاى سوره شعراء پيرامون همين مسائل دور مىزند .\r\nدر حقيقت مىتوان محتواى اين سوره را در چند بخش خلاصه كرد :\r\nبخش اول طليعه سوره است كه از حروف مقطعه ، و سپس عظمت مقام قرآن و تسلى خاطر پيامبر ص در برابر پافشارى و خيره سرى مشركان و اشاره اى به بعضى از نشانه‌هاى توحيد و صفات خدا سخن مىگويد .\r\nبخش دوم فرازهايى از سرگذشت هفت پيامبر بزرگ و مبارزات آنها را با قومشان ، و لجاجتها و خيره سريهاى آنان را در برابر اين پيامبران بازگو مىكند ، كه بعضى مانند داستان موسى و فرعون مشروحتر ، و بعضى ديگر مانند سرگذشت ابراهيم و نوح و هود و صالح و لوط و شعيب كوتاهتر است .\r\nمخصوصا در اين بخش ، اشاره به منطق ضعيف و تعصب آميز مشركان در هر عصر\r\n\r\n","description":"","footnote":"\r\n( 1 ) تفسير « مجمع البيان » ، تفسير « فخر رازى » و تفسير « قرطبى » و تفسير « تبيان » در تفسير « روح المعانى » پنج آيه را استثناء كرده است ، ولى بعضى از مفسران همچون علامه طباطبائى در « الميزان » استثناء اين آيات را نپذيرفته‌اند ، و بخواست خدا در ذيل همان آيات بحث بيشترى خواهيم داشت .\r\n","page_name":" 179 ","page_number":179},
  {"content":"\r\nو زمان در برابر پيامبران الهى شده است كه شباهت زيادى با منطق مشركان عصر پيامبر اسلام ص داشته و اين مايه تسلى خاطر براى پيامبر ص و مؤمنان اندك نخستين بود كه بدانند تاريخ از اين گونه افراد و منطقها بسيار به خاطر دارد و ضعف و فتورى به خود راه ندهند .\r\nو نيز مخصوصا روى عذاب دردناك اين اقوام و بلاهاى وحشتناكى كه بر آنها فرود آمد تكيه شده است كه خود تهديد مؤثرى براى مخالفان پيامبر اسلام در آن شرائط است .\r\nبخش سوم كه در حقيقت جنبه نتيجه گيرى از بخشهاى گذشته دارد پيرامون پيامبر اسلام ص و عظمت قرآن و تكذيب مشركان و دستوراتى به آن حضرت در زمينه روش دعوت ، و چگونگى برخورد با مؤمنان سخن مىگويد ، و سوره را با بشارت به مؤمنان صالح و تهديد شديد ستمگران پايان مىدهد .\r\nضمنا نام اين سوره از چند آيه آخر كه پيرامون شعراى بى هدف سخن مىگويد گرفته شده است .\r\nاين نكته نيز قابل توجه است كه اين سوره از نظر تعداد آيات بعد از سوره بقره بر همه سوره‌هاى قرآن فزونى دارد ، هر چند از نظر تعداد كلمات چنين نيست ، بلكه از بسيارى از آنان كوتاهتر است .\r\n\r\nفضيلت سوره شعراء\r\nدر حديثى از پيامبر اسلام ص در اهميت تلاوت اين سوره چنين مىخوانيم :\r\nمن قرء سورة شعراء كان له من الاجر عشر حسنات ، بعدد كل من صدق بنوح و كذب به و هود و شعيب و صالح و ابراهيم ، و بعدد كل من كذب بعيسى و صدق بمحمد ( ص ) :\r\n« كسى كه سوره شعرا را بخواند به عدد هر كسى كه نوح را تصديق و يا\r\n","description":"","footnote":"","page_name":" 180 ","page_number":180},
  {"content":"\r\nتكذيب كرده است ده حسنه براى او خواهد بود ، و همچنين هود ، شعيب ، و صالح ابراهيم ، و به عدد تمام كسانى كه تكذيب عيسى و تصديق محمد ص كرده‌اند » ( 1 ) .\r\nناگفته روشن است كه اين همه اجر و پاداش تنها براى تلاوت منهاى انديشه و عمل نيست ، بلكه قرائن متعددى در روايات فضائل سوره‌ها است كه نشان مىدهد منظور تلاوتى است كه مقدمه تفكر و سپس اراده و عمل باشد و در گذشته به آن اشاره كرده‌ايم .\r\nاتفاقا تعبيرى كه در حديث فوق آمده نيز مؤيد همين مطلب است ، زيرا استحقاق حسنات به تعداد تصديق كنندگان و تكذيب كنندگان انبياء بخاطر قرار گرفتن در خط تصديق كنندگان و بيگانگى با خط تكذيب كنندگان است .\r\n\r\n","description":"","footnote":"\r\n( 1 ) « مجمع البيان » آغاز سوره شعراء .\r\n","page_name":" 181 ","page_number":181},
  {"content":"\r\n\r\n[ سوره الشعراء ‹ 26 › : آيات 1 تا 6 
  ]\r\nبِسْمِ اللَّه الرَّحْمنِ الرَّحِيمِ\r\nطسم ‹ 0 › تِلْكَ آياتُ الْكِتابِ الْمُبِينِ ‹ 2 › لَعَلَّكَ باخِعٌ نَفْسَكَ أَلَّا يَكُونُوا مُؤْمِنِينَ ‹ 3 › إِنْ نَشَأْ نُنَزِّلْ عَلَيْهِمْ مِنَ السَّماءِ آيَةً فَظَلَّتْ أَعْناقُهُمْ لَها خاضِعِينَ ‹ 4 ›\r\nوَ ما يَأْتِيهِمْ مِنْ ذِكْرٍ مِنَ الرَّحْمنِ مُحْدَثٍ إِلَّا كانُوا عَنْه مُعْرِضِينَ ‹ 5 › فَقَدْ كَذَّبُوا فَسَيَأْتِيهِمْ أَنْبؤُا ما كانُوا بِه يَسْتَهْزِؤُنَ ‹ 6 ›\r\n","description":"","footnote":"","page_name":" 182 ","page_number":182},
  {"content":"\r\n\r\nترجمه :\r\nبنام خداوند بخشندهء بخشايشگر 1 - طسم 2 - اين آيات كتاب مبين است .\r\n3 - گويى مىخواهى جان خود را از شدت اندوه از دست دهى بخاطر اينكه آنها ايمان نمىآورند .\r\n4 - اگر ما اراده كنيم از آسمان بر آنها آيه اى نازل مىكنيم كه گردنهايشان در برابر آن خاضع گردد ! 5 - و هر ذكر تازه اى از سوى خداوند رحمان براى آنها بيايد از آن اعراض مىكنند .\r\n6 - آنها تكذيب كردند ، اما به زودى اخبار آنچه را به استهزاء مىگرفتند به آنان مىرسد ( و از مجازاتش با خبر خواهند شد ) .\r\n\r\nتفسير : آنها از هر تازه اى وحشت دارند !\r\nباز در آغاز اين سوره با نمونه ديگرى از حروف مقطعه قرآن روبرو مىشويم ( * ( طسم ) * ) .\r\nدر تفسير اين حروف مقطعه و نظائر آن در آغاز سوره‌هاى بقره و آل عمران و اعراف بحثهاى مشروح و جداگانه اى داشته‌ايم كه نيازى به تكرار آن نمىبينيم .\r\nآنچه بايد در اينجا اضافه كنيم اين است كه روايات متعددى از پيامبر اكرم ص يا بعضى از صحابه در تفسير « طسم » نقل شده كه همه نشان مىدهد اين حروف علامتهاى اختصارى از نامهاى خدا ، يا نامهاى قرآن ، و يا مكانهاى مقدس و يا بعضى از درختان بهشتى و مانند آن است .\r\nاين روايات تفسيرى را كه در آغاز سوره اعراف جلد ششم در اين زمينه نقل كرديم تاييد مىكند ، و در عين حال با آنچه در آغاز سوره بقره آورديم كه\r\n","description":"","footnote":"","page_name":" 183 ","page_number":183},
  {"content":"\r\nمنظور بيان اعجاز و عظمت قرآن است كه اين كلام بزرگ از حروف ساده و كوچكى تركيب شده است منافاتى ندارد .\r\nآيه بعد عظمت قرآن را اين چنين بيان مىكند : « اينها آيات كتاب مبين است » ( * ( تِلْكَ آياتُ الْكِتابِ الْمُبِينِ ) * ) .\r\nالبته « تلك » از نظر ادبيات عرب اشاره به دور است ، و به معنى « آن » يا « آنها » مىباشد ، و همانگونه كه سابقا هم اشاره كرده‌ايم در كلام عرب و گاه در زبان فارسى براى بيان عظمت چيزى از اسم اشاره دور استفاده مىشود ، يعنى موضوع به قدرى مهم و بلند مرتبه است كه گويى از دسترس ما بيرون و در اوج آسمانها قرار داد .\r\nقابل توجه اينكه اين آيه به همين صورت بى كم و كاست در آغاز سوره « يوسف » و « قصص » نيز آمده است ، و در همه اين موارد بعد از حروف مقطعه واقع شده ، كه نشان دهنده ارتباط اين « حروف » با « عظمت قرآن » است .\r\nتوصيف « قرآن » به « مبين » كه در اصل از ماده « بيان » است اشاره به آشكار بودن عظمت و اعجاز آن مىباشد كه هر چه انسان در محتواى آن بيشتر دقت كند به معجزه بودنش آشناتر مىشود .\r\nاز اين گذشته قرآن بيان كننده « حق » از « باطل » و آشكار كننده راه سعادت و پيروزى و نجات از گمراهى است .\r\nسپس به دلدارى پيامبر ص پرداخته ، مىگويد : « گويى مىخواهى جان خود را به خاطر اينكه آنها ايمان نمىآورند از شدت اندوه بر باد دهى » ! ( * ( لَعَلَّكَ باخِعٌ نَفْسَكَ أَلَّا يَكُونُوا مُؤْمِنِينَ ) * ) .\r\n« باخع » از ماده « بخع » ( بر وزن بخش ) به معنى هلاك كردن خويشتن\r\n","description":"","footnote":"","page_name":" 184 ","page_number":184},
  {"content":"\r\nاز شدت غم و اندوه است . اين تعبير نشان مىدهد كه تا چه اندازه پيامبر اسلام ص نسبت به مردم دلسوز و در انجام رسالت خويش اصرار و پافشارى داشت ، و از اينكه مىديد تشنه كامانى در كنار چشمه آب زلال قرآن و اسلام نشسته‌اند و باز از تشنگى فرياد مىكشند ناراحت بود .\r\nناراحت بود كه چرا انسان عاقل با داشتن اينهمه چراغ روشن باز از بيراهه مىرود ؟ و در پرتگاه فرو مىغلطد و نابود مىشود ؟\r\nآرى همه پيامبران الهى اين چنين دلسوز بودند مخصوصا پيامبر اسلام كه اين تعبير كرارا در قرآن در مورد او آمده است .\r\nبعضى از مفسران چنين مىگويند كه سبب نزول آيه فوق اين بود كه پيامبر ص مرتبا اهل مكه را به توحيد دعوت مىكرد ، اما آنها ايمان نمىآوردند ، پيامبر ص آن قدر ناراحت شده بود كه آثار آن در چهره اش آشكار بود ، آيه فوق نازل شد و پيامبر ص را دلدارى داد ( 1 ) .\r\nآيه بعد براى اثبات اين حقيقت كه خداوند بر هر چيز قادر است حتى مىتواند همه آنها را به اجبار وادار به ايمان كند چنين مىگويد : « اگر ما بخواهيم از آسمان آيه اى بر آنها نازل مىكنيم كه گردنهايشان در برابر آن خاضع گردد » ( * ( إِنْ نَشَأْ نُنَزِّلْ عَلَيْهِمْ مِنَ السَّماءِ آيَةً فَظَلَّتْ أَعْناقُهُمْ لَها خاضِعِينَ ) * ) .\r\nاشاره به اينكه ما اين قدرت را داريم كه معجزه خيره كننده ، يا عذاب شديد و وحشتناكى بر آنها فرو بفرستيم كه همگى بى اختيار سر تعظيم در برابر آن فرود آورند و تسليم شوند ، ولى اين ايمان اجبارى ارزشى ندارد ، مهم آنست كه آنها از روى اراده و تصميم و درك و انديشه در برابر حق خاضع گردند .\r\nناگفته پيدا است كه منظور از خضوع كردن گردنها ، خضوع كردن صاحبان\r\n\r\n","description":"","footnote":"\r\n( 1 ) تفسير ابو الفتوح رازى جلد 8 ذيل آيه مورد بحث .\r\n","page_name":" 185 ","page_number":185},
  {"content":"\r\nآنها است ، منتها گردن در فارسى ، و « رقبه » و « عنق » در عربى به خاطر اينكه عضو مهم بدن انسان است به صورت كنايه از خود انسان ذكر مىشود ، فى المثل افراد ياغى را گردنكش و افراد زورگو را گردن كلفت ، و افراد ناتوان را گردن شكسته مىگويند ! البته در تفسير « اعناق » در اينجا احتمالات ديگرى نيز داده‌اند : از جمله اينكه « اعناق » به معنى « رؤسا » ، يا به معنى « گروهى از مردم » مىباشد كه همه اين احتمالات ضعيف است .\r\nسپس به موضعگيرى مشركان و كافران در برابر قرآن اشاره كرده ، مىفرمايد : « هر ذكر تازه اى از سوى خداوند رحمان براى آنها بيايد از آن اعراض مىكنند » ( * ( وَما يَأْتِيهِمْ مِنْ ذِكْرٍ مِنَ الرَّحْمنِ مُحْدَثٍ إِلَّا كانُوا عَنْه مُعْرِضِينَ ) * ) .\r\nتعبير به « ذكر » اشاره به اين واقعيت است كه قرآن بيدار كننده و آگاه كننده است ، در تمام آيات و سوره هايش ، اما اين گروه از بيدارى و آگاهى فرار مىكنند ! .\r\nو تعبير به « الرحمن » اشاره به اين است كه نزول اين آيات از سوى پروردگار از « رحمت عامه » او سرچشمه مىگيرد كه همه انسانها را بدون استثناء به سعادت و كمال دعوت مىكند .\r\nو نيز ممكن است براى تحريك حس شكرگزارى مردم باشد كه اين سخنان از سوى خداوندى است كه نعمتهايش سر تا پاى شما را فرا گرفته ، چگونه در برابر ولى نعمت خود اين چنين اعراض مىكنيد ، و اگر او در مجازات شما عجله نمىكند آن هم از رحمت او است .\r\nتعبير به « محدث » ( تازه و جديد ) اشاره به اين است كه آيات قرآن يكى پس از ديگرى نازل مىگردد ، و هر كدام محتواى تازه اى دارد ، اما چه سود كه\r\n","description":"","footnote":"","page_name":" 186 ","page_number":186},
  {"content":"\r\nاينها با اين حقايق تازه ناسازگارند ، گويى با همان خرافات نياكان پيوند هميشگى بسته‌اند ، و با هيچ قيمتى حاضر نيستند با جهل و گمراهى و خرافات وداع گويند اصولا هميشه افراد نادان و متعصب و لجوج با تازه‌ها ، هر چند موجب هدايت و آگاهى و نجات باشد ، مخالفند .\r\nدر آيه 68 سوره مؤمنون مىخوانيم أَ فَلَمْ يَدَّبَّرُوا الْقَوْلَ أَمْ جاءَهُمْ ما لَمْ يَأْتِ آباءَهُمُ الأَوَّلِينَ : « آيا آنها تدبر در اين سخن نكردند يا اينكه اين آيات چيز تازه اى است كه براى نياكانشان نيامده » ( و به بهانه تازه بودن با آن مبارزه مىكنند ) .\r\nسپس اضافه مىكند اينها تنها به « اعراض » قناعت نمىكنند ، بلكه به مرحله « تكذيب » و از آن بدتر « استهزاء » مىرسند ، مىفرمايد : « آنها تكذيب كردند اما به زودى اخبار آنچه را به استهزاء مىگرفتند به آنان مىرسد » و از مجازات دردناك كار خود با خبر مىشوند ( * ( فَقَدْ كَذَّبُوا فَسَيَأْتِيهِمْ أَنْبؤُا ما كانُوا بِه يَسْتَهْزِؤُنَ ) * ) .\r\n« انباء » جمع « نبا » به معنى خبر مهم است ، و منظور در اينجا كيفرهاى سختى است كه در اين جهان و جهان ديگر دامنگير آنها مىشود ، گرچه بعضى از مفسران مانند « شيخ طوسى » در « تبيان » اين كيفرها را منحصر به كيفر آخرت دانسته‌اند ، ولى غالب مفسران آن را مطلق و شامل هر دو نوع كيفر دانسته‌اند ، و در واقع چنين است ، چرا كه آيه اطلاق دارد و از اين گذشته كفر و انكار بازتاب وسيع و گسترده وحشتناكى در تمام زندگى انسان دارد ، چگونه مىتوان از آن صرف نظر كرد .\r\nبررسى اين آيه و آيه قبل نشان مىدهد كه انسان به هنگام قرار گرفتن در جاده‌هاى انحرافى به طور دائمالتزايدى فاصله خود را از حق بيشتر مىكند :\r\n","description":"","footnote":"","page_name":" 187 ","page_number":187},
  {"content":"\r\nنخست مرحله اعراض و روى گرداندن و بى اعتنايى نسبت به حق است ، اما تدريجا به مرحله تكذيب و انكار مىرسد ، باز از اين مرحله فراتر مىرود و حق را به باد سخريه مىگيرد ، و به دنبال آن مجازات الهى فرا مىرسد ( نظير اين تعبير در آغاز سوره انعام آيه 4 و 5 نيز آمده است ) .\r\n\r\nنكته‌ها :\r\n1 - در يكى از خطبه‌هاى معروف « نهج البلاغه » على ع به اين واقعيت اشاره فرموده كه خداوند پيامبران را آن چنان فرستاده است كه مردم بتوانند آزادانه براى ايمان آوردن تصميمگيرى كنند كه اگر غير آن بود ، ايمان اجبارى مىشد و سودى نداشت ، مىفرمايد :\r\n« اگر خداوند مىخواست به هنگام مبعوث ساختن پيامبرانش ، درهاى گنجها و معادن طلا و باغهاى خرم و سرسبز را به روى آنان بگشايد مىگشود ، و اگر مىخواست پرندگان آسمان و حيوانات وحشى زمين را همراه آنان گسيل دارد مىداشت ، اما اگر اين كار را مىكرد امتحان از ميان مىرفت ، و پاداش و جزا بى اثر مىشد » ( 1 ) .\r\nدر كتاب كافى ذيل آيه مورد بحث چنين آمده كه : « اگر خدا مىخواست از آسمان نشانه اى نازل مىكرد كه گردنهاى آنها در برابر آن خاضع گردد ، و اگر چنين مىكرد آزمون از همه مردم ساقط مىشد » ( 2 ) .\r\nقابل توجه اينكه در كتب معروفى مانند « ارشاد مفيد » و « روضه كافى » و « كمال الدين صدوق » و « تفسير قمى » آمده است كه امام صادق ع در تفسير\r\n\r\n","description":"","footnote":"\r\n( 1 ) نهج البلاغه خطبه قاصعه ( شماره 192 ) .\r\n( 2 ) كافى طبق نقل تفسير نور الثقلين ذيل آيه مورد بحث .\r\n","page_name":" 188 ","page_number":188},
  {"content":"\r\nآيه * ( إِنْ نَشَأْ نُنَزِّلْ عَلَيْهِمْ مِنَ السَّماءِ آيَةً ) * . . . فرمود : « منظور طغيانگران بنى اميه هستند كه به هنگام قيام مهدى ع آيه آسمانى مىبينند و در برابر آن ناچار به تسليم مىشوند » ( 1 ) .\r\nروشن است كه منظور از اين روايات ، بيان مصداقى از مفهوم وسيع آيه است كه سرانجام به هنگام ظهور حضرت مهدى ع رهبر حكومت جهانى ، تمام حكومتهاى ظلم و جور كه خط بنى اميه را ادامه مىدهند به حكم اجبار در برابر قدرت مهدى و حمايتهاى الهى او سر تسليم فرود مىآورند .\r\n2 - مىدانيم يكى از بحثهاى دامنه دار در قرون نخستين اسلام بحث پيرامون حادث بودن و يا قديم بودن « كلام اللَّه » بود كه دامنه اين بحث به كتب تفسير نيز كشانده شده ، و جمعى از مفسران به تعبيرى كه در آيات فوق آمده ( محدث ) بر حادث بودن قرآن استدلال كرده‌اند .\r\nولى چنان كه قبلا نيز اشاره كرده‌ايم اساس اين بحث به هيچوجه نمىتواند منطقى بوده باشد ، و به نظر مىرسد كه زمامداران آن زمان از بنى اميه و بنى عباس در دامن زدن به اين گونه بحثهاى انحرافى كه افكار مسلمانان را از مسائل مهم و جدى منحرف مىساخته دخالت داشته‌اند ، آنها اين مسائل را به عنوان سرگرم ساختن علماى اسلام و ادامه حكومت خودكامه خود مىخواستند .\r\nزيرا اگر منظور از « كلام اللَّه » همان محتواى قرآن است كه آن از ازل در علم خدا بوده و خدا از همه آن آگاهى داشته است ، و اگر منظور نزول وحى است و كلمات و حروف قرآن مسلما حادث است ، بنا بر اين در يك صورت قديم بودن و در يك صورت حادث بودن قطعى است و جاى بحث و گفتگو نيست . جامعه اسلامى مخصوصا علماء و دانشمندان بايد بيدار باشند و گرفتار بحثهاى انحرافى كه به دست جباران و دشمنان ايجاد شده است نگردند .\r\n\r\n","description":"","footnote":"\r\n( 1 ) تفسير « الميزان » و « نور الثقلين » ذيل آيات مورد بحث .\r\n","page_name":" 189 ","page_number":189},
  {"content":"\r\n\r\n[ سوره الشعراء ‹ 26 › : آيات 7 تا 9 
  ]\r\nأَ وَلَمْ يَرَوْا إِلَى الأَرْضِ كَمْ أَنْبَتْنا فِيها مِنْ كُلِّ زَوْجٍ كَرِيمٍ ‹ 7 › إِنَّ فِي ذلِكَ لآيَةً وَما كانَ أَكْثَرُهُمْ مُؤْمِنِينَ ‹ 8 › وَإِنَّ رَبَّكَ لَهُوَ الْعَزِيزُ الرَّحِيمُ ‹ 9 ›\r\n\r\nترجمه :\r\n7 - آيا آنها به زمين نگاه نكردند ، چه اندازه در آن از انواع گياهان آفريديم .\r\n8 - در اين نشانه روشنى است ( بر وجود خدا ) ولى اكثر آنها هرگز مؤمن نبوده‌اند .\r\n9 - پروردگار تو عزيز و رحيم است .\r\n\r\nتفسير : زوجيت در گياهان\r\nدر آيات گذشته سخن از اعراض كافران ، از آيات تشريعى يعنى قرآن مجيد بود ، و در آيات مورد بحث سخن از اعراض آنها از آيات تكوينى و نشانه‌هاى خدا در پهنه آفرينش است ، آنها نه تنها ، گوش جان خود را بر سخنان پيامبر ص مىبستند ، بلكه چشمهاى خود را نيز از ديدن نشانه‌هاى حق در اطراف خود محروم مىساختند .\r\nنخست مىگويد : « آيا آنها به زمين نگاه نكردند چه بسيار گياهان از انواع مختلف ، نر و ماده ، زيبا و جالب و پرفايده در آن آفريديم » ( * ( أَ وَلَمْ يَرَوْا إِلَى الأَرْضِ\r\n","description":"","footnote":"","page_name":" 190 ","page_number":190},
  {"content":"\r\n* ( كَمْ أَنْبَتْنا فِيها مِنْ كُلِّ زَوْجٍ كَرِيمٍ ) * ) ( 1 ) .\r\nدر اينجا تعبير به « زوج » در مورد گياهان قابل دقت است ، گرچه غالب مفسران زوج را به معنى نوع و صنف ، و ازواج را به معنى انواع و اصناف گرفته‌اند ، ولى چه مانعى دارد كه زوج را به معنى معروفش كه قبل از هر معنى ديگر به ذهن مىآيد بگيريم و اشاره به زوجيت در جهان گياهان باشد ؟ ! در گذشته انسانها كم و بيش فهميده بودند كه بعضى از گياهان داراى نوع نر و نوع ماده است ، و براى بارور ساختن گياهان از طريق تلقيح استفاده مىكردند اين مساله در مورد درختان نخل كاملا شناخته شده بود ، ولى نخستين بار « لينه » دانشمند و گياهشناس معروف سوئدى ، در اواسط قرن 18 ميلادى ، موفق به كشف اين واقعيت شد كه مساله زوجيت در دنياى گياهان تقريبا يك قانون عمومى است و گياهان نيز همانند غالب حيوانات از طريق آميزش نطفه نر و ماده بارور مىشوند و سپس ميوه مىدهند .\r\nولى قرآن مجيد قرنها قبل از اين دانشمند كرارا در آيات مختلف به زوجيت در جهان گياهان اشاره كرده ( در آيات مورد بحث ، و در سوره رعد آيه 4 ، و لقمان آيه 10 و سوره ق آيه 7 ) و اين خود يكى از معجزات علمى قرآن است .\r\nواژه « كريم » در اصل به معنى هر چيز پر ارزش است ، گاه در مورد انسان به كار مىرود و گاه گياهان ، و گاهى حتى نامه توصيف به « كريم » مىشود مانند سخن ملكه سبا در مورد نامه سليمان : إِنِّي أُلْقِيَ إِلَيَّ كِتابٌ كَرِيمٌ ( نمل - 29 ) .\r\n\r\n","description":"","footnote":"\r\n( 1 ) معمولا ماده رؤيت بدون « الى » متعدى به مفعول مىشود و حتى گاه دو مفعول مىگيرد و اگر مىبينيم در اينجا با « الى » متعدى شده به خاطر اين است كه به معنى نظر مىباشد كه اشاره به نگاه دقيق و غير سطحى است .\r\n","page_name":" 191 ","page_number":191},
  {"content":"\r\nو منظور از گياه كريم گياهان پرفايده است و البته هر گياهى داراى فوائدى است كه با پيشرفت علم اين حقيقت روز به روز آشكارتر مىشود .\r\nدر آيه بعد به عنوان تاكيد و تصريح بيشتر مىفرمايد : « در اين خلقت گياهان ارزشمند نشانه روشنى بر وجود خدا است » ( * ( إِنَّ فِي ذلِكَ لآيَةً ) * ) .\r\nآرى توجه به اين واقعيت كه اين خاك ظاهرا بى ارزش با داشتن يك تركيب معين مبدء پيدايش انواع گلهاى زيبا و درختان پر ثمر و ميوه‌هاى رنگارنگ با خواص كاملا متفاوت است بيانگر نهايت قدرت خدا است ، اما اين كوردلان آن چنان غافل و بىخبرند كه اين گونه آيات الهى را مىبينند ، باز هم در غفلتند ، چرا كه كفر و لجاج در قلب آنها رسوخ كرده ، لذا در پايان آيه مىفرمايد : « اكثر آنها هرگز مؤمن نبوده‌اند » ( * ( وَما كانَ أَكْثَرُهُمْ مُؤْمِنِينَ ) * ) .\r\nيعنى اين بى ايمانى همچون يك صفت راسخ در آنها شده ، و چه جاى تعجب كه از اين آيات بهره نگيرند ، زيرا قابليت محل نيز از شرائط اصلى تاثير است همانگونه كه در مورد قرآن مىخوانيم هُدىً لِلْمُتَّقِينَ : « مايه هدايت پرهيزكاران است » ( بقره - 2 ) .\r\nدر آخرين آيه مورد بحث با تعبيرى كه هم نشانه تهديد است و هم تشويق ، هم بيم است و هم اميد ، مىفرمايد : « پروردگار تو عزيز و رحيم است » ( * ( وَإِنَّ رَبَّكَ لَهُوَ الْعَزِيزُ الرَّحِيمُ ) * ) .\r\n« عزيز » به معنى قدرتمندى است كه شكست ناپذير است ، هم توانايى بر ارائه آيات بزرگ دارد ، و هم در هم كوبنده تكذيب كنندگان است ، ولى با اين حال « رحيم » است و رحمت واسعه اش همه جا را فرا گرفته ، و بازگشت جدى\r\n","description":"","footnote":"","page_name":" 192 ","page_number":192},
  {"content":"\r\nبه سوى او در يك لحظه كوتاه كافى است كه تمام نظر لطف او را متوجه انسان سازد و بر گناهان گذشته اش قلم عفو كشد .\r\nممكن است مقدم داشتن صفت « عزيز » بر « رحيم » در اينجا به خاطر اين باشد كه اگر رحيم را مقدم مىداشت ممكن بود از آن احساس ضعف شود ، اما عزيز را مقدم مىدارد تا روشن گردد كه در نهايت قدرت ، بسيار مهربان است .\r\n","description":"","footnote":"","page_name":" 193 ","page_number":193},
  {"content":"\r\n\r\n[ سوره الشعراء ‹ 26 › : آيات 10 تا 15 
  ]\r\nوَ إِذْ نادى رَبُّكَ مُوسى أَنِ ائْتِ الْقَوْمَ الظَّالِمِينَ ‹ 00 › قَوْمَ فِرْعَوْنَ أَ لا يَتَّقُونَ ‹ 01 ) قالَ رَبِّ إِنِّي أَخافُ أَنْ يُكَذِّبُونِ ‹ 02 › وَيَضِيقُ صَدْرِي وَلا يَنْطَلِقُ لِسانِي فَأَرْسِلْ إِلى هارُونَ ‹ 03 › وَلَهُمْ عَلَيَّ ذَنْبٌ فَأَخافُ أَنْ يَقْتُلُونِ ‹ 04 ›\r\nقالَ كَلَّا فَاذْهَبا بِآياتِنا إِنَّا مَعَكُمْ مُسْتَمِعُونَ ‹ 05 ›\r\n\r\nترجمه :\r\n10 - به خاطر بياور هنگامى كه پروردگارت موسى را ندا داد كه به سراغ آن قوم ستمگر برو .\r\n11 - قوم فرعون ، آيا آنها ( از مخالفت فرمان پروردگار ) پرهيز نمىكنند ؟ ! 12 - ( موسى ) عرض كرد پروردگارا من از آن بيم دارم كه مرا تكذيب كنند .\r\n13 - و سينه‌ام تنگ مىشود ، و زبانم به قدر كافى گويا نيست ( به برادرم ) هارون نيز رسالت ده ( تا مرا يارى كند ) .\r\n14 - و آنها ( به اعتقاد خودشان ) بر من گناهى دارند مىترسم مرا به قتل برسانند ( و اين رسالت به پايان نرسد ) .\r\n15 - فرمود چنين نيست ( آنها كارى نمىتوانند انجام دهند ) شما هر دو با آيات ما ( براى هدايت آنان ) برويد ما با شما هستيم و ( سخنانتان را ) مىشنويم .\r\n","description":"","footnote":"","page_name":" 194 ","page_number":194},
  {"content":"\r\n\r\nتفسير : آغاز رسالت موسى ( ع )\r\nگفتيم در اين سوره سرگذشت هفت تن از پيامبران بزرگ به عنوان درس آموزنده اى براى عموم مسلمانان مخصوصا مسلمانان نخستين بيان شده است .\r\nنخست از موسى ع شروع مىكند و بخشهاى مختلفى از زندگى او و درگيريش را با فرعونيان تا هنگام غرق اين قوم ظالم و ستمگر شرح مىدهد .\r\nتا كنون در سوره‌هاى متعددى از قرآن ( سوره بقره و مائده و اعراف و يونس و اسراء و طه ) سخن از بنى اسرائيل و موسى و فرعونيان به ميان آمده و در بعضى از سوره‌هاى بعد نيز در اين باره بحثهايى مىآيد .\r\nاين بحثها گرچه به ظاهر مكرر است ، اما دقت در آنها نشان مىدهد كه در هر مورد روى بخش خاصى از اين سرگذشت پر ماجرا ، و براى هدف مخصوصى ، تكيه شده است .\r\nفى المثل آيات مورد بحث هنگامى نازل شد كه مسلمانان سخت در اقليت قرار داشتند و دشمنان آنها بسيار قوى و نيرومند ، به گونه اى كه هيچگونه موازنه قدرت در ميان آنها نبود ، در اينجا لازم است خداوند سرگذشتهاى مشابهى را از اقوام پيشين بيان كند تا بدانند اين قدرت عظيم دشمن و ضعف ظاهرى آنها هرگز سبب شكست نخواهد شد ، تا روحيه آنها قوى گردد و بر استقامت و پافشارى خود بيفزايند ، و جالب اينكه : بعد از سرگذشت هر يك از اين پيامبران هفتگانه جمله « * ( وَما كانَ أَكْثَرُهُمْ مُؤْمِنِينَ وَإِنَّ رَبَّكَ لَهُوَ الْعَزِيزُ الرَّحِيمُ ) * » « اكثر آنها ايمان نياوردند و پروردگار تو توانا و رحيم است » تكرار شده ، درست همان عبارتى كه در آغاز همين سوره در مورد پيامبر اسلام ص خوانديم ، اين هماهنگى شاهد زنده اى بر اين حقيقت است كه ذكر اين بخش از داستانهاى انبياء به خاطر شرائط\r\n","description":"","footnote":"","page_name":" 195 ","page_number":195},
  {"content":"\r\nخاص روانى و اجتماعى مسلمانان در آن مقطع خاص زمانى و مشابه آن بوده است .\r\nنخست مىگويد : « به خاطر بياور هنگامى كه پروردگارت موسى را ندا كرد كه به سراغ آن قوم ستمگر برو » ( * ( وَإِذْ نادى رَبُّكَ مُوسى أَنِ ائْتِ الْقَوْمَ الظَّالِمِينَ ) * ) .\r\n« همان قوم فرعون ، آيا آنها از ظلم و ستم و مخالفت فرمان پروردگار پرهيز نمىكنند » ( * ( قَوْمَ فِرْعَوْنَ أَ لا يَتَّقُونَ ) * ) .\r\nاين نكته قابل توجه است كه تنها صفتى را از فرعونيان كه بر آن تكيه كرده ظلم است و مىدانيم ظلم معنى جامع و گسترده اى دارد كه شرك يكى از مصاديق بارز آن است ، ( إِنَّ الشِّرْكَ لَظُلْمٌ عَظِيمٌ - لقمان آيه 13 ) و استثمار و استعباد بنى اسرائيل با آن همه زجر و شكنجه نيز مصداق ديگرى از آن مىباشد ، از اين گذشته آنها با اعمال خلافشان قبل از هر كس بر خودشان ستم مىكردند ، و به اين ترتيب مىتوان هدف دعوت انبياء را در مبارزه با ظلم و ستم در تمام ابعاد خلاصه كرد ! .\r\nدر اين هنگام موسى مشكلات عظيم خود را به پيشگاه پروردگار عرض مىكند و از او تقاضاى قوت و قدرت بيشتر براى تحمل اين رسالت عظيم مىنمايد :\r\n« عرض كرد پروردگارا ! من از آن بيم دارم كه مرا تكذيب كنند » ( * ( قالَ رَبِّ إِنِّي أَخافُ أَنْ يُكَذِّبُونِ ) * ) .\r\nو پيش از آنكه بتوانم رسالتم را به آخر برسانم با جار و جنجال و تكذيبهاى خود مرا از صحنه بيرون كنند ، و اين بار به مقصد نرسد .\r\nموسى ع در ذكر اين سخن كاملا حق داشت چرا كه فرعون و دار و دسته اش آن قدر مسلط بر اوضاع كشور مصر بودند كه احدى ياراى مخالفت با آنها را نداشت و هر گونه نغمه مخالفى را با شدت و بى رحمى سركوب مىكردند .\r\n","description":"","footnote":"","page_name":" 196 ","page_number":196},
  {"content":"\r\nبعلاوه « سينه من براى انجام اين رسالت وسعت كافى ندارد » ( * ( وَيَضِيقُ صَدْرِي ) * ) .\r\nاز اين گذشته « زبان من به قدر كافى گويا نيست » ( * ( وَلا يَنْطَلِقُ لِسانِي ) * ) .\r\nبه همين جهت تقاضاى من اين است « به ( برادرم ) هارون نيز رسالت بدهى تا به همراه من مامور اداى اين رسالت گردد » ( * ( فَأَرْسِلْ إِلى هارُونَ ) * ) ( 1 ) .\r\nتا با معاضدت يكديگر بتوانيم اين فرمان بزرگ را در برابر آن ستمگران خيره سر به اجرا در آوريم .\r\nاز همه اينها گذشته « آنها بر من ( به اعتقاد خودشان ) گناهى دارند » ( * ( وَلَهُمْ عَلَيَّ ذَنْبٌ ) * ) .\r\nمن يكى از اين فرعونيان ستمگر را به هنگامى كه با يك مرد بنى اسرائيلى مظلوم درگير بوده با ضربه قاطع خود كشته‌ام .\r\nاز اين نظر « مىترسم به عنوان قصاص مرا به قتل برسانند » و اين رسالت عظيم به پايان نرسد « ( * ( فَأَخافُ أَنْ يَقْتُلُونِ ) * ) .\r\nدر حقيقت موسى چهار مشكل بزرگ بر سر راه اين ماموريت بزرگ مىديد و از خدا تقاضاى حل آنها را كرد ( مشكل تكذيب - مشكل ضيق صدر - مشكل عدم فصاحت كافى - و مشكل قصاص ) .\r\nضمنا روشن شد كه موسى ترسى براى شخص خود نداشت بلكه از اين بيم داشت كه قبل از رسيدن به مقصد از پاى درآيد ، لذا از خداوند تقاضاى نيروى بيشتر براى اين مبارزه مىكند .\r\nنوع وسيله اى كه موسى در اين زمينه از خداوند تقاضا كرد ، شاهد گوياى\r\n\r\n","description":"","footnote":"\r\n( 1 ) اين جمله در حقيقت تقديرى دارد و در تقدير چنين است « فارسل جبرئيل الى هارون » .\r\n","page_name":" 197 ","page_number":197},
  {"content":"\r\nاين حقيقت است ، او تقاضاى شرح صدر ( روح وسيع و گشاده ) كرد ، و همچنين تقاضاى گشوده شدن هر گونه عقده از زبانش ، و ماموريت دادن به برادرش هارون براى شركت در اين كار بزرگ ، چنان كه در سوره طه به صورت مشروحتر آمده است ، رَبِّ اشْرَحْ لِي صَدْرِي وَيَسِّرْ لِي أَمْرِي وَاحْلُلْ عُقْدَةً مِنْ لِسانِي يَفْقَهُوا قَوْلِي وَاجْعَلْ لِي وَزِيراً مِنْ أَهْلِي هارُونَ أَخِي اشْدُدْ بِه أَزْرِي وَأَشْرِكْه فِي أَمْرِي كَيْ نُسَبِّحَكَ كَثِيراً وَنَذْكُرَكَ كَثِيراً : « پروردگارا سينه‌ام را گشاده دار ، و كار را بر من آسان كن ، گره از زبانم بگشاى تا سخنم را درك كنند ، و براى من وزيرى از خاندانم قرار ده ، برادرم هارون را ، به وسيله او پشتم را محكم كن و در كار من شريكش گردان ، تا تو را بسيار تسبيح گوئيم و تو را بسيار ياد كنيم » ( سوره طه آيه 25 تا 34 ) .\r\nخداوند اين تقاضاى صادقانه موسى را اجابت كرد « فرمود اين چنين نيست كه بتوانند تو را به قتل برسانند و يا سينه ات تنگى كند و زبانت گره داشته باشد و گويا نگردد » ( * ( قالَ كَلَّا ) * ) .\r\nدعاى تو را در مورد برادرت نيز اجابت كردم و به او هم ماموريت دادم « شما » هر دو با آيات ما برويد « ( و فرعون و قوم گمراهش را به سوى من دعوت كنيد ) ( * ( فَاذْهَبا بِآياتِنا ) * ) .\r\nو فكر نكنيد من از شما دورم و جريان امر شما بر ما مخفى است ، بلكه « ما با شما هستيم و به خوبى مطالب را مىشنويم » ( * ( إِنَّا مَعَكُمْ مُسْتَمِعُونَ ) * ) .\r\nهرگز شما را تنها نخواهم گذارد و در حوادث سخت ياريتان خواهم كرد با اطمينان خاطر پيش برويد و محكم در اين راه گام برداريد .\r\nو به اين ترتيب در ضمن سه جمله خداوند به موسى ع اطمينان كافى داد و به درخواستش جامه عمل پوشانيده با تعبير « كلا » اطمينان داد كه قدرت بر قتل او پيدا نخواهند كرد ، و نيز از نظر ضيق صدر و عدم گشايش زبان ، مشكلى در كار\r\n","description":"","footnote":"","page_name":" 198 ","page_number":198},
  {"content":"\r\nاو پيدا نخواهد شد ، و با جمله * ( فَاذْهَبا بِآياتِنا ) * برادرش را به كمك او فرستاد و بالآخره با جمله * ( إِنَّا مَعَكُمْ مُسْتَمِعُونَ ) * به آنها وعده داد كه آنها را همه جا در زير چتر حمايت خود خواهد گرفت .\r\nقابل توجه اينكه در آخرين جمله ضمير ، به صورت جمع آورده شده و فرموده « * ( إِنَّا مَعَكُمْ ) * » ( ما با شما هستيم ) ممكن است اين تعبير اشاره به اين باشد كه در تمام جلسات و ميدانهايى كه شما با اين گروه جبار و طغيانگر روبرو هستيد ، ما حضور داريم و سخنان همه شما را مىشنويم ، و شما دو برادر را يارى كرده بر آنها پيروز مىكنيم .\r\nو اينكه بعضى گمان كرده‌اند چون كلمه « مع » دليل بر حمايت و مساعدت است و اين شامل فرعونيان نمىشود اشتباه است ، بلكه اين كلمه به معنى حضور دائم پروردگار در همه صحنه‌ها است او حتى با گنهكاران و حتى با موجودات بى جان همه جا بوده و هست و جايى از او خالى نيست .\r\nتعبير به « استماع » كه گوش دادن توأم با توجه است ، نيز تاكيدى است بر اين واقعيت .\r\n","description":"","footnote":"","page_name":" 199 ","page_number":199},
  {"content":"\r\n\r\n[ سوره الشعراء ‹ 26 › : آيات 16 تا 22 
  ]\r\nفَأْتِيا فِرْعَوْنَ فَقُولا إِنَّا رَسُولُ رَبِّ الْعالَمِينَ ‹ 06 › أَنْ أَرْسِلْ مَعَنا بَنِي إِسْرائِيلَ ‹ 07 › قالَ أَ لَمْ نُرَبِّكَ فِينا وَلِيداً وَلَبِثْتَ فِينا مِنْ عُمُرِكَ سِنِينَ ‹ 08 › وَفَعَلْتَ فَعْلَتَكَ الَّتِي فَعَلْتَ وَأَنْتَ مِنَ الْكافِرِينَ ‹ 09 › قالَ فَعَلْتُها إِذاً وَأَنَا مِنَ الضَّالِّينَ ‹ 20 ›\r\nفَفَرَرْتُ مِنْكُمْ لَمَّا خِفْتُكُمْ فَوَهَبَ لِي رَبِّي حُكْماً وَجَعَلَنِي مِنَ الْمُرْسَلِينَ ‹ 21 ) وَتِلْكَ نِعْمَةٌ تَمُنُّها عَلَيَّ أَنْ عَبَّدْتَ بَنِي إِسْرائِيلَ ‹ 22 ›\r\n\r\nترجمه :\r\n16 - به سراغ فرعون برويد و بگوئيد ما فرستاده پروردگار جهانيان هستيم .\r\n17 - بنى اسرائيل را با ما بفرست .\r\n18 - ( فرعون ) گفت : آيا ما تو را در كودكى در ميان خود پرورش نداديم ؟ و سالهايى از عمرت را در ميان ما نبودى ؟\r\n19 - و ( سرانجام ) آن كارت را ( كه نمىبايست انجام دهى ) انجام دادى ( و يك نفر از ما را كشتى ) و تو از كافران بودى ! 20 - ( موسى ) گفت : من آن كار را انجام دادم در حالى كه از بيخبران بودم .\r\n","description":"","footnote":"","page_name":" 200 ","page_number":200},
  {"content":"\r\n21 - و به دنبال آن هنگامى كه از شما ترسيدم فرار كردم و پروردگار من به من دانش بخشيد و مرا از پيامبران قرار داد .\r\n22 - آيا اين منتى است كه تو بر من مىگذارى كه بنى اسرائيل را برده خود ساخته اى ؟ !\r\n\r\nتفسير : برخورد منطقى و قاطع با فرعون\r\nدر آيات گذشته « نخستين مرحله ماموريت موسى ع يعنى دريافت وحى و رسالت و تقاضاى وسائل نيل به اين هدف بزرگ ، پايان يافت .\r\nبه دنبال آن در آيات مورد بحث « مرحله دوم » يعنى روبرو شدن با فرعون و گفتگوى سرنوشتسازى كه در آن ميان انجام گرفت مطرح شده .\r\nنخست به عنوان مقدمه مىفرمايد : « اكنون كه همه چيز روبراه است به سراغ فرعون برويد ، و به او بگوئيد ما رسول پروردگار جهانيان هستيم » ( تِيا فِرْعَوْنَ فَقُولا إِنَّا رَسُولُ رَبِّ الْعالَمِينَ ) .\r\nجمله « فاتيا » نشان مىدهد كه بايد به هر قيمتى هست با خود او تماس بگيريد ، و تعبير به « رسول » به صورت مفرد - با اينكه هر دو پيامبر بودند - اشاره به يگانگى و وحدت دعوت آنها است ، گويى آنها دو روحند در يك بدن ، با يك برنامه ، و يك هدف ( 1 ) .\r\n\r\n","description":"","footnote":"\r\n( 1 ) « راغب » در « مفردات » مىگويد : « رسول » از كلماتى است كه هم بر « مفرد » و هم بر « جمع » اطلاق مىگردد ، هر چند گاهى آن را جمع مىبندند و « رسل » مىگويند بعضى نيز آن را مصدر و به معنى رسالت دانسته‌اند ، و مىدانيم در مصدر تثنيه و جمع نيست ( در لسان العرب مىخوانيم : الرسول بمعنى الرسالة ) ولى مسلما اين واژه معمولا معنى وصفى را مىرساند و لذا در بسيارى از موارد تثنيه و جمع بسته شده و در همين داستان موسى و هارون در سوره طه آيه 47 مىفرمايد « * ( إِنَّا رَسُولا رَبِّكَ ) * » ( ما دو فرستاده پروردگار توايم ) .\r\n","page_name":" 201 ","page_number":201},
  {"content":"\r\nو به دنبال بيان رسالت خود ، آزادى بنى اسرائيل را مطالبه كنيد و « بگوئيد ما ماموريم از تو بخواهيم كه بنى اسرائيل را با ما بفرستى » ( * ( أَنْ أَرْسِلْ مَعَنا بَنِي إِسْرائِيلَ ) * ) .\r\nبديهى است منظور اين بوده كه زنجير اسارت و بردگى از آنها بردار تا آزاد شوند ، و بتوانند با آنها بيايند ، نه اينكه تقاضاى فرستادن آنها به وسيله فرعون شده باشد .\r\nدر اينجا فرعون زبان به سخن گشود و با جمله هايى حساب شده ، و در عين حال شيطنتآميز ، براى نفى رسالت آنها كوشيد . نخست رو به موسى كرد و چنين گفت : « آيا ما تو را در كودكى در دامان مهر خود پرورش نداديم » ؟ ! ( * ( قالَ أَ لَمْ نُرَبِّكَ فِينا وَلِيداً ) * ) .\r\nتو را از آن امواج خروشان و خشمگين نيل كه وجودت را به نابودى تهديد مىكرد گرفتيم ، دايه‌ها برايت دعوت كرديم ، و از قانون مجازات مرگ فرزندان بنى اسرائيل معافت نموديم ، در محيطى امن و امان در ناز و نعمت پرورش يافتى ! و بعد از آن نيز « سالهاى متمادى از عمرت در ميان ما بودى » ! ( * ( وَلَبِثْتَ فِينا مِنْ عُمُرِكَ سِنِينَ ) * ) .\r\nسپس به ايراد ديگرى نسبت به موسى پرداخته و مىگويد : « تو آن كار مهم ( كشتن يكى از قبطيان و طرفداران فرعون ) را انجام دادى » ( * ( وَفَعَلْتَ فَعْلَتَكَ الَّتِي فَعَلْتَ ) * ) .\r\nاشاره به اينكه تو چگونه مىتوانى پيامبر باشى كه داراى چنين سابقه اى هستى .\r\nو از همه اينها گذشته « تو كفران نعمتهاى ما مىكنى » ( * ( وَأَنْتَ مِنَ الْكافِرِينَ ) * ) .\r\n","description":"","footnote":"","page_name":" 202 ","page_number":202},
  {"content":"\r\nسالها بر سر سفره ما بودى ، نمك خوردى و نمكدان را شكستى ! ، با چنين كفران نعمت چگونه مىتوانى پيامبر باشى ؟\r\nدر حقيقت مىخواست با اين منطق و اين گونه پرونده سازى موسى را به پندار خود محكوم كند .\r\nمنظور از داستان قتل همان است كه در سوره قصص آيه 15 آمده است كه موسى ع دو نفر را كه يكى از فرعونيان و ديگرى از بنى اسرائيل بود در حال جنگ و دعوا ديد ، به حمايت مظلوم يعنى مرد بنى اسرائيلى برخاست و به ظالم حمله كرد ، ضربه اى بر او فرود آورد كه با همان يك ضربه از پا درآمد .\r\nموسى ع بعد از شنيدن سخنان شيطنتآميز فرعون به پاسخ از هر سه ايراد پرداخت ، ولى از نظر اهميت پاسخ ايراد دوم فرعون را مقدم شمرد ( و يا اصولا ايراد اول را درخور پاسخ نمىدانست ، چرا كه پرورش دادن كسى هرگز دليل آن نمىشود كه اگر شخص پرورش دهنده گمراه بود او را به راه راست هدايت نكنند ) .\r\nبه هر حال چنين « گفت : من اين كار را انجام دادم در حالى كه از بيخبران بودم » ( * ( قالَ فَعَلْتُها إِذاً وَأَنَا مِنَ الضَّالِّينَ ) * ) در اينجا در مورد تعبير « ضالين » در ميان مفسران گفتگو بسيار شده است زيرا از يك سو مىدانيم كه سابقه سوء براى پيامبر ص حتى قبل از رسيدن به مقام نبوت قابل قبول نيست ، چرا كه موقعيت او را در افكار عمومى متزلزل مىكند و هدف بعثت ناقص و ناتمام مىماند به همين دليل دامنه عصمت انبياء قبل از نبوت را نيز شامل مىشود .\r\nو از سوى ديگر بايد اين سخن پاسخى باشد كه فرعون نتواند در برابر آن ، سخنى بگويد .\r\n","description":"","footnote":"","page_name":" 203 ","page_number":203},
  {"content":"\r\nلذا جمعى از مفسران معتقدند كه منظور از « ضال » در اينجا خطاى در موضوع است ، يعنى من ضربه اى را كه به آن مرد قبطى زدم به قصد قتل نبود بلكه به عنوان حمايت از مظلوم بود ، و نمىدانستم منجر به قتل او مىشود ، بنا بر اين « ضال » در اينجا به معنى « غافل » و منظور غفلت از عاقبت كار است .\r\nبعضى ديگر گفته‌اند منظور اين است كه خطايى در قتل آن مرد ظالم رخ نداده چرا كه او مستحق بوده است ، بلكه منظور اين است كه من نمىدانستم عاقبت اين كار چنين خواهد بود كه من نتوانم در مصر بمانم و مدتى از وطن آواره شوم و برنامه هايم به تاخير افتد .\r\nولى ظاهرا اين پاسخى نبوده است كه موسى بتواند به فرعون بگويد ، مطلبى بوده كه مىتوانسته براى دوستانش بيان كند نه پاسخى قابل قبول براى فرعون .\r\nتفسير سومى كه شايد از جهاتى مناسبتر با مقام موسى ع و عظمت كيان او باشد اين است كه موسى ع در اينجا يك نوع توريه به كار برده است ، سخنى گفته كه ظاهرش اين بوده من در آن زمان راه حق را پيدا نكرده بودم بعدا خداوند راه حق را به من نشان داد و مقام رسالت بخشيد ، ولى در باطن مقصود ديگرى داشته و آن اينكه من نمىدانستم كه اين كار مايه اين همه دردسر مىشود و گرنه اصل كار حق بود و مطابق قانون عدالت ( و يا اينكه من آن روز كه اين حادثه واقع شد راه را گم كرده بودم و به آنجا رسيدم كه اين حادثه رخ داد ) .\r\nو مىدانيم منظور از « توريه » اين است كه انسان سخنى بگويد كه باطنش مطلب حقى باشد ، ولى طرف مقابل از ظاهر آن چيز ديگرى استفاده كند و اين مخصوص مواردى است كه انسان در تنگنا قرار بگيرد كه مىخواهد دروغ نگويد و در عين حال ، حفظ ظاهر نيز داشته باشد ( 1 ) .\r\n\r\n","description":"","footnote":"\r\n( 1 ) اين سخن موافق مضمون حديثى است كه از « امام على بن موسى الرضا » ( ع ) در تفسير آيه در كتاب عيون اخبار الرضا طبق نقل نور الثقلين ج 4 ص 48 آمده است .\r\n","page_name":" 204 ","page_number":204},
  {"content":"\r\nسپس موسى اضافه مىكند : « من به دنبال اين حادثه هنگامى كه از شما ترسيدم فرار كردم ، و خداوند به من علم و دانش بخشيد ، و مرا از رسولان قرار داد » ( * ( فَفَرَرْتُ مِنْكُمْ لَمَّا خِفْتُكُمْ فَوَهَبَ لِي رَبِّي حُكْماً وَجَعَلَنِي مِنَ الْمُرْسَلِينَ ) * ) .\r\nدر اينكه منظور از « حكم » در اين آيه چيست ؟ و آيا همان مقام نبوت است يا مقام علم و دانش و آگاهى ؟ در ميان مفسران گفتگو است ، اما با توجه به ذيل خود اين آيه كه مقام « رسالت » را در برابر مقام « حكم » قرار داده روشن مىشود چيزى غير از رسالت و نبوت است .\r\nشاهد ديگر اين موضوع آيه 79 سوره آل عمران است كه مىگويد :\r\nما كانَ لِبَشَرٍ أَنْ يُؤْتِيَه اللَّه الْكِتابَ وَالْحُكْمَ وَالنُّبُوَّةَ ثُمَّ يَقُولَ لِلنَّاسِ كُونُوا عِباداً لِي مِنْ دُونِ اللَّه : « براى هيچ انسانى شايسته نيست كه خداوند به او كتاب و حكم و نبوت بخشد ، سپس به مردم بگويد غير از خدا مرا پرستش كنيد و بندگان من باشيد » .\r\nاصولا واژه « حكم » از نظر لغت در اصل به معنى منع كردن به منظور اصلاح است ، و لذا به « لگام حيوان » « حكمة » ( بر وزن صدقه ) گفته مىشود ، سپس اين كلمه به بيان چيزى مطابق حكمت ، اطلاق شده ، و همچنين به علم و عقل نيز با همين تناسب « حكم » گفته‌اند ممكن است گفته شود كه از آيه 14 سوره قصص برمىآيد كه موسى قبل از اين ماجرا به مقام « حكم و علم » رسيده بود ، آنجا كه مىگويد : وَلَمَّا بَلَغَ أَشُدَّه وَاسْتَوى آتَيْناه حُكْماً وَعِلْماً : « هنگامى كه موسى به حد رشد رسيد ما به او حكم و علم بخشيديم » ( سپس ماجراى درگيرى با مرد قبطى را در آيات بعد از آن ذكر مىكند ) .\r\nدر پاسخ مىگوئيم : علم و حكمت داراى مراحل مختلف است ، موسى يك مرحله را قبلا يافته بود ، و مرحله كاملترى را به هنگام نبوت و رسالت پيدا كرد .\r\n","description":"","footnote":"","page_name":" 205 ","page_number":205},
  {"content":"\r\nسپس « موسى » به پاسخ منتى كه فرعون در مورد پرورشش در دوران طفوليت و نوجوانى بر او گذارد پرداخته ، و با لحن قاطع و اعتراض آميزى مىگويد : « آيا اين منتى است كه تو بر من مىگذارى كه بنى اسرائيل را بنده و برده خود ساختى » ؟ ! ( * ( وَتِلْكَ نِعْمَةٌ تَمُنُّها عَلَيَّ أَنْ عَبَّدْتَ بَنِي إِسْرائِيلَ ) * ) .\r\nدرست است كه دست حوادث مرا در كودكى به كاخ تو كشانيد و به ناچار در دامان تو پرورش يافتم و در اين امر قدرتنمايى خدا بود ، اما ببين عامل اين ماجرا چه بود ؟ چرا من در خانه پدرم و در آغوش مادرم پرورش نيافتم ، چرا ؟ .\r\nآيا جز اين بود كه تو بنى اسرائيل را به زنجير اسارت كشيدى ، تا آنجا كه به خود اجازه دادى نوزادان پسر را به قتل برسانى ، و دختران را براى كنيزى و خدمت زنده بگذارى ؟ .\r\nاين ظلم بى حساب تو سبب شد كه مادرم براى حفظ جان نوزادش مرا در صندوق بگذارد ، و به امواج نيل بسپارد ، و خواست الهى اين بود كه آن كشتى كوچك در كنار كاخ تو لنگر بيندازد ، آرى ظلم بى اندازه تو بود كه مرا رهين اين منت ساخت ، و مرا از خانه پاك پدرم محروم ساخت و در كاخ آلوده تو قرار داد ! و با اين تفسير ارتباط اين پاسخ موسى با سؤال فرعون كاملا روشن مىشود .\r\nاين احتمال نيز در تفسير آيه وجود دارد كه منظور موسى ع اين بوده كه اگر پرورش من نعمتى از ناحيه تو باشد در برابر آن همه ظلم و ستمى كه به بنى اسرائيل كردى ، قطره اى در برابر دريا است ، اين چه نعمتى است كه تو بيان مىكنى در حالى كه آن همه ظلم و ستم در كنار آنست ؟ ! تفسير سومى كه مىتوان براى پاسخ موسى ع از گفته فرعون بيان كرد اين است كه : اگر من در كاخ تو پرورش يافتم و از نعمتهاى رنگارنگ برخوردار شدم فراموش نكن سازندگان اصلى آن كاخ ، بردگان قوم من بودند ، و به وجود آورندگان آن همه نعمت اسيران بنى اسرائيل بودند ، چگونه به استفاده از دسترنج\r\n","description":"","footnote":"","page_name":" 206 ","page_number":206},
  {"content":"\r\nقوم من بر من منت مىنهى ؟ ! اين سه تفسير در عين حال با هم منافاتى ندارد هر چند تفسير اول از بعضى جهات روشنتر به نظر مىرسد .\r\nضمنا تعبير به « * ( مِنَ الْمُرْسَلِينَ ) * » اشاره به اين حقيقت است كه من تنها رسول و فرستاده خدا نيستم ، قبل از من نيز پيامبران بسيار آمده‌اند و من يكى از آنها هستم ، و تو همه را فراموش كرده اى .\r\n","description":"","footnote":"","page_name":" 207 ","page_number":207},
  {"content":"\r\n\r\n[ سوره الشعراء ‹ 26 › : آيات 23 تا 29 
  ]\r\nقالَ فِرْعَوْنُ وَما رَبُّ الْعالَمِينَ ‹ 23 › قالَ رَبُّ السَّماواتِ وَالأَرْضِ وَما بَيْنَهُمَا إِنْ كُنْتُمْ مُوقِنِينَ ‹ 24 › قالَ لِمَنْ حَوْلَه أَ لا تَسْتَمِعُونَ ‹ 25 › قالَ رَبُّكُمْ وَرَبُّ آبائِكُمُ الأَوَّلِينَ ‹ 26 › قالَ إِنَّ رَسُولَكُمُ الَّذِي أُرْسِلَ إِلَيْكُمْ لَمَجْنُونٌ ‹ 27 ›\r\nقالَ رَبُّ الْمَشْرِقِ وَالْمَغْرِبِ وَما بَيْنَهُما إِنْ كُنْتُمْ تَعْقِلُونَ ‹ 28 › قالَ لَئِنِ اتَّخَذْتَ إِلهَاً غَيْرِي لأَجْعَلَنَّكَ مِنَ الْمَسْجُونِينَ ‹ 29 ›\r\n\r\nترجمه :\r\n23 - فرعون گفت پروردگار عالميان چيست ؟ ! 24 - ( موسى ) گفت پروردگار آسمانها و زمين و آنچه ميان اين دو است ، اگر اهل يقين هستيد .\r\n25 - ( فرعون ) به اطرافيانش گفت ، آيا نمىشنويد اين مرد چه مىگويد ؟\r\n","description":"","footnote":"","page_name":" 208 ","page_number":208},
  {"content":"\r\n26 - ( موسى ) گفت پروردگار شما و پروردگار نياكان شما .\r\n27 - ( فرعون ) گفت پيامبرى كه به سوى شما فرستاده شده ديوانه است .\r\n28 - ( موسى ) گفت او پروردگار مشرق و مغرب و آنچه در ميان اين دو است مىباشد اگر شما عقل و انديشه خود را به كار مىگرفتيد .\r\n29 - ( فرعون ) خشمگين شد و گفت : اگر معبودى غير از من برگزينى تو را از زندانيان قرار خواهم داد .\r\n\r\nتفسير : تهمت جنون و تهديد به زندان\r\nهنگامى كه موسى با لحن قاطع و كوبنده اى سخنان فرعون را پاسخ گفت و فرعون از اين نظر در مانده شد ، مسير كلام را تغيير داد و موسى را كه گفته بود « من رسول و فرستاده رب العالمينم » مورد سؤال قرار داد و « گفت : پروردگار عالميان چيست » ؟ ( * ( قالَ فِرْعَوْنُ وَما رَبُّ الْعالَمِينَ ) * ) .\r\nبسيار بعيد است كه فرعون اين سخن را واقعا براى فهم مطلب گفته باشد بلكه بيشتر به نظر مىرسد كه براى تجاهل و تحقير ، اين سؤال را مطرح كرد .\r\nولى به هر حال موسى همانند همه بحث كنندگان بيدار و آگاه راهى جز اين نداشت كه مطلب را جدى بگيرد و به پاسخ جدى بپردازد ، و از آنجا كه ذات خدا از دسترس افكار انسانها بيرون است ، دست به دامان آثار او در پهنه آفرينش زند ، و از آيات آفاقى سخن به ميان آورد « گفت او پروردگار آسمانها و زمين و آنچه در ميان اين دو قرار گرفته است مىباشد ، اگر شما راه يقين مىپوئيد » ( * ( قالَ رَبُّ السَّماواتِ وَالأَرْضِ وَما بَيْنَهُمَا إِنْ كُنْتُمْ مُوقِنِينَ ) * ) .\r\nآسمانها با آن عظمتش ، و زمين با آن وسعت و گستردگى و موجودات رنگارنگش كه تو و دستگاه تو در برابر آن ذره ناچيزى بيش نيست ، آفرينش\r\n","description":"","footnote":"","page_name":" 209 ","page_number":209},
  {"content":"\r\nپروردگار من است ، چنين آفريدگار و مدبر و نظم دهنده اى شايسته پرستش است نه موجود ضعيف و ناچيزى همچون تو ! توجه به اين حقيقت نيز لازم است كه بت پرستان معتقد بودند هر يك از موجودات اين عالم ، ربى دارد ، و جهان را تركيبى از نظامات پراكنده مىشمردند ، اما سخن موسى ع اشاره به اين حقيقت است كه اين نظام واحد كه بر مجموعه عالم هستى حكمفرما است دليل بر اين است كه « رب واحدى » دارد .\r\nجمله « * ( إِنْ كُنْتُمْ مُوقِنِينَ ) * » ممكن است اشاره به اين مطلب باشد كه موسى مىخواهد تلويحا به فرعون و يارانش بفهماند كه من مىدانم هدف شما از اين سؤال ، درك حقيقت نيست اما اگر در جستجوى حقيقت باشيد و صاحب عقل و شعور ، همين استدلال كه كردم كافى است ، كمى چشمتان را بگشائيد و ساعتى در اين آسمانهاى وسيع و زمين گسترده و آثارش بينديشيد تا دانستنيها را بدانيد و جهانبينى خود را تصحيح كنيد .\r\nاما فرعون با اين بيان محكم معلم بزرگ آسمانى ، از خواب غفلت بيدار نشد ، باز به استهزاء و سخريه ادامه داد ، و از روش ديرينه مستكبران مغرور پيروى كرد « رو به اطرافيان خود كرده گفت : آيا نمىشنويد اين مرد چه مىگويد » ؟ ! ( * ( قالَ لِمَنْ حَوْلَه أَ لا تَسْتَمِعُونَ ) * ) .\r\nپيدا است اطراف فرعون را چه افرادى گرفته‌اند ، اشخاصى از قماش خود او ، گروهى از صاحبان زر و زور و همكاران ظلم و ستم .\r\nابن عباس مىگويد : اطرافيان او در آنجا پانصد نفر بودند كه از خواص قوم او محسوب مىشدند ( 1 ) .\r\nهدفش اين بود كه اين سخن منطقى و دلنشين موسى در قلب تاريك اين گروه\r\n\r\n","description":"","footnote":"\r\n( 1 ) تفسير ابو الفتوح رازى ذيل آيه مورد بحث .\r\n","page_name":" 210 ","page_number":210},
  {"content":"\r\nكمترين اثرى نگذارد ، و آن را يك سخن بى محتوى كه مفهومش قابل درك نيست معرفى كند .\r\nولى باز موسى ع به سخنان منطقى و حساب شده خود بدون هيچگونه ترس و واهمه ادامه داد و « گفت : او پروردگار شما و پدران نخستين شما است » ( * ( قالَ رَبُّكُمْ وَرَبُّ آبائِكُمُ الأَوَّلِينَ ) * ) .\r\nدر حقيقت موسى كه در مرحله نخست از « آيات آفاقى » شروع كرده بود در مرحله دوم به « آيات انفسى » اشاره كرد و به اسرار آفرينش در وجود خود انسانها و آثار پرورش الهى و ربوبيت پروردگار در روح و جسم بشر پرداخت ، تا اين مغروران بى خبر لا اقل درباره خود بينديشند و كمى خود را بشناسند و به دنبال آن ، خداى خود را .\r\nولى فرعون به خيره سرى هم چنان ادامه داد ، و از مرحله استهزاء و سخريه پا را فراتر نهاده نسبت جنون و ديوانگى به موسى داد و « گفت : پيامبرى كه به سوى شما آمده قطعا مجنون است » ! ( * ( قالَ إِنَّ رَسُولَكُمُ الَّذِي أُرْسِلَ إِلَيْكُمْ لَمَجْنُونٌ ) * ) .\r\nهمان نسبتى كه همه جباران تاريخ به مصلحان الهى مىدادند .\r\nجالب اينكه اين فريبكار مغرور حتى حاضر نبود بگويد « فرستاده ما » و « به سوى ما » بلكه مىگويد « پيامبر شما » كه « به سوى شما » فرستاده شده است ، چرا كه حتى تعبير « پيامبر شما » جنبه سخريه داشت ، سخريه اى توأم با خود برتر بينى كه من بالاتر از آنم كه پيامبرى ، براى دعوتم بيايد ، و هدفش از نسبت جنون به موسى ع اين بود كه اثر منطق نيرومند او را در افكار حاضران خنثى كند .\r\n","description":"","footnote":"","page_name":" 211 ","page_number":211},
  {"content":"\r\nاما اين نسبت ناروا در روح بلند موسى ع اثرى نگذاشت و هم چنان خط اصلى توحيد را از طريق آثار خدا در پهنه آفرينش ، در آفاق و انفس ، ادامه داد و « گفت : او پروردگار مشرق و مغرب و آنچه در ميان اين دو است مىباشد اگر شما عقل و انديشه خود را به كار مىگرفتيد » ( * ( قالَ رَبُّ الْمَشْرِقِ وَالْمَغْرِبِ وَما بَيْنَهُما إِنْ كُنْتُمْ تَعْقِلُونَ ) * ) .\r\nاگر تو در محدوده كوچكى به نام مصر ، يك حكومت ظاهرى دارى ، حكومت واقعى پروردگار من تمام شرق و غرب جهان و هر چه ميان آنها است در بر گرفته ، و آثارش در همه جا در جبين موجودات مىدرخشد ، اصولا همين طلوع و غروب خورشيد در خاور و باختر ، و نظامى كه بر آن حاكم است ، خود نشانه اى از عظمت او است ، اما عيب كار اينجا است كه شما تعقل نمىكنيد و اصلا عادت به انديشيدن نداريد ( توجه داشته باشيد كه جمله * ( إِنْ كُنْتُمْ تَعْقِلُونَ ) * اشاره به همين است كه شما اگر برنامه تعقل در گذشته و حال در زندگانيتان بود اين حقيقت را درك مىكرديد ) .\r\nدر واقع موسى ع نسبت جنون را به طرز زيبايى پاسخ گفت كه من ديوانه نيستم ، ديوانه و بى عقل كسى است كه اين همه آثار پروردگار را نمىبيند ، و اين همه نقش عجب كه بر در و ديوار وجود است هر كه فكرت نكند نقش بود بر ديوار ! درست است كه موسى ع نخستين بار اشاره به تدبير آسمانها و زمين كرد ولى از آنجا كه آسمان بسيار بالا است و زمين ، بسيار اسرارآميز ، لذا در آخرين مرحله انگشت روى نقطه اى گذاشت كه هيچكس را ياراى انكار آن نيست ، و انسان همه روز با آن سر و كار دارد ، و آن نظام طلوع و غروب آفتاب و برنامه دقيقى كه در آن وجود دارد ، و احدى نمىتواند ادعا كند من تنظيم كننده آنم .\r\nتعبير به « * ( ما بَيْنَهُما ) * » ( آنچه ميان اين دو است ) اشاره به وحدت و ارتباط در ميان شرق و غرب است همانگونه كه اين تعبير در مورد آسمانها و زمين نيز چنين بود ، و در مورد * ( رَبُّكُمْ وَرَبُّ آبائِكُمُ الأَوَّلِينَ ) * نيز ارتباط و وحدت نسلها را\r\n","description":"","footnote":"","page_name":" 212 ","page_number":212},
  {"content":"\r\nبيان مىكند .\r\nاين منطق نيرومند و شكست ناپذير ، فرعون را سخت خشمگين ساخت و سرانجام به حربه اى متوسل شد كه همه زورمندان بى منطق به هنگام شكست و ناكامى به آن متوسل مىشوند و چنين « گفت : اگر معبودى غير من انتخاب كنى تو را از زندانيان قرار خواهم داد » ( * ( قالَ لَئِنِ اتَّخَذْتَ إِلهَاً غَيْرِي لأَجْعَلَنَّكَ مِنَ الْمَسْجُونِينَ ) * ) .\r\nمن اين سخنان تو را نمىفهمم ، همين مىدانم كه يك إله و معبود بزرگ وجود دارد و آن منم ! و هر كس غير از اين بگويد محكوم به مرگ ، يا زندان مرگ آفرين است ! .\r\nبعضى از مفسران معتقدند كه الف و لام در « المسجونين » الف و لام عهد است ، و اشاره به زندان مخصوصى است كه هر كس را به آن مىافكندند ، براى هميشه در آن مىماند تا جنازه او را از زندان بيرون آورند ( 1 ) .\r\nدر واقع فرعون با اين سخن تند و تهديد ظالمانه مىخواست موسى ع را خاموش كند چرا كه ادامه اين بحثها سبب بيدارى مردم مىشد ، و براى جباران چيزى خطرناكتر از بيدارى و هشيارى مردم نيست ! .\r\n\r\n","description":"","footnote":"\r\n( 1 ) تفسير « الميزان » و « فخر رازى » و « روح المعانى » ذيل آيه مورد بحث .\r\n","page_name":" 213 ","page_number":213},
  {"content":"\r\n\r\n[ سوره الشعراء ‹ 26 › : آيات 30 تا 37 
  ]\r\nقالَ أَ وَلَوْ جِئْتُكَ بِشَيْءٍ مُبِينٍ ‹ 30 › قالَ فَأْتِ بِه إِنْ كُنْتَ مِنَ الصَّادِقِينَ ‹ 31 ) فَأَلْقى عَصاه فَإِذا هِيَ ثُعْبانٌ مُبِينٌ ‹ 32 › وَنَزَعَ يَدَه فَإِذا هِيَ بَيْضاءُ لِلنَّاظِرِينَ ‹ 33 › قالَ لِلْمَلإِ حَوْلَه إِنَّ هذا لَساحِرٌ عَلِيمٌ ‹ 34 ›\r\nيُرِيدُ أَنْ يُخْرِجَكُمْ مِنْ أَرْضِكُمْ بِسِحْرِه فَما ذا تَأْمُرُونَ ‹ 35 › قالُوا أَرْجِه وَأَخاه وَابْعَثْ فِي الْمَدائِنِ حاشِرِينَ ‹ 36 › يَأْتُوكَ بِكُلِّ سَحَّارٍ عَلِيمٍ ‹ 37 ›\r\n\r\nترجمه :\r\n30 - ( موسى ) گفت : حتى اگر نشانه آشكارى براى رسالتم براى تو بياورم ؟\r\n31 - گفت : اگر راست مىگويى آن را بياور ! 32 - در اين هنگام موسى عصاى خود را افكند و مار عظيم و آشكارى شد .\r\n33 - و دست خود را در گريبان فرو برد و بيرون آورد در برابر بينندگان سفيد و روشن بود .\r\n34 - ( فرعون ) به گروهى كه اطراف او بودند گفت : اين ساحر آگاه و ماهرى است ! .\r\n35 - او مىخواهد شما را از سرزمينتان با سحرش بيرون كند ، شما چه نظر مىدهيد ؟\r\n36 - گفتند : او و برادرش را مهلت ده و به تمام شهرها ماموران براى بسيج اعزام كن .\r\n37 - تا هر ساحر ماهرى را نزد تو آورند .\r\n","description":"","footnote":"","page_name":" 214 ","page_number":214},
  {"content":"\r\n\r\nتفسير : كشور شما در خطر است به پاخيزيد !\r\nدر آيات قبل ديديم كه چگونه موسى ع برترى خود را از نظر منطق بر فرعون حفظ كرد ، و به حاضران نشان داد كه تا چه حد آئين او متكى به منطق و عقل اوست ، و ادعاى فرعون ، سست و واهى است ، گاهى مسخره كردن ، گاه نسبت جنون دادن و سرانجام تكيه بر قدرت و تهديد به زندان و مرگ نمودن .\r\nاينجا است كه صحنه برمىگردد و موسى ع نيز بايد روش تازه اى در پيش گيرد كه فرعون در اين صحنه نيز ناتوان و درمانده شود .\r\nموسى نيز بايد تكيه بر قدرت كند قدرتى الهى كه از معجزه اى چشمگير سرچشمه مىگيرد ، رو به سوى فرعون كرد و گفت : « آيا اگر من نشانه آشكارى براى رسالتم ارائه دهم باز مرا زندان خواهى كرد » ؟ ! ( * ( قالَ أَ وَلَوْ جِئْتُكَ بِشَيْءٍ مُبِينٍ ) * ) .\r\nفرعون در اينجا سخت در بن بست واقع شد چرا كه موسى ع اشاره سر بسته اى به يك برنامه فوق العاده كرده و فكر حاضران را متوجه خود ساخته است ، اگر فرعون بخواهد سخن او را ناديده بگيرد همه بر او اعتراض مىكنند ، و مىگويند بايد بگذارى موسى ع كار مهمش را ارائه دهد ، اگر توانايى داشته باشد كه معلوم مىشود ، نمىتوان با او طرف شد ، و الا گزافه گوئيش آشكار مىگردد ، در هر حال نمىتوان از اين سخن موسى ع به سادگى گذشت .\r\nناچار « گفت اگر راست مىگويى آن را بياور » ! ( * ( قالَ فَأْتِ بِه إِنْ كُنْتَ مِنَ الصَّادِقِينَ ) * ) .\r\n« در اين هنگام موسى ع عصائى را كه به دست داشت افكند ، و ( به فرمان\r\n","description":"","footnote":"","page_name":" 215 ","page_number":215},
  {"content":"\r\nپروردگار ) مار عظيم و آشكارى شد « ( * ( فَأَلْقى عَصاه فَإِذا هِيَ ثُعْبانٌ مُبِينٌ ) * ) .\r\n« سپس دست خود را در گريبان فرو برد و بيرون آورد ناگهان در برابر بينندگان سفيد و روشن بود » ! ( * ( وَنَزَعَ يَدَه فَإِذا هِيَ بَيْضاءُ لِلنَّاظِرِينَ ) * ) .\r\nدر حقيقت اين دو معجزه بزرگ ، يكى مظهر بيم بود و ديگرى مظهر اميد اولى مناسب مقام انذار است ، و دومى بشارت ، يكى بيانگر عذاب الهى است و ديگرى نور است و نشانه رحمت ، چرا كه معجزه بايد هماهنگ با دعوت پيامبر باشد .\r\n« ثعبان » به معنى مار عظيم است كه از آن در فارسى تعبير به « اژدها » مىشود .\r\n« راغب » در « مفردات » احتمال داده كه اين واژه از ماده « ثعب » به معنى جريان آب گرفته شده باشد ، زيرا حركت اين حيوان به نهرهايى شباهت دارد كه به صورت مارپيچ حركت مىكند .\r\nتعبير به « مبين » ممكن است اشاره به اين حقيقت باشد كه راستى عصا تبديل به مار عظيم شده بود و چشمبندى و تردستى و عملى همچون سحر ساحران در كار نبود .\r\nذكر اين نكته نيز لازم است كه در اينجا تعبير به « ثعبان » شده ، و در آيه 10 سوره نمل و 31 قصص تعبير به « جان » ( مارهاى كوچكى كه با سرعت و چابكى حركت مىكنند ) و در سوره طه آيه 20 تعبير به « حية » ( به معنى مار است و از ماده حيات گرفته شده ) .\r\nاين تفاوت تعبيرها در به دو نظر سؤالانگيز است ، ولى در واقع براى بيان يكى از دو مطلب است :\r\nممكن است اشاره به حالات مختلف آن مار باشد كه در آغاز « عصا » به صورت مار كوچك و باريكى در مىآمد و تدريجا بزرگ مىشد و مبدل به اژدهايى مىگشت .\r\n","description":"","footnote":"","page_name":" 216 ","page_number":216},
  {"content":"\r\nو يا اينكه هر يك از اين لغات سه گانه به يكى از خصائص آن مار اشاره مىكند « ثعبان » اشاره به عظمت آن ، و « جان » اشاره به سرعت و چابكى ، و « حية » اشاره به زنده بودن آن مىباشد .\r\nفرعون از مشاهده اين صحنه ، سخت جا خورد و در وحشت عميقى فرو رفت اما براى حفظ قدرت شيطانى خويش كه با ظهور موسى ع ، سخت به خطر افتاده بود و همچنين براى حفظ اعتقاد اطرافيان و روحيه دادن به آنها در صدد توجيه معجزات موسى برآمد ، نخست « به اطرافيان خود چنين گفت : اين مرد ساحر آگاه و ماهرى است » ! ( * ( قالَ لِلْمَلإِ حَوْلَه إِنَّ هذا لَساحِرٌ عَلِيمٌ ) * ) .\r\nهمان كسى را كه تا چند لحظه قبل مجنونش مىخواند اكنون به عنوان « عليم » از او نام مىبرد ! و چنين است راه و رسم جباران كه گاه در يك جلسه چندين بار چهره عوض مىكنند ، و هر زمان براى رسيدن به مقصد خود به دستاويز تازه اى متشبث مىشوند .\r\nفرعون فكر مىكرد چون در آن زمان سحر رايج بود ، اين اتهام و برچسب بهتر از هر چيز به موسى بعد از نشان دادن اين معجزات مىچسبد .\r\nسپس براى اينكه جمعيت را بر ضد او بسيج كند چنين ادامه داد : « او مىخواهد شما را از سرزمينتان با سحرش بيرون كند » ! ( * ( يُرِيدُ أَنْ يُخْرِجَكُمْ مِنْ أَرْضِكُمْ بِسِحْرِه ) * ) .\r\n« شما چه مىانديشيد و چه دستور مىدهيد » ؟ ! ( * ( فَما ذا تَأْمُرُونَ ) * ) .\r\nاين همان فرعونى است كه قبلا تمام مصر را ملك مسلم خود مىدانست ، و مىگفت أَ لَيْسَ لِي مُلْكُ مِصْرَ : « آيا حكومت و مالكيت اين سرزمين مصر از آن من نيست ؟ » اكنون كه پايه‌هاى تخت خود را لرزان مىبيند ، مالكيت مطلقه اين\r\n","description":"","footnote":"","page_name":" 217 ","page_number":217},
  {"content":"\r\nسرزمين را به كلى فراموش كرده ، و آن را ملك مردم مىشمرد مىگويد : سرزمين شما به خطر افتاده ، چاره اى بينديشيد ! فرعونى كه تا يك ساعت پيش از اين حاضر نبود گوش به سخن كسى بدهد و هميشه فرمان دهنده مطلق العنان بود و آمر بلا منازع ، اكنون چنان درمانده شده است كه به اطرافيان مىگويد شما چه امر مىكنيد ؟ ! مشورتى بسيار عاجزانه و از موضع ضعف ! .\r\nاز آيه 110 سوره اعراف چنين برمىآيد كه اطرافيان نيز در ميان خود به مشورت پرداختند ، و آن چنان دستپاچه شده بودند كه قدرت تفكر را از دست داده و هر يك رو به ديگرى مىكرد و مىگفت : تو چه دستور مىدهى ؟ ! آرى چنين است سنت جباران در هر عصر و هر زمان ، به هنگامى كه بر اوضاع مسلطند همه چيز را مال خود مىشمرند ، و همه را بردگان خويش ، و جز منطق استبداد چيزى نمىفهمند .\r\nاما به هنگامى كه پايه‌هاى تخت بيدادگرى خود را لرزان و حكومت خويش را در خطر بينند موقتا از تخت استبداد پائين آمده دست به دامن مردم و آراء و افكار آنها مىشوند ، مملكت را مملكت مردم ، و آب و خاك را از آنان دانسته ، و آراء آنها را محترم مىشمرند ، اما با فرو نشستن طوفان باز همان كاسه است و همان آش .\r\nدر عصر و زمان خود نيز باز مانده سلاطين پيشين را ديديم كه چگونه زمانى كه دنيا به كامش مىگشت سراسر كشور را ملك طلق خود مىدانست ، و حتى به كسانى كه مايل نبودند در حزب او وارد شوند فرمان خروج از مملكت مىداد كه زمين خدا وسيع است و هر كجا مىخواهيد برويد ، اينجا همين برنامه است كه من مىگويم و لا غير ! اما ديديم به هنگام وزيدن طوفان انقلاب تا چه حد در پيشگاه مردم سر تعظيم فرود آورد و حتى از گناهان گذشته خويش توبه و تقاضاى عفو كرد ، ولى در برابر مردمى كه ساليان دراز او را به خوبى شناخته بودند ، سودى نداد .\r\n","description":"","footnote":"","page_name":" 218 ","page_number":218},
  {"content":"\r\nبعد از مشورتها سرانجام اطرافيان به فرعون « گفتند : موسى و برادرش را مهلتى ده و در كار آنها عجله مكن و به تمام شهرهاى مصر ماموران براى بسيج اعزام كن » ( * ( قالُوا أَرْجِه وَأَخاه وَابْعَثْ فِي الْمَدائِنِ حاشِرِينَ ) * ) ( 1 ) .\r\n« تا هر ساحر ماهر و كهنه كارى را نزد تو آورند » ( * ( يَأْتُوكَ بِكُلِّ سَحَّارٍ عَلِيمٍ ) * ) .\r\nدر واقع اطرافيان فرعون يا اغفال شدند و يا آگاهانه تهمت او را به موسى پذيرا گشتند ، و برنامه را چنين تنظيم كردند كه او « ساحر » است ، و در مقابل ساحر بايد دست به دامان « سحار » يعنى ساحران ماهرترى زد ! و گفتند خوشبختانه در كشور پهناور مصر ، اساتيد فن سحر بسيارند ، اگر موسى ساحر است ما « سحار » در برابر او قرار مىدهيم ، و آن قدر ساحران وارد به فوت و فن سحر را جمع مىكنيم تا راز موسى را افشا كنند ! .\r\n« حاشرين » از ماده « حشر » به معنى بسيج كردن گروهى از مردم به سوى ميدان جنگ يا مانند آن است ، و به اين ترتيب ماموران مىبايست ساحران را به هر قيمتى كه ممكن است براى مبارزه با موسى ع بسيج كنند .\r\n\r\n","description":"","footnote":"\r\n( 1 ) « ارجه » از ماده « ارجاء » به معنى به تاخير انداختن و عجله نكردن در قضاوت است ، و ضمير در آخر آن به موسى برمىگردد و در اصل « ارجئه » بوده و همزه براى تخفيف حذف شده است .\r\n","page_name":" 219 ","page_number":219},
  {"content":"\r\n\r\n[ سوره الشعراء ‹ 26 › : آيات 38 تا 42 
  ]\r\nفَجُمِعَ السَّحَرَةُ لِمِيقاتِ يَوْمٍ مَعْلُومٍ ‹ 38 › وَقِيلَ لِلنَّاسِ هَلْ أَنْتُمْ مُجْتَمِعُونَ ‹ 39 › لَعَلَّنا نَتَّبِعُ السَّحَرَةَ إِنْ كانُوا هُمُ الْغالِبِينَ ‹ 40 › فَلَمَّا جاءَ السَّحَرَةُ قالُوا لِفِرْعَوْنَ أَ إِنَّ لَنا لأَجْراً إِنْ كُنَّا نَحْنُ الْغالِبِينَ ‹ 41 ) قالَ نَعَمْ وَإِنَّكُمْ إِذاً لَمِنَ الْمُقَرَّبِينَ ‹ 42 ›\r\n\r\nترجمه :\r\n38 - سرانجام ساحران براى وعده گاه روز معينى جمعآورى شدند .\r\n39 - و به مردم گفته شد آيا شما نيز ( در اين صحنه ) اجتماع مىكنيد .\r\n40 - تا اگر ساحران پيروز شوند ما از آنان پيروى كنيم .\r\n41 - هنگامى كه ساحران آمدند ، به فرعون گفتند : آيا اگر پيروز شويم پاداش مهمى خواهيم داشت ؟\r\n42 - گفت آرى ، و شما در اين صورت از مقربان خواهيد بود !\r\n\r\nتفسير : ساحران از همه جا گرد آمدند\r\nدر اين آيات صحنه ديگرى از اين داستان پر ماجرا نشان داده مىشود :\r\n","description":"","footnote":"","page_name":" 220 ","page_number":220},
  {"content":"\r\nبه دنبال پيشنهاد اطرافيان فرعون جمعى از ماموران زبده به شهرهاى مختلف مصر روان شدند و در هر جا ساحران ماهر را جستجو كردند ، « سرانجام جمعيت ساحران براى وعده گاه روز معين جمع آورى شدند » ( * ( فَجُمِعَ السَّحَرَةُ لِمِيقاتِ يَوْمٍ مَعْلُومٍ ) * ) .\r\nو به تعبير ديگر آنها را براى چنان روزى از قبل آماده كردند تا در موعد معين به ميدان مبارزه گسيل شوند .\r\nمنظور از « * ( يَوْمٍ مَعْلُومٍ ) * » آن چنان كه از آيات سوره اعراف استفاده مىشود يكى از روزهاى عيد معروف مصريان بوده كه موسى ع آن را براى مبارزه تعيين كرد ، و هدفش اين بود كه مردم فرصت بيشترى براى حضور در صحنه داشته باشند ، زيرا اطمينان به پيروزى خود داشت ، و مىخواست قدرت آيات الهى ، و ضعف فرعون و دستيارانش بر همگان آشكار گردد ، و نور ايمان در دلهاى گروه بيشترى بدرخشد .\r\nاز مردم نيز براى حضور در اين ميدان مبارزه دعوت شد : « و به مردم گفته شد آيا شما در اين صحنه اجتماع مىكنيد » ؟ ! ( * ( وَقِيلَ لِلنَّاسِ هَلْ أَنْتُمْ مُجْتَمِعُونَ ) * ) .\r\nاين تعبير نشان مىدهد كه ماموران فرعون در اين زمينه بسيار حساب شده كار مىكردند ، آنها مىدانستند اگر مردم را اجبار به حضور كنند ، ممكن است واكنش منفى نشان دهند ، چرا كه هر كس فطرتا از اجبار گريزان است ، لذا گفتند چنان كه تمايل داشته باشيد در اين جلسه حضور پيدا كنيد و قطعا اين طرز بيان افراد زيادترى را به آن جلسه كشانيد .\r\nو به مردم گفته شد « هدف اين است كه اگر ساحران پيروز شوند كه پيروزى آنها پيروزى خدايان ما است ما از آنان پيروى كنيم » ، و آن چنان صحنه\r\n","description":"","footnote":"","page_name":" 221 ","page_number":221},
  {"content":"\r\nرا گرم و داغ نمائيم كه دشمن خدايان ما براى هميشه از ميدان بيرون رود ! ( * ( لَعَلَّنا نَتَّبِعُ السَّحَرَةَ إِنْ كانُوا هُمُ الْغالِبِينَ ) * ) .\r\nروشن است كه وجود تماشاچيان بيشتر كه ارتباط و پيوند با يك طرف مبارزه دارند هم مايه دلگرمى آنها است و به آنها روحيه مىدهد ، و هم سبب مىشود كه آنان نهايت كوشش خود را به كار گيرند ، و هم در موقع پيروزى توانايى دارند چنان جنجالى بر پا كنند كه حريف براى هميشه منزوى شود ، و هم مىتوانند از آغاز مبارزه در طرف مقابل ايجاد وحشت كنند .\r\nآرى ماموران فرعون با اين اميدها مايل بودند مردم را در صحنه حاضر كنند و موسى نيز حضور چنين جمعى را از خدا مىخواست كه بتواند منظور خود را به عالىترين وجهى پياده كند .\r\nاينها همه از يك سو ، از سوى ديگر « هنگامى كه ساحران نزد فرعون آمدند و او را سخت در تنگنا ديدند به اين فكر افتادند كه برترين بهره گيرى را كرده و امتيازهاى مهمى از او بگيرند ، به فرعون گفتند : آيا براى ما پاداش قابل ملاحظه اى خواهد بود اگر پيروز شويم » ( * ( فَلَمَّا جاءَ السَّحَرَةُ قالُوا لِفِرْعَوْنَ أَ إِنَّ لَنا لأَجْراً إِنْ كُنَّا نَحْنُ الْغالِبِينَ ) * ) .\r\nفرعون كه سخت در اين بن بست گرفتار و درمانده بود حاضر شد برترين امتيازها را به آنها بدهد ، بلا فاصله « گفت : آرى هر چه بخواهيد مىدهم ، بعلاوه شما در اين صورت از مقربان درگاه من خواهيد بود » ! ( * ( قالَ نَعَمْ وَإِنَّكُمْ إِذاً لَمِنَ الْمُقَرَّبِينَ ) * ) .\r\nدر واقع فرعون به آنها گفت شما چه مىخواهيد ؟ يا مال است و يا مقام من هر دو را در اختيار شما مىگذارم !\r\n","description":"","footnote":"","page_name":" 222 ","page_number":222},
  {"content":"\r\nاين تعبير نشان مىدهد كه قرب به فرعون تا چه حد در آن محيط و جامعه داراى اهميت بوده كه او به عنوان يك پاداش بزرگ از آن ياد مىكند ، و در حقيقت پاداشى از اين بالاتر نيست كه انسان به قدرت مطلوبش نزديك گردد .\r\nاگر گمراهان قرب فرعون را برترين پاداش مىشمردند ، خدا پرستان آگاه پاداشى را بالاتر از قرب پروردگار نمىشمرند ، حتى بهشت با تمام نعمتهايش را با يك جلوه ذات پاك او ، معامله نمىكنند .\r\nبه همين دليل شهيدان راه « اللَّه » كه بايد برترين پاداشها را در برابر آن ايثار بزرگشان دريافت دارند به گواهى قرآن پاداش قرب الهى را مىيابند ، و تعبير « عِنْدَ رَبِّهِمْ » شاهد گوياى اين واقعيت است .\r\nو نيز به همين دليل هر مؤمن پاكدل به هنگام انجام عبادت تنها چيزى را كه مىطلبد « قربة الى اللَّه » است .\r\n","description":"","footnote":"","page_name":" 223 ","page_number":223},
  {"content":"\r\n\r\n[ سوره الشعراء ‹ 26 › : آيات 43 تا 51 
  ]\r\nقالَ لَهُمْ مُوسى أَلْقُوا ما أَنْتُمْ مُلْقُونَ ‹ 43 › فَأَلْقَوْا حِبالَهُمْ وَعِصِيَّهُمْ وَقالُوا بِعِزَّةِ فِرْعَوْنَ إِنَّا لَنَحْنُ الْغالِبُونَ ‹ 44 › فَأَلْقى مُوسى عَصاه فَإِذا هِيَ تَلْقَفُ ما يَأْفِكُونَ ‹ 45 › فَأُلْقِيَ السَّحَرَةُ ساجِدِينَ ‹ 46 › قالُوا آمَنَّا بِرَبِّ الْعالَمِينَ ‹ 47 ›\r\nرَبِّ مُوسى وَهارُونَ ‹ 48 › قالَ آمَنْتُمْ لَه قَبْلَ أَنْ آذَنَ لَكُمْ إِنَّه لَكَبِيرُكُمُ الَّذِي عَلَّمَكُمُ السِّحْرَ فَلَسَوْفَ تَعْلَمُونَ لأُقَطِّعَنَّ أَيْدِيَكُمْ وَأَرْجُلَكُمْ مِنْ خِلافٍ وَلأُصَلِّبَنَّكُمْ أَجْمَعِينَ ‹ 49 › قالُوا لا ضَيْرَ إِنَّا إِلى رَبِّنا مُنْقَلِبُونَ ‹ 50 › إِنَّا نَطْمَعُ أَنْ يَغْفِرَ لَنا رَبُّنا خَطايانا أَنْ كُنَّا أَوَّلَ الْمُؤْمِنِينَ ‹ 51 )\r\n","description":"","footnote":"","page_name":" 224 ","page_number":224},
  {"content":"\r\n\r\nترجمه :\r\n43 - ( روز موعود فرا رسيد و همگى جمع شدند ، موسى رو به ساحران كرد و ) گفت : آنچه را مىخواهيد بيفكنيد ، بيفكنيد ! 44 - آنها طنابها و عصاهاى خود را افكندند و گفتند به عزت فرعون ، قطعا پيروزيم ! 45 - سپس موسى عصايش را افكند ، ناگهان تمام وسايل دروغين آنها را بلعيد ! 46 - ساحران همگى فورا به سجده افتادند .\r\n47 - گفتند ما به پروردگار عالميان ايمان آورديم .\r\n48 - پروردگار موسى و هارون .\r\n49 - ( فرعون ) گفت : آيا به او ايمان آورديد پيش از آن كه به شما اجازه دهم ؟ ! مسلما او بزرگ و استاد شما است كه به شما سحر آموخته ! ، اما به زودى خواهيد دانست كه دستها و پاهاى شما را به طور مختلف قطع مىكنم ، و همه شما را به دار مىآويزم .\r\n50 - گفتند : مهم نيست ( هر كار از دستت ساخته است بكن ) ما به سوى پروردگارمان بازمىگرديم ! 51 - ما اميدواريم پروردگارمان خطاهاى ما را به بخشد ، كه ما نخستين ايمان آورندگان بوديم .\r\n\r\nتفسير : نور ايمان در قلب ساحران درخشيدن گرفت\r\nهنگامى كه ساحران قول و قرارهاى خود را با فرعون گذاردند او وعده پاداش و تقرب به درگاهش به آنان داد و آنها را دلگرم و مطمئن ساخت ، به دنبال تهيه مقدمات كار رفتند ، و در خلال مدتى كه فرصت داشتند ، طنابها و عصاهاى بسيار فراهم ساختند كه ظاهرا درون آنها را خالى كرده و ماده شيميايى مخصوصى ( همچون جيوه ) كه در برابر تابش آفتاب سبك و فرار مىشود در آن ريختند .\r\nسرانجام يوم موعود فرا رسيد ، و انبوه عظيمى از مردم در آن صحنه جمع شدند تا شاهد اين مبارزه تاريخى باشند ، فرعون و اطرافيانش از يك سو و ساحران از سوى ديگر ، و موسى و برادرش هارون از سوى سوم ، در آنجا حضور يافتند .\r\n","description":"","footnote":"","page_name":" 225 ","page_number":225},
  {"content":"\r\nاما همانگونه كه معمول قرآن است ، اين مقدمات را كه از لابلاى بحثهاى آينده روشن مىشود حذف كرده وارد اصل سخن مىگردد ، در اينجا به ترسيم اين صحنه سرنوشتساز پرداخته مىگويد :\r\n« موسى رو به سوى ساحران كرد و گفت : آنچه را مىخواهيد بيفكنيد بيفكنيد و هر چه داريد به ميدان آوريد » ( * ( قالَ لَهُمْ مُوسى أَلْقُوا ما أَنْتُمْ مُلْقُونَ ) * ) .\r\nاز آيه 115 سوره اعراف استفاده مىشود اين سخن را موسى هنگامى گفت كه ساحران به او گفتند آيا تو پيش قدم مىشوى و مىافكنى يا ما ؟ ! .\r\nاين پيشنهاد موسى ع كه از اطمينان خاطر او به پيروزى سرچشمه مىگرفت و دليل خونسردى او در برابر انبوه عظيم دشمنان و حاميان سرسخت فرعون بود ، نخستين ضربه را بر پيكر ساحران وارد ساخت و نشان داد كه موسى از آرامش روانى خاصى بهره مند است و به جاى ديگرى دل بسته و پشتگرم است .\r\nساحران كه غرق غرور و نخوت بودند و حد اكثر توان خود را به كار گرفته و به پيروزى خود اميدوار بودند « طنابها و عصاهاى خود را افكندند و گفتند :\r\nبه عزت فرعون ما قطعا پيروزيم « ! ( * ( فَأَلْقَوْا حِبالَهُمْ وَعِصِيَّهُمْ وَقالُوا بِعِزَّةِ فِرْعَوْنَ إِنَّا لَنَحْنُ الْغالِبُونَ ) * ) ( 1 ) .\r\nآرى آنها همانند همه متملقان چاپلوس با نام فرعون شروع كردند و تكيه بر قدرت پوشالى او نمودند .\r\nدر اين هنگام چنان كه قرآن در جايى ديگر بيان كرده ، عصاها و طنابهاى مخصوص به صورت مارهاى كوچك و بزرگ به حركت در آمدند ( سوره طه آيه 66 ) ، آنها مخصوصا بخشى از وسائل سحر خود را از عصاها انتخاب كرده بودند\r\n\r\n","description":"","footnote":"\r\n( 1 ) « حبال » جمع « حبل » ( بر وزن طبل ) به معنى طناب است ، و « عصى » جمع « عصا » مىباشد .\r\n","page_name":" 226 ","page_number":226},
  {"content":"\r\nتا به پندارشان با عصاى موسى رقابت كنند و طنابها را هم بر آن افزوده بودند كه برترى خود را به ثبوت رسانند ! در اين هنگام غريو شادى از مردم برخاست و برق اميد در چشمان فرعون و اطرافيانش درخشيدن گرفت ، به گونه اى كه از خوشحالى در پوست نمىگنجيدند و از مشاهده اين صحنه لذت بخش به وجد و سرور آمده بودند ! .\r\nاما موسى چندان مهلت نداد كه اين وضع ادامه يابد ، جلو آمد « و عصاى خود را افكند ، ناگهان ثعبان و مار عظيمى شد و با سرعت شروع به بلعيدن وسائل دروغين ساحران كرد ! و آنها را يكى بعد از ديگرى در كام خود فرو برد » ! ( * ( فَأَلْقى مُوسى عَصاه فَإِذا هِيَ تَلْقَفُ ما يَأْفِكُونَ ) * ) ( 1 ) .\r\nدر اينجا نخست سكوت زود گذرى بر مردم حكم فرما شد ، دهانها از تعجب بازماند چشمها از حركت ايستاد ، گويى در آنجا خشك شده بودند ، ولى به زودى جاى اين سكوت را فريادهاى وحشتناك گرفت ، گروهى پا به فرار گذاشتند ، گروهى منتظر بودند پايان كار به كجا مىرسد ، و جمعى بى هدف فرياد مىكشيدند و دهان ساحران از تعجب بازمانده بود .\r\nدر اينجا همه چيز عوض شد ، ساحران كه تا آن لحظه در خط شيطنت و همكارى با فرعون و مبارزه با موسى ع قرار داشتند يك مرتبه به خود آمدند و چون از تمام ريزه كاريها و فوت و فن سحر با خبر بودند ، يقين پيدا كردند كه اين\r\n\r\n","description":"","footnote":"\r\n( 1 ) « تلقف » از ماده « لقف » ( بر وزن سقف ) به معنى برگرفتن چيزى به سرعت است خواه با دست باشد يا با دهان ، و معلوم است كه در اينجا منظور گرفتن با دهان است ، و « يافكون » از ماده « افك » ( بر وزن كذب ) به معنى دروغ است ، و در اينجا اشاره به وسائل دروغين است كه آنها آن را به جاى مارهاى كوچك و بزرگ غالب كرده بودند .\r\n","page_name":" 227 ","page_number":227},
  {"content":"\r\nمساله قطعا سحر نيست ، اين يك معجزه بزرگ الهى است « ناگهان همه آنها به سجده افتادند » ( * ( فَأُلْقِيَ السَّحَرَةُ ساجِدِينَ ) * ) .\r\nجالب اينكه قرآن تعبير به « القى » مىكند كه مفهومش « افكنده شدند » مىباشد ، اشاره به اينكه آن چنان تحت تاثير جاذبه معجزه موسى ع قرار گرفتند كه گويى بى اختيار بر زمين افتاده و سجده كردند .\r\nو همراه با اين عمل كه دليل روشن ايمان آنها بود با زبان نيز « گفتند : ما به پروردگار عالميان ايمان آورديم » ! ( * ( قالُوا آمَنَّا بِرَبِّ الْعالَمِينَ ) * ) .\r\nو براى اينكه جاى هيچ ابهام و ترديد باقى نماند و فرعون نتواند اين سخن را تفسير ديگرى كند ، اضافه كردند « به پروردگار موسى و هارون » ( * ( رَبِّ مُوسى وَهارُونَ ) * ) .\r\nو اين نشان مىدهد كه برنامه افكندن عصا و گفتگوى با ساحران را هر چند موسى انجام داد اما برادرش هارون در كنار او ايستاده و آماده هر گونه پشتيبانى از برادر بود .\r\nاين دگرگونى عجيب كه در روحيه ساحران پيدا شد ، و در يك لحظه كوتاه از ظلمت مطلق به روشنايى خير كننده اى گام نهادند ، و به تمام منافعى كه از فرعون انتظار داشتند پشت پا زدند - سهل است - جان خود را نيز به خطر افكندند ، همه به خاطر اين بود كه آنها علم و دانشى داشتند ، و در پرتو آن توانستند حق را از باطل بشناسند و دست به دامن حق زنند .\r\nآنها باقيمانده راه را با پاى « عقل » نمىپيمودند كه بر مركب راهوار « عشق » سوار شده بودند ، و بوى گلشان آن چنان مست كرده بود كه دامن از دست داده بودند ، و خواهيم ديد به همين دليل در برابر شديدترين تهديدهاى فرعون\r\n","description":"","footnote":"","page_name":" 228 ","page_number":228},
  {"content":"\r\nشجاعانه ترين استقامت را نشان دادند ! .\r\nدر حديثى از پيامبر ص مىخوانيم :\r\nما من قلب الا بين اصبعين من اصابع الرحمن ان شاء اقامه و ان شاء ازاغه :\r\n« هر دلى در پنجه قدرت خداوند رحمان است ، اگر بخواهد آن را به راه راست مىدارد و اگر اراده كند منحرف مىسازد » ( 1 ) ( بديهى است خواست خدا در اين دو مرحله از آمادگيهاى افراد سرچشمه مىگيرد ، و اين توفيق و سلب توفيق به خاطر زمينه‌هاى مختلف دلها است و بى حساب نيست ) .\r\nدر اين هنگام فرعون كه از يك سو روحيه خود را پاك باخته بود ، و از سوى ديگر تمام قدرت و موجوديت خويش را در خطر مىديد ، و مخصوصا مىدانست ايمان آوردن ساحران چه تاثير عميقى در روحيه مردم خواهد گذارد و ممكن است گروه عظيمى به پيروى از ساحران به سجده بيفتند ، به گمان خود دست به ابتكار تازه اى زد رو به ساحران كرد و گفت : « آيا به او ايمان آورديد پيش از آنكه من به شما اجازه دهم » ( * ( قالَ آمَنْتُمْ لَه قَبْلَ أَنْ آذَنَ لَكُمْ ) * ) ( 2 ) .\r\nاو كه ساليان دراز بر تخت استبداد تكيه كرده بود نه تنها انتظار داشت كه مردم بى اذن او عملى انجام ندهند بلكه انتظارش اين بود كه قلب و عقل و فكر مردم نيز به اختيار و اجازه او باشد تا او فرمان ندهد نينديشند ! ، و تا اجازه ندهد تصميم نگيرند !\r\n\r\n","description":"","footnote":"\r\n( 1 ) تفسير فى ظلال جلد 6 صفحه 208 .\r\n( 2 ) در اينجا و در سوره طه آيه 71 تعبير « * ( آمَنْتُمْ لَه ) * » آمده در حالى كه در سوره اعراف آيه 123 - * ( آمَنْتُمْ بِه ) * ذكر شده ، و به طورى كه بعضى از ارباب لغت گفته‌اند ايمان در صورتى كه با « لام » متعدى شود معنى خضوع را مىرساند و در صورتى كه با باء متعدى شود معنى تصديق را .\r\n","page_name":" 229 ","page_number":229},
  {"content":"\r\nو چنين است راه و رسم جباران .\r\nاين مغرور سركش حاضر نبود حتى نام پروردگار يا نام موسى را بر زبان جارى كند ، بلكه تنها با ضمير « له » كه در اينجا به منظور تحقير است اكتفاء مىكرد .\r\nولى فرعون به اين هم قناعت نكرد ، و دو جمله ديگر گفت تا هم موقعيت خويش را به پندار خود تثبيت كند ، و هم جلو افكار بيدار شده مردم را سد نمايد و بار ديگر به خواب فرو برد :\r\nنخست ساحران را متهم ساخت كه اين يك تبانى و توطئه قبلى است كه ميان شما و موسى صورت گرفته ، توطئه اى است بر ضد تمام مردم مصر ! گفت : « او بزرگ و استاد شما است كه به شما سحر آموخته ، و شما همگى سخر را از مكتب او فرا گرفته‌ايد » ! ( * ( إِنَّه لَكَبِيرُكُمُ الَّذِي عَلَّمَكُمُ السِّحْرَ ) * ) .\r\nشما با قرار قبلى اين صحنه سازى را به وجود آورده‌ايد تا ملت بزرگ مصر را گمراه سازيد و زير سيطره حكومت خود درآوريد ! ، شما مىخواهيد صاحبان اصلى اين كشور را از شهر و ديارشان آواره كنيد و بردگان را بجاى آن بنشانيد .\r\nاما من به شما اجازه نخواهم داد كه در اين توطئه پيروز شويد ، من اين توطئه را در نطفه خفه مىكنم ! « به زودى خواهيد دانست شما را چنان مجازاتى مىكنم كه درس عبرتى براى همگان گردد ، دستها و پاهاى شما را به طور مختلف قطع مىكنم ( دست راست و پاى چپ يا دست چپ و پاى راست ) و همگى را بدون استثناء به دار مىآويزم » ! ( * ( فَلَسَوْفَ تَعْلَمُونَ لأُقَطِّعَنَّ أَيْدِيَكُمْ وَأَرْجُلَكُمْ مِنْ خِلافٍ وَلأُصَلِّبَنَّكُمْ أَجْمَعِينَ ) * ) .\r\nيعنى نه تنها همه شما را به قتل مىرسانم بلكه قتلى توأم با زجر و شكنجه آن هم در ملا عام و بر فراز درختان بلند نخل ، زيرا بريدن دست و پا به طور مخالف سبب مىشود كه احتمالا انسان ديرتر بميرد و زجر و شكنجه بيشتر شود .\r\n","description":"","footnote":"","page_name":" 230 ","page_number":230},
  {"content":"\r\nو چنين است طريقه زمامداران زورگو و ستمكار در هر عصر و زمان ، نخست مردان مصلح الهى را متهم به توطئه بر ضد مردم مىكنند ، و پس از استفاده از حربه تهمت ، حربه شمشير را به كار مىبرند ، تا موقعيت حقطلبان و پشتوانه مردمى آنها نخست تضعيف شود ، سپس آنها را از سر راه خود بردارند .\r\nاما فرعون در اينجا كور خوانده بود ، زيرا ساحران يك لحظه پيش ، و مؤمنان اين لحظه ، آن چنان قلبشان به نور ايمان روشن شده بود و در آتش عشق خدا داغ گشته بودند كه اين تهديد فرعون را در حضور جمعيت به طرز بسيار قاطعى پاسخ گفتند و نقشه شيطانى او را نقش بر آب كردند .\r\n« گفتند : هيچ مانعى ندارد ، و هيچگونه زيانى از اين كار به ما نخواهد رسيد هر كار مىخواهى بكن ما به سوى پروردگارمان بازمىگرديم » ( * ( قالُوا لا ضَيْرَ إِنَّا إِلى رَبِّنا مُنْقَلِبُونَ ) * ) .\r\nتو با اين كار نه تنها چيزى از ما كم نمىكنى ، بلكه ما را به لقاى معشوق حقيقى و معبود واقعى مىرسانى ، آن روز كه اين تهديدها در ما اثر مىگذاشت ما خويشتن را نمىشناختيم ، با خداى خود آشنا نبوديم ، و راه حق را گم كرده در بيابان زندگى سرگردان بوديم ، اما امروز گم شده خود را يافته‌ايم ، هر كار مىتوانى بكن ! سپس افزودند ما در گذشته گناهانى مرتكب شده‌ايم و در اين صحنه سردمدار مبارزه با پيامبر راستين خدا موسى ع شديم ، و در ستيز با حق پيش قدم بوديم ، اما « ما اميدواريم كه پروردگارمان خطاهاى ما را ببخشد چرا كه ما نخستين ايمان آورندگان بوديم » ( * ( إِنَّا نَطْمَعُ أَنْ يَغْفِرَ لَنا رَبُّنا خَطايانا أَنْ كُنَّا أَوَّلَ الْمُؤْمِنِينَ ) * ) .\r\n","description":"","footnote":"","page_name":" 231 ","page_number":231},
  {"content":"\r\nما امروز از هيچ چيز وحشت نداريم ، نه از تهديدهاى تو ، و نه از دست و پا زدن در خون بر فراز شاخه‌هاى بلند نخل ! .\r\nاگر ترسى داشته باشيم تنها از گناهان گذشته خويش است و اميدواريم آن نيز در سايه ايمان و اميد به لطف حق بر طرف گردد .\r\nاين چه نيرويى است كه وقتى در قلب انسان پيدا مىشود بزرگترين قدرتها در نظرش كوچك ، و در برابر سختترين شكنجه‌ها مقاوم ، و نسبت به ايثار جان سخاوتمند مىگردد ؟\r\nاين نيروى ايمان است .\r\nاين شعله چراغ فروزان عشق است ، كه شهد شهادت در راه خدا را در كام انسان شيرينتر از عسل مىكند ، و وصال محبوب را برترين هدف مىسازد .\r\nاين همان نيرويى بود كه پيامبر اسلام ص از آن كمك گرفت و مسلمانان نخستين را با آن پرورش داد و به سرعت ملتى عقب افتاده را به اوج افتخار رسانيد ، مسلمانانى كه تاريخشان مايه اعجاب جهانيان شد .\r\nولى به هر حال اين صحنه براى فرعون و دستگاهش بسيار گران تمام گشت هر چند طبق بعضى از روايات تهديداتش را عملى نمود و ساحران مؤمن را شهيد كرد ، اما اين كار نه تنها عواطف مردم را كه به نفع موسى ع تحريك شده بود خاموش نكرد ، بلكه به آن دامن زد .\r\nهمه جا سخن از پيامبر نو ظهور در ميان بود ، و همه جا از نخستين شهيدان با ايمان بحث مىشد ، گروهى به اين وسيله ايمان آوردند كه بعضى از ياران نزديك فرعون و حتى همسرش در اين صف قرار گرفتند .\r\nدر اينجا سؤالى مطرح است كه ساحران توبه كار و مؤمن چگونه خود را نخستين مؤمنان ناميدند ؟\r\nآيا منظورشان اين بوده كه نخستين مؤمنان در آن صحنه بودند ؟\r\n","description":"","footnote":"","page_name":" 232 ","page_number":232},
  {"content":"\r\nيا نخستين مؤمنان از حاميان فرعون ؟\r\nيا نخستين مؤمنانى كه شربت شهادت نوشيدند ؟\r\nهمه اينها محتمل است و در عين حال منافاتى با يكديگر ندارد .\r\nاين تفاسير در صورتى است كه ما معتقد باشيم قبل از آنها كسان ديگرى از بنى اسرائيل يا غير بنى اسرائيل به موسى ايمان آورده باشند ، اما اگر بگوئيم آنها پس از بعثت ماموريت يافتند كه مستقيما با خود فرعون تماس گيرند و نخستين ضربه را بر پيكر او وارد كنند ، بعيد نيست كه اين گروه به راستى اولين مؤمنان بوده‌اند و نياز به تفسير ديگرى نيست .\r\n","description":"","footnote":"","page_name":" 233 ","page_number":233},
  {"content":"\r\n\r\n[ سوره الشعراء ‹ 26 › : آيات 52 تا 59 
  ]\r\nوَ أَوْحَيْنا إِلى مُوسى أَنْ أَسْرِ بِعِبادِي إِنَّكُمْ مُتَّبَعُونَ ‹ 52 › فَأَرْسَلَ فِرْعَوْنُ فِي الْمَدائِنِ حاشِرِينَ ‹ 53 › إِنَّ هؤُلاءِ لَشِرْذِمَةٌ قَلِيلُونَ ‹ 54 › وَإِنَّهُمْ لَنا لَغائِظُونَ ‹ 55 › وَإِنَّا لَجَمِيعٌ حاذِرُونَ ‹ 56 ›\r\nفَأَخْرَجْناهُمْ مِنْ جَنَّاتٍ وَعُيُونٍ ‹ 57 › وَكُنُوزٍ وَمَقامٍ كَرِيمٍ ‹ 58 › كَذلِكَ وَأَوْرَثْناها بَنِي إِسْرائِيلَ ‹ 59 ›\r\n\r\nترجمه :\r\n52 - ما به موسى وحى فرستاديم كه بندگان مرا شبانه از مصر كوچ ده ، و آنها شما را تعقيب خواهند كرد .\r\n53 - فرعون ( از اين ماجرا آگاه شد و ) ماموران به شهرها فرستاد تا نيرو جمع كند .\r\n54 - ( و گفت ) اينها گروهى اندكند .\r\n55 - و اينها ما را به خشم آورده‌اند .\r\n56 - و ما همگى آماده پيكاريم .\r\n","description":"","footnote":"","page_name":" 234 ","page_number":234},
  {"content":"\r\n57 - ولى ما آنها ( فرعونيان ) را از باغها و چشمه‌ها بيرون كرديم .\r\n58 - از گنجها و قصرهاى مجلل ! 59 - آرى ، اين چنين كرديم و بنى اسرائيل را وارث آنها ساختيم .\r\n\r\nتفسير : آنها را از گنجها و قصرهاى مجللشان بيرون رانديم !\r\nدر آيات گذشته ديديم كه سرانجام موسى در آن صحنه سرنوشتساز پيروز از ميدان بيرون آمد . گرچه فرعون و فرعونيان به او ايمان نياوردند ، ولى اين ماجرا چند اثر مهم داشت كه هر كدام پيروزى مهمى محسوب مىشد :\r\n1 - بنى اسرائيل به رهبر و پيشواى خود مؤمن و دلگرم شدند ، و يكدل و يك جان گرد او را گرفتند ، چرا كه بعد از سالها بدبختى و تيره روزى و دربدرى پيامبرى آسمانى در ميان خود مىبينند كه هم ضامن هدايت آنها است ، و هم رهبر انقلاب و آزادى و پيروزى آنان خواهد شد .\r\n2 - موسى در ميان مردم مصر و قبطيان جايى براى خود باز كرد ، جمعى به او تمايل پيدا كردند و يا لا اقل از مخالفت با او وحشت داشتند ، و صداى دعوت موسى در تمام مصر پيچيد .\r\n3 - از همه مهمتر اينكه فرعون نه از نظر افكار عمومى ، نه از نظر وحشت بر جان خود ، قدرت مزاحمت با مردى كه عصائى اين چنين در دست دارد و زبانى آن چنان گويا در دهان ، در خود نمىديد .\r\nمجموع اين امور زمينه مساعدى را براى اينكه موسى بتواند در ميان آن مردم بماند و به دعوت و تبليغ بپردازد و اتمام حجت كند فراهم ساخت .\r\nساليان دراز به اين منوال گذشت ، و موسى معجزات ديگرى كه در سوره اعراف ذيل آيات 130 تا 135 به آن اشاره كرديم - در كنار منطق و بيان خود -\r\n","description":"","footnote":"","page_name":" 235 ","page_number":235},
  {"content":"\r\nبه آنها نشان داد ، و حتى خداوند مردم مصر را سالها به قحطى و خشكسالى مبتلا ساخت تا آنها كه شايسته بيدارىاند بيدار شوند ( شرح بيشتر در اين زمينه را در جلد ششم تفسير نمونه صفحه 313 به بعد مطالعه فرمائيد ) .\r\nهنگامى كه موسى ع حجت را بر آنها تمام كرد ، و صفوف مؤمنان و منكران مشخص شد ، دستور كوچ كردن بنى اسرائيل به موسى داده شد ، آيات مورد بحث اين صحنه را مجسم مىسازد .\r\nنخست مىگويد : « ما به موسى وحى فرستاديم كه شبانه بندگان مرا كوچ ده ، و ( از مصر ) خارج كن و آنها شما را تعقيب خواهند كرد » ( * ( وَأَوْحَيْنا إِلى مُوسى أَنْ أَسْرِ بِعِبادِي إِنَّكُمْ مُتَّبَعُونَ ) * ) .\r\nاين يك برنامه الهى است كه شما شبانه حركت كنيد و آنها نيز آگاه شوند و به تعقيب شما بپردازند و آنچه بايد در اين ميان بشود ، بشود .\r\nتعبير « عبادى » ( بندگان من ) با اينكه قبل از آن جمله « اوحينا » ( وحى فرستاديم ) به صورت جمع آمده براى بيان نهايت محبت خدا به بندگان با ايمان است .\r\nموسى ع اين فرمان را اجرا كرد ، و دور از چشم دشمنان ، بنى اسرائيل را بسيج كرده فرمان حركت داد ، و مخصوصا شب را به دستور خدا براى اين كار انتخاب نمود تا برنامه اش حساب شده تر باشد .\r\nاما بديهى است حركت يك گروه با اين عظمت ، چيزى نيست كه بتوان آن را براى مدت زيادى پنهان نگه داشت ، به زودى جاسوسان فرعون ، مطلب را به او گزارش دادند ، و چنان كه قرآن مىگويد : « فرعون ماموران به شهرها فرستاد تا نيرو جمع كنند » ( * ( فَأَرْسَلَ فِرْعَوْنُ فِي الْمَدائِنِ حاشِرِينَ ) * ) .\r\nالبته در شرائط آن روز ، رسيدن پيام فرعون به همه شهرهاى مصر ، زمان\r\n","description":"","footnote":"","page_name":" 236 ","page_number":236},
  {"content":"\r\nقابل ملاحظه اى لازم داشت ، ولى طبيعى است كه اين خبر به شهرهاى نزديك به سرعت مىرسد و نيروهاى آماده فورا حركت مىكنند و مقدمه لشگر و گروه ضربت را تشكيل مىدهند ، اما نيروهاى ديگر تدريجا به آنها مىپيوندند .\r\nضمنا براى اينكه زمينه روانى مردم براى اين بسيج عمومى آماده شود دستور داد اعلان كنند « اينها گروه اندكى هستند » ( اندك از نظر تعداد در مقابل فرعونيان و اندك از نظر قدرت ) ( * ( إِنَّ هؤُلاءِ لَشِرْذِمَةٌ قَلِيلُونَ ) * ) .\r\nبنا بر اين در مبارزه با اين گروه با آن همه قدرتى كه ما داريم جاى هيچگونه نگرانى نيست كه برنده مائيم .\r\n« شرذمة » در اصل به معنى گروه اندك و باقيمانده چيزى است ، و به لباس پاره پاره ، « شراذم » گفته مىشود ، بنا بر اين علاوه بر معنى اندك بودن ، پراكندگى نيز در مفهوم آن افتاده است ، گويا فرعون با اين تعبير مىخواست عدم انسجام بنى اسرائيل را از نظر نفرات لشكر نيز مجسم كند .\r\nسپس افزود : ما چقدر حوصله كنيم ؟ و تا چه اندازه با اين بردگان سركش مدارا نمائيم ؟ ! « اينها ما را به خشم و غضب آورده‌اند » ( * ( وَإِنَّهُمْ لَنا لَغائِظُونَ ) * ) .\r\nفردا مزارع مصر را چه كسى آبيارى مىكند ؟ خانه‌هاى ما را چه كسى مرمت مىكند ؟ بارهاى سنگين را در اين كشور پهناور چه كسى از زمين برمىدارد ؟\r\nچه كسى خدمتكار ما خواهد بود ؟\r\nبعلاوه « ما از توطئه اين گروه ( چه در اينجا باشند و چه بروند ) بيمناكيم ، و براى مقابله با آنها آمادگى كامل و هوشيارى لازم داريم » ( * ( وَإِنَّا لَجَمِيعٌ حاذِرُونَ ) * ) .\r\nبعضى از مفسران « حاذرون » را از ماده « حذر » به معنى خوف و ترس\r\n","description":"","footnote":"","page_name":" 237 ","page_number":237},
  {"content":"\r\nاز توطئه آنها تفسير كرده‌اند ، و بعضى از « حذر » به معنى هوشيارى و بيدارى و آمادگى از نظر نيرو و سلاح ، ولى اين دو تفسير با هم منافاتى ندارد ، ممكن است فرعونيان هم بيمناك بودند و هم آمادگى براى مقابله داشتند .\r\nسپس قرآن به ذكر نتيجه كار فرعونيان مىپردازد ، و به طور اجمال زوال حكومت آنها و زمامدارى بنى اسرائيل را بيان مىكند ، مىگويد : « ما آنها را از باغهاى سرسبز و چشمه‌هاى پر آب بيرون رانديم » ( * ( فَأَخْرَجْناهُمْ مِنْ جَنَّاتٍ وَعُيُونٍ ) * ) .\r\n« و از گنجها و قصرهاى زيبا و مساكن مرفه خارج ساختيم » ( * ( وَكُنُوزٍ وَمَقامٍ كَرِيمٍ ) * ) .\r\nآرى « اين چنين كرديم و آنها را بدون زحمت به بنى اسرائيل داديم و آنها را وارث فرعونيان ساختيم » ( * ( كَذلِكَ وَأَوْرَثْناها بَنِي إِسْرائِيلَ ) * ) .\r\nدر تفسير « * ( مَقامٍ كَرِيمٍ ) * » در ميان مفسران گفتگو است ، بعضى آن را به معنى قصرهاى مجلل و مساكن پر ارزش دانسته‌اند ، و بعضى مجالس پر سرور و نشاطانگيز و بعضى مجالس حكمرانان و زمامداران كه اطرافشان را ماموران سر بر فرمان گرفته بودند ، و بعضى نيز آن را به معنى منبرهايى كه خطيبان بر آن سخنرانى مىكردند تفسير نموده‌اند ( منابرى كه در آن به نفع فرعون و حكومت و دستگاه او تبليغات و سخنرانى مىشد ) .\r\nالبته معنى اول از همه مناسبتر به نظر مىرسد ، هر چند اين معانى با هم تضادى ندارند ، و ممكن است همه در مفهوم آيه جمع باشند ، هم قصرهايشان از آنها گرفته شد و هم موقعيت حكومت و قدرتشان ، و هم جلسات جشن و سرورشان .\r\n","description":"","footnote":"","page_name":" 238 ","page_number":238},
  {"content":"\r\n\r\nنكته‌ها :\r\n\r\n1 - آيا بنى اسرائيل در مصر حكومت كردند ؟\r\nبر اساس تعبيرى كه در آيات بالا گذشت كه خداوند مىفرمايد : « ما بنى - اسرائيل را وارث فرعونيان ساختيم » جمعى از مفسران بر اين عقيده‌اند كه آنها به مصر بازگشتند و زمام حكومت را در دست گرفتند ، و مدتى بر آن سرزمين حكمرانى كردند ( 1 ) .\r\nالبته ظاهر آيات فوق با اين تفسير مناسب است .\r\nدر حالى كه بعضى ديگر معتقدند كه آنها بعد از هلاك فرعونيان راهى سرزمينهاى مقدس شدند ، ولى بعد از مدتى به مصر بازگشتند و حكومتى در آنجا تشكيل دادند ( 2 ) .\r\nفصول تورات كنونى كه مربوط به اين قسمت است با اين تفسير مطابقت دارد .\r\nبعضى ديگر احتمال داده‌اند كه بنى اسرائيل دو گروه شدند ، گروهى از آنان در مصر باقى ماندند و حكومت كردند ، و گروهى همراه موسى ع به سوى سرزمينهاى مقدس روانه شدند .\r\nاين احتمال نيز داده شده كه منظور از وارث شدن بنى اسرائيل اين است كه آنها بعد از موسى ع و در زمان سليمان بر سرزمين پهناور مصر حكمرانى كردند .\r\nولى با توجه به اينكه موسى ع يك پيامبر انقلابى بزرگ بود ، بسيار بعيد به نظر مىرسد كه چنين سرزمينى را كه اركان حكومتش فرو ريخته و در بست\r\n\r\n","description":"","footnote":"\r\n( 1 ) « مجمع البيان » و « قرطبى » ذيل آيات مورد بحث ، و « آلوسى » در « روح المعانى » نيز اين موضوع را به عنوان يك تفسير قابل ملاحظه نقل مىكند .\r\n( 2 ) « روح المعانى » ذيل آيات مورد بحث .\r\n","page_name":" 239 ","page_number":239},
  {"content":"\r\nدر اختيار او قرار داشت به كلى رها سازد ، و بى آنكه تصميمى براى آنجا بگيرد روانه به سوى بيابانها شود ، بخصوص اينكه ساليان دراز صدها هزار نفر از بنى - اسرائيل در آنجا ساكن بودند و با مسائل آن محيط آشنايى داشتند .\r\nبنا بر اين از دو حال خارج نيست يا بنى اسرائيل همگى به مصر بازگشتند و حكومتى را تشكيل دادند ، و يا جمعى از آنها به فرمان موسى ع در آنجا ماندند و اين برنامه را اجرا كردند ، در غير اين صورت بيرون راندن فرعونيان و وارث ساختن بنى اسرائيل كه در آيات آمده مفهوم روشنى نخواهد داشت .\r\n\r\n2 - ترتيب آيات\r\nقرآن در آيات بعد چگونگى غرق فرعونيان را شرح مىدهد ، اين امر سبب اين سؤال مىشود كه چرا قرآن ، نخست بيرون راندن فرعونيان را از قصرها و كاخها و املاكشان و وارث شدن بنى اسرائيل را ذكر كرده ، سپس چگونگى غرق فرعونيان را ، در حالى كه ترتيب طبيعى غير از آن است .\r\nاين امر ممكن است از قبيل بيان « اجمال » و « تفصيل » باشد ، يعنى نخست مطلب را به طور سربسته بازگو كرده و بعد به شرح آن در آيات بعد پرداخته است .\r\nو نيز ممكن است از قبيل ذكر نتيجه و سپس شرح مقدمات بوده باشد .\r\n( دقت كنيد )\r\n","description":"","footnote":"","page_name":" 240 ","page_number":240},
  {"content":"\r\n\r\n[ سوره الشعراء ‹ 26 › : آيات 60 تا 68 
  ]\r\nفَأَتْبَعُوهُمْ مُشْرِقِينَ ‹ 60 › فَلَمَّا تَراءَا الْجَمْعانِ قالَ أَصْحابُ مُوسى إِنَّا لَمُدْرَكُونَ ‹ 61 ) قالَ كَلَّا إِنَّ مَعِي رَبِّي سَيَهْدِينِ ‹ 62 › فَأَوْحَيْنا إِلى مُوسى أَنِ اضْرِبْ بِعَصاكَ الْبَحْرَ فَانْفَلَقَ فَكانَ كُلُّ فِرْقٍ كَالطَّوْدِ الْعَظِيمِ ‹ 63 › وَأَزْلَفْنا ثَمَّ الآخَرِينَ ‹ 64 ›\r\nوَ أَنْجَيْنا مُوسى وَمَنْ مَعَه أَجْمَعِينَ ‹ 65 › ثُمَّ أَغْرَقْنَا الآخَرِينَ ‹ 66 › إِنَّ فِي ذلِكَ لآيَةً وَما كانَ أَكْثَرُهُمْ مُؤْمِنِينَ ‹ 67 › وَإِنَّ رَبَّكَ لَهُوَ الْعَزِيزُ الرَّحِيمُ ‹ 68 ›\r\n","description":"","footnote":"","page_name":" 241 ","page_number":241},
  {"content":"\r\n\r\nترجمه :\r\n60 - آنها ( فرعونيان ) به تعقيب بنى اسرائيل پرداختند و به هنگام طلوع آفتاب به آنها رسيدند .\r\n61 - هنگامى كه هر دو گروه يكديگر را ديدند ، ياران موسى گفتند : ما در چنگال فرعونيان گرفتار شديم .\r\n62 - ( موسى ) گفت : چنين نيست ، پروردگار من با من است ، به زودى مرا هدايت خواهد كرد .\r\n63 - و به دنبال آن به موسى وحى كرديم عصايت را به دريا زن ، دريا از هم شكافته شد ، و هر بخشى همچون كوه عظيمى بود ! 64 - و در آنجا ديگران را نيز به دريا نزديك ساختيم .\r\n65 - موسى و تمام كسانى را كه با او بودند نجات داديم .\r\n66 - سپس ديگران را غرق كرديم .\r\n67 - در اين جريان نشانه روشنى است ( براى آنها كه حقطلبند ) ولى اكثر آنها ايمان نياوردند .\r\n68 - و پروردگار تو عزيز و رحيم است .\r\n\r\nتفسير : عاقبت دردناك فرعونيان !\r\nدر اين آيات آخرين صحنه از اين بخش از داستان موسى و فرعون مطرح است ، و آن چگونگى نابودى فرعونيان و پيروزى و نجات بنى اسرائيل است .\r\nچنان كه در آيات گذشته خوانديم ، فرعون ماموران خود را به شهرهاى مصر گسيل داشت ، و به اندازه كافى لشكر و نيرو آماده ساخت ، بعضى از مفسران نوشته‌اند ششصد هزار نفر را به عنوان مقدمه لشكر فرستاد و خود با يك مليون نفر به دنبال آنها به راه افتاد ! شب را با سرعت به دنبال آنها حركت كردند ، و به هنگام طلوع آفتاب به\r\n","description":"","footnote":"","page_name":" 242 ","page_number":242},
  {"content":"\r\nلشكر موسى رسيدند چنان كه نخستين آيه مورد بحث مىگويد : « فرعونيان آنها را تعقيب كردند و به هنگام طلوع آفتاب به آنها رسيدند » ( * ( فَأَتْبَعُوهُمْ مُشْرِقِينَ ) * ) ( 1 ) .\r\n« هنگامى كه دو گروه يكديگر را ديدند ، ياران موسى گفتند : به طور قطع ما در چنگال فرعونيان گرفتار شديم و راه نجاتى وجود ندارد » ! ( * ( فَلَمَّا تَراءَا الْجَمْعانِ قالَ أَصْحابُ مُوسى إِنَّا لَمُدْرَكُونَ ) * ) .\r\nدر پيش روى ما دريا و امواج خروشان آب ، و در پشت سر ما دريايى از لشكر خونخوار با تجهيزات كامل ، جمعيتى كه سخت از ما خشمگينند و امتحان خونخوارى خود را در كشتن فرزندان بيگناه ما ساليان دراز داده‌اند و خود فرعون نيز به قدر كافى مردى خيره سر و ستمگر و خونخوار است ، بنا بر اين به سرعت همه ما را محاصره مىكنند و از دم تيغ و شمشير مىگذرانند ، يا اسير كرده و با شكنجه بازمىگرداند و تمام قرائن نشان مىداد كه مطلب همين گونه است .\r\nدر اينجا لحظات دردناكى بر بنى اسرائيل گذشت ، لحظاتى كه تلخى آن غير قابل توصيف است ، شايد جمع زيادى در ايمان خود متزلزل شده ، و سخت روحيه خود را باخته بودند .\r\nاما موسى ع هم چنان آرام و مطمئن بود ، و مىدانست وعده‌هاى خدا درباره نجات بنى اسرائيل و نابودى قوم سركش تخلف ناپذير است .\r\nلذا با يك دنيا اطمينان و اعتماد رو به جمعيت وحشتزده بنى اسرائيل كرد و « گفت : چنين نيست آنها هرگز بر ما مسلط نخواهند شد ، چرا كه پروردگار\r\n\r\n","description":"","footnote":"\r\n( 1 ) بعضى از مفسران احتمال داده‌اند كه منظور از « مشرقين » حركت بنى اسرائيل به سوى شرق و پيروزى فرعونيان از آنها در همين جهت بوده است ، زيرا مىدانيم سرزمين « بيت المقدس » نسبت به مصر منطقه شرقى محسوب مىشود .\r\n","page_name":" 243 ","page_number":243},
  {"content":"\r\nمن با من است و به زودى مرا هدايت خواهد كرد « ( * ( قالَ كَلَّا إِنَّ مَعِي رَبِّي سَيَهْدِينِ ) * ) .\r\nاين تعبير ممكن است اشاره به همان وعده اى بوده باشد كه خداوند به هنگام ماموريت دادن به موسى و هارون فرمود : إِنَّنِي مَعَكُما أَسْمَعُ وَأَرى : « من همه جا با شما هستم مىشنوم و مىبينم » ( سوره طه آيه 46 ) .\r\nاو مىداند خدا همه جا با او است مخصوصا تكيه روى نام « رب » ( خداوند مالك و مصلح ) نشان مىدهد كه او مىدانست كه اين راه را نه با پاى خود مىپيمايد كه با لطف خداوند قادر مهربان طى مىكند .\r\nدر اين هنگام كه شايد بعضى با ناباورى سخن موسى را شنيدند و هم چنان در انتظار فرا رسيدن آخرين لحظات زندگى بودند فرمان نهايى صادر شد ، چنان كه قرآن مىگويد : « ما به موسى وحى كرديم كه عصايت را به دريا زن » ! ( * ( فَأَوْحَيْنا إِلى مُوسى أَنِ اضْرِبْ بِعَصاكَ الْبَحْرَ ) * ) .\r\nهمان عصائى كه يك روز آيت انذار است و روز ديگر نشانه رحمت و نجات .\r\nموسى ع چنين كرد و عصا را به دريا زد ، در اينجا صحنه عجيبى نمايان گشت كه برق شادى در چشمهاى و دلهاى بنى اسرائيل نمايان گرديد : « ناگهان دريا شكافته شد ، آبها قطعه قطعه شدند ، و هر بخشى همچون كوهى عظيم روى هم انباشته گشت » ! و در ميان آنها جاده‌ها نمايان شد ( * ( فَانْفَلَقَ فَكانَ كُلُّ فِرْقٍ كَالطَّوْدِ الْعَظِيمِ ) * ) .\r\n« انفلق » از ماده « فلق » ( بر وزن فرق ) به معنى شكافته شدن است ، و « فرق » ( بر وزن رزق ) از ماده « فرق » ( بر وزن حلق ) به معنى جدا شدن است ، به تعبير ديگر ( به گونه اى كه راغب در مفردات گويد ) فرق « فلق » و « فرق » اين است كه اولى اشاره به شكافتن مىكند و دومى جدا شدن ، و لذا « فرقه »\r\n","description":"","footnote":"","page_name":" 244 ","page_number":244},
  {"content":"\r\nو « فرق » به قطعه يا جماعتى گفته مىشود كه از بقيه جدا گردد .\r\n« طود » به معنى كوه عظيم است ، و توصيف مجدد آن به عظيم در آيه فوق تاكيدى بر اين معنى است .\r\nبه هر حال خداوندى كه فرمانش بر همه چيز نافذ است و آبها اگر طغيان مىكنند به فرمان او است ، و طوفانها اگر به حركت در مىآيند به امر او است همان خدايى كه نقش هستى نقشى از ايوان او است ، و آب و باد و خاك سرگردان او است ، چنين فرمانى را به امواج دريا داد ، و امواج به سرعت پذيرا گشتند و روى هم انباشته شدند ، و در ميان آنها جاده‌ها نمايان گشت و هر گروهى از بنى - اسرائيل در جاده اى روان شدند .\r\nفرعون و فرعونيان كه از ديدن اين صحنه ، مات و مبهوت شده بودند و چنين معجزه روشن و آشكارى را مىديدند باز هم از مركب غرور پياده نشدند ، باز هم به تعقيب موسى و بنى اسرائيل پرداختند و به سوى سرنوشت نهايى خود پيش رفتند ، چنان كه قرآن مىگويد : « و در آنجا ديگران را نيز به دريا نزديك ساختيم » ( * ( وَأَزْلَفْنا ثَمَّ الآخَرِينَ ) * ) .\r\nو به اين ترتيب فرعونيان نيز وارد جاده‌هاى دريايى شدند ، و هم چنان مغرورانه به دنبال بردگان قديمى خود كه سر به طغيان برافراشته بودند مىدويدند ، غافل از اينكه لحظات آخر عمر آنها فرا رسيده و فرمان عذاب به زودى صادر مىشود .\r\nآيه بعد مىگويد « ما موسى و تمام كسانى را كه با او بودند نجات داديم » ( * ( وَأَنْجَيْنا مُوسى وَمَنْ مَعَه أَجْمَعِينَ ) * ) .\r\n","description":"","footnote":"","page_name":" 245 ","page_number":245},
  {"content":"\r\nدرست هنگامى كه آخرين نفر از بنى اسرائيل از دريا بيرون آمد و آخرين نفر از فرعونيان داخل دريا شد فرمان داديم آبها به حال اول بازگردند ، امواج خروشان يك مرتبه فرو ريختند و سر بر هم نهادند ، فرعون و لشكرش را همچون پرهاى كاه با خود به هر جا بردند ، در هم كوبيدند و نابود كردند .\r\nقرآن در يك عبارت كوتاه اين ماجرا را بيان كرده مىگويد : « سپس ديگران را غرق كرديم » ( * ( ثُمَّ أَغْرَقْنَا الآخَرِينَ ) * ) .\r\nو به اين ترتيب همه چيز در يك لحظه پايان گرفت ، بردگان اسير آزاد شدند و جباران مغرور گرفتار و نابود گشتند ، تاريخ و رق خورد ، تمدنى خيره كننده كه بر ويرانه‌هاى خانه‌هاى مستضعفان پىريزى شده بود از صفحه عالم محو گشت ، دوران آن مستكبران پايان گرفت و مستضعفان وارث ملك و حكومت آنها شدند .\r\nآرى « در اين ماجرا نشانه روشن و درس عبرت بزرگى است ، اما اكثر آنها ايمان نياوردند » گويى چشمها بسته و گوشها كر و قلبها در خواب فرو بسته است ( * ( إِنَّ فِي ذلِكَ لآيَةً وَما كانَ أَكْثَرُهُمْ مُؤْمِنِينَ ) * ) .\r\nجايى كه فرعونيان با ديدن آن صحنه‌هاى عجيب ايمان نياوردند از اين قوم مشرك تعجب مكن ، و از عدم ايمانشان نگران مباش كه تاريخ از اين صحنه‌ها بسيار به خاطر دارد .\r\nتعبير به « اكثر » اشاره به اين است كه گروهى از فرعونيان دست به دامن آئين موسى زدند و به جمع ياران او پيوستند ، نه تنها « آسيه » همسر فرعون و دوست با وفاى موسى كه در قرآن از او به عنوان « مؤمن آل فرعون » ياد شده ، بلكه جمع ديگرى همانند ساحران توبه كار به او پيوستند .\r\nآخرين آيه مورد بحث در يك جمله كوتاه و پر معنى به قدرت و رحمت\r\n","description":"","footnote":"","page_name":" 246 ","page_number":246},
  {"content":"\r\nبى پايان خدا اشاره كرده مىگويد « پروردگار تو هم عزيز است و هم رحيم » ( * ( وَإِنَّ رَبَّكَ لَهُوَ الْعَزِيزُ الرَّحِيمُ ) * ) .\r\nاز « عزت » او است كه هر زمان اراده كند فرمان نابودى اقوام ياغى را صادر مىكند ، و براى نابود كردن يك قوم جبار نياز به اين ندارد كه لشكر فرشتگان را از آسمان اعزام كند به همان آبى كه مايه حيات آنها است فرمان مرگ آنها را مىدهد ، و همان درياى نيل كه مايه ثروت و قدرت فرعونيان بود قبرستان آنها مىشود ! .\r\nو از « رحمت » او است كه در اين كار هرگز عجله نمىكند ، بلكه سالها مهلت مىدهد ، معجزه مىفرستد ، اتمام حجت مىكند ، و نيز از رحمت او است كه اين بردگان ستمديده را از چنگال آن اربابان قلدر و زورگو رهايى مىبخشد .\r\n\r\nنكته‌ها :\r\n\r\n1 - عبورگاه بنى اسرائيل :\r\nدر قرآن مجيد بارها اين مطلب تكرار شده است كه موسى بنى اسرائيل را به فرمان خدا از « بحر » عبور دارد ( 1 ) و در چند مورد تعبير به « يم » شده است ( 2 ) .\r\nاكنون سخن در اين است كه منظور از « بحر » و « يم » در اينجا چيست ؟ آيا اشاره به رود پهناور و عظيم نيل است كه تمام آبادى سرزمين مصر از آن سرچشمه مىگرفته ، يا اشاره به درياى احمر ( و به تعبير ديگر بحر قلزم ) است .\r\nاز تورات كنونى و همچنين كلمات بعضى از مفسران چنين برمىآيد كه اشاره به « درياى احمر » است ، ولى قرائنى در دست داريم كه نشان مىدهد منظور همان نهر\r\n\r\n","description":"","footnote":"\r\n( 1 ) يونس 90 ، طه 77 شعراء 63 ، ( آيه مورد بحث ) ، دخان 24 .\r\n( 2 ) طه 78 ، قصص 40 ، ذاريات 40 .\r\n","page_name":" 247 ","page_number":247},
  {"content":"\r\nعظيم نيل است زيرا « بحر » در لغت - چنان كه راغب در مفردات مىگويد - در اصل به معنى آب فراوان و وسيع است ، و « يم » نيز همين معنى را مىرساند ، بنا بر اين اطلاق اين دو كلمه بر « نيل » هيچ مانعى ندارد ، و اما قرائنى كه اين نظر را تاييد مىكند :\r\n1 - محل سكونت فراعنه كه مركز آباد شهرهاى مصر بوده حتما نقطه اى بوده است كه با رود نيل فاصله زيادى نداشته ، و اگر معيار را محل فعلى اهرام يا حوالى آن بگيريم بنى اسرائيل ناچار بودند براى رسيدن به سرزمين مقدس نخست از نيل عبور كنند ، زيرا اين منطقه در غرب نيل واقع شده و براى رسيدن به سرزمين مقدس بايد آنها به سوى شرق بروند ( دقت كنيد ) .\r\n2 - فاصله مناطق آباد مصر كه طبعا در نزديكى نيل است با درياى احمر به قدرى است كه بسيار بعيد به نظر مىرسد بنى اسرائيل بتوانند آن را در يك شب و يا نصف يك شب طى كنند ( از آيات گذشته اين مطلب روشن شد كه آنها شبانه سرزمين فراعنه را پشت سر گذاشتند و قاعدتا در دل شب اين كار را كردند و لشكر فرعون نيز به هنگام طلوع آفتاب به آنها رسيدند ) .\r\n3 - براى گذشتن از سرزمين مصر و رسيدن به اراضى مقدس نيازى نيست كه از درياى احمر بگذرند ، چرا كه قبل از حفر كانال سوئز باريكه خشك قابل ملاحظه اى در آنجا وجود داشته است ، مگر اينكه دست به دامن اين فرضيه بزنيم كه در زمانهاى بسيار قديم درياى احمر با درياى مديترانه متصل بوده و در اينجا خشكى وجود نداشته است و اين فرضيه به هيچ وجه ثابت نيست .\r\n4 - قرآن در داستان افكندن موسى به آب تعبير به « يم » كرده است ( طه 39 ) و چنان كه گفتيم در مورد غرق فرعونيان نيز تعبير به « يم » كرده است و با توجه به اينكه هر دو در يك داستان ، و حتى در يك سوره ( سوره طه ) است ، و هر دو بطور مطلق نقل شده به نظر مىرسد كه هر دو يكى باشد . و با توجه به اينكه\r\n","description":"","footnote":"","page_name":" 248 ","page_number":248},
  {"content":"\r\nمادر موسى قطعا او را به دريا نيفكند بلكه طبق تواريخ و همچنين قرائن عادى به نيل سپرد بنا بر اين معلوم مىشود غرق فرعونيان در نيل بوده است ( دقت كنيد ) .\r\n\r\n2 - چگونگى نجات بنى اسرائيل و غرق فرعونيان .\r\nبعضى از مفسران كه مايل نيستند زير بار معجزات بروند اصرار دارند كه حادثه غرق فرعونيان و نجات بنى اسرائيل را كه در آيات گذشته بود به نحوى توجيه كنند كه با اسباب طبيعى و عادى بسازد ! لذا گاه گفته‌اند كه اين امر قابل تطبيق با پلهاى متحرك است كه امروز معمول مىباشد ( 1 ) .\r\nبعضى ديگر گفته‌اند كه موسى ع به راهها آشنايى داشته و از برزخهايى كه در درياى « سوف » ( خليج سوئز ) وجود داشته مىتوانسته بگذرد ، و به « جزيره سينا » وارد گردد ، و انفلاق بحر كه در آيات آمده نيز اشاره به همين است ( 2 ) .\r\nبعضى ديگر شايد اين احتمال را تقويت كرده‌اند كه موسى درست به هنگام پايان جزر دريا به آن نقطه رسيد ، و توانست كه از نقاط خشك بگذرد ، اما بلافاصله مد شروع شد و فرعونيان در امواج آب فرو غلطيدند و هلاك شدند ! ولى حق اين است كه هيچ يك از اين احتمالات با ظاهر آيات قرآن ، اگر نگوئيم با صريح آن ، سازگار نيست ، و با قبول مساله اعجاز كه بارها در شرح حالات پيامبران در قرآن آمده خصوصا داستان همين عصاى موسى هيچ لزومى بر چنين توجيهات وجود ندارد ، چه مانعى دارد كه به فرمان خدا كه حاكم بر قانون عليت در جهان هستى است آبهاى نيل بعد از نواختن عصا تحت جاذبه مرموزى به فرمان الهى جمع و متراكم گردند ، به گونه اى كه راه قابل عبور در ميان آن آشكار شود ، و بعد از مدتى اين جاذبه خنثى گردد و آبها به حال طبيعى\r\n\r\n","description":"","footnote":"\r\n( 1 و 2 ) اعلام قرآن صفحه 622 .\r\n","page_name":" 249 ","page_number":249},
  {"content":"\r\nاول بازگردند . اين استثناء در قانون عليت نيست ، بلكه اعتراف به تاثير علل غير عادى مىباشد كه براى ما - با معلومات محدودى كه داريم - ناشناخته است .\r\n\r\n3 - در عين قدرت رحيم است\r\nاين نكته نيز قابل دقت است آخرين آيه مورد بحث كه يك نوع نتيجه گيرى از مجموع كار موسى و فرعون و پيروزى لشكر حق و نابودى لشكر باطل است خداوند را به « عزت » و « رحمت » توصيف مىكند ، اولى اشاره به شكستناپذيرى قدرت او است و دومى وسعت رحمتش را نسبت به همه بندگان مىرساند ، و مخصوصا « عزيز » را بر « رحيم » مقدم داشته ، تا اين توهم پيش نيايد كه رحمتش از موضع ضعف است ، بلكه در عين قدرت رحيم است .\r\nالبته بعضى از مفسران معتقدند كه توصيف به عزت اشاره به شكست دشمنان و توصيف به رحمت اشاره به پيروزى دوستان او است ، ولى هيچ مانعى ندارد كه هر دو صفت شامل هر دو گروه گردد ، چرا كه همه از رحمتش استفاده مىكنند حتى گناهكاران و همه از سطوتش بيمناكند حتى نيكوكاران !\r\n","description":"","footnote":"","page_name":" 250 ","page_number":250},
  {"content":"\r\n\r\n[ سوره الشعراء ‹ 26 › : آيات 69 تا 82 
  ]\r\nوَ اتْلُ عَلَيْهِمْ نَبَأَ إِبْراهِيمَ ‹ 69 › إِذْ قالَ لأَبِيه وَقَوْمِه ما تَعْبُدُونَ ‹ 70 › قالُوا نَعْبُدُ أَصْناماً فَنَظَلُّ لَها عاكِفِينَ ‹ 71 ) قالَ هَلْ يَسْمَعُونَكُمْ إِذْ تَدْعُونَ ‹ 72 › أَوْ يَنْفَعُونَكُمْ أَوْ يَضُرُّونَ ‹ 73 ›\r\nقالُوا بَلْ وَجَدْنا آباءَنا كَذلِكَ يَفْعَلُونَ ‹ 74 › قالَ أَ فَرَأَيْتُمْ ما كُنْتُمْ تَعْبُدُونَ ‹ 75 › أَنْتُمْ وَآباؤُكُمُ الأَقْدَمُونَ ‹ 76 › فَإِنَّهُمْ عَدُوٌّ لِي إِلَّا رَبَّ الْعالَمِينَ ‹ 77 › الَّذِي خَلَقَنِي فَهُوَ يَهْدِينِ ‹ 78 ›\r\nوَ الَّذِي هُوَ يُطْعِمُنِي وَيَسْقِينِ ‹ 79 › وَإِذا مَرِضْتُ فَهُوَ يَشْفِينِ ‹ 80 › وَالَّذِي يُمِيتُنِي ثُمَّ يُحْيِينِ ‹ 81 ) وَالَّذِي أَطْمَعُ أَنْ يَغْفِرَ لِي خَطِيئَتِي يَوْمَ الدِّينِ ‹ 82 ›\r\n","description":"","footnote":"","page_name":" 251 ","page_number":251},
  {"content":"\r\n\r\nترجمه :\r\n69 - و بر آنها خبر ابراهيم را بخوان .\r\n70 - هنگامى كه به پدرش و قومش گفت : چه چيز را پرستش مىكنيد ؟\r\n71 - گفتند : بتهايى را مىپرستيم و همه روز ملازم عبادت آنانيم .\r\n72 - گفت : آيا هنگامى كه آنان را مىخوانيد صداى شما را مىشنوند ؟\r\n73 - يا سودى به شما مىرسانند ، يا زيانى ؟ ! 74 - گفتند : فقط ما نياكان خود را يافتيم كه چنين مىكنند .\r\n75 - گفت : آيا ديديد چيزى را كه شما عبادت مىكرديد ؟\r\n76 - شما و پدران پيشين شما .\r\n77 - همه آنها دشمن منند مگر پروردگار عالميان ! 78 - آن كسى كه مرا آفريد و هدايت مىكند .\r\n79 - و كسى كه مرا غذا مىدهد و سيراب مىنمايد .\r\n80 - و هنگامى كه بيمار شوم مرا شفا مىدهد .\r\n81 - و كسى كه مرا مىميراند و سپس زنده مىكند .\r\n82 - و كسى كه اميد دارم گناهانم را در روز جزا به بخشد .\r\n\r\nتفسير : من چنين خدايى را پرستش مىكنم :\r\nچنان كه در آغاز اين سوره گفتيم خداوند شرح حال هفت تن از پيامبران بزرگ و مبارزات آنها را براى هدايت اقوام گمراه بازگو كرده ، تا هم مايه\r\n","description":"","footnote":"","page_name":" 252 ","page_number":252},
  {"content":"\r\nتسلى خاطر پيامبر ص و مؤمنان اندك در آن ايام باشد ، و هم هشدارى به همه دشمنان حق و مستكبران .\r\nلذا به دنبال داستان عبرتانگيز موسى و فرعون به سرگذشت الهام بخش ابراهيم ع و مبارزاتش با مشركان مىپردازد ، و اين مطلب را از گفتگوى ابراهيم به عمويش آذر و قوم گمراه آغاز مىكند ( 1 ) .\r\nنخست مىگويد : « خبر ابراهيم را بر آنها بخوان » ( * ( وَاتْلُ عَلَيْهِمْ نَبَأَ إِبْراهِيمَ ) * ) .\r\nو از ميان تمام اخبار مربوط به اين پيامبر بزرگ روى اين قسمت تكيه مىكند : « هنگامى كه به پدر و قومش گفت : چه چيز را شما مىپرستيد » ؟ ! ( * ( إِذْ قالَ لأَبِيه وَقَوْمِه ما تَعْبُدُونَ ) * ) .\r\nمسلما ابراهيم مىدانست آنها چه مىپرستند هدفش اين بود كه آنها را به سخن در آورد و به كار خود اعتراف كنند ، ضمنا تعبير به « ما » ( چه چيز ) بيانگر يك نوع تحقير است .\r\nآنها بلافاصله در پاسخ « گفتند : ما بتهايى را مىپرستيم و همه روز به آنها توجه داريم و با نهايت احترام ملازم عبادت آنانيم » ( * ( قالُوا نَعْبُدُ أَصْناماً فَنَظَلُّ لَها عاكِفِينَ ) * ) .\r\nاين تعبير نشان مىدهد كه آنها نه تنها احساس شرمندگى از كار خود نداشتند بلكه بسيار به كار خود افتخار مىكردند كه بعد از جمله نعبد اصناما ( ما بتهايى را\r\n\r\n","description":"","footnote":"\r\n( 1 ) كرارا گفته‌ايم كه واژه « اب » در لغت عرب ، و در قرآن مجيد گاه به پدر اطلاق شده و گاه به عمو ، و در اينجا معنى دوم است ( براى توضيح بيشتر به جلد 5 صفحه 303 به بعد مراجعه فرمائيد ) .\r\n","page_name":" 253 ","page_number":253},
  {"content":"\r\nمىپرستيم ) كه براى بيان مقصودشان كافى بود اضافه كردند : * ( فَنَظَلُّ لَها عاكِفِينَ ) * ( ما همه روز سر بر آستان آنها مىسائيم ) .\r\nجمله « نظل » معمولا به كارهايى كه در روز انجام مىشود اطلاق مىگردد و ذكر آن به صورت صيغه مضارع اشاره به استمرار و دوام است .\r\n« عاكف » از ماده « عكوف » است كه به معنى توجه به چيزى و ملازمت آميخته با احترام نسبت به آن است و تاكيد بيشترى بر معنى سابق است .\r\n« اصنام » جمع « صنم » به معنى مجسمه اى بوده است كه از طلا و نقره يا چوب و مانند آن مىساختند و به پرستش آن مىپرداختند ، و آن را مظهر مقدسين و مقدسات مىپنداشتند .\r\nبه هر حال ابراهيم ع با شنيدن اين سخن آنها را زير رگبار اعتراضات شديد خود قرار داد و با دو جمله كوبنده آنها را با يك بن بست منطقى رو به رو ساخت .\r\n« گفت : آيا آنها سخن شما را مىشوند هنگامى كه آنها را مىخوانيد » ؟ ! ( * ( قالَ هَلْ يَسْمَعُونَكُمْ إِذْ تَدْعُونَ ) * ) .\r\n« يا اينكه آنها سودى به شما مىرسانند يا زيانى » ؟ ! ( * ( أَوْ يَنْفَعُونَكُمْ أَوْ يَضُرُّونَ ) * ) .\r\nحد اقل چيزى كه در معبود لازم است اين است كه نداى عابد خويش را بشنود ، و در گرفتاريها به ياريش بشتابد ، يا لا اقل از مخالفت فرمان او واهمه اى باشد .\r\nاما در اين بتها چيزى كه نشان دهد آنها كمترين درك و شعورى دارند ، و يا كمترين تاثيرى در سرنوشت انسانها ، به چشم نمىخورد ، فلزات يا سنگ و چوبهاى بى ارزشى هستند كه خرافات و نيروى توهم و پندار به آنها چنين موقعيتى\r\n","description":"","footnote":"","page_name":" 254 ","page_number":254},
  {"content":"\r\nبخشيده است .\r\nولى بت پرستان متعصب در برابر اين سؤال منطقى به همان پاسخ قديمى و تكرارى خود پرداختند و « گفتند : اين مسائل مطرح نيست ، مهم آن است كه ما نياكان خود را يافتيم كه چنين مىكنند » ! ( * ( قالُوا بَلْ وَجَدْنا آباءَنا كَذلِكَ يَفْعَلُونَ ) * ) .\r\nاين پاسخ كه بيانگر تقليد كوركورانه آنها از نياكان جاهل و نادانشان بود تنها پاسخى بود كه مىتوانستند به گفته ابراهيم ع بدهند ، پاسخى كه دليل بطلانش در آن نهفته است و هيچ عاقلى به خود اجازه نمىدهد چشم و گوش بسته به دنبال ديگران بيفتد ، به خصوص اينكه معمولا تجربيات آيندگان از گذشتگان بيشتر است ، و دليلى بر تقليد كوركورانه از آنان وجود ندارد .\r\nتعبير به * ( كَذلِكَ يَفْعَلُونَ ) * : « آنها چنين مىكردند » تاكيد بيشترى بر تقليد آنها است ، يعنى هر چه آنها مىكردند ما مىكنيم ، عبادت بت باشد يا چيز ديگر ! در اين هنگام ابراهيم لبه تيز حمله خود را متوجه بتها كرد و « گفت آيا اين چيزى را كه شما پيوسته عبادت مىكرديد مشاهده نموديد ؟ » ( * ( قالَ أَ فَرَأَيْتُمْ ما كُنْتُمْ تَعْبُدُونَ ) * ) .\r\n« هم شما و هم پدران پيشين شما » ( * ( أَنْتُمْ وَآباؤُكُمُ الأَقْدَمُونَ ) * ) .\r\n« همه آنها دشمن منند مگر پروردگار عالميان » ( * ( فَإِنَّهُمْ عَدُوٌّ لِي إِلَّا رَبَّ الْعالَمِينَ ) * ) .\r\nآرى همه آنها با من دشمنند و من با آنها دشمن آشتى ناپذير .\r\n","description":"","footnote":"","page_name":" 255 ","page_number":255},
  {"content":"\r\nقابل توجه اينكه ابراهيم مىگويد : « آنها با من دشمنند » هر چند لازمه آن اين است كه من نيز با آنها عداوت دارم ، ولى اين تعبير ممكن است به خاطر آن باشد كه عبادت بتها مايه بدبختى و گمراهى و عذاب دنيا و آخرت انسان است .\r\nو اين در حكم عداوت آنها محسوب مىشود ، بعلاوه از آيات متعددى از قرآن استفاده مىشود كه بتها در قيامت از عابدان خود بيزارى مىجويند و به دشمنى آنها برمىخيزند ، به فرمان خدا به سخن درمىآيند و تنفر خود را ابراز مىدارند ( 1 ) .\r\nاستثناء « * ( رَبَّ الْعالَمِينَ ) * » با اينكه در معبودهاى آنها وارد نبود ( و به اصطلاح استثناى منقطع است ) به منظور تاكيد بر توحيد خالص است ، اين احتمال نيز وجود دارد كه در ميان آنها كسانى بودند كه علاوه بر بتها خدا را نيز پرستش مىكردند ، ابراهيم براى رعايت اين موضوع ، پروردگار جهانيان را استثناء مىكند .\r\nذكر ضمير « هم » كه معمولا براى جمع عاقل است در مورد بتها به همان دليل است كه در بالا اشاره شد .\r\nسپس ابراهيم ع به توصيف پروردگار جهانيان و ذكر نعمتهاى معنوى و مادى او مىپردازد تا با مقايسه با بتها كه نه دعاى عابدان را مىشنوند ، و نه سود و زيانى دارند مطلب كاملا روشن شود .\r\nنخست از نعمت آفرينش و هدايت ، شروع كرده ، مىگويد : « او كسى است كه مرا آفريد ، و هم او مرا هدايت مىكند » ( * ( الَّذِي خَلَقَنِي فَهُوَ يَهْدِينِ ) * ) .\r\n\r\n","description":"","footnote":"\r\n( 1 ) براى توضيح بيشتر در اين زمينه به جلد 13 تفسير نمونه ذيل آيه 82 سوره مريم مراجعه فرمائيد .\r\n","page_name":" 256 ","page_number":256},
  {"content":"\r\nهم در عالم تكوين هدايت كرده و وسائل حيات مادى و معنوى در اختيارم گذارده ، و هم در عالم تشريع ، وحى و كتاب آسمانى ، براى من فرستاده است .\r\nذكر كلمه « فاء » بعد از آفرينش ، اشاره به اين است كه هدايت از خلقت جدا نيست و دوش به دوش آن ، همه جا پيش مىرود ، و جمله « يهدين » كه به صورت « فعل مضارع » آمده است دليل روشنى بر استمرار هدايت و نياز انسان به او در تمام عمر است .\r\nگويى ابراهيم ع با اين سخن ، بيانگر اين حقيقت است كه من از لحظه خلقتم ، هميشه با او بوده‌ام و در همه حال با اويم ، حضور او را در زندگى خود احساس مىكنم ، او دوستى است كه رشته اى در گردنم افكنده و مىبرد هر جا كه خاطر خواه او است ! پس از بيان نخستين مرحله ربوبيت ، يعنى هدايت بعد از آفرينش ، به نعمتهاى مادى پرداخته مىگويد : « او كسى است كه مرا غذا مىدهد و سيراب مىكند » ( * ( وَالَّذِي هُوَ يُطْعِمُنِي وَيَسْقِينِ ) * ) .\r\nآرى من همه نعمتها را از او مىبينم ، پوست و گوشت من ، آب و غذاى من ، همه از بركات او است .\r\nنه تنها در حالت صحتم مشمول نعمتهاى اويم ، بلكه « هنگامى كه بيمار شوم او است كه مرا شفا مىدهد » ( * ( وَإِذا مَرِضْتُ فَهُوَ يَشْفِينِ ) * ) .\r\nبا اينكه بيمارى نيز گاهى از ناحيه او است ، اما براى رعايت ادب در سخن آن را به خود نسبت مىدهد .\r\n","description":"","footnote":"","page_name":" 257 ","page_number":257},
  {"content":"\r\nسپس از مرحله زندگى دنيا پا را فراتر گذارده ، به زندگى جاويدان در سراى آخرت مىپردازد تا روشن سازد كه من همه جا بر سر خوان نعمت او نشسته‌ام نه فقط در دنيا كه در آخرت نيز هم .\r\nمىگويد : « او كسى است كه مرا مىميراند و بار ديگر زنده مىكند » ( * ( وَالَّذِي يُمِيتُنِي ثُمَّ يُحْيِينِ ) * ) .\r\nآرى هم مرگ من از او است و هم بازگشت مجدد به زندگى از ناحيه او است .\r\nو هنگامى كه وارد عرصه محشر شوم ، چشم اميدم به او دوخته شده چرا كه « او كسى است كه طمع دارم گناهم را در روز جزا بيامرزد » ( * ( وَالَّذِي أَطْمَعُ أَنْ يَغْفِرَ لِي خَطِيئَتِي يَوْمَ الدِّينِ ) * ) .\r\nبدون شك پيامبران معصومند و گناهى ندارند كه بخشوده شود ، ولى چنان كه در گذشته هم گفته‌ايم گاهى حسنات نيكان ، گناه مقربان محسوب مىشود ، و در مقام والاى آنان گاه انجام يك كار خوب نيز قابل بازخواست است ، چرا كه از كار نيكوترى جلوگيرى كرده ، و لذا ترك اولايش مىنامند .\r\nاو هرگز تكيه بر اعمال نيك خود نمىكند كه اينها در جنب كرم الهى ، هيچ است و در مقابل نعمتهايش قابل ذكر نيست ، بلكه تنها تكيه اش بر لطف خدا است ، و اين آخرين مرحله انقطاع الى اللَّه است .\r\nكوتاه سخن اينكه : ابراهيم براى مشخص ساختن معبود حقيقى ، نخست به سراغ « خالقيت » پروردگار مىرود ، سپس مقام ربوبيت او را در همه مراحل روشن مىسازد .\r\nنخست مرحله هدايت است ، سپس مرحله « نعمتهاى مادى » - اعم از ايجاد\r\n","description":"","footnote":"","page_name":" 258 ","page_number":258},
  {"content":"\r\nشرائط و دفع موانع - و سرانجام مرحله « زندگى جاودانى » در سراى ديگر كه در آنجا نيز ربوبيتش در چهره بخشش مواهب و آمرزش گناه جلوه گر مىشود ، و به اين ترتيب بر پندار خرافى خدايان متعدد و ارباب انواع خط بطلان مىكشد و سر تعظيم بر آستان پروردگار فرود مىآورد .\r\n","description":"","footnote":"","page_name":" 259 ","page_number":259},
  {"content":"\r\n\r\n[ سوره الشعراء ‹ 26 › : آيات 83 تا 87 
  ]\r\nرَبِّ هَبْ لِي حُكْماً وَأَلْحِقْنِي بِالصَّالِحِينَ ‹ 83 › وَاجْعَلْ لِي لِسانَ صِدْقٍ فِي الآخِرِينَ ‹ 84 › وَاجْعَلْنِي مِنْ وَرَثَةِ جَنَّةِ النَّعِيمِ ‹ 85 › وَاغْفِرْ لأَبِي إِنَّه كانَ مِنَ الضَّالِّينَ ‹ 86 › وَلا تُخْزِنِي يَوْمَ يُبْعَثُونَ ‹ 87 ›\r\n\r\nترجمه :\r\n83 - پروردگارا ! به من علم و دانش مرحمت فرما ، و مرا به صالحان ملحق كن .\r\n84 - و براى من در ميان امتهاى آينده زبان صدق ( و ذكر خير ) قرار ده .\r\n85 - و مرا از وارثان بهشت پر نعمت گردان .\r\n86 - و پدرم ( عمويم ) را بيامرز كه او از گمراهان بود .\r\n87 - و مرا در روزى كه مردم مبعوث مىشوند ، شرمنده و رسوا مكن\r\n\r\nتفسير : دعاهاى پر بار ابراهيم ( ع )\r\nدر اينجا دعاهاى ابراهيم و تقاضاهاى او از پيشگاه خدا شروع مىشود ، گويى پس از دعوت آن قوم گمراه به سوى پروردگار ، و بيان جلوه‌هاى ربوبيت او در عالم هستى يكباره از آنها بريده و رو بدرگاه خدا مىآورد و هر چه مىخواهد از او مىخواهد تا به قوم بتپرست نشان دهد هر چه براى دنيا و آخرت مىخواهيد بايد از او بطلبيد ضمنا تاكيد ديگرى است بر ربوبيت مطلقه خداوند .\r\nنخستين تقاضايى كه از پيشگاهش مىكند اين است : « پروردگارا ! به من علم و دانش و حق بينى مرحمت فرما و مرا به صالحان ملحق كن » ( * ( رَبِّ هَبْ لِي حُكْماً وَأَلْحِقْنِي بِالصَّالِحِينَ ) * ) .\r\n","description":"","footnote":"","page_name":" 260 ","page_number":260},
  {"content":"\r\nدر اينجا نخست مقام « حكم » مىخواهد ، و سپس « ملحق شدن به صالحان » .\r\n« حكم » و « حكمت » از يك ريشه است ، و حكمت همانگونه كه راغب در مفردات گفته رسيدن به حق از طريق علم و آگاهى است و شناخت موجودات و افعال نيك ، و به تعبير ديگر معرفت ارزشها و معيارهايى كه انسان به وسيله آن بتواند ، حق را هر كجا هست بشناسد ، و باطل را در هر لباس تشخيص دهد ، اين همان چيزى است كه بعضى از فلاسفه از آن به عنوان « كمال قوه نظريه » تعبير كرده‌اند .\r\nاين همان حقيقتى است كه « لقمان » از ناحيه خدا دريافت داشته بود :\r\nوَ لَقَدْ آتَيْنا لُقْمانَ الْحِكْمَةَ ( لقمان - 12 ) و به عنوان « خير كثير » در آيه 269 سوره بقره از آن ياد شده است : وَمَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً و به نظر مىرسد كه « حكم » مفهومى برتر از « حكمت » داشته باشد ، يعنى آگاهى توأم با آمادگى براى اجرا ، و به تعبير ديگر قدرت بر داورى صحيح كه خالى از هوا - پرستى و خطا باشد .\r\nآرى ابراهيم ع قبل از هر چيز از خدا « شناخت عميق و صحيح » توأم با حاكميت تقاضا مىكند ، چرا كه هيچ برنامه عملى بدون چنين زير بنائى امكان پذير نيست .\r\nو به دنبال آن ملحق شدن به صالحين را از خدا تقاضا مىكند كه اشاره به جنبه‌هاى عملى و به اصطلاح « حكمت عملى » است ، در مقابل تقاضاى قبل كه ناظر به « حكمت نظرى » بود .\r\nبدون شك ابراهيم ع هم داراى مقام « حكم » بود و هم در زمره « صالحان » پس چرا چنين تقاضايى از خدا مىكند ؟\r\nپاسخ اين است كه نه حكمت داراى حد معينى است و نه صالح بودن ، او تقاضا مىكند روز به روز به مراتب بالاتر و والاتر از علم و عمل برسد ، حتى به موقعيت\r\n","description":"","footnote":"","page_name":" 261 ","page_number":261},
  {"content":"\r\nيك پيامبر اولوا العزم در اين جنبه‌ها قانع نيست ! بعلاوه او مىداند همه اينها از ناحيه خدا است و هر لحظه امكان لغزش و سلب اين مواهب وجود دارد ، لذا ادامه آن را علاوه بر تكامل از خدا مىطلبد ، همانگونه كه ما - با اينكه انشاء اللَّه در صراط مستقيم ايمان گام برمىداريم - همه روز از خدا هدايت به « صراط مستقيم » را در نمازهايمان مىطلبيم ، و تقاضاى ادامه اين راه و تكامل داريم .\r\nبعد از اين دو تقاضا ، درخواست مهم ديگرى با اين عبارت مىكند : « خداوندا براى من در ميان امتهاى آينده لسان صدق و ذكر خير قرار ده » ( * ( وَاجْعَلْ لِي لِسانَ صِدْقٍ فِي الآخِرِينَ ) * ) .\r\nآن چنان كن كه ياد من در خاطره‌ها بماند و خط و برنامه من در ميان آيندگان ادامه يابد ، « اسوه » و الگويى باشم كه به من اقتدا كنند ، و پايه گذار مكتبى باشم كه بوسيله آن راه تو را بياموزند ، و در خط تو حركت كنند .\r\nخداوند اين دعاى ابراهيم را نيز به اجابت رساند همانگونه كه قرآن مىگويد : وَجَعَلْنا لَهُمْ لِسانَ صِدْقٍ عَلِيًّا : « ما براى ابراهيم و اسحاق و يعقوب ذكر خير و لسان صدق برجسته و والايى قرار داديم » ( مريم - 50 ) .\r\nبعيد نيست كه اين تقاضا شامل همان چيزى باشد كه ابراهيم بعد از بناى خانه كعبه از خدا خواست و عرض كرد : رَبَّنا وَابْعَثْ فِيهِمْ رَسُولًا مِنْهُمْ يَتْلُوا عَلَيْهِمْ آياتِكَ وَيُعَلِّمُهُمُ الْكِتابَ وَالْحِكْمَةَ وَيُزَكِّيهِمْ : « پروردگارا در ميان فرزندان ما ( من و اسماعيل ) پيامبرى مبعوث كن كه آيات تو را بر آنها بخواند و به آنان كتاب و حكمت بياموزد و آنها را پاكيزه كند و رشد دهد » ( بقره - 129 ) .\r\nو مىدانيم اين تقاضا با ظهور پيامبر اسلام ص تحقق يافت و ذكر خير ابراهيم از اين طريق در اين امت بزرگ تداوم گرفت .\r\n","description":"","footnote":"","page_name":" 262 ","page_number":262},
  {"content":"\r\nسپس افق ديد خود را از اين دنيا برگرفته و متوجه سراى جاودانه آخرت مىكند و به دعاى چهارمى پرداخته چنين مىگويد : « خداوندا مرا از وارثان بهشت پر نعمت قرار ده » ( * ( وَاجْعَلْنِي مِنْ وَرَثَةِ جَنَّةِ النَّعِيمِ ) * ) .\r\nبهشتى كه نعمتهاى معنوى و مادى در آن موج مىزند ، نعمتهايى كه نه زوالى دارد ، و نه ملالى ، نعمتهايى كه براى ما زندانيان جهان دنيا حتى قابل درك نيست نه از مغزهايمان گذشته و نه چشمهايمان ديده و نه گوشهايمان شنيده است ! .\r\nسابقا گفته‌ايم تعبير به « ارث » در مورد بهشت يا به خاطر آنست كه ارث به معنى دستيابى به نعمتى است بى رنج و تعب و مسلما آن همه نعمتهاى بهشتى در برابر طاعات ناچيز ما موهبتى بى رنج و تعب است ، و يا به خاطر آنست كه طبق روايات هر انسانى خانه اى در بهشت و خانه اى در دوزخ دارد هنگامى كه دوزخى شود خانه بهشتيش به ديگران مىرسد .\r\nدر پنجمين دعا نظرش را متوجه عموى گمراهش كرده و طبق وعده اى كه به او قبلا داده بود كه من براى تو استغفار مىكنم چنين مىگويد : « خداوندا ! پدرم ( عمويم ) را بيامرز كه او از گمراهان بود » ( * ( وَاغْفِرْ لأَبِي إِنَّه كانَ مِنَ الضَّالِّينَ ) * ) .\r\nاين وعده را ابراهيم طبق صريح آيه 114 سوره توبه « وَما كانَ اسْتِغْفارُ إِبْراهِيمَ لأَبِيه إِلَّا عَنْ مَوْعِدَةٍ وَعَدَها إِيَّاه » قبلا به او داده بود و هدفش اين بود كه از اين طريق بتواند در قلب او نفوذ كند ، و او را به سوى ايمان بكشاند ، لذا به او چنين قولى داد و به اين قول نيز عمل كرد ، و طبق روايتى از ابن عباس نقل شده كرارا براى « آزر » استغفار نمود ، اما هنگامى كه « آزر » در حال كفر از دنيا رفت و دشمنى او در برابر آئين حق مسلم شد ابراهيم استغفار را قطع كرد\r\n","description":"","footnote":"","page_name":" 263 ","page_number":263},
  {"content":"\r\nچنان كه در ذيل همان آيه فوق مىخوانيم فَلَمَّا تَبَيَّنَ لَه أَنَّه عَدُوٌّ لِلَّه تَبَرَّأَ مِنْه :\r\n« هنگامى كه آشكار شد كه او دشمن خدا است از او بيزارى جست » ( 1 ) .\r\nسرانجام ششمين و آخرين دعاى خود را كه آن هم پيرامون روز بازپسين است اين چنين به پيشگاه خدا عرضه مىدارد : « خداوندا مرا در روزى كه مردم برانگيخته مىشوند رسوا مكن » ( * ( وَلا تُخْزِنِي يَوْمَ يُبْعَثُونَ ) * ) .\r\n« لا تخزنى » از ماده « خزى » ( بر وزن حزب ) به طورى كه راغب در مفردات گويد به معنى « شكست روحى » ( و شرمسارى ) است كه يا از ناحيه خود انسان است كه به صورت حياء مفرط جلوه گر مىشود ، و يا از ناحيه ديگرى است كه بر انسان تحميل مىكند .\r\nاين تعبير از ناحيه ابراهيم ع ، علاوه بر اينكه درس و سرمشقى است براى ديگران ، نشانه نهايت احساس مسئوليت و اعتماد بر لطف پروردگار است .\r\n\r\n","description":"","footnote":"\r\n( 1 ) براى توضيح بيشتر به جلد 8 تفسير نمونه صفحه 160 ذيل آيه 114 سوره توبه مراجعه فرمائيد .\r\n","page_name":" 264 ","page_number":264},
  {"content":"\r\n\r\n[ سوره الشعراء ‹ 26 › : آيات 88 تا 104 
  ]\r\nيَوْمَ لا يَنْفَعُ مالٌ وَلا بَنُونَ ‹ 88 › إِلَّا مَنْ أَتَى اللَّه بِقَلْبٍ سَلِيمٍ ‹ 89 › وَأُزْلِفَتِ الْجَنَّةُ لِلْمُتَّقِينَ ‹ 90 › وَبُرِّزَتِ الْجَحِيمُ لِلْغاوِينَ ‹ 91 ) وَقِيلَ لَهُمْ أَيْنَ ما كُنْتُمْ تَعْبُدُونَ ‹ 92 ›\r\nمِنْ دُونِ اللَّه هَلْ يَنْصُرُونَكُمْ أَوْ يَنْتَصِرُونَ ‹ 93 › فَكُبْكِبُوا فِيها هُمْ وَالْغاوُونَ ‹ 94 › وَجُنُودُ إِبْلِيسَ أَجْمَعُونَ ‹ 95 › قالُوا وَهُمْ فِيها يَخْتَصِمُونَ ‹ 96 › تَاللَّه إِنْ كُنَّا لَفِي ضَلالٍ مُبِينٍ ‹ 97 ›\r\nإِذْ نُسَوِّيكُمْ بِرَبِّ الْعالَمِينَ ‹ 98 › وَما أَضَلَّنا إِلَّا الْمُجْرِمُونَ ‹ 99 › فَما لَنا مِنْ شافِعِينَ ‹ 000 › وَلا صَدِيقٍ حَمِيمٍ ‹ 001 ) فَلَوْ أَنَّ لَنا كَرَّةً فَنَكُونَ مِنَ الْمُؤْمِنِينَ ‹ 002 ›\r\nإِنَّ فِي ذلِكَ لآيَةً وَما كانَ أَكْثَرُهُمْ مُؤْمِنِينَ ‹ 003 › وَإِنَّ رَبَّكَ لَهُوَ الْعَزِيزُ الرَّحِيمُ ‹ 004 ›\r\n","description":"","footnote":"","page_name":" 265 ","page_number":265},
  {"content":"\r\n\r\nترجمه :\r\n88 - در آن روزى كه مال و فرزندان سودى نمىبخشد .\r\n89 - مگر كسى كه با قلب سليم به پيشگاه خدا آيد .\r\n90 - ( در آن روز ) بهشت براى پرهيزگاران نزديك مىشود .\r\n91 - و دوزخ براى گمراهان آشكار مىگردد .\r\n92 - و به آنها گفته مىشود كجا هستند معبودانى كه آنها را پرستش مىكرديد ؟\r\n93 - معبودهايى غير از خدا ، آيا آنها شما را يارى مىكنند ؟ يا كسى به يارى آنها مىآيد ؟\r\n94 - در اين هنگام همه آن معبودان با عابدان ( گمراه ) به دوزخ افكنده مىشوند .\r\n95 - و همچنين لشكريان ابليس عموما .\r\n96 - آنها در آنجا به مخاصمه برمىخيزند و مىگويند :\r\n97 - به خدا سوگند كه ما در گمراهى آشكار بوديم .\r\n98 - چون شما را با پروردگار عالميان برابر مىشمرديم .\r\n99 - اما كسى جز مجرمان ما را گمراه نكرد .\r\n100 - ( افسوس كه امروز ) شفاعت كننده گانى براى ما وجود ندارد .\r\n101 - و نه دوست گرم و پر محبتى .\r\n102 - اگر بار ديگر ( به دنيا ) بازگرديم از مؤمنان خواهيم بود .\r\n","description":"","footnote":"","page_name":" 266 ","page_number":266},
  {"content":"\r\n103 - در اين ماجرا آيت ( و عبرتى ) است ولى اكثر آنها مؤمن نبودند .\r\n104 - و پروردگار تو عزيز و رحيم است .\r\n\r\nتفسير : مخاصمه معبودان و عابدان گمراه !\r\nدر آخرين آيه بحث گذشته ، اشاره كوتاهى به روز قيامت و مساله معاد بود در آيات مورد بحث ، ترسيم جامعى از چگونگى روز رستاخيز ضمن چندين آيه بيان شده ، و مهمترين متاعى كه در آن بازار خريدار دارد و همچنين سرنوشت مؤمنان و كافران و گمراهان و لشكر شيطان بازگو شده است ، و ظاهر آيات نشان مىدهد كه اين توصيف و توضيح از كلام ابراهيم ع و دنباله آخرين دعاى او است و غالب مفسران نيز چنين گفته‌اند ، هر چند بعضى احتمال داده‌اند كه آيات مورد بحث تماما سخن الهى است كه در تعقيب سخنان ابراهيم و براى توضيح و تكميل آن آمده است ولى اين احتمال ضعيف است .\r\nبه هر حال نخست مىگويد : « روز رستاخيز روزى است كه هيچ مال و فرزندى سودى نمىدهد » ( * ( يَوْمَ لا يَنْفَعُ مالٌ وَلا بَنُونَ ) * ) .\r\nدر حقيقت اين دو سرمايه مهم زندگى دنيا ، اموال و نيروهاى انسانى در آنجا كمترين نتيجه اى براى صاحبانش نخواهد داشت ، و به طريق اولى ساير سرمايه‌هاى اين جهان كه در رتبه‌هاى بعد از اين دو قرار دارند سودى نخواهد بخشيد .\r\nبديهى است منظور در اينجا از مال و فرزندان ، مال و فرزندانى نيست كه در طريق جلب رضاى خدا به كار گرفته شده باشند ، بلكه تكيه روى جنبه‌هاى مادى مساله است ، منظور اين است كه سرمايه‌هاى مادى در آن روز مشكلى را حل نمىكند ، اما در صورتى كه در طريق اطاعت فرمان پروردگار قرار گيرند سرمايه مادى نخواهند بود ، رنگ الهى و صبغه اللَّه به خود مىگيرند و « الباقيات\r\n","description":"","footnote":"","page_name":" 267 ","page_number":267},
  {"content":"\r\nالصالحات « محسوب مىشوند .\r\nسپس به عنوان استثناء بر اين سخن مىافزايد : « مگر كسى كه به حضور خدا بيايد در حالى كه قلب سليم ( سالم از هر گونه شرك و كفر و آلودگى به گناه ) داشته باشد » ( * ( إِلَّا مَنْ أَتَى اللَّه بِقَلْبٍ سَلِيمٍ ) * ) .\r\nو به اين ترتيب تنها سرمايه نجاتبخش در قيامت ، قلب سليم است ، چه تعبير جامع و جالبى ؟ تعبيرى كه هم ايمان خالص و نيت پاك در آن وجود دارد ، و هم هر گونه عمل صالح ، چرا كه چنين قلب پاكى ، ثمره اى جز عمل پاك نخواهد داشت ، و به تعبير ديگر همانگونه كه قلب و روح انسان در اعمال انسان مؤثر است اعمال او نيز بازتاب وسيعى در قلب و جان دارد و آن را به رنگ خود - خواه رحمانى يا شيطانى - درمىآورند .\r\nسپس به شرح بهشت و دوزخ پرداخته چنين مىگويد : « در آن هنگام بهشت به پرهيزگاران نزديك مىگردد » ( * ( وَأُزْلِفَتِ الْجَنَّةُ لِلْمُتَّقِينَ ) * ) ( 1 ) .\r\n« و دوزخ براى گمراهان آشكار مىشود » ( * ( وَبُرِّزَتِ الْجَحِيمُ لِلْغاوِينَ ) * ) .\r\nاين در حقيقت قبل از ورود آنها به بهشت و دوزخ است كه هر يك از اين دو گروه منظره جايگاه خود را از نزديك مىبينند : مؤمنان مسرور و گمراهان وحشت زده مىشوند ، و اين نخستين برنامه‌هاى پاداش و كيفر آنها است .\r\nجالب اينكه نمىگويد : پرهيزگاران را به بهشت نزديك مىكنند ، بلكه مىگويد بهشت را به آنها نزديك مىسازند و اين اشاره به مقام بسيار با عظمت و پرارزش آنها است .\r\n\r\n","description":"","footnote":"\r\n( 1 ) « ازلفت » از ماده « زلفى » ( بر وزن كبرى ) به معنى قرب و نزديكى است .\r\n","page_name":" 268 ","page_number":268},
  {"content":"\r\nاين نكته نيز قابل دقت است كه تعبير به « غاوين » ( گمراهان ) همان تعبيرى است كه در داستان شيطان بعد از آنكه از درگاه خدا رانده شد آمده است آنجا كه خداوند مىفرمايد : إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ : « تو بر بندگان من سلطه اى نخواهى داشت مگر گمراهانى كه پيروى تو مىكنند » ( سوره حجر آيه 42 ) .\r\nسپس به گفتگوهاى سرزنش بار و عتاب آميزى كه در اين هنگام با اين گروه گمراه مىشود پرداخته چنين مىگويد : « و به آنها گفته مىشود كجا هستند معبودهايى را كه پيوسته عبادت مىكرديد » ؟ ( * ( وَقِيلَ لَهُمْ أَيْنَ ما كُنْتُمْ تَعْبُدُونَ ) * ) .\r\n« معبودهايى كه غير از خدا بودند » ( * ( مِنْ دُونِ اللَّه ) * ) .\r\n« آيا آنها در برابر اين شدائد و سختيها كه اكنون با آن روبرو هستيد شما را يارى مىكنند » ؟ ! ( * ( هَلْ يَنْصُرُونَكُمْ ) * ) .\r\n« يا مىتوانند كسى را به يارى شما دعوت كنند ، و يا حتى كسى به يارى خود آنها مىآيد » ؟ ! ( * ( أَوْ يَنْتَصِرُونَ ) * ) ( 1 ) .\r\nولى آنها جوابى در برابر اين سؤال ندارند و كسى همچنين انتظارى از آنها ندارد .\r\n« در اين هنگام همه معبودان را جمع كرده با عابدان گمراهشان به دوزخ مىافكنند » ( * ( فَكُبْكِبُوا فِيها هُمْ وَالْغاوُونَ ) * ) .\r\n\r\n","description":"","footnote":"\r\n( 1 ) « ينتصرون » ممكن است اشاره به كمك خواستن براى خويشتن يا براى ديگرى و يا هر دو باشد ، زيرا در آيات بعد مىخوانيم كه معبودان و عابدان هر دو به آتش دوزخ افكنده مىشوند .\r\n","page_name":" 269 ","page_number":269},
  {"content":"\r\nو به گفته بعضى از مفسران هر يكى بر روى ديگرى افكنده خواهد شد ! « و همچنين لشكريان ابليس عموما » ( * ( وَجُنُودُ إِبْلِيسَ أَجْمَعُونَ ) * ) .\r\nدر حقيقت اين سه گروه ، بتها ، و پرستش كنندگان بتها ، و لشكريان شيطان كه دلالان اين گناه و انحراف بودند ، همگى در دوزخ جمع مىشوند ، اما به اين صورت كه آنها را يكى پس از ديگرى به آن مىافكنند .\r\nچون « كبكبوا » در اصل از ماده « كب » است ، « كب » به معنى افكندن چيزى به صورت در گودال آمده است ، و تكرار آن ( كبكب ) ، تكرار اين سقوط را مىرساند و اين نشان مىدهد كه آنها به هنگام سقوط در دوزخ همانند سنگى مىباشند كه از بالاى بلندى به دره اى پرتاب مىشود نخست به نقطه اى افتاده و از آنجا به نقطه ديگر تا در قعر دره قرار گيرد ( 1 ) .\r\nولى سخن به اينجا پايان نمىگيرد بلكه به دنبال آن صحنه اى از نزاع و جدال اين سه گروه دوزخى را مجسم مىسازد :\r\n« آنها در جهنم به مخاصمه و جدال پرداخته ، مىگويند » ( * ( قالُوا وَهُمْ فِيها يَخْتَصِمُونَ ) * ) .\r\nآرى عابدان گمراه مىگويند : « به خدا سوگند ما در گمراهى آشكارى بوديم » ( * ( تَاللَّه إِنْ كُنَّا لَفِي ضَلالٍ مُبِينٍ ) * ) ( 2 ) .\r\n\r\n","description":"","footnote":"\r\n( 1 ) در فارسى امروز « كبكبه » به گروهى از سواران يا صداى پاى ستوران و آدميان به طور دستجمعى گفته مىشود ، و كنايه از جاه و جلال و شكوه و شوكت است ( فرهنگ معين ) بعيد نيست اين تعبير از « كبكوبة » ( با ضم هر دو كاف ) گرفته شده باشد كه در عربى به معنى گروهى از انسانها يا ستوران است ، و گاهى آن را در فارسى با « دبدبه » همراه مىآورند كه آن نيز به معنى صداى پاى جمعيت مردم و يا صداى دهلها است .\r\n( 2 ) « ان » در « ان كنا » مخففه از مثقله است و در اصل « انا كنا » بوده است .\r\n","page_name":" 270 ","page_number":270},
  {"content":"\r\n« زيرا شما معبودان دروغين را با پروردگار عالميان برابر مىپنداشتيم » ! ( * ( إِذْ نُسَوِّيكُمْ بِرَبِّ الْعالَمِينَ ) * ) ( 1 ) .\r\n« اما هيچكس ما را گمراه نكرد مگر مجرمان » ( * ( وَما أَضَلَّنا إِلَّا الْمُجْرِمُونَ ) * ) .\r\nهمان مجرمانى كه رؤساى جامعه ما بودند و براى حفظ منافع خويش ما را به اين راه كشاندند و بدبخت كردند .\r\nاين احتمال نيز دارد كه منظور از مجرمان ، شياطين يا نياكان گمراهشان باشند كه آنها را به اين راه كشاندند .\r\nولى افسوس كه امروز « شفاعت كنندگانى براى ما وجود ندارد » ( * ( فَما لَنا مِنْ شافِعِينَ ) * ) .\r\n« و نه دوست گرم و پر محبتى » كه بتواند ما را يارى كند ( * ( وَلا صَدِيقٍ حَمِيمٍ ) * ) خلاصه نه معبودان به شفاعت ما مىپردازند ، آن چنان كه ما در دنيا مىپنداشتيم ، و نه دوستان قدرت يارى ما را دارند .\r\nقابل توجه اينكه « شافعين » در آيه گذشته به صورت جمع « صديق » به صورت مفرد آمده ، اين تفاوت ممكن است به خاطر آن باشد كه اين گروه از گمراهان با چشم خود مىبينند مؤمنانى كه لغزشهايى داشته‌اند از شفاعت جمعى از شفاعت كنندگان همچون انبياء و اوصياء و فرشتگان ، و شفاعت بعضى از دوستان صالح برخوردار مىشوند ، آنها نيز آرزو مىكنند كه اى كاش شفاعت كننده و دوستى داشتند .\r\n\r\n","description":"","footnote":"\r\n( 1 ) « اذ » در اينجا ممكن است به معنى ظرفيه يا تعليليه بوده باشد .\r\n","page_name":" 271 ","page_number":271},
  {"content":"\r\nبعلاوه « صديق » و « عدو » به طورى كه بعضى از مفسران تصريح كرده‌اند هم بر مفرد اطلاق مىشود ، هم بر جمع .\r\nاما به زودى متوجه اين واقعيت مىشوند كه نه تاسف در آنجا سودى دارد و نه آنجا دار عمل و جبران است ، لذا آرزوى بازگشت به دنيا مىكنند و مىگويند :\r\n« اگر بار ديگر به دنيا برگرديم از مؤمنان خواهيم بود » ! ( * ( فَلَوْ أَنَّ لَنا كَرَّةً فَنَكُونَ مِنَ الْمُؤْمِنِينَ ) * ) .\r\nدرست است كه آنها در آنجا و در آن روز ، ايمان پيدا كرده‌اند ، ولى اين يك نوع ايمان اضطرارى است ، ايمانى مؤثر و سازنده است كه اختيارى و در اين جهان باشد ، ايمانى كه سرچشمه هدايت و اعمال صالح گردد .\r\nولى به هر حال اين آرزو نيز مشكلى را حل نمىكند ، و سنت الهى اجازه بازگشت را به هيچكس نمىدهد ، و خود آنها نيز اين حقيقت را مىدانند و كلمه « لو » دليل بر آن است ( 1 ) .\r\nسرانجام در پايان اين بخش از سرگذشت ابراهيم ، و گفتگوهايش با قوم گمراه و دعاهايش در پيشگاه خدا ، و توصيفهايش از وضع روز قيامت ، خداوند به عنوان يك نتيجه گيرى براى همه بندگان ، همان دو آيه تكان دهنده را كه در پايان داستان موسى و فرعون آمده بود و در پايان داستان انبياء ديگر نيز در همين سوره خواهد آمد ، تكرار مىفرمايد :\r\n« در اين ماجرا نشانه بزرگى است بر عظمت و قدرت خدا و بر سرانجام دردناك گمراهان و پيروزى مؤمنان ، اما اكثر آنها مؤمن نبودند »\r\n\r\n","description":"","footnote":"\r\n( 1 ) « لو » از حروف شرط است كه معمولا در مواردى كه شرط محال است به كار مىرود .\r\n","page_name":" 272 ","page_number":272},
  {"content":"\r\n( * ( إِنَّ فِي ذلِكَ لآيَةً وَما كانَ أَكْثَرُهُمْ مُؤْمِنِينَ ) * ) .\r\n« و پروردگار تو پيروز و شكست ناپذير و رحيم و مهربان است » ( * ( وَإِنَّ رَبَّكَ لَهُوَ الْعَزِيزُ الرَّحِيمُ ) * ) .\r\nتكرار اين جمله‌ها دلدارى مؤثرى است براى پيامبر ص و مؤمنان اندك در آن روز ، و همچنين اقليتهاى مؤمن در هر عصر و زمان تا از اكثريت گمراه وحشت نكنند و به عزت و رحمت الهى دلگرم باشند ، و هم تهديدى است براى گمراهان و اشاره اى است به اينكه اگر مهلتى به آنها داده مىشود ، نه از جهت ضعف است بلكه به خاطر رحمت است .\r\n\r\nنكته‌ها :\r\n\r\n1 - « قلب سليم » تنها سرمايه نجات\r\nدر لابلاى سخنان ابراهيم ع در آيات فوق خوانديم كه در توصيف قيامت مىگويد در آنجا چيزى به كار نمىآيد جز « قلب سليم » .\r\n« سليم » كه از ماده سلامت است مفهوم روشنى دارد يعنى قلبى كه از هر گونه بيمارى و انحراف اخلاقى و اعتقادى دور باشد .\r\nمگر نه اين است كه قرآن درباره منافقان مىگويد : « فِي قُلُوبِهِمْ مَرَضٌ فَزادَهُمُ اللَّه مَرَضاً » : « در دلهاى آنها يك نوع بيمارى است و بر اثر لجاجتشان خدا بر اين بيمارى مىافزايد » ! ( سوره بقره آيه 10 ) .\r\nدر چند حديث پر معنى قلب سليم به خوبى معرفى شده :\r\n1 - در حديثى از امام صادق ع در ذيل آيه مورد بحث مىخوانيم\r\nو كل قلب فيه شرك او شك فهو ساقط :\r\n« هر قلبى كه در آن شرك و شكى است\r\n","description":"","footnote":"","page_name":" 273 ","page_number":273},
  {"content":"\r\nآن قلب سقوط مىكند و بى ارزش است » ( 1 ) .\r\n2 - از سويى ديگر مىدانيم علائق شديد مادى ، و دنيا پرستى انسان را به هر انحراف و گناه مىكشاند ، چرا كه\r\nحب الدنيا رأس كل خطيئة :\r\n« عشق به دنيا سرچشمه هر گناهى است » ( 2 ) و لذا قلب سليم ، قلبى است كه خالى از « حب دنيا » باشد ، همانگونه كه امام صادق ع در حديث ديگرى در ذيل همين آيه فرمود :\r\nهو القلب الذى سلم من حب الدنيا :\r\n« اين قلبى است كه از عشق دنيا سالم باشد » ( 3 ) .\r\nبا توجه به آيه 197 سوره بقره « وَتَزَوَّدُوا فَإِنَّ خَيْرَ الزَّادِ التَّقْوى » .\r\n« توشه برگيريد كه بهترين توشه براى آن جهان پرهيزگارى است » روشن مىشود كه قلب سليم قلبى است كه بر اثر سلامت سرچشمه تقواى الهى گردد .\r\n3 - آخرين سخن اينكه قلب سليم قلبى است كه جز خدا در آن نباشد ، آن گونه كه امام صادق در پاسخ سؤالى پيرامون اين آيه فرمود :\r\nالقلب السليم الذى يلقى ربه و ليس فيه احد سواه :\r\n« قلب سليم قلبى است كه خدا را ملاقات كند در حالى كه غير از او در آن نباشد » ( 4 ) .\r\nناگفته پيدا است كه منظور از « قلب » در اين گونه موارد روح و جان آدمى است .\r\nدر روايات اسلامى پيرامون قلب و سلامت آن و آفاتى كه بر آن وارد مىشود و راه مبارزه با اين آفات مطالب فراوانى آمده است كه از مجموع آنها اين منطق اسلامى كاملا آشكار است كه اسلام قبل از هر چيز به زير بناى فكرى و عقيدتى\r\n\r\n","description":"","footnote":"\r\n( 1 ) مجمع البيان ذيل آيات مورد بحث .\r\n( 2 ) بحار جلد 70 صفحه 239 .\r\n( 3 ) تفسير صافى ذيل همين آيه .\r\n( 4 ) كافى طبق نقل صافى ذيل آيه مورد بحث .\r\n","page_name":" 274 ","page_number":274},
  {"content":"\r\nو اخلاقى اهميت مىدهد ، چرا كه تمامى برنامه‌هاى عملى انسان بازتابى از آن است .\r\nهمانگونه كه سلامت قلب ظاهرى ، عامل سلامت جسم و بيمارى آن سبب بيمارى همه اعضاء است ، چرا تغذيه تمام سلولهاى بدن بوسيله خونى انجام مىگيرد كه به كمك قلب به تمام نقاط كشور تن فرستاده مىشود ، همين گونه سلامت و فساد برنامه‌هاى زندگى انسان جلوه و بازتابى است از سلامت و فساد عقيده و اخلاق .\r\nاين بحث را با سخنى از امام صادق ع پايان مىدهيم آنجا كه فرمود :\r\nقلبها چهار گونه است :\r\nقلبى كه در آن نفاق و ايمان است .\r\nو قلبى كه وارونه است .\r\nو قلبى كه مهر بر آن خورده ، هيچ حقى بر آن وارد نمىشود .\r\nو قلبى كه نورانى است و خالى ( از غير خدا ) .\r\nسپس افزود : قلب نورانى قلب مؤمن است ، هر گاه خدا نعمتى به او بخشد شكر مىگويد و هر گاه مصيبتى به او رسد صبر و شكيبايى مىكند ، اما قلب وارونه قلب مشركان است همانگونه كه خداوند فرموده : أَ فَمَنْ يَمْشِي مُكِبًّا عَلى وَجْهِه أَهْدى أَمَّنْ يَمْشِي سَوِيًّا عَلى صِراطٍ مُسْتَقِيمٍ : « آيا كسى كه به صورت بر زمين راه مىرود هدايت يافته تر است يا كسى كه راست قامت بر صراط مستقيم گام برمىدارد » ؟ ! اما قلبى كه در آن ايمان و نفاق است قلب كسانى است كه در برابر حق و باطل بى تفاوتند ، اگر در محيط حق قرار گيرند تابع حق مىشوند و اگر در محيط باطل باشند گرايش به باطل پيدا مىكنند ، و اما قلب مهر خورده قلب منافقان است » ( 1 ) .\r\n\r\n","description":"","footnote":"\r\n( 1 ) « اصول كافى » ج 2 صفحه 309 - باب فى ظلمة قلب المنافق ( با كمى نقل به معنى ) .\r\n","page_name":" 275 ","page_number":275},
  {"content":"\r\n2 - در روايات متعددى كه از امام باقر و امام صادق ع در ذيل آيه * ( فَكُبْكِبُوا فِيها هُمْ وَالْغاوُونَ ) * رسيده چنين مىخوانيم : هم قوم وصفوا عدلا بالسنتهم ثم خالفوه الى غيره : « اين آيه درباره كسانى است كه حق و عدالتى را با زبان توصيف مىكنند اما در عمل مخالف آن را انجام مىدهند » ( 1 ) .\r\nاين نشان مىدهد كه گفتار بدون عمل تا چه حد زشت و مذموم است كه گوينده ، آن را به طرز دردناكى در آتش دوزخ مىافكند ، آنها كسانى هستند كه هم گمراهند و هم گمراه كننده ، سخنشان مردم را به سوى حق مىخواند و عملشان به باطل ، بلكه عملشان بيانگر عدم ايمانشان به گفتارشان است .\r\nضمنا بايد توجه داشت « غاوون » كه از ماده « غى » گرفته شده به معنى هر گونه گمراهى نيست ، بلكه به گفته « راغب » در « مفردات » ، آن نوع جهل و گمراهى است كه از فساد عقيده سرچشمه گيرد .\r\n3 - در ذيل آيه * ( فَما لَنا مِنْ شافِعِينَ وَلا صَدِيقٍ حَمِيمٍ ) * : ( ما نه شفاعت - كنندگانى داريم و نه دوست پر محبتى ) روايات متعددى نقل شده و در بعضى صريحا آمده است :\r\nالشافعون الأئمة ، و الصديق من المؤمنين :\r\n« شافعان امامان هستند ، و دوستان مؤمنانند » ( 2 ) .\r\nدر حديث ديگرى از جابر بن عبد اللَّه مىخوانيم كه از رسول خدا ص چنين شنيدم كه مىفرمود :\r\nان الرجل يقول فى الجنة ما فعل صديقى فلان ، و صديقه فى الجحيم ، فيقول اللَّه اخرجوا له صديقه الى الجنة فيقول من بقى\r\n\r\n","description":"","footnote":"\r\n( 1 ) اين روايات را نويسنده تفسير نور الثقلين از « اصول كافى » و « تفسير على بن ابراهيم » و « محاسن برقى » نقل كرده است .\r\n( 2 ) « محاسن برقى » طبق نقل تفسير نور الثقلين ذيل آيه مورد بحث .\r\n","page_name":" 276 ","page_number":276},
  {"content":"\r\nفى النار * ( فَما لَنا مِنْ شافِعِينَ وَلا صَدِيقٍ حَمِيمٍ ) * :\r\n« بعضى از بهشتيان مىگويند چه بر سر دوست ما آمد ، در حالى كه دوستشان در جهنم است ، خداوند براى اينكه قلب اين مؤمن را شاد كند فرمان مىدهد دوستش را از دوزخ خارج كنند و به بهشت بفرستند ، اينجا است كه باقىماندگان در دوزخ مىگويند واى بر ما كه نه شفاعت كننده اى داريم نه دوست مهربانى ! » ( 1 ) .\r\nبديهى است نه شفاعت بدون معيار و ملاك است و نه تقاضا درباره دوستشان بيحساب ، بايد يك نوع پيوند و ارتباط معنوى در ميان شفاعت كننده و شفاعت شونده وجود داشته تا اين هدف تحقق يابد ( شرح مفصل اين موضوع را در بحث شفاعت در جلد اول تفسير نمونه ذيل آيه 48 سوره بقره آورده‌ايم ) .\r\n\r\n","description":"","footnote":"\r\n( 1 ) « مجمع البيان » ذيل آيه مورد بحث .\r\n","page_name":" 277 ","page_number":277},
  {"content":"\r\n\r\n[ سوره الشعراء ‹ 26 › : آيات 105 تا 115 
  ]\r\nكَذَّبَتْ قَوْمُ نُوحٍ الْمُرْسَلِينَ ‹ 005 › إِذْ قالَ لَهُمْ أَخُوهُمْ نُوحٌ أَ لا تَتَّقُونَ ‹ 006 › إِنِّي لَكُمْ رَسُولٌ أَمِينٌ ‹ 007 › فَاتَّقُوا اللَّه وَأَطِيعُونِ ‹ 008 › وَما أَسْئَلُكُمْ عَلَيْه مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ ‹ 009 ›\r\nفَاتَّقُوا اللَّه وَأَطِيعُونِ ‹ 010 › قالُوا أَ نُؤْمِنُ لَكَ وَاتَّبَعَكَ الأَرْذَلُونَ ‹ 011 ) قالَ وَما عِلْمِي بِما كانُوا يَعْمَلُونَ ‹ 012 › إِنْ حِسابُهُمْ إِلَّا عَلى رَبِّي لَوْ تَشْعُرُونَ ‹ 013 › وَما أَنَا بِطارِدِ الْمُؤْمِنِينَ ‹ 014 ›\r\nإِنْ أَنَا إِلَّا نَذِيرٌ مُبِينٌ ‹ 015 ›\r\n","description":"","footnote":"","page_name":" 278 ","page_number":278},
  {"content":"\r\n\r\nترجمه :\r\n105 - قوم نوح رسولان را تكذيب كردند .\r\n106 - هنگامى كه برادرشان نوح به آنها گفت ، آيا تقوى پيشه نمىكنيد ؟\r\n107 - من براى شما رسول امينى هستم .\r\n108 - تقواى الهى پيشه كنيد ، و مرا اطاعت نمائيد .\r\n109 - من هيچ مزدى در برابر اين دعوت از شما نمىخواهم ، اجر من تنها بر پروردگار عالميان است .\r\n110 - بنا بر اين تقواى الهى پيشه كنيد و مرا اطاعت نمائيد .\r\n111 - گفتند آيا ما به تو ايمان بياوريم در حالى كه افراد پست و بى ارزش از تو پيروى كرده‌اند ؟ ! 112 - ( نوح ) گفت ، من چه مىدانم آنها چه كارى داشته‌اند .\r\n113 - حساب آنها تنها بر پروردگار من است ، اگر شما مىفهميديد ؟\r\n114 - و من هرگز مؤمنان را طرد نخواهم كرد .\r\n115 - من تنها انذار كننده آشكارى هستم .\r\n\r\nتفسير : اى نوح ! چرا بى سر و پاها گرد تو را گرفته‌اند ؟\r\nقرآن بعد از پايان ماجراى ابراهيم و گفتگوهايش با قوم گمراه سخن از قوم نوح به عنوان يك ماجراى آموزنده ديگر به ميان مىآورد ، و لجاجت و سرسختى و بى شرمى آنها را با عاقبت دردناكشان ضمن چند آيه بازگو مىكند .\r\nنخست مىگويد : « قوم نوح ، رسولان را تكذيب كردند » ( * ( كَذَّبَتْ قَوْمُ نُوحٍ الْمُرْسَلِينَ ) * ) ( 1 ) .\r\n\r\n","description":"","footnote":"\r\n( 1 ) مؤنث بودن « كذبت » به خاطر اين است كه قوم به معنى « جماعت » است و جماعت تانيث لفظى دارد ، بعضى نيز گفته‌اند « قوم » ذاتا كلمه مؤنثى است زيرا در مصغر آن « قويمة » گفته مىشود ( اولى را طبرسى در مجمع البيان و دومى را فخر رازى در تفسيرش بيان كرده است ) ولى آلوسى در روح المعانى مىگويد : لفظ قوم هم به صورت مذكر هم به صورت مؤنث استعمال مىشود .\r\n","page_name":" 279 ","page_number":279},
  {"content":"\r\nمعلوم است كه قوم نوح تنها نوح را تكذيب كردند اما از آنجا كه دعوت همه پيامبران از نظر اصول يكى بود ، تكذيب نوح تكذيب همه رسولان محسوب مىشد ، و لذا مىفرمايد قوم نوح « مرسلين » را تكذيب كردند .\r\nاين احتمال نيز وجود دارد كه اصولا قوم نوح ، منكر همه اديان و مذاهب بودند و تمام پيامبران الهى را چه قبل از ظهور نوح و چه بعد از ظهورش تكذيب مىكردند .\r\nسپس به اين فراز از زندگى او كه شبيه فرازهايى است كه در گذشته از ابراهيم و موسى نقل شد اشاره كرده مىگويد : « به خاطر بياور هنگامى كه برادرشان نوح به آنها گفت : آيا پرهيزگارى پيشه نمىكنيد » ( * ( إِذْ قالَ لَهُمْ أَخُوهُمْ نُوحٌ أَ لا تَتَّقُونَ ) * ) .\r\nتعبير به « برادر » تعبيرى است كه نهايت پيوند محبت آميز را بر اساس مساوات و برابرى مشخص مىكند ، يعنى نوح بى آنكه بخواهد تفوقى بر آنان بجويد با نهايت صفا و صميميت آنها را دعوت به پرهيزكارى كرد .\r\nتعبير به اخوت و برادرى كه نه تنها در مورد نوح بلكه درباره بسيارى ديگر از پيامبران ( مانند هود و صالح و لوط ) آمده است به همه رهبران راه حق الهام مىبخشد كه بايد در دعوت خود نهايت محبت و صميميت توأم با دورى از هر گونه تفوقطلبى را رعايت كنند ، تا دلهاى رميده جذب آئين حق گردد ، و هيچ سنگينى احساس نكنند .\r\nپس از دعوت به تقوى كه خمير مايه هر گونه هدايت و نجات است اضافه مىكند « من براى شما فرستاده امينى هستم » ( * ( إِنِّي لَكُمْ رَسُولٌ أَمِينٌ ) * ) .\r\n","description":"","footnote":"","page_name":" 280 ","page_number":280},
  {"content":"\r\n« از خدا بترسيد و تقوا پيشه كنيد و مرا اطاعت نمائيد » كه اطاعت من اطاعت خدا است ( * ( فَاتَّقُوا اللَّه وَأَطِيعُونِ ) * ) .\r\nاين تعبير نشان مىدهد كه نوح ع سابقه ممتدى از امانت در ميان قوم خود داشت و او را با اين صفت و الا مىشناختند لذا مىگويد : به همين دليل من در اداى رسالت الهى امينم و خيانتى از من نخواهيد ديد .\r\nمقدم داشتن « تقوا » بر « اطاعت » به خاطر اين است كه تا ايمان و اعتقادى نسبت به « اللَّه » و ترس از او در ميان نباشد ، اطاعت از فرمان پيامبرش صورت نخواهد گرفت .\r\nدگر بار نوح به دليل ديگرى بر حقانيت خود ، تمسك مىجويد ، دليلى كه زبان بهانه جويان را كوتاه مىسازد ، مىگويد : « من از شما در برابر اين دعوتم مزدى نمىطلبم » ( * ( وَما أَسْئَلُكُمْ عَلَيْه مِنْ أَجْرٍ ) * ) .\r\n« اجر و پاداش من تنها بر پروردگار عالميان است » ( * ( إِنْ أَجْرِيَ إِلَّا عَلى رَبِّ الْعالَمِينَ ) * ) .\r\nروشن است انگيزه‌هاى الهى معمولا دليل بر صداقت مدعى نبوت است ، در حالى كه انگيزه‌هاى مادى به خوبى نشان مىدهد كه هدف سودجويى است ، مخصوصا اعراب آن عصر با اين مساله در مورد كاهنان و افرادى شبيه آنان آشنا بودند .\r\nباز به دنبال اين جمله همان جمله اى را مىگويد كه بعد از تاكيد بر رسالت و امانت خويش بيان كرده بود ، مىگويد : « از خدا بترسيد و مرا اطاعت كنيد » ( * ( فَاتَّقُوا اللَّه وَأَطِيعُونِ ) * ) .\r\nاما مشركان لجوج و مستكبران خيره سر هنگامى كه راههاى بهانه جويى را به روى خود مسدود ديدند ، به اين مساله چسبيدند « و گفتند كه آيا ما به تو\r\n","description":"","footnote":"","page_name":" 281 ","page_number":281},
  {"content":"\r\nايمان بياوريم در حالى كه افراد پست و بى ارزش از تو پيروى كرده‌اند « ؟ ! ( * ( قالُوا أَ نُؤْمِنُ لَكَ وَاتَّبَعَكَ الأَرْذَلُونَ ) * ) .\r\nارزش يك پيشوا را بايد از پيروانش شناخت ، و به اصطلاح امامزاده را از زوارش مىشناسند ، ما وقتى به پيروان تو نگاه مىكنيم مشتى بى سر و پا گمنام و فقير ، تهيدست و پا برهنه كه كسبهاى ضعيف و ناچيزى دارند اطرافت را گرفته‌اند با اين حال چگونه انتظار دارى ثروتمندان سرشناس و اشراف با نام و نشان سر تسليم بر آستان تو بسايند ؟ ! اصلا هرگز آب ما با اين جمعيت در يك جو نمىرود ، ما هيچگاه بر سر يك سفره ننشسته‌ايم و در زير يك سقف اجتماع نكرده‌ايم ، چه انتظار نامعقولى دارى ؟ .\r\nدرست است آنها در اين تشخيص صائب بودند كه پيشوا را بايد از طريق پيروان شناخت ، ولى اشتباه بزرگشان اين بود كه آنها مفهوم و معيار شخصيت را گم كرده بودند ، آنها معيار سنجش ارزشها را مال و ثروت ، لباس و خانه و مركب زيبا و گرانقيمت قرار داده بودند ، و از پاكى و تقوا و حق جويى و صفات عالى انسانيت كه در طبقات كم درآمد بسيار بود و در اشراف بسيار كم ، غافل بودند .\r\nروح طبقاتى در بدترين اشكالش بر فكر آنها حاكم بود به همين دليل طبقه تهيدست را « اراذل » مىشمردند ! ( اراذل جمع ارذل - بر وزن اهرم - و آن نيز جمع رذل به معنى پست و حقير است ) و اتفاقا آنها اگر از زندان جامعه طبقاتى بيرون مىآمدند به خوبى مىتوانستند درك كنند كه ايمان اين گروه خود بهترين دليل بر حقانيت و اصالت دعوت اين پيامبر است .\r\nولى نوح آنها را در اينجا فورا خلع سلاح كرد و « گفت : وظيفه من دعوت همگان به سوى حق و اصلاح جامعه است ، من چه مىدانم آنها چه كارى داشته‌اند » ؟ !\r\n","description":"","footnote":"","page_name":" 282 ","page_number":282},
  {"content":"\r\n( * ( قالَ وَما عِلْمِي بِما كانُوا يَعْمَلُونَ ) * ) .\r\nگذشته آنها هر چه بوده گذشته ، مهم امروز است كه دعوت رهبر الهى را « لبيك » گفته‌اند و در مقام خودسازى برآمده و قلب و دل خود را در اختيار حق گذاشته‌اند .\r\nاگر آنها در گذشته كار خوب يا بدى كرده‌اند « حسابشان بر پروردگار من است اگر شما مىفهميديد » و درك و تشخيص مىداشتيد ( * ( إِنْ حِسابُهُمْ إِلَّا عَلى رَبِّي لَوْ تَشْعُرُونَ ) * ) .\r\nاز اين سخن ضمنا استفاده مىشود كه آنها مىخواستند علاوه بر مساله تهيدستى اين گروه از مؤمنان را به سوء سابقه اخلاقى و عملى متهم سازند ، در حالى كه معمولا فساد و آلودگى در طبقات مرفه به درجات بيشتر است ، آنها هستند كه همه رقم وسائل فساد در اختيار دارند و مست مقام و مالند و كمتر خدا را بنده‌اند ! ولى نوح بى آنكه در اين مساله با آنها گلاويز شود ، مىگويد من از آنها چيز بدى سراغ ندارم و اگر همچنين باشد كه شما مىگوئيد حسابشان با خدا است ! آنچه وظيفه من است اين است كه من پر و بال خود را براى همه حقجويان بگشايم « من هرگز ايمان آورندگان را طرد نخواهم كرد » ( * ( وَما أَنَا بِطارِدِ الْمُؤْمِنِينَ ) * ) .\r\nاين جمله در حقيقت پاسخ به درخواست ضمنى اين ثروتمندان مغرور است كه از نوح خواسته بودند اين گروه را از خود براند و طرد كند ، تا نزد او حاضر شوند !\r\n","description":"","footnote":"","page_name":" 283 ","page_number":283},
  {"content":"\r\nتنها وظيفه من اين است كه من مردم را انذار كنم « من فقط بيم دهنده آشكارى هستم » ( * ( إِنْ أَنَا إِلَّا نَذِيرٌ مُبِينٌ ) * ) .\r\nهر كس اين هشدار مرا بشنود و از راه انحراف به صراط مستقيم ، بازگردد پيرو من است ، هر كه باشد و در هر وضع مادى و شرائط اجتماعى .\r\nقابل توجه اينكه اين ايراد را نه تنها بر نوح ع گرفتند كه نخستين پيامبران اولوا العزم است به پيامبر اسلام ص نيز كه خاتم انبياء است و همچنين به ساير پيامبران نيز گرفتند ، آنها با عينك سياهى كه بر چشم داشتند منظره اين سپيد جامگان را تاريك مىديدند و همواره خواهان طرد و رد آنها بودند ، و اصلا خدا و پيامبرانى را كه چنين بندگان و پيروانى داشته باشند نمىپسنديدند ! اما قرآن چه زيبا در سوره كهف به پيامبر اسلام ص مىفرمايد : وَاصْبِرْ نَفْسَكَ مَعَ الَّذِينَ يَدْعُونَ رَبَّهُمْ بِالْغَداةِ وَالْعَشِيِّ يُرِيدُونَ وَجْهَه وَلا تَعْدُ عَيْناكَ عَنْهُمْ تُرِيدُ زِينَةَ الْحَياةِ الدُّنْيا وَلا تُطِعْ مَنْ أَغْفَلْنا قَلْبَه عَنْ ذِكْرِنا وَاتَّبَعَ هَواه وَكانَ أَمْرُه فُرُطاً : « با كسانى باش كه پروردگار خود را صبح و عصر مىخوانند ، و تنها ذات او را مىطلبند ، هرگز چشمهاى خود را به خاطر زينتهاى دنيا از آنها برمگير ، و از كسانى كه قلبشان را از ياد خود غافل ساخته‌ايم اطاعت مكن ، همانها كه پيروى هواى نفس كرده‌اند و كارهايشان افراطى است » ! .\r\nو حتى اين ايراد را به رهبران راه حق در عصر و زمان ما نيز مىكنند كه بيشترين رقم طرفداران شما را « مستضعفين » و پابرهنه‌ها تشكيل مىدهند .\r\nآنها مىخواهند با اين سخن عيبى بگذارند در حالى كه ناآگاهانه مدح و تمجيد مىكنند و اصالت مكتب را امضا مىنمايند .\r\n","description":"","footnote":"","page_name":" 284 ","page_number":284},
  {"content":"\r\n\r\n[ سوره الشعراء ‹ 26 › : آيات 116 تا 122 
  ]\r\nقالُوا لَئِنْ لَمْ تَنْتَه يا نُوحُ لَتَكُونَنَّ مِنَ الْمَرْجُومِينَ ‹ 016 › قالَ رَبِّ إِنَّ قَوْمِي كَذَّبُونِ ‹ 017 › فَافْتَحْ بَيْنِي وَبَيْنَهُمْ فَتْحاً وَنَجِّنِي وَمَنْ مَعِيَ مِنَ الْمُؤْمِنِينَ ‹ 018 › فَأَنْجَيْناه وَمَنْ مَعَه فِي الْفُلْكِ الْمَشْحُونِ ‹ 019 › ثُمَّ أَغْرَقْنا بَعْدُ الْباقِينَ ‹ 020 ›\r\nإِنَّ فِي ذلِكَ لآيَةً وَما كانَ أَكْثَرُهُمْ مُؤْمِنِينَ ‹ 021 ) وَإِنَّ رَبَّكَ لَهُوَ الْعَزِيزُ الرَّحِيمُ ‹ 022 ›\r\n\r\nترجمه :\r\n116 - گفتند : اى نوح اگر خوددارى نكنى ، سنگباران خواهى شد .\r\n117 - گفت : پروردگارا : قوم من ، مرا تكذيب كردند .\r\n118 - اكنون ميان من و اينها جدايى بيفكن ( و داورى كن ) .\r\n119 - ما ، او و كسانى را كه با او بودند در كشتى كه مملو ( از انسان و انواع حيوانات ) بود رهايى بخشيديم .\r\n120 - سپس بقيه را غرق كرديم .\r\n121 - در اين ماجرا نشانه روشنى است ، اما اكثر آنها ايمان نياوردند .\r\n122 - و پروردگار تو عزيز و رحيم است .\r\n","description":"","footnote":"","page_name":" 285 ","page_number":285},
  {"content":"\r\n\r\nتفسير : نجات نوح و غرق مشركان خودخواه\r\nعكس العمل اين قوم گمراه و لجوج در برابر نوح همان بود كه همه زورگويان در طول تاريخ داشتند ، و آن تكيه بر قدرت و زور و تهديد به نابودى بود « گفتند :\r\nاى نوح بس است اگر از اين سخنان خوددارى نكنى و فضاى جامعه ما را با گفتگوهايت تلخ و تاريك سازى به طور قطع سنگسار خواهى شد « ! ( * ( قالُوا لَئِنْ لَمْ تَنْتَه يا نُوحُ لَتَكُونَنَّ مِنَ الْمَرْجُومِينَ ) * ) .\r\nتعبير « * ( مِنَ الْمَرْجُومِينَ ) * » نشان مىدهد كه سنگسار كردن در ميان آنها در مورد مخالفين سابقه داشته ، در حقيقت به نوح مىگويند : اگر به اين گفتگوها و دعوت به سوى توحيد و آئينت ادامه دهى بر سر تو همان خواهد آمد كه بر سر ساير مخالفين ما آمد ، و آن سنگسار كردن است كه يكى از بدترين انواع قتل مىباشد ( 1 ) .\r\n« نوح » كه مىبيند اين دعوت مستمر و طولانى با اين منطق روشن و با آن همه صبر و شكيبايى جز در عده قليلى تاثير نگذارده ، سرانجام شكايت به درگاه خدا مىبرد و ضمن شرح حال خود تقاضاى جدايى و نجات از چنگال اين ستمگران بى منطق مىكند .\r\n« عرض كرد پروردگارا قوم من مرا تكذيب كردند » ( * ( قالَ رَبِّ إِنَّ قَوْمِي كَذَّبُونِ ) * ) .\r\n\r\n","description":"","footnote":"\r\n( 1 ) « رجم » در اصل از « رجام » ( بر وزن كتاب ) جمع « رجمة » ( بر وزن لقمه ) به معنى قطعه سنگى است كه روى قبر مىگذارند و يا بت پرستان گرد آن مىگردند و نيز رجم به معنى زدن با سنگ تا سر حد قتل است و گاه نيز به معنى قتل به هر شكل و هر نوع باشد آمده است ، زيرا كشتارشان با سنگ بوده .\r\n","page_name":" 286 ","page_number":286},
  {"content":"\r\nدرست است كه خداوند از همه چيز آگاه است ولى به هنگام طرح شكايت و به عنوان مقدمه براى تقاضاى بعدى ، اين سخن را مطرح مىكند .\r\nقابل توجه اينكه نوح از مصائبى كه بر شخص او گذشته اظهار ناراحتى نمىكند بلكه تنها از اين ناراحت است كه او را تكذيب كرده‌اند و پيام الهى را نپذيرفته‌اند .\r\nسپس عرض مىكند : اكنون كه هيچ راهى براى هدايت اين گروه باقى نماند « ميان من و اينها جدايى بيفكن » و ميان ما خودت داورى كن ( * ( فَافْتَحْ بَيْنِي وَبَيْنَهُمْ فَتْحاً ) * ) .\r\n« فتح » در اصل - همانگونه كه ارباب لغت گفته‌اند - به معنى گشودن و از بين بردن بستگى است ، و آن دو گونه است ، گاهى جنبه حسى دارد ، مانند فتح الباب ( گشودن در ) و گاه جنبه معنوى دارد مانند فتح الهم ( گشودن غم و از بين بردن اندوه ) و فتح المستغلق من العلوم به معنى گشودن رازهاى دانش و فتح القضية به معنى داورى كردن و پايان دادن به نزاع و دعوا است .\r\nسپس اضافه مىكند : « و من و مؤمنانى را كه با من هستند نجات ده » ( * ( وَنَجِّنِي وَمَنْ مَعِيَ مِنَ الْمُؤْمِنِينَ ) * ) .\r\nدر اينجا رحمت الهى به يارى نوح آمد و مجازات دردناكش به سراغ تكذيب كنندگان ، چنان كه مىفرمايد : « ما او و تمام كسانى را كه با او همراه بودند در كشتى كه مملو از انسان و انواع حيوانات بود رهايى بخشيديم » ( * ( فَأَنْجَيْناه وَمَنْ مَعَه فِي الْفُلْكِ الْمَشْحُونِ ) * ) .\r\n« سپس بقيه را غرق و نابود كرديم » ( * ( ثُمَّ أَغْرَقْنا بَعْدُ الْباقِينَ ) * ) .\r\n","description":"","footnote":"","page_name":" 287 ","page_number":287},
  {"content":"\r\n« مشحون » از ماده « شحن » ( بر وزن صحن ) به معنى پر كردن است ، و گاه به معنى مجهز ساختن نيز آمده است ، و « شحناء » به عداوتى گفته مىشود كه تمام وجود انسان را پر كند ، و منظور در اينجا اين است كه آن كشتى مملو از نفرات و همه وسائل بود ، و كمبودى نداشت ، يعنى خداوند بعد از آنكه كشتى از هر نظر مهيا و آماده حركت شد ، طوفان را فرستاد تا نوح و ساير سرنشينانش گرفتار ناراحتى نشوند ، و اين خود يكى از نعمتهاى الهى بر آنها بود .\r\nو در پايان اين سخن همان مىگويد كه در پايان ماجراى موسى ع و ابراهيم ع بيان كرد ، مىفرمايد : « در ماجراى نوح و دعوت پيگير و مستمر او صبر و شكيباييش ، و سرانجام غرق و نابودى مخالفانش ، آيت و نشانه اى است براى همگان ( * ( إِنَّ فِي ذلِكَ لآيَةً ) * ) .\r\n« هر چند اكثر آنها ايمان نياوردند » ( * ( وَما كانَ أَكْثَرُهُمْ مُؤْمِنِينَ ) * ) .\r\nبنا بر اين تو اى پيامبر از اعراض و سرسختى مشركان قومت نگران مباش ، ايستادگى به خرج ده كه سرنوشت تو و يارانت سرنوشت نوح و ياران او است ، و سرانجام گمراهان همان سرانجام شوم غرق شدگان است .\r\nو بدان « پروردگار تو شكست ناپذير و رحيم است » ( * ( وَإِنَّ رَبَّكَ لَهُوَ الْعَزِيزُ الرَّحِيمُ ) * ) .\r\nرحمتش ايجاب مىكند كه به آنها فرصت كافى و مهلت دهد و اتمام حجت كند ، و عزتش سبب مىشود كه سرانجام تو را پيروز و آنها را مواجه با شكست نمايد .\r\n","description":"","footnote":"","page_name":" 288 ","page_number":288},
  {"content":"\r\n\r\n[ سوره الشعراء ‹ 26 › : آيات 123 تا 135 
  ]\r\nكَذَّبَتْ عادٌ الْمُرْسَلِينَ ‹ 023 › إِذْ قالَ لَهُمْ أَخُوهُمْ هُودٌ أَ لا تَتَّقُونَ ‹ 024 › إِنِّي لَكُمْ رَسُولٌ أَمِينٌ ‹ 025 › فَاتَّقُوا اللَّه وَأَطِيعُونِ ‹ 026 › وَما أَسْئَلُكُمْ عَلَيْه مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ ‹ 027 ›\r\nأَ تَبْنُونَ بِكُلِّ رِيعٍ آيَةً تَعْبَثُونَ ‹ 028 › وَتَتَّخِذُونَ مَصانِعَ لَعَلَّكُمْ تَخْلُدُونَ ‹ 029 › وَإِذا بَطَشْتُمْ بَطَشْتُمْ جَبَّارِينَ ‹ 030 › فَاتَّقُوا اللَّه وَأَطِيعُونِ ‹ 031 ) وَاتَّقُوا الَّذِي أَمَدَّكُمْ بِما تَعْلَمُونَ ‹ 032 ›\r\nأَمَدَّكُمْ بِأَنْعامٍ وَبَنِينَ ‹ 033 › وَجَنَّاتٍ وَعُيُونٍ ‹ 034 › إِنِّي أَخافُ عَلَيْكُمْ عَذابَ يَوْمٍ عَظِيمٍ ‹ 035 ›\r\n","description":"","footnote":"","page_name":" 289 ","page_number":289},
  {"content":"\r\n\r\nترجمه :\r\n123 - قوم عاد رسولان ( خدا ) را تكذيب كردند .\r\n124 - هنگامى كه برادرشان هود گفت : آيا تقوى پيشه نمىكنيد ؟\r\n125 - من براى شما فرستاده امينى هستم .\r\n126 - تقوى الهى پيشه كنيد و مرا اطاعت نمائيد .\r\n127 - من هيچ اجر و پاداشى در برابر اين دعوت از شما نمىطلبم ، اجر و پاداش من تنها بر پروردگار عالميان است .\r\n128 - آيا شما بر هر مكان مرتفعى نشانه اى از روى هوى و هوس مىسازيد ؟\r\n129 - و قصرها و قلعه‌هاى زيبا و محكم بنا مىكنيد ، آن چنان كه گويى در دنيا جاودانه خواهيد ماند .\r\n130 - و هنگامى كه كسى را مجازات مىكنيد همچون جباران كيفر مىدهيد .\r\n131 - تقوى الهى پيشه كنيد و مرا اطاعت نمائيد .\r\n132 - از خدايى به پرهيزيد كه شما را به نعمتهايى كه مىدانيد امداد كرده .\r\n133 - شما را به چهارپايان و نيز پسران ( لايق و برومند ) امداد فرموده .\r\n134 - همچنين به باغها و چشمه‌ها 135 - ( اگر كفران كنيد ) من بر شما از عذاب روز بزرگ مىترسم .\r\n\r\nتفسير : جنايات و اعمال بى رويه قوم عاد\r\nاكنون نوبت به قوم « عاد » و پيامبرشان « هود » مىرسد كه گوشه اى از زندگى\r\n","description":"","footnote":"","page_name":" 290 ","page_number":290},
  {"content":"\r\nو سرنوشت آنها و درسهاى عبرتى را كه در آن نهفته است ضمن هيجده آيه بيان مىكند .\r\nقوم « عاد » ، چنان كه قبلا هم گفته‌ايم ، جمعيتى بودند كه در سرزمين « احقاف » در ناحيه « حضرموت » ، از نواحى « يمن » ، در جنوب جزيره « عربستان » زندگى داشتند .\r\n« قوم سركش عاد - چنان كه قرآن مىگويد - فرستادگان خدا را تكذيب كردند » ( * ( كَذَّبَتْ عادٌ الْمُرْسَلِينَ ) * ) ( 1 ) .\r\nگرچه آنها تنها هود را تكذيب كردند اما چون دعوت هود دعوت همه پيامبران بود در واقع همه انبيا را تكذيب كرده بودند .\r\nبعد از ذكر اين اجمال به تفصيل پرداخته مىگويد : « در آن هنگام كه برادرشان هود گفت : آيا تقوى پيشه نمىكنيد » ؟ ( * ( إِذْ قالَ لَهُمْ أَخُوهُمْ هُودٌ أَ لا تَتَّقُونَ ) * ) .\r\nاو در نهايت دلسوزى و مهربانى همچون يك « برادر » آنها را به توحيد و تقوى دعوت كرد و به همين دليل كلمه « اخ » بر او اطلاق شده .\r\nسپس افزود « من براى شما فرستاده امينى هستم » ( * ( إِنِّي لَكُمْ رَسُولٌ أَمِينٌ ) * ) .\r\nسابقه زندگى من در ميان شما گواه اين حقيقت است كه هرگز راه خيانت نپوئيدم و جز حق و صداقت در بساط نداشتم .\r\nباز تاكيد مىكند اكنون كه چنين است و شما هم به خوبى آگاهيد « از\r\n\r\n","description":"","footnote":"\r\n( 1 ) از آنجا كه « عاد » ، « جماعت » و « قبيله » اى را تشكيل مىدادند به همين مناسبت فعل « كذبت » با تاء تانيث آمده است زيرا اين دو لفظ مؤنث لفظى است .\r\n","page_name":" 291 ","page_number":291},
  {"content":"\r\nخدا بترسيد و پرهيزگارى پيشه كنيد و از من اطاعت نمائيد « كه اطاعتم اطاعت خدا است ( * ( فَاتَّقُوا اللَّه وَأَطِيعُونِ ) * ) .\r\nو اگر فكر مىكنيد من سوداى مال در سر مىپرورانم و اينها مقدمه رسيدن به مال و مقامى است بدانيد « من كوچكترين اجرى در برابر اين دعوت از شما نمىخواهم » ( * ( وَما أَسْئَلُكُمْ عَلَيْه مِنْ أَجْرٍ ) * ) .\r\n« اجر و پاداش من تنها بر پروردگار عالميان است » ( * ( إِنْ أَجْرِيَ إِلَّا عَلى رَبِّ الْعالَمِينَ ) * ) .\r\nهمه بركات و نعمتها از او است و من اگر چيزى مىخواهم از او مىخواهم ، كه پروردگار همه ما او است .\r\nقرآن در اين بخش از سرگذشت هود و قوم عاد بر چهار قسمت به ترتيب تكيه كرده است : نخست محتواى دعوت هود را كه توحيد و تقوى بوده مشخص مىكند كه در ضمن آيات گذشته خوانديم .\r\nسپس به انتقاد از كژيها و اعمال نادرست آنها پرداخته و سه موضوع را به آنها يادآور مىكند ، و در لباس استفهام انكارى آنها را مخاطب ساخته چنين مىگويد : « آيا شما بر هر مكان مرتفعى نشانه اى از روى هوى و هوس مىسازيد » ؟ ! ( * ( أَ تَبْنُونَ بِكُلِّ رِيعٍ آيَةً تَعْبَثُونَ ) * ) .\r\nواژه « ريع » در اصل به معنى مكان مرتفع است و « تعبثون » از ماده « عبث » به معنى كارى است كه هدف صحيح در آن تعقيب نمىشود ، و با توجه به واژه « آيه » كه به معنى نشانه است روشن مىشود كه اين قوم متمكن و ثروتمند براى خودنمايى و تفاخر بر ديگران بناهايى بر نقاط مرتفع كوه‌ها و تپه‌ها ، ( همچون برج و مانند آن ) مىساختند كه هيچ هدف صحيحى براى آن نبود جز اينكه توجه ديگران را به آن جلب كنند و قدرت و نيروى خود را به رخ سايرين بكشند .\r\n","description":"","footnote":"","page_name":" 292 ","page_number":292},
  {"content":"\r\nو اينكه بعضى از مفسران گفته‌اند منظور از اين سخن ، كلبه هايى بوده كه بر فراز بلنديها مىساختند و مركز لهو و لعب و هوسرانى و عياشى بوده - همانگونه كه در عصر ما در ميان طاغوتيان مرسوم است - بعيد به نظر مىرسد ، زيرا با كلمه « آية » و « عبث » سازگار نيست .\r\nاين احتمال را نيز بعضى از مفسران داده‌اند كه قوم عاد ، اين ساختمانها را مشرف بر جاده‌ها مىساختند تا از فراز آن به استهزاء و مسخره راهروان بپردازند ولى از اين سه تفسير ، تفسير اول صحيحتر به نظر مىرسد .\r\nبار ديگر به انتقادگرى از آنها پرداخته ، مىگويد : « شما قصرها و قلعه‌هاى زيبا و محكم مىسازيد ، آن چنان كه گويى در دنيا جاودانه خواهيد ماند » ( * ( وَتَتَّخِذُونَ مَصانِعَ لَعَلَّكُمْ تَخْلُدُونَ ) * ) .\r\n« مصانع » جمع « مصنع » به معنى مكان و ساختمان مجلل و محكم است .\r\n« هود » به اين اعتراض نمىكند كه چرا شما داراى خانه‌هاى مناسبى هستيد بلكه مىگويد شما آن چنان غرق دنيا شده‌ايد و به تجمل پرستى و محكم كارى بيحساب در كاخها و قصرها پرداخته‌ايد كه سراى آخرت را به دست فراموشى سپرده‌ايد ، دنيا را نه به عنوان يك گذرگاه كه به عنوان يك سراى هميشگى پنداشته‌ايد ، آرى چنين ساختمانهاى غفلتزا و غرور آفرين مسلما مذموم است .\r\nدر حديثى از پيامبر اسلام ص مىخوانيم : كه روزى از گذرگاهى مىگذشت چشمش به قبه و بارگاهى افتاد كه مشرف بر جاده بود ، پرسيد : اين چيست ؟\r\nياران عرض كردند متعلق به يكى از انصار است ، حضرت كمى توقف كرد صاحب آن فرا رسيد و سلام كرد ، پيامبر ص صورت از او گرداند . . .\r\nمرد انصارى اين مطلب را با ياران خود در ميان گذاشت و گفت : به خدا سوگند من نظر رسول اللَّه را نسبت به خودم ناخوش آيند مىبينم ، نمىدانم درباره\r\n","description":"","footnote":"","page_name":" 293 ","page_number":293},
  {"content":"\r\nمن چه اتفاقى افتاده و من چه كرده‌ام ؟ ! گفتند : پيامبر ص آن ساختمان مجلل تو را ديده و ناراحت شده .\r\nمرد انصارى رفت و آن قبه و بارگاه را با خاك يكسان كرد ، يك روز پيامبر ص آمد و آن را نديد ، فرمود چه بر سر اين ساختمان كه اينجا بود آمد ؟ جريان را عرض كردند : فرمود :\r\nان لكل بناء يبنى و بال على صاحبه يوم القيامة الا ما لا بد منه :\r\n« هر بنائى در روز قيامت و بال صاحب آن است ، مگر آن مقدار كه انسان از آن ناگزير است » ! ( 1 ) .\r\nاز اين روايت و روايات مشابه آن بينش اسلام كاملا روشن مىشود كه با ساختمانهاى طاغوتى و غافل كننده كه توأم با اسراف و زياده روى است مخالف است و به مسلمانان اجازه نمىدهد همچون مستكبران مغرور و از خدا بى خبر - آن هم در محيطهايى كه معمولا محرومان و نيازمندان مسكن فراوانند - اقدام به چنين ساختمانهايى كنند .\r\nولى جالب اينكه پيامبر اسلام ص براى رسيدن به اين هدف انسانى متوسل به زور نشد ، و هرگز دستور تخريب چنان ساختمانى را نداد ، بلكه از طريق يك واكنش اخلاقى لطيف - رو ترش كردن و بى اعتنايى نمودن - هدف خود را تامين فرمود .\r\nسپس به انتقاد ديگر در رابطه با بى رحمى قوم عاد به هنگام نزاع و جدال پرداخته مىگويد : « شما به هنگامى كه كسى را مجازات مىكنيد از حد تجاوز كرده و همچون جباران كيفر مىدهيد » ( * ( وَإِذا بَطَشْتُمْ بَطَشْتُمْ جَبَّارِينَ ) * ) .\r\nممكن است كسى كارى كند كه مستوجب عقوبت باشد ، اما هرگز نبايد قدم از جاده حق و عدالت فراتر نهيد ، و براى كمترين جرم ، سنگينترين\r\n\r\n","description":"","footnote":"\r\n( 1 ) « مجمع البيان » ذيل آيه مورد بحث .\r\n","page_name":" 294 ","page_number":294},
  {"content":"\r\nجريمه را قائل شويد و به هنگام خشم و غضب خون افراد را بريزيد و با شمشير به جان آنها بيفتيد كه اين كار جباران و ستمگران و طاغيان روزگار است .\r\n« راغب » در « مفردات » مىگويد : « بطش » ( بر وزن نقش ) به معنى گرفتن چيزى است با قدرت و برترى .\r\nدر حقيقت هود اين دنياپرستان را از سه طريق مورد سرزنش قرار مىدهد :\r\nنخست به نشانه هايى كه از روى خودخواهى و خودنمايى بر فراز بلنديها مىساختند كه بر ديگران تفاخر كنند .\r\nسپس به ساختمانهايى چون قصرهاى محكم جباران كه نشانه آرزوهاى دور و دراز و غفلت از اين نكته كه دنيا « دار ممر است و نه دار مقر » انتقاد مىكند .\r\nو سرانجام زياده روى آنها را به هنگام مجازات مورد انتقاد قرار مىدهد ، كه قدر جامع بين امور سه گانه همان حس برترى جويى و حب بقاء است ، و اين نشان مىدهد كه آن چنان عشق دنيا بر آنها مسلط شده بود كه از راه و رسم بندگى خارج شده و در دنيا پرستى غرق بودند و تا سر حد دعوى الوهيت پيش رفته بودند و اينها بار ديگر اين حقيقت را اثبات مىكند كه\r\nحب الدنيا رأس كل خطيئه ( 1 ) .\r\nبعد از بيان اين انتقادهاى سه گانه بار ديگر آنها را به تقوا دعوت كرده مىگويد : « اكنون كه چنين است تقوا پيشه كنيد و از خدا بترسيد و دستور مرا اطاعت نمائيد » ( * ( فَاتَّقُوا اللَّه وَأَطِيعُونِ ) * ) .\r\nسپس به بخش سوم از بيان هود مىرسيم كه تشريح نعمتهاى الهى بر بندگان\r\n\r\n","description":"","footnote":"\r\n( 1 ) تفسير فخر رازى ذيل آيه مورد بحث .\r\n","page_name":" 295 ","page_number":295},
  {"content":"\r\nاست ، تا از اين راه ، حس شكرگزارى آنها را تحريك كند ، شايد به سوى خدا آيند .\r\nو در اين زمينه از روش اجمال و تفصيل كه براى دلنشين كردن بحثها بسيار مفيد است استفاده مىكند ، نخست روى سخن را به آنها كرده مىگويد : « از خدايى بپرهيزيد كه شما را به نعمتهايى كه مىدانيد امداد كرد » و به طور مداوم و منظم آنها را در اختيار شما نهاد ( * ( وَاتَّقُوا الَّذِي أَمَدَّكُمْ بِما تَعْلَمُونَ ) * ) ( 1 ) .\r\nسپس بعد از اين بيان كوتاه به شرح و تفصيل آن پرداخته مىگويد :\r\n« شما را به چهارپايان و پسران ( لايق و برومند ) امداد كرد » ( * ( أَمَدَّكُمْ بِأَنْعامٍ وَبَنِينَ ) * ) .\r\nاز يك سو سرمايه‌هاى مادى كه قسمت مهمى از آن - مخصوصا در آن عصر - چهارپايان و دامها بودند در اختيار شما گذاشت ، و از سوى ديگر نيروى انسانى كافى كه بتواند آن را حفظ و نگاهدارى كند و پرورش دهد .\r\nاين تعبير در آيات مختلف قرآن تكرار شده است كه به هنگام برشمردن نعمتهاى مادى نخست به « اموال » اشاره مىكند ، بعد به « نيروى انسانى » كه حافظ و نگاهبان و پرورش دهنده اموال است ، و اين يك ترتيب طبيعى به نظر مىرسد نه اينكه اموال از اهميت بيشترى برخوردار باشد .\r\nدر آيه 6 سوره اسراء مىخوانيم : وَأَمْدَدْناكُمْ بِأَمْوالٍ وَبَنِينَ وَجَعَلْناكُمْ أَكْثَرَ نَفِيراً : « ما شما را بوسيله اموال و فرزندان امداد كرديم و جمعيت شما را\r\n\r\n","description":"","footnote":"\r\n( 1 ) « امدكم » از ماده « امداد » در اصل به اين گفته مىشود كه امورى را پشت سر هم و به طور منظم قرار دهند ، و از آنجا كه خداوند نعمتهايش را به طور دائم و تحت نظام خاصى به بندگان ارزانى مىدارد از آن تعبير به « امداد » شده .\r\n","page_name":" 296 ","page_number":296},
  {"content":"\r\nبيشترين قرار داديم » .\r\nبعد مىافزايد : « باغهاى خرم و سرسبز و چشمه‌هاى آب جارى در اختيارتان قرار داديم » ( * ( وَجَنَّاتٍ وَعُيُونٍ ) * ) .\r\nو به اين ترتيب زندگى شما را هم از نظر نيروى انسانى ، هم كشاورزى و باغدارى ، و هم دامدارى و وسائل حمل و نقل پر بار ساختيم ، به گونه اى كه در زندگى خود احساس كمترين كمبود و ناراحتى نداشته باشيد .\r\nولى چه شد كه بخشنده اين همه نعمتها را فراموش كرديد ، شب و روز بر سر سفره او نشستيد و او را نشناختيد .\r\nسپس به آخرين مرحله از سخنانش پرداخته و آنها را تهديد و انذار به كيفر الهى مىكند ، و مىگويد : اگر كفران كنيد « من بر شما از عذاب روز بزرگ مىترسم » ( * ( إِنِّي أَخافُ عَلَيْكُمْ عَذابَ يَوْمٍ عَظِيمٍ ) * ) .\r\nروزى كه نتيجه آن همه ظلم و ستم و غرور و استكبار و هواپرستى و بيگانگى از پروردگار را با چشم خود خواهيد ديد .\r\nمعمولا « * ( يَوْمٍ عَظِيمٍ ) * » ( روز بزرگ ) در قرآن به قيامت اطلاق مىشود كه از هر نظر عظمت دارد ، ولى گاه در آيات قرآن به روزهاى سخت و وحشتناكى كه بر امتها گذشته ، نيز اطلاق شده است ، آن چنان كه در همين سوره در داستان شعيب مىخوانيم كه پس از سرسختى و لجاجت در مقابل حق ، خداوند آنها را با مجازات دردناكى ( صاعقه اى كه از قطعه ابرى فرود آمد ) كيفر داد ، و سپس از اين روز به عنوان « يوم عظيم » ياد مىكند : فَأَخَذَهُمْ عَذابُ يَوْمِ الظُّلَّةِ إِنَّه كانَ عَذابَ يَوْمٍ عَظِيمٍ .\r\n","description":"","footnote":"","page_name":" 297 ","page_number":297},
  {"content":"\r\nبنا بر اين در آيه مورد بحث ، نيز ممكن است « يوم عظيم » اشاره به روزى باشد كه گردنكشان قوم عاد ، گرفتار مجازات دردناك طوفان درهم كوبنده گشتند گواه اين معنى بيان كيفر آنها در چند آيه بعد از اين است .\r\nو نيز ممكن است اشاره به كيفر روز قيامت و يا هر دو كيفر باشد كه تاريخ هر دو روز عظيم است .\r\n","description":"","footnote":"","page_name":" 298 ","page_number":298},
  {"content":"\r\n\r\n[ سوره الشعراء ‹ 26 › : آيات 136 تا 140 
  ]\r\nقالُوا سَواءٌ عَلَيْنا أَ وَعَظْتَ أَمْ لَمْ تَكُنْ مِنَ الْواعِظِينَ ‹ 036 › إِنْ هذا إِلَّا خُلُقُ الأَوَّلِينَ ‹ 037 › وَما نَحْنُ بِمُعَذَّبِينَ ‹ 038 › فَكَذَّبُوه فَأَهْلَكْناهُمْ إِنَّ فِي ذلِكَ لآيَةً وَما كانَ أَكْثَرُهُمْ مُؤْمِنِينَ ‹ 039 › وَإِنَّ رَبَّكَ لَهُوَ الْعَزِيزُ الرَّحِيمُ ‹ 040 ›\r\n\r\nترجمه :\r\n136 - آنها ( قوم عاد ) گفتند : براى ما تفاوت نمىكند چه ما را اندرز بدهى يا ندهى ( بيهوده خود را خسته مكن ) ! 137 - اين همان روش و اخلاق پيشينيان است .\r\n138 - و ما هرگز مجازات نخواهيم شد .\r\n139 - آنها هود را تكذيب كردند ، ما هم نابودشان كرديم و در اين آيت و نشانه اى است ( براى آگاهان ) ولى اكثر آنها مؤمن نبودند .\r\n140 - و پروردگار تو عزيز و رحيم است .\r\n\r\nتفسير : ما را انذار مده كه در ما اثر نمىكند !\r\nدر آيات پيشين گفتگوهاى پر مغز پيامبر دلسوز ، « هود » را با قوم سركش\r\n","description":"","footnote":"","page_name":" 299 ","page_number":299},
  {"content":"\r\n« عاد » ديديم ، اكنون پاسخهاى نامعقول و موذيانه آن قوم را بررسى كنيم قرآن مىگويد : « آنها در پاسخ گفتند : زياد خود را خسته مكن ، براى ما هيچ تفاوت نمىكند چه موعظه و اندرز بدهى و چه ندهى ، در دل ما كمترين اثرى نخواهد گذارد » ! ( * ( قالُوا سَواءٌ عَلَيْنا أَ وَعَظْتَ أَمْ لَمْ تَكُنْ مِنَ الْواعِظِينَ ) * ) .\r\nاما آنچه را تو به ما ايراد مىكنى جاى ايراد نيست « اين روش و اخلاق پيشينيان است » ( * ( إِنْ هذا إِلَّا خُلُقُ الأَوَّلِينَ ) * ) .\r\nو بر خلاف گفته تو « ما هرگز مجازات نخواهيم شد ، نه در اين جهان و نه در جهان ديگر » ! ( * ( وَما نَحْنُ بِمُعَذَّبِينَ ) * ) .\r\n« خلق » ( به ضم خ و ل ) به معنى عادت و روش و اخلاق است ، زيرا اين كلمه به صورت مفرد و به معنى خلق و خوى و عادت اخلاقى آمده است و در اين صورت اشاره به اعمالى است كه آنها مرتكب مىشدند مانند بت پرستى و ساختن قصرهاى محكم و زيبا و خودنمايى از طريق ساختن برجها بر نقاط مرتفع و همچنين خشونت در مجازات و كيفر ، يعنى آنچه را ما انجام مىدهيم همانست كه پيشينيان ما انجام مىدادند و مطلب قابل ايرادى نمىتواند باشد .\r\nبعضى آن را به معنى دروغ و كذب تفسير كرده‌اند يعنى سخنان تو در باره خدا و قيامت سخنان دروغينى است كه از قبل نيز گفته شده ( اما اين در صورتى است كه خلق ( بر وزن حلق ) بخوانيم ولى قرائت مشهور چنين نيست ) .\r\nو به دنبال اين سخن ، قرآن سرنوشت دردناك اين قوم را چنين بيان مىكند :\r\n« آنها هود را تكذيب كردند ، ما هم نابودشان كرديم » ( * ( فَكَذَّبُوه فَأَهْلَكْناهُمْ ) * ) .\r\nو در پايان اين ماجرا همان دو جمله پر محتواى عبرتانگيزى را مىگويد\r\n","description":"","footnote":"","page_name":" 300 ","page_number":300},
  {"content":"\r\nكه در پايان داستان نوح و ابراهيم و موسى بيان شد .\r\nمىفرمايد : « در اين سرگذشت ، آيه و نشانه روشنى است از قدرت خدا ، از استقامت پيامبران ، و از سرانجام شومى كه دامنگير سركشان و جباران گرديد ولى با اين همه باز بيشتر آنها ايمان نياوردند » ( * ( إِنَّ فِي ذلِكَ لآيَةً وَما كانَ أَكْثَرُهُمْ مُؤْمِنِينَ ) * ) .\r\n« و پروردگار تو قدرتمند و شكست ناپذير ، و رحيم و مهربان است » ( * ( وَإِنَّ رَبَّكَ لَهُوَ الْعَزِيزُ الرَّحِيمُ ) * ) .\r\nبه اندازه كافى مدارا مىكند ، فرصت مىدهد ، دلائل روشن براى هدايت گمراهان ارائه مىكند ، اما به هنگام مجازات چنان محكم مىگيرد كه مجال فرار براى احدى باقى نمىماند !\r\n","description":"","footnote":"","page_name":" 301 ","page_number":301},
  {"content":"\r\n\r\n[ سوره الشعراء ‹ 26 › : آيات 141 تا 152 
  ]\r\nكَذَّبَتْ ثَمُودُ الْمُرْسَلِينَ ‹ 041 ) إِذْ قالَ لَهُمْ أَخُوهُمْ صالِحٌ أَ لا تَتَّقُونَ ‹ 042 › إِنِّي لَكُمْ رَسُولٌ أَمِينٌ ‹ 043 › فَاتَّقُوا اللَّه وَأَطِيعُونِ ‹ 044 › وَما أَسْئَلُكُمْ عَلَيْه مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ ‹ 045 ›\r\nأَ تُتْرَكُونَ فِي ما هاهُنا آمِنِينَ ‹ 046 › فِي جَنَّاتٍ وَعُيُونٍ ‹ 047 › وَزُرُوعٍ وَنَخْلٍ طَلْعُها هَضِيمٌ ‹ 048 › وَتَنْحِتُونَ مِنَ الْجِبالِ بُيُوتاً فارِهِينَ ‹ 049 › فَاتَّقُوا اللَّه وَأَطِيعُونِ ‹ 050 ›\r\nوَ لا تُطِيعُوا أَمْرَ الْمُسْرِفِينَ ‹ 051 ) الَّذِينَ يُفْسِدُونَ فِي الأَرْضِ وَلا يُصْلِحُونَ ‹ 052 ›\r\n","description":"","footnote":"","page_name":" 302 ","page_number":302},
  {"content":"\r\n\r\nترجمه :\r\n141 - قوم ثمود رسولان ( خدا ) را تكذيب كردند .\r\n142 - هنگامى كه صالح به آنها گفت : آيا تقوى پيشه نمىكنيد ؟\r\n143 - من براى شما فرستاده امينى هستم .\r\n144 - تقوى الهى پيشه كنيد و مرا اطاعت نمائيد .\r\n145 - من اجر و پاداشى در برابر اين دعوت از شما نمىطلبم ، اجر من تنها بر پروردگار عالميان است .\r\n146 - آيا شما تصور مىكنيد هميشه در نهايت امنيت ، در نعمتهايى كه اينجاست مىمانيد ؟\r\n147 - در اين باغها و چشمه‌ها ! 148 - در اين زراعتها و نخلهايى كه ميوه هايش شيرين و رسيده است .\r\n149 - شما از كوه‌ها خانه هايى مىتراشيد و در آن به عيش و نوش مىپردازيد .\r\n150 - از خدا بترسيد و مرا اطاعت كنيد .\r\n151 - و اطاعت فرمان مسرفان نكنيد .\r\n152 - همانها كه در زمين فساد مىكنند و اصلاح نمىكنند .\r\n\r\nتفسير : از مسرفان مفسد اطاعت نكنيد\r\nپنجمين بخش از داستان انبياء كه در اين سوره آمده ، سرگذشت فشرده و كوتاهى از قوم « ثمود » و پيامبرشان « صالح » است كه در سرزمينى به نام « وادى القرى » ميان « مدينه » و « شام » مىزيستند ، و زندگى مرفهى داشتند اما بر اثر سركشى و طغيان ، چنان از ميان رفتند كه امروز اثرى از آنها باقى نيست .\r\nسرآغاز اين داستان كاملا شبيه داستان « قوم عاد » و « نوح » است ، و نشان مىدهد چگونه تاريخ تكرار مىگردد ، مىفرمايد : « قوم ثمود رسولان خدا را تكذيب كردند » ( * ( كَذَّبَتْ ثَمُودُ الْمُرْسَلِينَ ) * ) .\r\n","description":"","footnote":"","page_name":" 303 ","page_number":303},
  {"content":"\r\nچرا كه همه دعوت واحدى داشتند و تكذيب پيامبرشان صالح در حقيقت تكذيب همه رسولان بود .\r\nو بعد از ذكر اين اجمال به تفصيل پرداخته ، مىگويد : « در آن هنگام كه برادر دلسوزشان صالح به آنها گفت : آيا پرهيزگارى پيشه نمىكنيد » ؟ ! ( * ( إِذْ قالَ لَهُمْ أَخُوهُمْ صالِحٌ أَ لا تَتَّقُونَ ) * ) .\r\nاو كه هادى و راهنماى مهربانى همچون يك برادر بود ، برترى جويى و منافع مادى در نظر نداشت ، و به همين جهت قرآن از او تعبير به « اخوهم » كرده ، دعوت خود را مانند همه انبياى الهى از تقوى و احساس مسئوليت آغاز كرد .\r\nسپس براى معرفى خويش مىگويد : « من براى شما فرستاده اى امينم » ، و سوابق من در ميان شما شاهد گوياى اين مدعا است ( * ( إِنِّي لَكُمْ رَسُولٌ أَمِينٌ ) * ) .\r\n« بنا بر اين تقوا پيشه كنيد و از خدا بترسيد و مرا اطاعت كنيد » كه جز رضاى خدا و خير و سعادت شما چيزى براى من مطرح نيست ( * ( فَاتَّقُوا اللَّه وَأَطِيعُونِ ) * ) .\r\nو به همين دليل « من مزد پاداشى در برابر اين دعوت از شما نمىطلبم » و چشم داشتى از شما ندارم ( * ( وَما أَسْئَلُكُمْ عَلَيْه مِنْ أَجْرٍ ) * ) .\r\nمن براى ديگرى كار مىكنم و پاداشم بر اوست ، آرى « اجر و پاداش من تنها بر پروردگار عالميان است » ( * ( إِنْ أَجْرِيَ إِلَّا عَلى رَبِّ الْعالَمِينَ ) * ) .\r\n","description":"","footnote":"","page_name":" 304 ","page_number":304},
  {"content":"\r\nاين نخستين بخش سرگذشت صالح بود كه در طرح دعوت و بيان رسالت او خلاصه مىشود .\r\nسپس در بخش ديگرى انگشت روى نقطه‌هاى حساس و قابل انتقاد زندگى آنها گذارده ، و آنان را در يك محاكمه وجدانى محكوم مىكند .\r\nمىگويد : « آيا شما چنين تصور مىكنيد كه هميشه در نهايت امنيت در اين ناز و نعمت خواهيد ماند » ؟ ! ( * ( أَ تُتْرَكُونَ فِي ما هاهُنا آمِنِينَ ) * ) .\r\nآيا چنين مىپنداريد كه اين زندگى مادى و غفلتزا جاودانى است ، و دست مرگ و انتقام و كيفر گريبانتان را نخواهد گرفت ؟ ! سپس با استفاده از روش اجمال و تفصيل جمله سر بسته گذشته خود را چنين تشريح مىكند ، مىگويد : « شما گمان مىكنيد در اين باغها و چشمه‌ها . . . »\r\n( * ( فِي جَنَّاتٍ وَعُيُونٍ ) * ) .\r\n« در اين زراعتها و نخلها كه ميوه‌هاى شيرين و شاداب و رسيده دارند » براى هميشه خواهيد ماند ؟ ( * ( وَزُرُوعٍ وَنَخْلٍ طَلْعُها هَضِيمٌ ) * ) ( 1 ) .\r\n\r\n","description":"","footnote":"\r\n( 1 ) « طلع » از ماده « طلوع » معمولا به شكوفه خرما گفته مىشود كه قبل از ظاهر شدن ميوه طلوع مىكند ، و مانند دو كفه اى است كه روى هم قرار گرفته و در درون آن خوشه خرما است كه در آن هنگام بسيار كوچك است . اين پوسته مىشكافد و خوشه ظاهر مىشود ، گاهى واژه « طلع » به نخستين ميوه اين درخت نيز گفته مىشود ، و اما « هضيم » از ماده « هضم » معانى مختلفى دارد : گاه به معنى درهم فرو رفته به كار مىرود ، و گاه به معنى ميوه رسيده ، و گاه لطيف و نرم و كاملا قابل هضم ، و گاه نيز به معنى هضم شده آمده است ، و در آيه مورد بحث اگر « طلع » به معنى شكوفه‌هاى خرما باشد « هضيم » به معنى درهم فرو رفته است كه نشانه پر بار بودن درخت است ، و اگر طلع به معنى نخستين ثمره اين درخت باشد هضيم به معنى شاداب و نرم و لطيف و رسيده است .\r\n","page_name":" 305 ","page_number":305},
  {"content":"\r\nسپس به خانه‌هاى محكم و مرفه آنها پرداخته مىگويد : شما از كوه‌ها خانه هايى مىتراشيد و در آن به عيش و نوش مىپردازيد « ( * ( وَتَنْحِتُونَ مِنَ الْجِبالِ بُيُوتاً فارِهِينَ ) * ) .\r\n« فاره » از ماده « فره » ( بر وزن فرح ) در اصل به معنى شادى توأم با بى خبرى و هواپرستى است ، گاهى نيز به معنى مهارت در انجام كارى آمده است ، گرچه هر دو معنى با آيه فوق متناسب است ، اما با توجه به ملامت و سرزنش حضرت صالح ، معنى اول مناسبتر به نظر مىرسد .\r\nاز مجموع اين آيات با مقايسه به صفاتى كه در آيات گذشته درباره قوم عاد گفته شد چنين استفاده مىشود كه قوم عاد بيشتر بر « خودخواهى » و « مقامپرستى » و « خودنمايى » تكيه داشتند ، در حالى كه قوم ثمود بيشتر اسير شكم ، و زندگى مرفه و پرناز و نعمت بودند ، ولى هر دو در يك سرنوشت شوم اشتراك پيدا كردند كه دعوت انبياء را براى بيرون آمدن از زندان « خودپرستى » و رسيدن به « خدا پرستى » زير پا گذاشتند ، و به كيفر اعمالشان رسيدند .\r\nحضرت صالح بعد از ذكر اين انتقادها به بخش سوم از سخنانش پرداخته و به آنها هشدار مىدهد :\r\n« از مخالفت فرمان خدا بپرهيزيد و مرا اطاعت كنيد » ( * ( فَاتَّقُوا اللَّه وَأَطِيعُونِ ) * ) .\r\n« و فرمان مسرفان را اطاعت نكنيد » ( * ( وَلا تُطِيعُوا أَمْرَ الْمُسْرِفِينَ ) * ) .\r\n","description":"","footnote":"","page_name":" 306 ","page_number":306},
  {"content":"\r\n« همانها كه در زمين فساد مىكنند و هرگز اصلاح نمىكنند » ( * ( الَّذِينَ يُفْسِدُونَ فِي الأَرْضِ وَلا يُصْلِحُونَ ) * ) .\r\n\r\nنكته : رابطه اسراف و فساد در ارض\r\nمىدانيم اسراف همان تجاوز از حد قانون آفرينش و قانون تشريع است ، اين نيز روشن است كه در يك نظام صحيح هر گونه تجاوز از حد موجب فساد و از هم گسيختگى مىشود ، و به تعبير ديگر سرچشمه فساد ، اسراف است و نتيجه اسراف فساد .\r\nالبته بايد توجه داشت كه اسراف معنى گسترده اى دارد ، گاه در مسائل ساده اى مانند خوردن و آشاميدن است ( چنان كه در آيه 31 سوره اعراف آمده ) .\r\nو گاه در انتقامگيرى و قصاص بيش از حد ( چنان كه در آيه 33 سوره اسراء آمده است ) .\r\nو گاه در انفاق و بذل و بخشش بيش از اندازه ( چنان كه در آيه 67 سوره فرقان آمده ) .\r\nو گاه در داورى كردن و قضاوت نمودنى كه منجر به كذب و دروغ مىشود ، ( چنان كه در آيه 28 سوره غافر ، « مسرف و كذاب » در رديف هم قرار گرفته ) .\r\nو گاه در اعتقادات است كه منتهى به شك و ترديد مىشود ( همانگونه كه در آيه 34 سوره غافر « مسرف و مرتاب » با هم آمده است ) .\r\nو گاه به معنى برترى جويى و استكبار و استثمار آمده ( چنان كه درباره فرعون در آيه 31 سوره دخان مىخوانيم : إِنَّه كانَ عالِياً مِنَ الْمُسْرِفِينَ : « او برترىجوى و مسرف بود » ) .\r\n","description":"","footnote":"","page_name":" 307 ","page_number":307},
  {"content":"\r\nو بالآخره گاه به معنى هر گونه گناه مىآيد ( چنان كه در آيه 53 زمر مىخوانيم : قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّه إِنَّ اللَّه يَغْفِرُ الذُّنُوبَ جَمِيعاً : « بگو اى بندگان من كه بر خود اسراف كرديد از رحمت خدا مايوس نشويد كه خداوند همه گناهان را مىبخشد » ( .\r\nبا توجه به آنچه گفتيم رابطه اسراف و فساد به خوبى آشكار مىشود .\r\nبه گفته « علامه طباطبائى » در « الميزان » عالم هستى يك پارچه نظم و صلاح است و حتى با تضادى كه احيانا در ميان اجزاى آن ديده مىشود تاليف و التيام و هماهنگى فراوان دارد ، اين نظام به سوى اهداف صالحى در جريان است ، و براى هر يك از اجزاى خود ، خط سيرى تعيين مىكند ، حال اگر يكى از اين اجزاء از مدار خود خارج شود و راه فساد را پيش گيرد ، ميان آن و ساير اجزاى اين جهان درگيرى ايجاد مىشود ، اگر توانستند اين جزء نامنظم اسرافكار را به مدار اصليش بازگردانند چه بهتر ، و الا نابودش مىكنند ، تا نظام به خط سير خود ادامه دهد ! .\r\nانسان كه يكى اجزاى اين عالم هستى است از اين قانون عمومى مستثنى نيست ، اگر بر اساس فطرت ، بر مدار خود حركت كند و هماهنگ نظام هستى باشد به هدف سعادتبخش كه براى او مقدر شده است مىرسد ، اما اگر از حد خود تجاوز كند و قدم در جاده « فساد در ارض » بگذارد ، نخست خداوند او را گوشمالى داده ، و با حوادث سخط و دردناك او را هشدار مىدهد ، چنان كه در آيه 41 سوره روم مىخوانيم ظَهَرَ الْفَسادُ فِي الْبَرِّ وَالْبَحْرِ بِما كَسَبَتْ أَيْدِي النَّاسِ لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ : « فساد بر صفحه دريا و صحرا بر اثر اعمال مردم آشكار گشت خدا مىخواهد نتيجه سوء پاره اى از اعمال مردم را به آنها بچشاند شايد بازگردند » .\r\n","description":"","footnote":"","page_name":" 308 ","page_number":308},
  {"content":"\r\nاما اگر اين هم مؤثر نيفتاد و فساد در اعماق جان او ريشه دوانيد ، خداوند با عذاب « استيصال » صفحه زمين را از لوث وجود چنين كسانى پاكسازى مىكند ( 1 ) .\r\nو از اينجا روشن مىشود كه چرا در آيات فوق ، خداوند « اسراف » را با « فساد در ارض » و عدم اصلاح هماهنگ ذكر كرده است .\r\n\r\n","description":"","footnote":"\r\n( 1 ) الميزان جلد 15 صفحه 333 .\r\n","page_name":" 309 ","page_number":309},
  {"content":"\r\n\r\n[ سوره الشعراء ‹ 26 › : آيات 153 تا 159 
  ]\r\nقالُوا إِنَّما أَنْتَ مِنَ الْمُسَحَّرِينَ ‹ 053 › ما أَنْتَ إِلَّا بَشَرٌ مِثْلُنا فَأْتِ بِآيَةٍ إِنْ كُنْتَ مِنَ الصَّادِقِينَ ‹ 054 › قالَ هذِه ناقَةٌ لَها شِرْبٌ وَلَكُمْ شِرْبُ يَوْمٍ مَعْلُومٍ ‹ 055 › وَلا تَمَسُّوها بِسُوءٍ فَيَأْخُذَكُمْ عَذابُ يَوْمٍ عَظِيمٍ ‹ 056 › فَعَقَرُوها فَأَصْبَحُوا نادِمِينَ ‹ 057 ›\r\nفَأَخَذَهُمُ الْعَذابُ إِنَّ فِي ذلِكَ لآيَةً وَما كانَ أَكْثَرُهُمْ مُؤْمِنِينَ ‹ 058 › وَإِنَّ رَبَّكَ لَهُوَ الْعَزِيزُ الرَّحِيمُ ‹ 059 ›\r\n\r\nترجمه :\r\n153 - گفتند ( اى صالح ) تو عقل خود را از دست داده اى .\r\n154 - تو فقط بشرى همچون ما هستى اگر راست مىگويى آيت و نشانه اى بياور .\r\n155 - گفت اين ناقه اى است كه براى او سهمى ( از آب قريه ) است و براى شما سهم روز معينى .\r\n156 - كمترين آزارى به آن نرسانيد كه عذاب روز عظيم شما را فرو خواهد گرفت .\r\n","description":"","footnote":"","page_name":" 310 ","page_number":310},
  {"content":"\r\n157 - سرانجام بر آن ( ناقه ) حمله نموده او را از پاى درآوردند ، سپس از كرده خود پشيمان شدند .\r\n158 - عذاب الهى آنها را فرو گرفت ، در اين آيت و نشانه اى است ولى اكثر آنها مؤمن نبودند .\r\n159 - پروردگار تو عزيز و رحيم است .\r\n\r\nتفسير : لجاجت و سرسختى قوم صالح\r\nدر آيات گذشته منطق مستدل و خيرخواهانه صالح را در برابر قوم گمراه شنيديد ، اكنون در اين آيات ، منطق قوم را در برابر او بشنويد .\r\nآنها گفتند : اى صالح تو مسحور شده اى و عقل خود را از دست داده اى ، لذا سخنان ناموزون مىگويى « ! ( * ( قالُوا إِنَّما أَنْتَ مِنَ الْمُسَحَّرِينَ ) * ) .\r\nاز اين گذشته « تو فقط بشرى همچون مايى » و هيچ عقلى اجازه نمىدهد از انسانى همچون خودمان اطاعت كنيم ! ( * ( ما أَنْتَ إِلَّا بَشَرٌ مِثْلُنا ) * ) .\r\n« اگر راست مىگويى آيت و نشانه اى بياور تا ما به تو ايمان بياوريم » ( * ( فَأْتِ بِآيَةٍ إِنْ كُنْتَ مِنَ الصَّادِقِينَ ) * ) .\r\nجمله « مسحر » از ماده « سحر » به معنى كسى است كه مسحور شده باشد آنها معتقد بودند كه ساحران گاه از طريق سحر ، عقل و هوش افراد را از كار مىاندازند ، اين سخن را نه تنها به حضرت صالح ع گفتند كه به گروهى ديگر از پيامبران نيز اين تهمت را وارد ساختند ، حتى به پيامبر اسلام ص چنان كه در آيه 8 سوره فرقان مىخوانيم : إِنْ تَتَّبِعُونَ إِلَّا رَجُلًا مَسْحُوراً : « ستمگران گفتند شما تنها از مردى پيروى مىكنيد كه بر اثر مسحور شدن ، عقل خود را از دست داده است » !\r\n","description":"","footnote":"","page_name":" 311 ","page_number":311},
  {"content":"\r\nآرى آنها عقل را در اين مىديدند كه انسان همرنگ محيط باشد ، نان را به نرخ روز بخورد ، و خود را با همه مفاسد تطبيق دهد ، اگر مردى الهى و انقلابى براى درهم ريختن عقائد و نظام فاسد قيام مىكرد ، طبق اين منطق او را ديوانه و مجنون و مسحور مىخواندند .\r\nبعضى از مفسران در معنى « مسحرين » احتمالات ديگرى داده‌اند كه چندان مناسب نيست لذا از آن صرف نظر كرديم .\r\nبه هر حال اين گروه سركش ، نه به خاطر حقطلبى كه به خاطر بهانه جويى تقاضاى معجزه كردند ، و بايد به آنها اتمام حجت مىشد ، لذا صالح به دستور خداوند « گفت : اين ناقه اى است كه براى او سهمى از آب قريه است ، و براى شما سهم روز معينى » ( * ( قالَ هذِه ناقَةٌ لَها شِرْبٌ وَلَكُمْ شِرْبُ يَوْمٍ مَعْلُومٍ ) * ) .\r\n« ناقة » به معنى شتر ماده است ، و قرآن درباره خصوصيات اين شتر كه وضع اعجاز آميزى داشته سربسته سخن گفته است ، و ويژگيهاى آن را نشمرده ، ولى مىدانيم يك شتر عادى و معمولى نبوده است ، به گفته جمعى از مفسرين اين ناقه به طرز معجزه آسايى از دل كوه برآمد ، و از ويژگيهاى آن اين بود كه يك روز آب آبادى را به خود تخصيص مىداد و مىنوشيد ، چنان كه در آيه فوق ، و آيه 28 سوره قمر به آن اشاره شده است .\r\nالبته خصوصيات ديگرى نيز در پاره اى از روايات درباره آن گفته شده است ( 1 ) .\r\n\r\n","description":"","footnote":"\r\n( 1 ) براى توضيح بيشتر در اين زمينه به جلد 9 تفسير نمونه صفحه 155 ذيل آيه 61 سوره هود مراجعه فرمائيد .\r\n","page_name":" 312 ","page_number":312},
  {"content":"\r\nبه هر حال صالح مامور بود كه به آنها اعلام كند اين شتر عجيب و خارق - العاده را كه نشانه اى از قدرت بى پايان خدا است به حال خود رها كنند ، و دستور داد : « كمترين آزارى به آن نرسانيد كه اگر چنين كنيد عذاب روز عظيم شما را فرو خواهد گرفت » ( * ( وَلا تَمَسُّوها بِسُوءٍ فَيَأْخُذَكُمْ عَذابُ يَوْمٍ عَظِيمٍ ) * ) .\r\nالبته قوم سركشى كه حاضر به بيدارى فريبخوردگان نبودند و آگاهى مردم را مزاحم منافع خود مىدانستند ، توطئه از ميان بردن ناقه را طرح كردند و « سرانجام بر آن حمله نموده و با يك يا چند ضربه آن را از پاى درآوردند ، و سپس از كرده خود نادم و پشيمان شدند » چرا كه عذاب الهى را در چند قدمى خود احساس مىكردند « ( * ( فَعَقَرُوها فَأَصْبَحُوا نادِمِينَ ) * ) ( 1 ) .\r\nچون طغيانگرى آنها از حد گذشت و عملا نشان دادند كه آماده پذيرش حق نيستند اراده خدا بر اين قرار گرفت كه زمين را از لوث وجودشان پاك كند :\r\n« در اين هنگام عذاب الهى آنها را فرو گرفت » ( * ( فَأَخَذَهُمُ الْعَذابُ ) * ) .\r\nو به طورى كه در سوره اعراف آيه 78 و سوره هود آيه 67 اجمالا آمده است نخست زلزله شديدى سرزمين آنها را تكان داد ، هنگامى كه از خواب بيدار شدند و بر سر زانو نشستند حادثه آنها را مهلت نداد ، صاعقه اى مرگبار كه با زلزله همراه بود ديوارها را بر سرشان فرود آورد ، و در همان حال جان خود را در ميان وحشتى عجيب از دست دادند .\r\n\r\n","description":"","footnote":"\r\n( 1 ) « عقروها » از ماده « عقر » ( بر وزن قفل ) در اصل به معنى ريشه و اساس چيزى است ، گاه به معنى سر بريدن ، و گاه به معنى پى كردن حيوان ( پائين پاى او را قطع كردن و به زمين افكندن ) نيز آمده است .\r\n","page_name":" 313 ","page_number":313},
  {"content":"\r\nقرآن در پايان اين ماجرا همان مىگويد كه در پايان ماجراى قوم هود و قوم نوح و قوم ابراهيم بيان كرد ، مىفرمايد : « در اين سرگذشت قوم صالح و آن همه پايمردى و تحمل اين پيامبر بزرگ و آن منطق شيوا ، و نيز سرسختى و لجاجت و مخالفت آن سيه رويان با معجزه بيدارگر و سرنوشت شومى كه به آن گرفتار شدند آيت و درس عبرتى است ، اما اكثر آنها ايمان نياوردند » ( * ( إِنَّ فِي ذلِكَ لآيَةً وَما كانَ أَكْثَرُهُمْ مُؤْمِنِينَ ) * ) .\r\nآرى هيچكس نمىتواند بر قدرت خدا چيره شود همانگونه كه اين قدرت عظيم مانع رحمت او نسبت به دوستان و حتى نسبت به دشمنان نيست « پروردگار تو عزيز و رحيم است » ( * ( وَإِنَّ رَبَّكَ لَهُوَ الْعَزِيزُ الرَّحِيمُ ) * ) ( 1 ) .\r\n\r\n","description":"","footnote":"\r\n( 1 ) طبق روايات كسى كه ناقه ثمود را به قتل رسانيد يك نفر بيشتر نبود ، در حالى كه اين عمل در قرآن به صورت « فعل جمع » آمده ، اين به خاطر آن است كه ديگران با او همعقيده و همصدا ، و به عملش راضى بودند ، و از اينجا دريچه اى به يك اصل اساسى گشوده مىشود كه پيوندهاى فكرى و مكتبى ، سرنوشت افراد را با هم گره مىزند ، شرح بيشتر اين موضوع را در جلد 9 تفسير نمونه صفحه 158 ( ذيل آيه 65 سوره هود ) بررسى فرمائيد .\r\n","page_name":" 314 ","page_number":314},
  {"content":"\r\n\r\n[ سوره الشعراء ‹ 26 › : آيات 160 تا 166 
  ]\r\nكَذَّبَتْ قَوْمُ لُوطٍ الْمُرْسَلِينَ ‹ 060 › إِذْ قالَ لَهُمْ أَخُوهُمْ لُوطٌ أَ لا تَتَّقُونَ ‹ 061 ) إِنِّي لَكُمْ رَسُولٌ أَمِينٌ ‹ 062 › فَاتَّقُوا اللَّه وَأَطِيعُونِ ‹ 063 › وَما أَسْئَلُكُمْ عَلَيْه مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ ‹ 064 ›\r\nأَ تَأْتُونَ الذُّكْرانَ مِنَ الْعالَمِينَ ‹ 065 › وَتَذَرُونَ ما خَلَقَ لَكُمْ رَبُّكُمْ مِنْ أَزْواجِكُمْ بَلْ أَنْتُمْ قَوْمٌ عادُونَ ‹ 066 ›\r\n\r\nترجمه :\r\n160 - قوم لوط فرستادگان ( خدا ) را تكذيب كردند .\r\n161 - هنگامى كه برادرشان لوط به آنها گفت « آيا تقوى پيشه نمىكنيد ؟ » 162 - من براى شما رسول امينى هستم .\r\n163 - تقوى الهى پيشه كنيد و مرا اطاعت نمائيد .\r\n164 - من از شما اجرى نمىخواهم اجر من فقط بر پروردگار عالميان است .\r\n165 - آيا در ميان جهانيان ، شما به سراغ جنس ذكور مىرويد ؟ ( اين زشت و ننگين نيست ؟ ) .\r\n166 - و همسرانى را كه خدا براى شما آفريده است رها مىكنيد ؟ شما قوم تجاوزگرى هستيد .\r\n","description":"","footnote":"","page_name":" 315 ","page_number":315},
  {"content":"\r\n\r\nتفسير : قوم ننگين و متجاوز ! [ ( قوم لوط ) 
  ]\r\nششمين پيامبرى كه گوشه اى از زندگى او و قوم گمراهش در اين سوره آمده حضرت لوط ع است ، با اينكه او در عصر ابراهيم ع مىزيست ، ولى بيان ماجراى زندگى او بعد از ابراهيم نيامده ، چرا كه قرآن يك كتاب تاريخى نيست كه حوادث را به ترتيب وقوع بيان كند ، بلكه جنبه‌هاى تربيتى و انسانسازى را مورد توجه قرار مىدهد كه تناسبهاى ديگرى را ايجاب مىكند ، و زندگى لوط و ماجراى قومش هماهنگى بيشترى با زندگى پيامبرانى دارد كه اخيرا سخن از آنها به ميان آمد .\r\nنخست مىگويد : « قوم لوط فرستادگان خدا را تكذيب كردند » ( * ( كَذَّبَتْ قَوْمُ لُوطٍ الْمُرْسَلِينَ ) * ) .\r\nهمانگونه كه قبلا هم اشاره كرده‌ايم ذكر « مرسلين » به صورت جمع ، يا به خاطر وحدت دعوت انبيا است كه تكذيب يكى از آنها تكذيب همه آنها محسوب مىشود ، و يا اينكه واقعا به هيچيك از پيامبران پيشين نيز ايمان نداشتند .\r\nسپس اشاره اى به دعوت حضرت لوط مىكند كه هماهنگ با كيفيت دعوت ديگر پيامبران گذشته است مىگويد : « در آن هنگام كه برادرشان لوط به آنها گفت : آيا تقوا پيشه نمىكنيد » ؟ ! ( * ( إِذْ قالَ لَهُمْ أَخُوهُمْ لُوطٌ أَ لا تَتَّقُونَ ) * ) .\r\nلحن گفتار او و دلسوزى عميق و فوق العاده اش نشان مىداد كه همچون يك برادر سخن مىگويد .\r\nسپس افزود : « من براى شما رسول امينى هستم » ( * ( إِنِّي لَكُمْ رَسُولٌ أَمِينٌ ) * ) .\r\nتا كنون خيانتى از من ديده‌ايد ؟ و از اين به بعد نيز نسبت به وحى الهى\r\n","description":"","footnote":"","page_name":" 316 ","page_number":316},
  {"content":"\r\nو رساندن پيام پروردگار شما قطعا رعايت امانت را خواهم كرد .\r\n« اكنون كه چنين است : پرهيزكارى پيشه كنيد ، و از خدا بترسيد و مرا اطاعت نمائيد » كه رهبر راه سعادت شما هستم ( * ( فَاتَّقُوا اللَّه وَأَطِيعُونِ ) * ) .\r\nفكر نكنيد اين دعوت ، وسيله اى براى آب و نان است و يك هدف مادى را تعقيب مىكند ، نه ، « من كمترين پاداشى از شما نمىخواهم ، اجر و پاداشم تنها بر پروردگار عالميان است » ( * ( وَما أَسْئَلُكُمْ عَلَيْه مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ ) * ) .\r\nسپس به انتقاد از اعمال ناشايست و بخشى از انحرافات اخلاقى آنها مىپردازد و از آنجا كه مهمترين نقطه انحراف آنها ، انحراف جنسى و همجنسگرايى بود روى همين مساله تكيه كرد و چنين گفت : « آيا شما در ميان جهانيان به سراغ جنس ذكور مىرويد » ؟ ! ( * ( أَ تَأْتُونَ الذُّكْرانَ مِنَ الْعالَمِينَ ) * ) .\r\nيعنى با اينكه خداوند اينهمه افراد از جنس مخالف براى شما آفريده و مىتوانيد با ازدواج صحيح و سالم با آنان زندگى پاك و آرامبخشى داشته باشيد ، اين نعمت پاك و طبيعى خدا را رها كرده ، و خود را به چنين كار پست و ننگينى آلوده ساخته‌ايد ! .\r\nاين احتمال نيز در تفسير آيه وجود دارد كه « * ( مِنَ الْعالَمِينَ ) * » به صورت قيد براى خود قوم بوده باشد ، يعنى تنها شما از ميان جهانيان اين انحراف را پيش گرفته‌ايد ، و اين با بعضى از تواريخ نيز هماهنگ است كه نخستين قومى كه همجنسگرايى را به صورت وسيعى مرتكب شدند قوم لوط بودند ( 1 ) ولى\r\n\r\n","description":"","footnote":"\r\n( 1 ) در مورد علت انحراف اين قوم ننگين در تواريخ داستانى آمده است كه ما در جلد 9 تفسير نمونه صفحه 197 ( ذيل آيه 81 سوره هود ) آورديم .\r\n","page_name":" 317 ","page_number":317},
  {"content":"\r\nتفسير اول با آيه بعد مناسبتر است .\r\nسپس افزود : « شما همسرانى را كه خدا برايتان آفريده است رها مىكنيد » ؟\r\n( * ( وَتَذَرُونَ ما خَلَقَ لَكُمْ رَبُّكُمْ مِنْ أَزْواجِكُمْ ) * ) .\r\n« شما قوم تجاوزگرى هستيد » ! ( * ( بَلْ أَنْتُمْ قَوْمٌ عادُونَ ) * ) .\r\nهرگز نياز طبيعى ، اعم از روحى و جسمى ، شما را به اين كار انحرافى نكشانده است ، بلكه تجاوز و طغيان است كه دامانتان را به چنين ننگى آلوده كرده .\r\nكار شما به آن مىماند كه انسان ميوه‌هاى خوشبو ، غذاهاى نيروبخش و سالم و طبيعى را رها كرده ، و به سراغ غذاى مسموم ، آلوده و مرگ آفرين برود ، اين نياز طبيعى نيست ، اين تجاوز و طغيانگرى است .\r\n\r\nنكته‌ها :\r\n\r\n1 - همجنس گرايى يك انحراف شرمآور\r\nدر قرآن مجيد در سوره‌هاى « اعراف » ، « هود » ، « حجر » ، « انبياء » ، « نمل » و « عنكبوت » اشاراتى به وضع قوم لوط و گناه شنيع آنها شده است ، منتها در هر مورد تعبيرش با مورد ديگر متفاوت است ، در حقيقت هر كدام از اين تعبيرات به يكى از ابعاد شوم اين عمل ننگين اشاره مىكند :\r\nدر اعراف مىخوانيم كه لوط به آنها مىگويد : بَلْ أَنْتُمْ قَوْمٌ مُسْرِفُونَ « شما جمعيتى اسرافكاريد » ( اعراف - 81 ) .\r\nدر سوره انبياء مىخوانيم : وَنَجَّيْناه مِنَ الْقَرْيَةِ الَّتِي كانَتْ تَعْمَلُ الْخَبائِثَ إِنَّهُمْ كانُوا قَوْمَ سَوْءٍ فاسِقِينَ : « ما لوط را از قريه اى كه » خبائث « انجام مىداد رهايى بخشيديم ، آنها قوم بد و فاسقى بودند » ( انبياء - 74 ) .\r\nو در آيه مورد بحث نيز خوانديم كه لوط به آنها مىگويد : * ( بَلْ أَنْتُمْ قَوْمٌ\r\n","description":"","footnote":"","page_name":" 318 ","page_number":318},
  {"content":"\r\n* ( عادُونَ ) * : « شما جمعيت تجاوزگرى هستيد » .\r\nو در سوره نمل آمده است : بَلْ أَنْتُمْ قَوْمٌ تَجْهَلُونَ : « شما قومى جاهل و نادانيد » ( نمل - 55 ) .\r\nو در سوره عنكبوت آيه 29 از زبان لوط چنين آمده است كه به آنها مىگويد :\r\nإِنَّكُمْ لَتَأْتُونَ الرِّجالَ وَتَقْطَعُونَ السَّبِيلَ : « شما به سراغ مردان مىرويد و راه فطرت و نسل انسان را قطع مىكنيد » ( 1 ) .\r\nبه اين ترتيب اين عمل زشت تحت عنوان « اسراف » ، « خبيث » ، « فسق » ، « تجاوز » ، « جهل » ، « قطع سبيل » مطرح شده است .\r\n« اسراف » از اين نظر كه آنها نظام آفرينش را در اين امر فراموش كرده و از حد تجاوز نمودند و تعدى نيز به همين خاطر بر آن اطلاق شده است .\r\n« خبيث » به معنى كار يا چيز آلوده اى است كه طبع سالم آدمى از آن تنفر دارد ، و چه عملى از اين عمل تنفر آميزتر است .\r\n« فسق » به معنى خروج از اطاعت پروردگار و برهنگى از شخصيت انسانى است كه از لوازم حتمى اين كار است .\r\n« جهل » به خاطر بى خبرى از عواقب شومى است كه اين عمل براى فرد و جامعه دارد .\r\nو بالآخره « قطع سبيل » نتيجه شوم اين عمل را كه در صورت گسترش منتهى به قطع نسل انسانى مىگردد ، چرا كه تدريجا علاقه به جنس موافق جانشين علاقه طبيعى به جنس مخالف مىشود مىباشد .\r\n\r\n2 - عواقب شوم همجنس گرايى\r\nگرچه در جلد نهم تفسير نمونه ( در شرح آيات 81 - 83 سوره هود ) بحث\r\n\r\n","description":"","footnote":"\r\n( 1 ) بعضى جمله « * ( تَقْطَعُونَ السَّبِيلَ ) * » را چنين تفسير كرده‌اند كه قوم لوط دزد و راهزن نيز بوده‌اند .\r\n","page_name":" 319 ","page_number":319},
  {"content":"\r\nمشروحى در زمينه زيانهاى اين عمل داشته‌ايم ، ولى از نظر اهميت موضوع باز هم لازم است مطالبى بر آن افزوده شود .\r\nدر حديثى از پيامبر گرامى اسلام ص مىخوانيم :\r\nلا يجد ريح الجنة زنوق ، و هو المخنث ! :\r\n« بوى بهشت به مشام كسى كه مورد همجنسگرايى واقع مىشود نخواهد رسيد » ! ( 1 ) در حديث ديگرى از على ع مىخوانيم كه « لواط را در سر حد كفر معرفى فرموده است » ( 2 ) .\r\nدر حديثى از امام على بن موسى الرضا ع در فلسفه تحريم همجنسگرايى چنين آمده است :\r\nعلة تحريم الذكران للذكران ، و الاناث للاناث ، لما ركب فى الاناث و ما طبع عليه الذكران ، و لما فى اتيان الذكران ، الذكران و الاناث للاناث ، من انقطاع النسل ، و فساد التدبير ، و خراب الدنيا :\r\n« فلسفه تحريم مردان بر مردان و زنان بر زنان اين است كه اين امر بر خلاف طبيعتى است كه خداوند براى زن و مرد قرار داده ( و مخالفت با اين ساختمان فطرى و طبيعى ، سبب انحراف روح و جسم انسان خواهد شد ) و به خاطر اين است كه اگر مردان و زنان همجنسگرا شوند ، نسل بشر قطع مىگردد ، و تدبير زندگى اجتماعى به فساد مىگرايد ، و دنيا به ويرانى مىكشد » ( 3 ) .\r\nاين مساله تا به آنجا از ديدگاه اسلام زشت و ننگين است كه در ابواب حدود اسلامى حد آن بدون شك اعدام شمرده شده است ، و حتى براى كسانى كه مراحل پائينتر همجنسگرايى را انجام مىدهند مجازاتهاى شديدى ذكر شده ، از جمله در حديثى از پيامبر اسلام ص مىخوانيم :\r\nمن قبل غلاما من شهوة ألجمه اللَّه يوم القيامة بلجام من نار :\r\n« كسى كه پسرى را از روى شهوت ببوسد خداوند\r\n\r\n","description":"","footnote":"\r\n( 1 و 2 ) بحار الانوار ط جديد ج 79 صفحه 67 .\r\n( 3 ) مدرك قبل ص 64 .\r\n","page_name":" 320 ","page_number":320},
  {"content":"\r\nدر روز قيامت لجامى از آتش بر دهان او مىزند « ! ( 1 ) .\r\nمجازات كسى كه مرتكب چنين عملى شود از سى تا 99 تازيانه ذكر شده است .\r\nبه هر حال شك نيست كه انحراف جنسى از خطرناكترين انحرافاتى است كه ممكن است در جوامع انسانى پيدا شود ، چرا كه سايه شوم خود را بر همه مسائل اخلاقى مىافكند و انسان را به انحراف عاطفى مىكشاند ( در اين زمينه بحث مشروحى در جلد 9 صفحه 194 به بعد ذيل آيه 81 سوره هود آورده‌ايم ) .\r\n\r\n","description":"","footnote":"\r\n( 1 ) بحار الانوار ج 79 ص 72 .\r\n","page_name":" 321 ","page_number":321},
  {"content":"\r\n\r\n[ سوره الشعراء ‹ 26 › : آيات 167 تا 175 
  ]\r\nقالُوا لَئِنْ لَمْ تَنْتَه يا لُوطُ لَتَكُونَنَّ مِنَ الْمُخْرَجِينَ ‹ 067 › قالَ إِنِّي لِعَمَلِكُمْ مِنَ الْقالِينَ ‹ 068 › رَبِّ نَجِّنِي وَأَهْلِي مِمَّا يَعْمَلُونَ ‹ 069 › فَنَجَّيْناه وَأَهْلَه أَجْمَعِينَ ‹ 070 › إِلَّا عَجُوزاً فِي الْغابِرِينَ ‹ 071 )\r\nثُمَّ دَمَّرْنَا الآخَرِينَ ‹ 072 › وَأَمْطَرْنا عَلَيْهِمْ مَطَراً فَساءَ مَطَرُ الْمُنْذَرِينَ ‹ 073 › إِنَّ فِي ذلِكَ لآيَةً وَما كانَ أَكْثَرُهُمْ مُؤْمِنِينَ ‹ 074 › وَإِنَّ رَبَّكَ لَهُوَ الْعَزِيزُ الرَّحِيمُ ‹ 075 ›\r\n\r\nترجمه :\r\n167 - گفتند : اى لوط اگر از اين سخنان خوددارى نكنى از اخراج شوندگان خواهى بود .\r\n168 - گفت : من ( به هر حال ) دشمن اعمال شما هستم .\r\n169 - پروردگارا ! من و خاندانم را از آنچه اينها انجام ميدهند رهايى بخش .\r\n170 - ما او و خاندانش را همگى نجات داديم .\r\n171 - جز پير زنى كه در ميان آن گروه باقى ماند .\r\n","description":"","footnote":"","page_name":" 322 ","page_number":322},
  {"content":"\r\n172 - سپس ديگران را هلاك كرديم .\r\n173 - و بارانى ( از سنگ ) بر آنها فرو فرستاديم ، چه باران بدى بود اين باران انذار شدگان .\r\n174 - در اين ( ماجراى قوم لوط و سرنوشت شوم آنها ) آيتى است ، اما اكثر آنها ايمان نياوردند .\r\n175 - و پروردگار تو عزيز و رحيم است .\r\n\r\nتفسير : سرانجام قوم لوط\r\nقوم لوط كه سرگرم باده شهوت و غرور بودند بجاى اينكه اندرزهاى اين رهبر الهى را با جان و دل پذيرا شوند ، و خود را از منجلابى كه در آن غوطه ور بودند رهايى بخشند به مبارزه با او برخاستند ، و « گفتند : اى لوط ! بس است ، خاموش باش ، اگر از اين سخنان خوددارى نكنى از اخراج شوندگان اين شهر و ديار خواهى بود » ( * ( قالُوا لَئِنْ لَمْ تَنْتَه يا لُوطُ لَتَكُونَنَّ مِنَ الْمُخْرَجِينَ ) * ) .\r\nسخنان تو فكر ما را به هم مىريزد و آرامش ما را به هم مىزند ، ما حتى حاضر به شنيدن اين حرفها نيستيم ، و اگر هم چنان ادامه دهى ، كمترين مجازات تو تبعيد از اين سرزمين است .\r\nدر جاى ديگر از آيات قرآن مىخوانيم كه اين تهديد را در آستانه عمل قرار دادند ، و دستور دادند خاندان لوط را از شهر بيرون كنيد ، چرا كه آنها افرادى پاكند و گناه نمىكنند « ! ( أَخْرِجُوهُمْ مِنْ قَرْيَتِكُمْ إِنَّهُمْ أُناسٌ يَتَطَهَّرُونَ ) .\r\nكار مردم گمراه و آلوده بجايى مىرسد كه پاكى و تقوا در ميان آنها بزرگترين عيب است ، و ناپاكى و آلودگى افتخار ! ، و اين است سرنوشت شوم جامعه اى كه با سرعت به سوى فساد مىرود .\r\nاز جمله « * ( لَتَكُونَنَّ مِنَ الْمُخْرَجِينَ ) * » چنين استفاده مىشود كه اين جمعيت فاسد ، گروهى از افراد پاك را كه مزاحم اعمال زشت خود مىديدند ، قبلا از شهر\r\n","description":"","footnote":"","page_name":" 323 ","page_number":323},
  {"content":"\r\nو آبادى خود بيرون رانده بودند ، لوط را نيز تهديد كردند كه اگر راه خود را ادامه دهى ، تو نيز به همان سرنوشت گرفتار خواهى شد .\r\nدر بعضى از تفاسير تصريح شده است كه آنها افراد پاكدامن را با بدترين وضعى بيرون مىراندند ( 1 ) .\r\nاما لوط بى آنكه به تهديدهاى آنها اعتنا كند به سخنان خود ادامه داد و « گفت : من دشمن اعمال شما هستم » ( * ( قالَ إِنِّي لِعَمَلِكُمْ مِنَ الْقالِينَ ) * ) .\r\nيعنى من به اعتراضهاى خودم هم چنان ادامه خواهم داد ، هر كارى از دست شما ساخته است انجام دهيد ، من در راه خدا و مبارزه با زشتيها از اين تهديدها پروا ندارم ! تعبير « من القالين » باز نشان مىدهد كه جمع ديگرى از مؤمنان نيز با لوط هم صدا شده و زبان به اعتراض شديد گشوده بودند ، هر چند قوم سركش آنها را سرانجام از صحنه بيرون كردند .\r\n« قالين » جمع « قال » از ماده « قلى » ( بر وزن حلق و بر وزن شرك ) به معنى عداوت شديدى است كه در اعماق دل و جان انسان اثر مىگذارد ، و اين تعبير شدت نفرت لوط را نسبت به اعمال آنها روشن مىسازد .\r\nجالب اينكه لوط ع مىگويد : من دشمن اعمال شما هستم ، يعنى عداوت و خرده حسابى با شخص شما ندارم ، عملتان ننگين است ، اگر اين اعمال را از خود دور كنيد من دوست صميميتان خواهم بود .\r\nسرانجام آن همه اندرزها و نصيحتها اثر نگذارد ، فساد سراسر جامعه آنها را به لجنزار متعفنى مبدل ساخت ، اتمام حجت به اندازه كافى شد . رسالت لوط ع\r\n\r\n","description":"","footnote":"\r\n( 1 ) تفسير روح المعانى و تفسير كبير فخر رازى ذيل آيات مورد بحث .\r\n","page_name":" 324 ","page_number":324},
  {"content":"\r\nبه آخر رسيده است ، در اينجا است كه بايد از اين منطقه آلوده ، خود و كسانى را كه به دعوت او ايمان آورده‌اند نجات دهد ، تا عذاب مرگبار الهى قوم ننگين را در هم كوبد .\r\nدر مقام نيايش و تقاضا به پيشگاه خداوند برآمده چنين عرض كرد : « پروردگارا ! من و خاندانم را از آنچه اينها انجام مىدهند رهايى بخش » ( * ( رَبِّ نَجِّنِي وَأَهْلِي مِمَّا يَعْمَلُونَ ) * ) .\r\nگرچه بعضى احتمال داده‌اند كه منظور از اهل همه كسانى باشند كه به او ايمان آوردند ، اما آيه 36 سوره ذاريات مىگويد : « تنها يك خانواده بود كه ايمان آورده بودند » فَما وَجَدْنا فِيها غَيْرَ بَيْتٍ مِنَ الْمُسْلِمِينَ .\r\nولى چنان كه قبلا هم اشاره كرديم ، بعضى از تعبيرها كه در آيات مورد بحث آمده نشان مىدهد كه قبلا نيز جمعى به او ايمان آورده بودند كه از آن سرزمين تبعيد شدند .\r\nضمنا از آنچه گفته شد ، اين واقعيت روشن مىشود كه دعاى لوط براى خاندانش روى جنبه‌هاى عاطفى و پيوند خويشاوندى نبود ، بلكه به خاطر ايمانشان بود .\r\nخداوند اين دعا را اجابت كرد ، چنان كه مىفرمايد : « ما لوط و خاندانش را همگى نجات داديم » ( * ( فَنَجَّيْناه وَأَهْلَه أَجْمَعِينَ ) * ) .\r\n« جز پير زنى كه در ميان آن گروه گمراه باقى ماند » ( * ( إِلَّا عَجُوزاً فِي الْغابِرِينَ ) * ) ( 1 ) .\r\n\r\n","description":"","footnote":"\r\n( 1 ) « غابر » از ماده « غبور » به معنى باقيمانده چيزى است ، و هر گاه جمعيتى از نقطه اى حركت كنند و كسى باقى بماند به او « غابر » مىگويند ، و نيز به همين جهت باقيمانده خاك را « غبار » مىنامند ، و « غبره » به باقيمانده شير در پستان حيوان گفته مىشود .\r\n","page_name":" 325 ","page_number":325},
  {"content":"\r\nاين پير زن كسى جز همسر لوط نبود كه از نظر عقيده و مذهب ، هماهنگ با آن قوم گمراه بود ، و هرگز به لوط ايمان نياورد ، و سرانجام به همان سرنوشت گرفتار شد ، كه شرح اين مطلب در جلد 9 تفسير نمونه صفحه 178 به بعد آمده است .\r\nآرى خداوند ، لوط و مؤمنان اندك را با او نجات داد ، آنها شبانه به فرمان خدا از ديار آلودگان رخت سفر بربستند ، و آنها را كه غرق فساد و ننگ بودند به حال خود رها ساختند ، در آغاز صبح ، فرمان عذاب الهى فرا رسيد ، زلزله وحشتناكى سرزمين آنها را فرا گرفت ، شهرهاى آباد و قصرهاى زيبا و زندگى مرفه و آلوده به ننگ آنها را به كلى زير و رو كرد ، چنان كه قرآن در اينجا در يك جمله كوتاه مىفرمايد « سپس ما آن جمعيت را هلاك و نابود كرديم » ( * ( ثُمَّ دَمَّرْنَا الآخَرِينَ ) * ) .\r\n« و بارانى بر آنها فرستاديم » ( اما چه بارانى ، بارانى از سنگ كه حتى ويرانه‌هاى آنها را از نظرها محو كرد ! ) ( * ( وَأَمْطَرْنا عَلَيْهِمْ مَطَراً ) * ) .\r\n« چه باران بدى بود اين باران كه اين گروه تهديد شدگان را فرو گرفت » ( * ( فَساءَ مَطَرُ الْمُنْذَرِينَ ) * ) .\r\nبارانهاى معمولى حياتبخش است و زنده كننده ، اما اين باران ، وحشتناك و نابود كننده بود و ويرانگر .\r\nاز آيه 82 سوره هود استفاده مىشود كه نخست شهرهاى قوم لوط زير و رو شدند ، سپس بارانى از سنگريزه متراكم بر آنها فرود آمد ، و چنان كه در تفسير همان آيه گفتيم باران سنگ شايد براى اين بوده كه آثار آنها نيز محو گردد ، تلى از سنگ و خاك به جاى آن شهرهاى آباد باقى بماند .\r\n","description":"","footnote":"","page_name":" 326 ","page_number":326},
  {"content":"\r\nآيا اين سنگها بر اثر طوفان عظيم از بيابانها كنده شده و بر سر آنها فرود آمد ؟ يا از سنگهاى سر گردان آسمانى بود ، كه به فرمان الهى آنجا فرو ريختند ؟\r\nيا به گفته بعضى ، آتشفشان خاموشى در آن نزديكى بود كه به فرمان خدا به خروش آمد و بارانى از سنگ بر آنها فرو ريخت ؟ دقيقا معلوم نيست ، مسلم اين است كه اين باران مرگبار اثرى از حيات در آن سرزمين آلوده باقى نگذاشت .\r\n( شرح مفصل ماجراى قوم لوط در جلد 9 تفسير نمونه صفحه 178 تا 198 و در جلد 11 از صفحه 104 تا 118 با نكات مختلف آن آمده است ) .\r\nباز در پايان اين ماجرا به همان دو جمله اى مىرسيم كه در پايان ماجراهاى مشابهش در اين سوره درباره پنج پيامبر بزرگ ديگر آمده است ، مىفرمايد :\r\n« در ماجراى اين قوم ستمگر و ننگين و عاقبت شوم و مرگبار آنها ، آيت و نشانه و درس عبرتى است » ( * ( إِنَّ فِي ذلِكَ لآيَةً ) * ) .\r\n« اما اكثر آنها ايمان نياوردند » ( * ( وَما كانَ أَكْثَرُهُمْ مُؤْمِنِينَ ) * ) .\r\nچه آيت و نشانه اى از اين روشنتر كه شما را به مسائل مهم و سرنوشت سازى آشنا مىكند ، بى آنكه نياز به تجربه شخصى داشته باشيد .\r\nآرى تاريخ گذشتگان عبرتى است و آيتى براى آيندگان ، حتى تجربه هم نيست ، زيرا در تجربه بايد انسان متحمل ضايعاتى شود تا نتائجى بگيرد ، اما در اينجا از ضايعات ديگران نتيجه عايد ما مىشود .\r\n« و پروردگار تو عزيز و رحيم است » ( * ( وَإِنَّ رَبَّكَ لَهُوَ الْعَزِيزُ الرَّحِيمُ ) * ) .\r\nچه رحمتى از اين برتر كه اقوامى چنين آلوده را فورا مجازات نمىكند و به آنها مهلت كافى براى هدايت و تجديد نظر مىدهد .\r\nو نيز چه رحمتى از اين برتر كه مجازاتش خشك و تر را با هم نمىسوزاند\r\n","description":"","footnote":"","page_name":" 327 ","page_number":327},
  {"content":"\r\nحتى اگر يك خانواده با ايمان در ميان هزاران هزار خانواده آلوده باشد آنها را نجات مىبخشد .\r\nو چه عزت و قدرتى از اين بالاتر كه در يك چشم بر هم زدن چنان ديار آلودگان را زير و رو مىكند كه اثرى از آن باقى نمىماند ، زمينى را كه گاهواره آسايش آنها بود ، مامور مرگشان مىكند ، و باران حياتبخش را تبديل به باران مرگ مىسازد ! .\r\n","description":"","footnote":"","page_name":" 328 ","page_number":328},
  {"content":"\r\n\r\n[ سوره الشعراء ‹ 26 › : آيات 176 تا 184 
  ]\r\nكَذَّبَ أَصْحابُ الأَيْكَةِ الْمُرْسَلِينَ ‹ 076 › إِذْ قالَ لَهُمْ شُعَيْبٌ أَ لا تَتَّقُونَ ‹ 077 › إِنِّي لَكُمْ رَسُولٌ أَمِينٌ ‹ 078 › فَاتَّقُوا اللَّه وَأَطِيعُونِ ‹ 079 › وَما أَسْئَلُكُمْ عَلَيْه مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ ‹ 080 ›\r\nأَوْفُوا الْكَيْلَ وَلا تَكُونُوا مِنَ الْمُخْسِرِينَ ‹ 081 ) وَزِنُوا بِالْقِسْطاسِ الْمُسْتَقِيمِ ‹ 082 › وَلا تَبْخَسُوا النَّاسَ أَشْياءَهُمْ وَلا تَعْثَوْا فِي الأَرْضِ مُفْسِدِينَ ‹ 083 › وَاتَّقُوا الَّذِي خَلَقَكُمْ وَالْجِبِلَّةَ الأَوَّلِينَ ‹ 084 ›\r\n","description":"","footnote":"","page_name":" 329 ","page_number":329},
  {"content":"\r\n\r\nترجمه :\r\n176 - اصحاب ايكه ( شهرى نزديك مدين ) رسولان ( خدا ) را تكذيب كردند .\r\n177 - هنگامى كه شعيب به آنها گفت ، آيا تقوى پيشه نمىكنيد ؟\r\n178 - من براى شما رسول امينى هستم .\r\n179 - تقوى الهى پيشه كنيد و مرا اطاعت نمائيد .\r\n180 - من در برابر اين دعوت پاداشى از شما نمىطلبم ، اجر من تنها بر پروردگار عالميان است .\r\n181 - حق پيمانه را ادا كنيد ( و كمفروشى نكنيد ) و مردم را به خسارت نيفكنيد .\r\n182 - با ترازوى صحيح وزن كنيد .\r\n183 - و حق مردم را كم نگذاريد و در زمين فساد ننمائيد .\r\n184 - از كسى كه شما و اقوام پيشين را آفريد بپرهيزيد .\r\n\r\nتفسير : « شعيب » و اصحاب « ايكه »\r\nاين هفتمين و آخرين حلقه از داستانهاى پيامبران است كه در اين سوره آمده ، و آن داستان پيامبر بزرگ خدا « شعيب » و قوم سركش او است .\r\nاين پيامبر در سرزمين « مدين » ( شهرى در جنوب شامات ) و « ايكه » ( بر وزن ليله ) ( آبادى معروفى نزديك مدين ) زندگى داشت .\r\nآيه 79 سوره حجر گواه بر اين است كه سرزمين « ايكه » در مسير راه مردم حجاز به سوى شام بوده است .\r\nنخست مىگويد : « اصحاب ايكه رسولان خدا را تكذيب كردند » ( * ( كَذَّبَ أَصْحابُ الأَيْكَةِ الْمُرْسَلِينَ ) * ) .\r\nنه تنها شعيب پيامبرى كه مبعوث بر آنها بود مورد تكذيب آنها قرار گرفت كه ديگر پيامبران هم از نظر وحدت دعوت ، مورد تكذيب آنان بودند ، و يا اصولا هيچ مذهبى از مذاهب آسمانى را پذيرا نشده بودند .\r\n« ايكه » در اصل به معنى محلى است كه درختان در هم پيچيده دارد كه\r\n","description":"","footnote":"","page_name":" 330 ","page_number":330},
  {"content":"\r\nدر فارسى از آن به « بيشه » تعبير مىكنيم ، سرزمينى كه نزديك « مدين » قرار داشت به خاطر داشتن آب و درختان زياد « ايكه » نام گرفت ، قرائن نشان مىدهد كه آنها زندگى مرفه ، و ثروت فراوان داشتند ، و شايد به همين دليل غرق غرور و غفلت بودند ! سپس به شرح اين اجمال پرداخته ، مىگويد : « هنگامى كه شعيب به آنها گفت : آيا تقوا را پيشه نمىكنيد » ؟ ( * ( إِذْ قالَ لَهُمْ شُعَيْبٌ أَ لا تَتَّقُونَ ) * ) .\r\nدر حقيقت دعوت شعيب از همان نقطه شروع شد كه ساير پيامبران مىكردند دعوت به تقوى و پرهيزگارى كه ريشه و خمير مايه همه برنامه‌هاى اصلاحى و دگرگونيهاى اخلاقى و اجتماعى است .\r\nقابل توجه اينكه در اين داستان تعبير « اخوهم » كه در داستان صالح و هود و نوح و لوط آمده بود ديده نمىشود ، شايد به خاطر اينكه شعيب اصلا اهل مدين بود و تنها با مردم آنجا خويشاوندى داشت نه با مردم « ايكه » لذا در سوره هود آيه 84 هنگامى كه فقط سخن از « مدين » مىگويد اين تعبير آمده است : وَإِلى مَدْيَنَ أَخاهُمْ شُعَيْباً ولى چون در آيه مورد بحث سخن از اصحاب « ايكه » است و آنها با شعيب خويشاوندى نداشتند لذا اين تعبير ذكر نشده است .\r\nسپس افزود : « من براى شما رسول امينى هستم » ( * ( إِنِّي لَكُمْ رَسُولٌ أَمِينٌ ) * ) .\r\n« تقوا را پيشه كنيد و از خدا بپرهيزيد و مرا اطاعت نمائيد » ( كه اطاعتم اطاعت او است ) ( * ( فَاتَّقُوا اللَّه وَأَطِيعُونِ ) * ) .\r\n","description":"","footnote":"","page_name":" 331 ","page_number":331},
  {"content":"\r\nاين را نيز بدانيد كه « من در برابر اين دعوت از شما اجر و پاداشى نمىطلبم تنها اجر و مزد من بر پروردگار عالميان است » ( * ( وَما أَسْئَلُكُمْ عَلَيْه مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ ) * ) .\r\nهمان جمله‌هاى متحد المال و كاملا حساب شده كه در آغاز دعوت ساير پيامبران آمده است : دعوت به تقوى ، تاكيد بر سابقه امانت در ميان مردم ، و تاكيد بر اين مساله كه اين دعوت الهى تنها انگيزه معنوى دارد و هيچ چشم داشت مادى از هيچكس در آن نيست ، تا بهانه جويان و بدبينان آن را وسيله فرار خود قرار ندهند .\r\n« شعيب » نيز مانند ساير پيامبرانى كه گوشه اى از تاريخشان در اين سوره قبلا آمده است بعد از دعوت كلى خود به تقوى و اطاعت فرمان خدا ، در بخش دوم از تعليماتش روى انحرافات اخلاقى و اجتماعى آن محيط انگشت گذارد ، و آن را به زير نقد كشيد ، و از آنجا كه مهمترين انحراف اين قوم مرفه نابسامانيهاى اقتصادى ، و ظلم فاحش و حق كشى و استثمار بود ، بيش از همه روى اين مسائل تكيه كرد .\r\nنخست مىگويد : « حق پيمانه را ادا كنيد » ( كمفروشى ننمائيد ) .\r\n( * ( أَوْفُوا الْكَيْلَ ) * ) .\r\n« و مردم را به خسارت و زيان ميفكنيد » ( * ( وَلا تَكُونُوا مِنَ الْمُخْسِرِينَ ) * ) .\r\n« با ترازوى مستقيم و صحيح ، وزن كنيد » ( * ( وَزِنُوا بِالْقِسْطاسِ الْمُسْتَقِيمِ ) * ) ( 1 )\r\n\r\n","description":"","footnote":"\r\n( 1 ) « قسطاس » ( بر وزن مقياس ) به معنى ترازو است ، بعضى آن را يك واژه رومى و بعضى عربى مىدانند ، بعضى معتقدند كه قسطاس ترازوى بزرگ را مىگويند ، و ميزان ترازوى كوچك و اينكه قسطاس ترازويى است كه زبانه دارد ، و به همين دليل وزن را دقيقا نشان مىدهد .\r\n","page_name":" 332 ","page_number":332},
  {"content":"\r\n« حق مردم را كم نگذاريد ، و بر اشياء و اجناس مردم ، عيب ننهيد » ( * ( وَلا تَبْخَسُوا النَّاسَ أَشْياءَهُمْ ) * ) .\r\nو در روى زمين فساد مكنيد ( * ( وَلا تَعْثَوْا فِي الأَرْضِ مُفْسِدِينَ ) * ) .\r\nدر اين سه آيه اخير ، شعيب « پنج دستور » در عباراتى كوتاه و حساب شده به اين قوم گمراه مىدهد ، بعضى از مفسران چنين تصور كرده‌اند كه اينها غالبا تاكيد يكديگر است در حالى كه دقت كافى نشان مىدهد اين پنج دستور در واقع اشاره به پنج مطلب اساسى و متفاوت است و يا به تعبير ديگر چهار دستور است و يك جمع بندى كلى .\r\nبراى روشن شدن اين تفاوت توجه به اين حقيقت لازم است كه قوم شعيب ( مردم « ايكه » و « مدين » ) در يك منطقه حساس تجارى بر سر راه كاروانهايى كه از حجاز به شام ، و از شام به حجاز و مناطق ديگر رفت و آمد مىكردند قرار داشتند .\r\nمىدانيم اين قافله‌ها در وسط راه ، نيازهاى فراوانى پيدا مىكنند كه گاهى مردم شهرهايى كه در مسير قرار دارند از اين نيازها حد اكثر سوء استفاده را مىكنند ، اجناس آنها را به كمترين قيمت مىخرند و اجناس خود را به گرانترين قيمت مىفروشند ( توجه داشته باشيد كه در آن زمان بسيارى از معاملات به صورت معامله جنس با جنس انجام مىشد ) .\r\nگاه بر اجناسى كه مىخرند هزار عيب مىگذارند ، و جنسى را كه در مقابل آن مىفروشند صد گونه تعريف مىكنند ، و هنگام وزن و پيمانه جنس خود را دقيقا مىسنجند و گاه كمفروشى مىكنند ولى جنس ديگران را با بى اعتنايى وزن مىنمايند و گاهى بيشتر از مقدار لازم برمىدارند ، و چون طرف مقابل به هر حال محتاج و نيازمند است ناچار است به تمام اين مسائل تن در دهد ! گذشته از كاروانهايى كه در مسير راه هستند اهل خود منطقه نيز آنها كه\r\n","description":"","footnote":"","page_name":" 333 ","page_number":333},
  {"content":"\r\nضعيفتر و كمدرآمدترند و مجبورند جنس خود را با سرمايه داران گردن كلفت معامله كنند سرنوشتى بهتر از اين ندارند .\r\nقيمت متاع ، اعم از جنسى را كه مىخرند و جنسى را كه مىفروشند به ميل آن ثروتمندان تعيين مىشود ، پيمانه و وزن نيز در هر حال در اختيار آنها است و اين بينواى مستضعف بايد مانند « مرده اى در دست غسال » تسليم باشد ! .\r\nبا توجه به آنچه گفتيم : به تعبيرات گوناگون آيات فوق باز مىگرديم :\r\nدر يك مورد آنها را دستور به ادا كردن حق پيمانه مىدهد ، و در جاى ديگر توزين با ترازوى درست ، و مىدانيم كه سنجش كالاها يا از طريق كيل است و يا وزن ، مخصوصا روى هر يك از اين دو جداگانه انگشت مىگذارد ، تا تاكيد بيشترى باشد بر اين دستور كه در هيچ موردى اقدام به كمفروشى نكنند .\r\nتازه كمفروشى هم طرقى دارد ، گاهى ترازو و پيمانه درست است ولى حق آن ادا نمىشود ، و گاه ترازو خراب و پيمانه نادرست و قلابى است ، و در آيات فوق به همه اينها اشاره شده است .\r\nپس از روشن شدن اين دو تعبير به سراغ « لا تبخسوا » كه از ماده « بخس » گرفته شده است مىرويم ، و آن در اصل به معنى كم گذاردن ظالمانه از حقوق مردم ، و گاه به معنى تقلب و نيرنگى است كه منتهى به تضييع حقوق ديگران مىگردد ، بنا بر اين جمله فوق داراى معنى وسيعى است كه هر گونه غش و تقلب و تزوير و خدعه در معامله ، و هر گونه پايمال كردن حق ديگران را شامل مىشود .\r\nو اما جمله « * ( لا تَكُونُوا مِنَ الْمُخْسِرِينَ ) * » با توجه به اينكه « مخسر » به معنى كسى است كه شخص يا چيزى را در معرض خسارت قرار مىدهد ، آن نيز معنى وسيعى دارد كه علاوه بر كمفروشى ، هر عاملى را كه سبب زيان و خسران طرف در معامله بشود در برمىگيرد .\r\n","description":"","footnote":"","page_name":" 334 ","page_number":334},
  {"content":"\r\nبه اين ترتيب تمام سوء استفاده‌ها و ظلم و خلافكارى در معامله و هر گونه تقلب و كوشش و تلاش زيانبار ، چه در كميت و چه در كيفيت همه در دستورهاى فوق داخل است .\r\nو از آنجا كه نابسامانيهاى اقتصادى سرچشمه از هم گسيختگى نظام اجتماعى مىشود ، در پايان اين دستورات به عنوان يك جمع بندى مىگويد ( * ( وَلا تَعْثَوْا فِي الأَرْضِ مُفْسِدِينَ ) * ) : « در زمين فساد نكنيد ، و جامعه‌ها را به تباهى نكشانيد » و به هر گونه استثمار و بهره كشى ظالمانه و تضييع حقوق ديگران پايان دهيد .\r\nاينها نه تنها دستوراتى كارساز براى جامعه ثروتمند و ظالم عصر شعيب بود كه براى هر عصر و زمانى كارساز و كارگشا است و سبب عدالت اقتصادى مىشود .\r\nسپس شعيب در آخرين دستورش در اين بخش از سخن بار ديگر آنها را به تقوى دعوت مىكند ، و مىگويد : « از خدايى بپرهيزيد كه شما و اقوام پيشين را آفريد » ( * ( وَاتَّقُوا الَّذِي خَلَقَكُمْ وَالْجِبِلَّةَ الأَوَّلِينَ ) * ) .\r\nشما تنها قوم و جمعيتى نيستيد كه روى اين زمين گام نهاده‌ايد ، قبل از شما پدرانتان و اقوام ديگر آمدند و رفتند ، گذشته آنها ، و آينده خويش را فراموش نكنيد .\r\n« جبلة » از « جبل » به معنى كوه است ، به جماعت زياد كه در عظمت همچون كوهند گفته شده ، بعضى عدد آن را ده هزار ذكر كرده‌اند .\r\nو نيز به طبيعت و فطرت انسان « جبلة » اطلاق شده چرا كه غير قابل تغيير است همچون كوه كه نمىتوان آن را جابجا كرده .\r\n","description":"","footnote":"","page_name":" 335 ","page_number":335},
  {"content":"\r\nتعبير فوق ممكن است اشاره به اين حقيقت نيز باشد كه آنچه من درباره ترك ظلم و فساد و اداى حقوق مردم و رعايت عدالت گفتم در درون فطرت انسانها از روز نخست بوده ، و من براى احياى فطرت پاك شما آمده‌ام .\r\nاما متاسفانه سخنان اين پيامبر دلسوز و بيدارگر در آنها مؤثر نيفتاد و پاسخ تلخ و زشت آنها را در برابر اين گفتار منطقى در آيات آينده خواهيم ديد .\r\n","description":"","footnote":"","page_name":" 336 ","page_number":336},
  {"content":"\r\n\r\n[ سوره الشعراء ‹ 26 › : آيات 185 تا 191 
  ]\r\nقالُوا إِنَّما أَنْتَ مِنَ الْمُسَحَّرِينَ ‹ 085 › وَما أَنْتَ إِلَّا بَشَرٌ مِثْلُنا وَإِنْ نَظُنُّكَ لَمِنَ الْكاذِبِينَ ‹ 086 › فَأَسْقِطْ عَلَيْنا كِسَفاً مِنَ السَّماءِ إِنْ كُنْتَ مِنَ الصَّادِقِينَ ‹ 087 › قالَ رَبِّي أَعْلَمُ بِما تَعْمَلُونَ ‹ 088 › فَكَذَّبُوه فَأَخَذَهُمْ عَذابُ يَوْمِ الظُّلَّةِ إِنَّه كانَ عَذابَ يَوْمٍ عَظِيمٍ ‹ 089 ›\r\nإِنَّ فِي ذلِكَ لآيَةً وَما كانَ أَكْثَرُهُمْ مُؤْمِنِينَ ‹ 090 › وَإِنَّ رَبَّكَ لَهُوَ الْعَزِيزُ الرَّحِيمُ ‹ 091 )\r\n\r\nترجمه :\r\n185 - گفتند تو فقط ديوانه اى ! 186 - ( بعلاوه ) تو تنها بشرى مثل ما هستى ، تنها گمانى كه درباره تو داريم اينست كه دروغگو مىباشى ! 187 - اگر راست مىگويى ، سنگهايى از آسمان بر سر ما فرو ريز ! 188 - ( شعيب ) گفت : پروردگار من به اعمالى كه شما انجام مىدهيد آگاه تر است .\r\n","description":"","footnote":"","page_name":" 337 ","page_number":337},
  {"content":"\r\n189 - سرانجام او را تكذيب كردند و عذاب روز « ابر سايه افكن » آنها را فرو گرفت ، كه اين عذاب روز بزرگى بود .\r\n190 - در اين ماجرا آيت و نشانه اى است ولى اكثر آنها ايمان نياوردند .\r\n191 - و پروردگار تو عزيز و رحيم است .\r\n\r\nتفسير : سرنوشت اين قوم خيره سر !\r\nجمعيت ظالم و ستمگر كه خود را در برابر حرفهاى منطقى شعيب بى دليل ديدند براى اينكه به خودكامگى خود ادامه دهند ، سيل تهمت و دروغ را متوجه او ساختند .\r\nنخست همان برچسب هميشگى را كه مجرمان و جباران به پيامبران مىزدند به او زدند و گفتند : « تو فقط ديوانه اى » ! ( * ( قالُوا إِنَّما أَنْتَ مِنَ الْمُسَحَّرِينَ ) * ) ( 1 ) .\r\nتو اصلا يك حرف منطقى در سخنانت ديده نمىشود ، و گمان مىكنى با اين سخنان مىتوانى ما را از آزادى عمل در اموالمان بازدارى ؟ ! .\r\nبعلاوه تو فقط بشرى هستى همچون ما ، چه انتظارى دارى كه ما پيرو تو شويم ، اصلا چه فضيلت و برترى بر ما دارى ؟ ( * ( وَما أَنْتَ إِلَّا بَشَرٌ مِثْلُنا ) * ) .\r\n« ما تنها گمانى كه درباره تو داريم اين است كه فرد دروغگويى هستى » ! ( * ( وَإِنْ نَظُنُّكَ لَمِنَ الْكاذِبِينَ ) * ) .\r\nبعد از گفتن اين سخنان ضد و نقيض كه گاهى او را دروغگو و انسانى فرصت\r\n\r\n","description":"","footnote":"\r\n( 1 ) « مسحر » چنان كه قبلا هم گفته‌ايم به معنى كسى است كه مكرر مورد « سحر » واقع شده و ساحران در عقل او نفوذ كرده و آن را از كار انداخته‌اند .\r\n","page_name":" 338 ","page_number":338},
  {"content":"\r\nطلب كه مىخواهد با اين وسيله بر آنها برترى جويد ، و گاه او را مجنون خواندند ، آخرين سخنشان اين بود كه بسيار خوب « اگر راست مىگويى سنگهاى آسمانى را بر سر ما فرو ريز » و ما را به همان بلائى كه به آن تهديدمان مىكنى مبتلا ساز تا بدانى ما از اين تهديدها نمىترسيم ! ( * ( فَأَسْقِطْ عَلَيْنا كِسَفاً مِنَ السَّماءِ إِنْ كُنْتَ مِنَ الصَّادِقِينَ ) * ) .\r\n« كسف » ( بر وزن پدر ) جمع كسفة ( بر وزن قطعه ) و به معنى قطعه است ، و منظور از قطعه‌هاى آسمان ، قطعه‌هاى سنگهايى است كه از آسمان فرود مىآيد .\r\nو به اين ترتيب بى شرمى و وقاحت را به آخر رساندند و كفر و تكذيب را به بدترين صورتى نشان دادند .\r\n« شعيب » در برابر اين سخنان ناموزون ، و تعبيرات زشت و زننده ، و تقاضاى عذاب الهى ، تنها پاسخى كه داد اين بود « گفت پروردگار من به اعمالى كه شما انجام مىدهيد آگاهتر است » ( * ( قالَ رَبِّي أَعْلَمُ بِما تَعْمَلُونَ ) * ) .\r\nاشاره به اينكه اين امر از اختيار من بيرون است ، و فرو باريدن سنگهاى آسمانى و عذابهاى ديگر به دست من سپرده نشده كه از من مىخواهيد ، او اعمال شما را مىداند و از ميزان استحقاقتان با خبر است ، هر زمان شما را مستحق مجازات ديد و انذارها و اندرزها سودى نداد و به قدر كافى اتمام حجت شد ، عذاب را نازل كرده ، و ريشه شما را قطع خواهد نمود .\r\nاين تعبير و مانند آن كه در بعضى ديگر از داستانهاى انبياء به چشم مىخورد به خوبى نشان مىدهد كه آنها همه چيز را موكول به اذن و فرمان خدا مىكردند و هرگز ادعا نداشتند كه از خودشان چيزى دارند .\r\nولى به هر حال زمان پاكسازى صفحه زمين از اين آلودگان فرا رسيد ،\r\n","description":"","footnote":"","page_name":" 339 ","page_number":339},
  {"content":"\r\nو چنان كه قرآن در آيه بعد مىگويد : « آنها شعيب را تكذيب كردند و به دنبال آن عذاب روز » ابر سايه افكن « آنها را فرو گرفت » ! ( * ( فَكَذَّبُوه فَأَخَذَهُمْ عَذابُ يَوْمِ الظُّلَّةِ ) * ) .\r\nو « اين عذاب ، عذاب روز بزرگى بود » ( * ( إِنَّه كانَ عَذابَ يَوْمٍ عَظِيمٍ ) * ) .\r\n« ظله » در اصل به معنى قطعه ابرى است كه سايه مىافكند ، بسيارى از مفسرين در ذيل آيه چنين نقل كرده‌اند كه هفت روز ، گرماى سوزانى سرزمين آنها را فرا گرفت ، و مطلقا نسيمى نمىوزيد ، ناگاه قطعه ابرى در آسمان ظاهر شد و نسيمى وزيدن گرفت ، آنها از خانه‌هاى خود بيرون ريختند و از شدت ناراحتى به سايه ابر پناه بردند .\r\nدر اين هنگام صاعقه اى مرگبار از ابر برخاست ، صاعقه اى با صداى گوش خراش ، و به دنبال آن آتش بر سر آنها فرو ريخت ، و لرزه اى بر زمين افتاد ، و همگى هلاك و نابود شدند .\r\nمىدانيم « صاعقه » كه نتيجه مبادله الكتريسته نيرومند در ميان ابر و زمين است هم صداى وحشتناكى دارد ، و هم جرقه آتشبار بزرگى ، و گاهى با لرزه شديدى نيز در محل وقوع صاعقه همراه است ، به اين ترتيب تعبيرات گوناگونى كه راجع به عذاب قوم شعيب در سوره‌هاى مختلف قرآن آمده ، همه به يك حقيقت بازمىگردد ، در سوره اعراف آيه 91 تعبير به « رجفة » ( زمين لرزه ) و در سوره هود آيه 94 تعبير به « صيحة » ( فرياد عظيم ) و در آيات مورد بحث ، تعبير به « * ( عَذابُ يَوْمِ الظُّلَّةِ ) * » آمده است .\r\nهر چند بعضى از مفسرين مانند « قرطبى » و « فخر رازى » احتمال داده‌اند كه اصحاب « ايكه » و « مدين » دو گروه بودند و هر كدام عذاب جداگانه اى داشتند ، ولى با دقت در آيات مربوط به اين قسمت روشن مىشود كه اين احتمال چندان قابل ملاحظه نيست .\r\n","description":"","footnote":"","page_name":" 340 ","page_number":340},
  {"content":"\r\nدر پايان اين داستان همان را مىگويد كه در پايان شش داستان گذشته از انبياء بزرگ آمده بود :\r\nمىفرمايد : « در سرگذشت مردم سرزمين » ايكه « و دعوت پر مهر پيامبرشان شعيب ، و لجاجتها و سرسختيها و تكذيبهاى آنان ، و سرانجام نابودى اين قوم ستمگر با صاعقه مرگبار ، نشانه و درس عبرتى است » ( * ( إِنَّ فِي ذلِكَ لآيَةً ) * ) .\r\n« اما اكثر آنها ايمان نياوردند » ( * ( وَما كانَ أَكْثَرُهُمْ مُؤْمِنِينَ ) * ) .\r\nبا اين حال خداوند رحيم و مهربان به آنها مهلت كافى داد تا به خود آيند و خويشتن را اصلاح كنند ، و هنگامى كه مستوجب عذاب شدند با قدرت قهاريش آنها را گرفت ، آرى « پروردگار تو شكست ناپذير و رحيم است » ( * ( وَإِنَّ رَبَّكَ لَهُوَ الْعَزِيزُ الرَّحِيمُ ) * ) .\r\n\r\nنكته‌ها :\r\n\r\n1 - هماهنگى كامل در دعوت انبيا\r\nدر پايان سرگذشت اين هفت پيامبر بزرگ كه يك حلقه كامل را از نظر درسهاى تربيتى تشكيل مىدهد ، توجه به اين نكته لازم است كه سرگذشت اين پيامبران در سوره‌هاى ديگرى از قرآن نيز آمده است ، ولى در هيچ موردى به اين شكل مطرح نشده كه آغاز دعوت همه آنها هماهنگ ، و پايان همه آنها نيز هماهنگ بيان شده باشد .\r\nدر پنج قسمت از اين داستانها محتواى دعوت ، تقوى است ، و سپس روى امانت پيامبر و عدم مطالبه اجر و پاداش تكيه شده است .\r\nو بعد از آن از مهمترين انحرافاتى كه در آن محيط رواج داشته با لحنى\r\n","description":"","footnote":"","page_name":" 341 ","page_number":341},
  {"content":"\r\nدوستانه و منطقى انتقاد شده .\r\nو بعد عكس العمل زشت و زننده اقوام منحرف مطرح گرديده ، و سرانجام عذاب دردناك آنها كه در هر مورد به صورتى بوده نازل گرديده است .\r\nو در پايان همه اين داستانهاى هفتگانه به آيت و عبرت بودن آن ، و عدم ايمان اكثريت اين اقوام گمراه ، اشاره شده است .\r\nو باز در پايان همه اينها روى « قدرت » و « رحمت » خدا تكيه گرديده است .\r\nاين هماهنگى قبل از هر چيز انعكاس « توحيد » را در دعوت انبياء نشان مىدهد ، كه داراى برنامه واحدى بودند كه آغاز و پايانش يكى بود ، همه معلمهاى كلاسهاى انسانسازى بودند ، هر چند با گذشت زمان و پيشرفت جامعه انسانى محتواى اين كلاسها مىبايست تغيير يابد ، اما اصول و اساس و نتيجه همه يكسان بود از اين گذشته تسلى خاطرى بود براى پيامبر و مؤمنان اندك نخستين ، و براى مؤمنان در هر عصر و زمان كه از انبوه مخالفان و اكثريت قوم گمراه وحشتى به خود راه ندهند ، و به نتيجه كار خود صد در صد اميدوار باشند .\r\nو نيز هشدار و انذارى است براى جباران و ستمگران و گمراهان در هر عصر و زمان كه مجازات الهى را از خود دور نبينند ، عذابهايى همچون زمين لرزه ، صاعقه ، طوفان مرگبار ، آتشفشان ، شكافتن زمين ، باران سيلآسا كه انسانهاى امروز در برابر آن به همان اندازه ناتوانند كه انسانهاى گذشته ! ، چرا كه انسان امروز با تمام قدرت و پيشرفت صنعتيش هنوز در برابر طوفان و سيل و صاعقه و زمين لرزه سخت ضعيف و آسيبپذير و بيچاره است .\r\nاينها همه به خاطر آن است كه هدف از داستانهاى قرآن رشد و تكامل انسانها است ، هدف نور و روشنايى در جانها است و كنترل هوسهاى سركش ، بالآخره هدف مبارزه با ظلم و ستم و انحراف است .\r\n","description":"","footnote":"","page_name":" 342 ","page_number":342},
  {"content":"\r\n\r\n2 - آغاز دعوت همه تقوى بود\r\nقابل توجه اينكه قسمت مهمى از همين داستانهاى انبياء در سوره هود و اعراف آمده اما در آغاز آنها معمولا دعوت به توحيد و يگانگى خدا است ، و با جمله « يا قَوْمِ اعْبُدُوا اللَّه ما لَكُمْ مِنْ إِله غَيْرُه » « اى قوم من خدا را بپرستيد كه جز او معبودى براى شما نيست » آغاز شده .\r\nولى در اين سوره ( شعراء ) همانگونه كه ملاحظه كرديد نخستين دعوت تقوا بود ( أَ لا تَتَّقُونَ ) اما در حقيقت هر دو به يك نتيجه بازمىگردد ، زيرا تا حد اقل تقوا يعنى حقطلبى و حقجويى در انسان نباشد نه دعوت به توحيد در او مؤثر است ، و نه چيز ديگر ، لذا در آغاز سوره بقره خوانديم « ذلِكَ الْكِتابُ لا رَيْبَ فِيه هُدىً لِلْمُتَّقِينَ » : « اين كتاب آسمانى شك و ترديدى در آن نيست ، و مايه هدايت پرهيزگاران است » .\r\nالبته تقوا مراتبى دارد و هر مرتبه پايه اى است براى مرتبه ديگر .\r\nباز اين تفاوت در ميان سوره مورد بحث ( سوره شعراء ) و سوره « اعراف » و سوره « هود » ديده مىشود : در آنجا بيشتر روى مساله مبارزه با بتپرستى تكيه شده بود و مسائل ديگر تحت الشعاع بود ، اما در اينجا روى انحرافهاى اخلاقى و اجتماعى مانند تفاخر و برترى جويى ، اسراف و هوسبازى ، انحرافات جنسى ، استثمار و كمفروشى و تقلب تكيه شده ، و اين نشان مىدهد كه تكرار اين سرگذشتها در قرآن حساب دقيقى دارد و در هر مورد هدفى را دنبال مىكند .\r\n3 - قابل توجه اينكه اقوامى كه در فرازهاى مختلف اين سوره از آنها ياد شده است علاوه بر انحراف از اصل توحيد به سوى شرك و بتپرستى كه قدر مشترك ميان همه آنها بود داراى انحرافات اخلاقى و اجتماعى خاصى بودند كه آنها را از هم جدا مىكرد :\r\n","description":"","footnote":"","page_name":" 343 ","page_number":343},
  {"content":"\r\nبعضى اهل تفاخر و تكبر بودند ( قوم هود ) .\r\nبعضى اهل اسراف و عيش و نوش ( قوم صالح ) .\r\nبعضى داراى انحرافات جنسى ( قوم لوط ) .\r\nبعضى مالپرستى بيحساب كه آنها را به انواع تقلب در معاملات دعوت مىكرد داشتند ( قوم شعيب ) .\r\nو بعضى داراى غرور ثروت بودند ( قوم نوح ) .\r\nولى مجازات همه آنها كم و بيش شباهت به يكديگر داشت ، جمعى بوسيله صاعقه و زلزله نابود شدند ( قوم شعيب و لوط و صالح و هود ) .\r\nو بعضى بوسيله طوفان و سيلاب ( قوم نوح ) .\r\nدر حقيقت زمينى كه مهد آسايش آنها بود مامور نابوديشان شد و « آب » و « هوا » كه حيات آنها را تامين مىكرد ، فرمان مرگشان را پذيرا گشت ، و چه عجيب است وضع انسان كه زندگيش در دل مرگ و مرگش در دل زندگى ، قرار گرفته ، و باز هم غافل است و مغرور .\r\n","description":"","footnote":"","page_name":" 344 ","page_number":344},
  {"content":"\r\n\r\n[ سوره الشعراء ‹ 26 › : آيات 192 تا 197 
  ]\r\nوَ إِنَّه لَتَنْزِيلُ رَبِّ الْعالَمِينَ ‹ 092 › نَزَلَ بِه الرُّوحُ الأَمِينُ ‹ 093 › عَلى قَلْبِكَ لِتَكُونَ مِنَ الْمُنْذِرِينَ ‹ 094 › بِلِسانٍ عَرَبِيٍّ مُبِينٍ ‹ 095 › وَإِنَّه لَفِي زُبُرِ الأَوَّلِينَ ‹ 096 ›\r\nأَ وَلَمْ يَكُنْ لَهُمْ آيَةً أَنْ يَعْلَمَه عُلَماءُ بَنِي إِسْرائِيلَ ‹ 097 ›\r\n\r\nترجمه :\r\n192 - و اين ( قرآن ) از سوى پروردگار جهانيان نازل شده است .\r\n193 - روح الامين آن را نازل كرده است . . .\r\n194 - بر قلب ( پاك ) تو ، تا ( مردم را ) انذار كنى .\r\n195 - آن را به زبان عربى آشكار نازل كرد .\r\n196 - و توصيف آن در كتب پيشينيان نيز آمده است .\r\n197 - آيا همين نشانه براى آنها كافى نيست ، كه علماى بنى اسرائيل به خوبى از آن آگاهند .\r\n\r\nتفسير : عظمت قرآن در كتب پيشين\r\nبعد از بيان هفت داستان از ماجراى انبياى پيشين و درسهاى عبرتانگيزى كه در تاريخ آنها نهفته بود بار ديگر قرآن به همان بحثى بازمىگردد كه سوره با آن\r\n","description":"","footnote":"","page_name":" 345 ","page_number":345},
  {"content":"\r\nآغاز شده بود ، بحث عظمت قرآن و حقانيت اين كلام مبين الهى ، مىگويد :\r\n« اين از سوى پروردگار عالميان نازل شده است » ( * ( وَإِنَّه لَتَنْزِيلُ رَبِّ الْعالَمِينَ ) * ) .\r\nاصولا بيان قسمتهاى گوناگون سرگذشت پيامبران پيشين با اينهمه دقت و ظرافت ، و خالى بودن از هر گونه خرافه و افسانه‌هاى دروغين ، آن هم در محيطى كه محيط افسانه‌ها و اساطير بود ، و آن هم از سوى كسى كه مطلقا درسى نخوانده بود ، اين خود دليلى است كه اين كتاب از سوى رب العالمين نازل شده است ، و اين خود نشانه اعجاز قرآن است .\r\nلذا اضافه مىكند : « آن را روح الامين از سوى خداوند آورده است » ( * ( نَزَلَ بِه الرُّوحُ الأَمِينُ ) * ) .\r\nاگر آن فرشته وحى ، و آن « روح امين پروردگار » ، آن را از سوى خداوند نياورده بود ، اين چنين درخشان و پاك و خالى از آلودگى به خرافات و اباطيل نبود .\r\nقابل توجه اينكه فرشته وحى در اينجا با دو عنوان توصيف شده ، عنوان « روح » و عنوان « امين » روحى كه سرچشمه حيات است ، و امانتى كه شرط اصلى هدايت و رهبرى .\r\nآرى اين « روح الامين » قرآن را « بر قلب تو از سوى پروردگار نازل كرد ، تا مردم را انذار كنى » ( * ( عَلى قَلْبِكَ لِتَكُونَ مِنَ الْمُنْذِرِينَ ) * ) ( 1 ) .\r\n\r\n","description":"","footnote":"\r\n( 1 ) روشن است كه منظور از « قلب » در اينجا همان روح پاك پيامبر ( ص ) است ، نه اين قلبى كه تلمبه اى است براى گردش خون ، و انتخاب اين تعبير در اينجا اشاره به اين است كه تو با روح و جان خود قرآن را پذيرا شدى ، و اين معجزه بزرگ آسمانى پايگاهش قلب و دل تو است .\r\n","page_name":" 346 ","page_number":346},
  {"content":"\r\nهدف اين بوده كه تو مردم را انذار كنى و از سرنوشت خطرناكى كه بر اثر انحراف از توحيد دامانشان را مىگيرد آگاه سازى ، هدف بيان تاريخ گذشتگان به عنوان سرگرمى و داستانسرايى نبوده هدف ايجاد احساس مسئوليت و بيدارى است ، هدف تربيت و انسانسازى است .\r\nو براى اينكه جاى هيچگونه عذر و بهانه اى براى كسى باقى نماند « آن را به زبان عربى آشكار نازل كرد » ( * ( بِلِسانٍ عَرَبِيٍّ مُبِينٍ ) * ) .\r\nاين قرآن به زبان عربى فصيح و خالى از هر گونه ابهام نازل شد ، تا براى انذار و بيدار ساختن ، مخصوصا در آن محيط كه مردمى بسيار بهانه جو و لجوج داشت به قدر كافى گويا باشد .\r\nهمان زبان عربى كه از كاملترين زبانها ، و از پربارترين و غنىترين ادبيات ، مايه مىگيرد .\r\nتوجه به اين نكته لازم است كه يكى از معانى « عربى » همان فصاحت و بلاغت است - قطع نظر از كيفيت لسان - چنان كه راغب در مفردات مىگويد : و العربى ، الفصيح البين من الكلام : « عربى سخن فصيح و آشكار را مىگويند » ( اين منظور در « لسان العرب » نيز اين معنى را آورده است ) .\r\nدر اين صورت هدف تكيه روى زبان عرب نيست ، بلكه روى صراحت قرآن و روشنايى مفاهيم آن است ، آيات آينده نيز اين معنى را تاييد مىكند ، و در آيه 44 سوره فصلت نيز آمده است : وَلَوْ جَعَلْناه قُرْآناً أَعْجَمِيًّا لَقالُوا لَوْ لا فُصِّلَتْ آياتُه : « اگر اين قرآن را گنگ و مبهم نازل مىكرديم مىگفتند چرا آياتش روشن و مشروح بيان نشده است » در اينجا اعجمى به معنى كلام غير فصيح است .\r\n","description":"","footnote":"","page_name":" 347 ","page_number":347},
  {"content":"\r\nسپس به يكى ديگر از دلائل حقانيت قرآن اشاره كرده مىگويد : « وصف اين كتاب در كتب پيشينيان نيز آمده است و از ظهور آن در آينده بشارت داده‌اند » ( * ( وَإِنَّه لَفِي زُبُرِ الأَوَّلِينَ ) * ) ( 1 ) .\r\nمخصوصا در تورات موسى ، به اوصاف اين پيامبر و هم اوصاف اين كتاب آسمانى اشاره شده بود ، به گونه اى كه علماى بنى اسرائيل از آن به خوبى آگاهى داشتند ، حتى گفته مىشود ايمان دو قبيله « اوس » و « خزرج » به پيامبر اسلام ص بر اثر پيشبينىهايى بود كه علماى يهود از ظهور اين پيامبر و نزول اين كتاب آسمانى مىكردند .\r\nلذا قرآن در اينجا اضافه مىكند : « آيا همين نشانه براى آنها كافى نيست كه علماى بنى اسرائيل به خوبى از آن آگاهند » ؟ ! ( * ( أَ وَلَمْ يَكُنْ لَهُمْ آيَةً أَنْ يَعْلَمَه عُلَماءُ بَنِي إِسْرائِيلَ ) * ) .\r\nروشن است در محيطى كه آن همه دانشمندان بنى اسرائيل وجود داشتند و با مشركان كاملا محشور بودند ممكن نبود چنين سخنى را قرآن به گزاف درباره خودش بگويد ، چرا كه فورا از هر سو بانگ انكار برمىخاست ، اين خود نشان مىدهد كه در محيط نزول آيات بقدرى اين مساله روشن بوده كه جاى انكار نداشته است .\r\nدر آيه 89 سوره بقره نيز مىخوانيم :\r\n\r\n","description":"","footnote":"\r\n( 1 ) « زبر » جمع « زبور » به معنى كتاب است و در اصل از ماده زبر ( بر وزن ابر ) به معنى نوشتن است .\r\n","page_name":" 348 ","page_number":348},
  {"content":"\r\nوَ كانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا فَلَمَّا جاءَهُمْ ما عَرَفُوا كَفَرُوا بِه : « آنها ( يهود ) پيش از اين در برابر تجاوز مشركان اميد فتح و پيروزى ( با ظهور پيامبر اسلام ص ) را داشتند اما هنگامى كه كتاب و پيامبرى را كه از قبل شناخته بودند ، نزد آنها آمد به آن كافر شدند » .\r\nاينها همه گواه روشنى بر صدق گفته قرآن و حقانيت دعوت آن است .\r\n","description":"","footnote":"","page_name":" 349 ","page_number":349},
  {"content":"\r\n\r\n[ سوره الشعراء ‹ 26 › : آيات 198 تا 203 
  ]\r\nوَ لَوْ نَزَّلْناه عَلى بَعْضِ الأَعْجَمِينَ ‹ 098 › فَقَرَأَه عَلَيْهِمْ ما كانُوا بِه مُؤْمِنِينَ ‹ 099 › كَذلِكَ سَلَكْناه فِي قُلُوبِ الْمُجْرِمِينَ ‹ 200 › لا يُؤْمِنُونَ بِه حَتَّى يَرَوُا الْعَذابَ الأَلِيمَ ‹ 201 ) فَيَأْتِيَهُمْ بَغْتَةً وَهُمْ لا يَشْعُرُونَ ‹ 202 ›\r\nفَيَقُولُوا هَلْ نَحْنُ مُنْظَرُونَ ‹ 203 ›\r\n\r\nترجمه :\r\n198 - هر گاه ما آن را بر بعضى از عجم ( غير عرب ) نازل مىكرديم .\r\n199 - و او آن را برايشان مىخواند به آن ايمان نمىآوردند .\r\n200 - ( آرى ) اين گونه قرآن را در دلهاى مجرمان وارد مىكنيم .\r\n201 - آنها به آن ايمان نمىآورند تا عذاب دردناك را با چشم خود به بينند .\r\n202 - ناگهان ( عذاب الهى ) به سراغ آنها مىآيد ، در حالى كه توجه ندارند .\r\n203 - و در اين هنگام مىگويند : آيا به ما مهلتى داده خواهد شد ؟\r\n\r\nتفسير : اگر قرآن بر عجم نازل شده بود ! . . .\r\nدر اين آيات نخست به يكى ديگر از بهانه‌هاى احتمالى كفار و پيشگيرى از آن پرداخته و بحثى را كه در آيات گذشته درباره نزول قرآن به زبان عربى مبين\r\n","description":"","footnote":"","page_name":" 350 ","page_number":350},
  {"content":"\r\nآمده است تكميل مىكند .\r\nمىفرمايد : « اگر ما اين قرآن را بر بعضى از مردم عجم ( غير عرب و غير فصيح ) نازل مىكرديم » . . . ( * ( وَلَوْ نَزَّلْناه عَلى بَعْضِ الأَعْجَمِينَ ) * ) .\r\n« و او اين آيات را بر آنها مىخواند هرگز به وى ايمان نمىآوردند » ( * ( فَقَرَأَه عَلَيْهِمْ ما كانُوا بِه مُؤْمِنِينَ ) * ) .\r\nقبلا گفتيم واژه « عربى » گاه به معنى كسى مىآيد كه از نژاد عرب باشد ، و گاه به معنى « كلام فصيح » است ، و عجمى در مقابل آن نيز دو معنى دارد : نژاد غير عرب ، و كلام غير فصيح ، و در آيه فوق هر دو معنى محتمل است ، ولى بيشتر به نظر مىرسد كه اشاره به « نژاد غير عرب » بوده باشد .\r\nيعنى نژادپرستى و تعصبهاى قومى آنها بقدرى شديد است كه اگر قرآن بر فردى غير عرب نازل مىشد ، امواج تعصبها مانع از پذيرش آن مىگرديد ، تازه حالا كه بر مردى شريف از خانواده اصيل عربى ، و با بيانى رسا و گويا ، نازل شده ، و در كتب آسمانى پيشين نيز بشارت آن آمده ، و علماى بنى اسرائيل نيز به آن گواهى داده‌اند ، بسيارى از آنها ايمان نمىآورند ، چه رسد اگر پيامبرشان اصلا چنين شرائطى را نداشت .\r\nسپس براى تاكيد بيشتر مىافزايد : « اين گونه ما قرآن را در دلهاى مجرمان وارد مىكنيم » ( * ( كَذلِكَ سَلَكْناه فِي قُلُوبِ الْمُجْرِمِينَ ) * ) .\r\nبا بيانى رسا ، و با زبان مردى كه از ميان خودشان برخاسته ، و به اخلاق و آهنگ سخن او آشنا هستند ، و با محتوايى كه تاييد آن در كتب پيشين آمده است ، خلاصه آن را با تمام شرائطى كه پذيرش آن را سهل و آسان و مطبوع سازد به دلهاى اين قوم گنهكار مىفرستيم ، ولى اين دلهاى بيمار از پذيرش آن ، امتناع مىكنند ،\r\n","description":"","footnote":"","page_name":" 351 ","page_number":351},
  {"content":"\r\nهمانند غذاى سالم و حياتبخشى كه معده ناسالم ، آن را باز پس مىگرداند ( توجه داشته باشيد كه « سلكناه » از ماده « سلوك » به معنى « عبور از راه » است ، از سويى آمدن و از سوى ديگر خارج شدن .\r\nلذا مىفرمايد : با اين حال اين قوم لجوج « به آن ايمان نمىآورند ، تا عذاب دردناك را با چشم خود ببينند » ( * ( لا يُؤْمِنُونَ بِه حَتَّى يَرَوُا الْعَذابَ الأَلِيمَ ) * ) .\r\nبعضى از مفسران احتمال ديگرى در تفسير آيه گفته‌اند و آن اينكه : منظور از « * ( كَذلِكَ سَلَكْناه فِي قُلُوبِ الْمُجْرِمِينَ ) * » اين است كه ما اين عصبيت و لجاجت و نفوذناپذيرى را در دلهاى مجرمان بر اثر جرم و گناهشان وارد ساختيم .\r\nطبق اين معنى آيه فوق شبيه آيه خَتَمَ اللَّه عَلى قُلُوبِهِمْ : « خداوند بر دلهاى آنها مهر نهاده » خواهد بود .\r\nولى تفسير اول با آيات قبل و بعد هماهنگتر است ، لذا جمع عظيمى از مفسران نيز آن را برگزيده‌اند ( 1 ) .\r\nآرى آنها ايمان نمىآورند « تا عذاب الهى ناگهانى و بطور غافلگيرانه و در حالى كه آنها توجه ندارند دامانشان را فرو گيرد » ( * ( فَيَأْتِيَهُمْ بَغْتَةً وَهُمْ لا يَشْعُرُونَ ) * ) ( 2 ) .\r\nبدون شك منظور از اين عذاب الهى كه آنها را ناگهانى فرو مىگيرد ،\r\n\r\n","description":"","footnote":"\r\n( 1 ) در چند آيه فوق ، پنج ضمير مفرد در جمله‌هاى « نزلناه » - « قرأه » - « ما كانوا به » « سلكناه » - « لا يؤمنون به » - وارد شده كه طبق تفسير اول همه آنها به قرآن بازمىگردد ، اما مطابق تفسير دوم بعضى به قرآن و بعضى به تعقيب و لجاجت و حالت نفوذناپذيرى بازمىگردد ، و اين بدون وجود قرينه مشكل است .\r\n( 2 ) بايد توجه داشت كه جمله « فياتيهم » منصوب است و معطوف بر جمله « حتى يروا » مىباشد ، و معنى آن را در همين رابطه بايد بيان كرد .\r\n","page_name":" 352 ","page_number":352},
  {"content":"\r\nعذابهاى دنيا و بلاهاى نابود كننده و مجازات « استيصال » است .\r\nلذا به دنبال آن مىفرمايد : در اين حال آنها به خود مىآيند و از گذشته ننگين خود پشيمان ، و از آينده وحشتناك خويش سخت نگران مىشوند و « مىگويند آيا به ما مهلت داده مىشود » تا ايمان بياوريم و گذشته خراب خود را آباد سازيم ؟ ! ( * ( فَيَقُولُوا هَلْ نَحْنُ مُنْظَرُونَ ) * ) .\r\n\r\nنكته‌ها :\r\n\r\n1 - تعصبات شديد نژادى و قبيلگى\r\nبدون شك انسان به هر سرزمين يا قبيله و نژادى تعلق داشته باشد نسبت به آن عشق مىورزد ، و اين پيوند علاقه او با سرزمين و قوم و نژادش نه تنها عيب نيست بلكه عامل سازنده اى براى همكاريهاى اجتماعى او است ، ولى اين امر حسابى دارد ، اگر از حد بگذرد به صورت مخرب و گاه فاجعه آفرين درخواهد آمد ، و منظور از تعصب نژادى و قبيلگى كه مورد نكوهش قرار مىگيرد همين « افراط » است .\r\n« تعصب » و « عصبيت » در اصل از ماده « عصب » به معنى پىهايى است كه مفاصل را به هم ارتباط مىدهد ، سپس هر گونه ارتباط و به هم پيوستگى را تعصب و عصبيت ناميده‌اند ، اما معمولا اين لفظ در مفهوم افراطى و مذموم آن به كار مىرود .\r\nدفاع افراطى از قوم و قبيله و نژاد و وطن ، سرچشمه بسيارى از جنگها در طول تاريخ بوده است ، و عاملى براى انتقال خرافات و زشتيها - تحت عنوان آداب و سنن قبيله و نژاد - به اقوام ديگر شده است .\r\n","description":"","footnote":"","page_name":" 353 ","page_number":353},
  {"content":"\r\nاين دفاع و طرفدارى افراطى گاه به جايى مىرسد كه بدترين افراد قبيله در نظر او زيبا ، و بهترين افراد قبيله ديگر در نظر او زشت و شوم است ، و همچنين آداب و سنتهاى زشت و زيبا ، و به تعبير ديگر تعصب نژادى پرده اى است از خود خواهى و جهل كه بر روى افكار و درك و عقل انسان قرار مىگيرد ، و قضاوت صحيح را از كار مىاندازد .\r\nاين حالت عصبيت در ميان بعضى اقوام صورت حادترى دارد ، از جمله گروهى از عرب كه به تعصب ، معروف و مشهورند و در آيات فوق خوانديم ، تعصب عربى جاهلى تا آن حد بود كه اگر قرآن بر غير عرب نازل مىشد هرگز به آن ايمان نمىآوردند .\r\nدر روايات اسلامى نيز از موضوع تعصب به عنوان يك اخلاق مذموم ، شديدا نكوهش شده است تا آنجا كه در حديثى از پيامبر گرامى اسلام ص مىخوانيم :\r\nمن كان فى قلبه حبة من خردل من عصبية بعثه اللَّه يوم القيامة مع اعراب الجاهلية :\r\n« كسى كه در قلبش به اندازه دانه خردلى عصبيت باشد خداوند روز قيامت او را با اعراب جاهليت محشور مىكند » ( 1 ) .\r\nو در حديث ديگرى از امام صادق ع مىخوانيم :\r\nمن تعصب او تعصب له فقد خلع ربقة الايمان من عنقه :\r\n« كسى كه تعصب به خرج دهد يا براى او تعصب داشته باشند پيوند ايمان را از گردن خويش برداشته است » ( 2 ) .\r\nاز روايات اسلامى نيز استفاده مىشود كه : ابليس نخستين كسى بود كه تعصب به خرج داد .\r\nعلى ع - چنان كه در نهج البلاغه آمده - بحث گويا و رسا و كوبنده اى در خطبه قاصعه در زمينه تعصب بيان فرموده است كه گوشه اى از آن را ذيلا\r\n\r\n","description":"","footnote":"\r\n( 1 و 2 ) اصول كافى جلد 2 ( باب العصبيه ) ص 232 .\r\n","page_name":" 354 ","page_number":354},
  {"content":"\r\nملاحظه مىكنيد .\r\n« اما ابليس فتعصب على آدم لاصله و طعن عليه فى خلقته ، فقال انا نارى و انت طينى »\r\n: « ابليس در برابر آدم به خاطر اصل و اساس خويش تعصب ورزيد و آدم را مورد طعن قرار داد و گفت : « من از آتشم تو از خاك » ! و سپس اضافه مىفرمايد :\r\nفان كان لا بد من العصبية فليكن تعصبكم لمكارم الخصال و محامد الافعال و محاسن الامور :\r\n« اگر قرار هست تعصبى داشته باشيد اين تعصب شما به خاطر اخلاق پسنديده ، افعال نيك و كارهاى خوب باشد » ( 1 ) .\r\nضمنا از اين حديث به خوبى روشن مىشود كه ايستادگى سرسختانه براى طرفدارى از يك واقعيت مطلوب ، نه تنها تعصب مذموم نيست ، بلكه مىتواند خلاء روحى انسان را در پيوندهاى نادرست جاهلى پر كند .\r\nلذا در حديثى از امام على بن الحسين ع مىخوانيم كه از آن حضرت درباره « تعصب » سؤال كردند فرمود :\r\nالعصبية التي ياثم عليها صاحبها ان يرى الرجل شرار قومه خيرا من خيار قوم آخرين ، و ليس من العصبية ان يحب الرجل قومه ، و لكن من العصبية ان يعين قومه على الظلم :\r\n« تعصبى كه انسان به خاطر آن گناهكار مىشود اين است كه اشرار قومش را بهتر از نيكان قوم ديگر بداند ، اما اينكه انسان قوم و قبيله خويش را دوست دارد عصبيت نيست ، عصبيت آن است كه انسان قوم و قبيله خود را در ستمگرى يارى دهد » ( 2 ) .\r\nتعبير ديگر كه از عصبيت در آيات و روايات آمده « حميت » يا « حميت جاهليت » است .\r\n\r\n","description":"","footnote":"\r\n( 1 ) نهج البلاغه خطبه 192 ( خطبه قاصعة ) .\r\n( 2 ) اصول كافى ( باب العصبيه ) ج 2 صفحه 233 .\r\n","page_name":" 355 ","page_number":355},
  {"content":"\r\nگرچه سخن در اين زمينه بسيار است گفتار خود را با دو حديث پايان مىدهيم .\r\nامير مؤمنان على ع فرمود :\r\nان اللَّه عز و جل يعذب ستة بست : العرب بالعصبية ، و الدهاقنة بالكبر ، و الامراء بالجور ، و الفقهاء بالحسد ، و التجار بالخيانة ، و اهل الرستاق بالجهل :\r\n« خداوند شش گروه را به خاطر شش صفت عذاب مىكند ، عرب را به خاطر تعصبش ، كدخدايان ( و صاحبان زمين و ثروت ) را به خاطر كبرشان ، زمامداران را به خاطر ستمشان ، فقهاء را به خاطر حسدشان تجار را به خاطر خيانتشان ، و روستائيان را به خاطر جهل » ( 1 ) .\r\nپيامبر ص همه روز از شش چيز به خدا پناه مىبرد : از شك و شرك و حميت ( تعصب ) و غضب و ظلم و حسد « كان رسول اللَّه ( ص ) يتعوذ فى كل يوم من ست من الشك و الشرك و الحمية و الغضب و البغى و الحسد » ( 2 ) .\r\n\r\n2 - تقاضاى بازگشت به دنيا\r\nاز لحظه مرگ ، آه و حسرت افراد مجرم شروع مىشود و آرزوى بازگشت در روح آدمى شعله ور مىگردد ، آه و فريادهاى بىفايده و دعاهاى نامستجاب در اين زمينه سرمىدهند .\r\nدر آيات قرآن نمونه‌هاى زيادى از آن به چشم مىخورد كه ساده ترين آن را در آيات مورد بحث خوانديم : * ( هَلْ نَحْنُ مُنْظَرُونَ ) * : « آيا به ما مهلتى داده خواهد شد » ؟ ! در سوره انعام آيه 27 مىخوانيم : يا لَيْتَنا نُرَدُّ وَلا نُكَذِّبَ بِآياتِ رَبِّنا :\r\n« اى كاش ما بازمىگشتيم و آيات پروردگارمان را تكذيب نمىكرديم .\r\n\r\n","description":"","footnote":"\r\n( 1 ) بحار ج 73 ص 289 .\r\n( 2 ) همان مدرك .\r\n","page_name":" 356 ","page_number":356},
  {"content":"\r\nو در سوره احزاب آيه 66 آمده است : يا لَيْتَنا أَطَعْنَا اللَّه وَأَطَعْنَا الرَّسُولَا :\r\n« اى كاش ما خدا و پيامبرش را اطاعت كرده بوديم » .\r\nدر سوره مؤمنون آيه 99 و 100 آمده است « حَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ لَعَلِّي أَعْمَلُ صالِحاً فِيما تَرَكْتُ » : « وضع مجرمان هم چنان ادامه دارد تا زمانى كه مرگ به سراغ يكى از آنان بيايد ، مىگويد : پروردگارا مرا بازگردانيد تا گذشته تاريكم را جبران كنم و عمل صالحى را انجام دهم » ! اين وضع هم چنان ادامه دارد حتى هنگامى كه گنهكاران در كنار آتش دوزخ قرار مىگيرند باز اين سخن را تكرار مىكنند ، چنان كه در سوره انعام آيه 27 مىخوانيم « وَلَوْ تَرى إِذْ وُقِفُوا عَلَى النَّارِ فَقالُوا يا لَيْتَنا نُرَدُّ وَلا نُكَذِّبَ بِآياتِ رَبِّنا وَنَكُونَ مِنَ الْمُؤْمِنِينَ » : « اگر مجرمان را هنگامى كه در كنار آتش قرار گرفته‌اند به بينى كه مىگويند اى كاش ما بازمىگشتيم و آيات پروردگارمان را تكذيب نمىكرديم و از مؤمنان بوديم » ! ولى بديهى است اين بازگشت در سنت الهى امكان پذير نيست ، اگر ميوه نارسى كه از درخت جدا شده به درخت بازگردد ، و جنينى كه ناقص متولد شده به رحم مادر بپيوندد چنين بازگشتى امكان پذير است » .\r\nبنا بر اين تنها راه معقول پيشگيرى از اين تاسفها با انجام اعمال صالح و توبه از گناه به هنگامى كه فرصت در دست است مىباشد ، و گرنه بقيه بيهوده است .\r\n\r\n3 - برترى عجم\r\nدر حديثى از امام صادق ع كه در تفسير على بن ابراهيم ذيل آيات مورد بحث آمده است مىخوانيم :\r\nلو نزل القرآن على العجم ما آمنت به العرب ، و قد نزل على العرب فامنت به العجم ، فهذه فضيلة العجم :\r\n« اگر قرآن بر عجم نازل شده بود عرب به آن ايمان نمىآورد ، ولى قرآن بر عرب نازل شد و عجم\r\n","description":"","footnote":"","page_name":" 357 ","page_number":357},
  {"content":"\r\nبه آن ايمان آورد و اين فضيلتى است براى عجم ( 1 ) .\r\nدر اين زمينه در جلد چهارم تفسير نمونه صفحه 418 ( ذيل آيه 54 سوره مائده ) نيز اشاراتى آمده است .\r\n\r\n","description":"","footnote":"\r\n( 1 ) جلد چهارم نور الثقلين صفحه 165 .\r\n","page_name":" 358 ","page_number":358},
  {"content":"\r\n\r\n[ سوره الشعراء ‹ 26 › : آيات 204 تا 212 
  ]\r\nأَ فَبِعَذابِنا يَسْتَعْجِلُونَ ‹ 204 › أَ فَرَأَيْتَ إِنْ مَتَّعْناهُمْ سِنِينَ ‹ 205 › ثُمَّ جاءَهُمْ ما كانُوا يُوعَدُونَ ‹ 206 › ما أَغْنى عَنْهُمْ ما كانُوا يُمَتَّعُونَ ‹ 207 › وَما أَهْلَكْنا مِنْ قَرْيَةٍ إِلَّا لَها مُنْذِرُونَ ‹ 208 ›\r\nذِكْرى وَما كُنَّا ظالِمِينَ ‹ 209 › وَما تَنَزَّلَتْ بِه الشَّياطِينُ ‹ 210 › وَما يَنْبَغِي لَهُمْ وَما يَسْتَطِيعُونَ ‹ 211 ) إِنَّهُمْ عَنِ السَّمْعِ لَمَعْزُولُونَ ‹ 212 ›\r\n\r\nترجمه :\r\n204 - آيا براى عذاب ما عجله مىكنند ؟\r\n205 - اگر ما ساليان ديگرى آنها را از اين زندگى بهره مند سازيم . . .\r\n206 - سپس عذابى كه به آنها وعده داده شده به سراغشان بيايد .\r\n207 - اين تمتع و بهره گيرى از دنيا براى آنها سودى نخواهد داشت .\r\n208 - ما هيچ شهر و ديارى را هلاك نكرديم مگر اينكه انذار كنندگانى براى آنها بود .\r\n","description":"","footnote":"","page_name":" 359 ","page_number":359},
  {"content":"\r\n209 - تا متذكر شوند ، و ما هرگز ستمگر نبوديم .\r\n210 - شياطين و جنيان اين آيات را نازل نكردند .\r\n211 - و براى آنها سزاوار نيست ، و قدرت ندارند .\r\n212 - آنها از استراق سمع ( و شنيدن اخبار آسمانها ) بركنارند .\r\n\r\nتفسير : تهمتى ديگر بر قرآن\r\nاز آنجا كه آيات گذشته با اين جمله ختم شد كه مجرمان و گنهكاران ، بعد از مشاهده عذاب الهى و هنگامى كه در آستانه مرگ قرار مىگيرند ، تقاضاى مهلت و بازگشت براى جبران مىكنند ، آيات مورد بحث از دو راه به آنها پاسخ مىگويد :\r\nنخست اينكه : « آيا آنها براى عذاب ما عجله مىكنند » ( * ( أَ فَبِعَذابِنا يَسْتَعْجِلُونَ ) * ) .\r\nاشاره به اينكه شما بارها با سخريه و استهزاء ، از پيامبرتان مىخواستيد هر چه زودتر عذابى را كه وعده مىداد بياورد ، اما هنگامى كه در چنگال آن ، گرفتار مىشويد تقاضاى مهلت مىكنيد تا گذشته را جبران نمائيد ، يك روز همه اينها را شوخى مىپنداشتيد اما روز ديگر مىبينيد جدىتر از جدى است .\r\nبه هر حال سنت پروردگار اين است كه تا اتمام حجت نكند و مهلت كافى ندهد ، هيچ قومى را گرفتار عذاب نخواهد كرد ، اما به هنگامى كه گفتنيها گفته شد و به مقدار لازم فرصت يافتند و به راه نيامدند ، آن گاه مجازاتى دارد كه راه بازگشت در آن نيست .\r\nديگر اينكه : « اگر ما ساليان ديگرى آنها را از اين زندگى دنيا بهره مند سازيم » . . . ( * ( أَ فَرَأَيْتَ إِنْ مَتَّعْناهُمْ سِنِينَ ) * ) .\r\n","description":"","footnote":"","page_name":" 360 ","page_number":360},
  {"content":"\r\n« سپس عذابى را كه به آنها وعده داده مىشد دامانشان فرا گيرد » . . .\r\n( * ( ثُمَّ جاءَهُمْ ما كانُوا يُوعَدُونَ ) * ) .\r\n« اين تمتع و بهره گيرى از دنيا براى آنها سودى نخواهد داشت » ( * ( ما أَغْنى عَنْهُمْ ما كانُوا يُمَتَّعُونَ ) * ) .\r\nبه فرض كه به آنها مهلت جديدى داده شود - كه بعد از اتمام حجت داده نخواهد شد - و به فرض كه ساليان ديگرى در اين جهان بمانند و غرق غرور و غفلت گردند ، آيا كارى جز تمتع و بهره گيرى بيشتر از مواهب مادى خواهند داشت ؟ آيا آنها به جبران گذشته خواهند پرداخت ؟ مسلما نه ، آيا اينها مىتواند به هنگام نزول مجدد عذاب گرهى از كار آنها بگشايد و يا تغييرى در سرنوشت آنها ايجاد كند ؟\r\nاين احتمال نيز در تفسير آيات فوق وجود دارد كه آنها تقاضاى مهلت براى بازگشت به سوى حق و جبران گذشته نمىكنند بلكه براى بهره گيرى بيشتر و تمتع فزونتر از نعمتهاى ناپايدار اين جهان است ، ولى اين تمتع سودى براى آنها نخواهد داشت و دير يا زود بايد از اين سراى ناپايدار به سراى جاويدان بشتابند و با نتائج اعمالشان روبرو شوند .\r\nدر اينجا سؤال يا سؤالهايى پيش مىآيد كه آيات بعد به پاسخ آن مىپردازد و آن اينكه : اصولا با توجه به علم خداوند به آينده هر قوم و گروه چه نيازى به مهلت است ؟\r\nبعلاوه با اينكه امتهاى گذشته پى در پى به تكذيب انبياء برخاستند ، و به مقتضاى ما كانَ أَكْثَرُهُمْ مُؤْمِنِينَ كه در پايان داستان بسيارى از آنها تكرار شده اكثريت آنها ايمان نياوردند ، باز چرا پيامبران پشت سر هم مىآيند و انذار\r\n","description":"","footnote":"","page_name":" 361 ","page_number":361},
  {"content":"\r\nو تبليغ مىكنند ؟\r\nقرآن در پاسخ مىگويد : اين سنت ما است « ما هيچ شهر و ديارى را هلاك نكرديم مگر اينكه انذار كنندگانى براى آنها بود » و پيامبرانى به اتمام حجت و موعظه و اندرز كافى برخاستند ( * ( وَما أَهْلَكْنا مِنْ قَرْيَةٍ إِلَّا لَها مُنْذِرُونَ ) * ) .\r\n« تا متذكر شوند و بيدار گردند ، و امكان براى بازگشت داشته باشند ( * ( ذِكْرى ) * ) ( 1 ) .\r\nو اگر بدون اتمام حجت وسيله بيم دهندگان الهى و بيدار باش رسولان پروردگار ، آنها را مجازات مىكرديم ، ظلم بود ، در حالى كه « ما هرگز ستمگر نبوديم و اصلا ظلم و ستم شايسته ما نيست » ( * ( ما كُنَّا ظالِمِينَ ) * ) .\r\nاين ظلم است كه گروهى غير ظالمان را هلاك كنيم ، و يا ظالمان را بدون اتمام حجت كافى .\r\nآنچه در اين آيات آمده است در حقيقت بيان همان قاعده عقلى معروف يعنى « قاعده قبح عقاب بلا بيان » است ، و شبيه آن در آيه 15 سوره اسراء نيز آمده است وَما كُنَّا مُعَذِّبِينَ حَتَّى نَبْعَثَ رَسُولًا : « ما هرگز جمعيتى را عذاب نمىكنيم تا رسولى در ميان آنها برانگيزيم و حقايق را بازگو كنيم » .\r\nآرى مجازات بدون بيان كافى قبيح است و ظلم ، و خداوند حكيم و عادل هرگز چنين نمىكند ، و اين همان است كه در علم اصول از آن تعبير به « اصل برائت » مىكنند ، يعنى هر حكمى كه دليل كافى بر ثبوت آن نباشد ، بوسيله اين\r\n\r\n","description":"","footnote":"\r\n( 1 ) در اينكه « ذكرى » در اينجا چه محلى از اعراب دارد ، مفسران چهار احتمال داده‌اند : نخست اينكه « مفعول لاجله » براى « منذرون » باشد ( تفسير بالا نيز بر همين اساس است ) ديگر اينكه « مفعول مطلق » براى « منذرون » باشد ، زيرا انذار با تذكرة قريب المعنى است ، سوم اينكه « حال » براى ضمير در « منذرون » باشد ، و چهارم « خبر » مبتداى محذوفى ( هذه ذكرى ) .\r\n","page_name":" 362 ","page_number":362},
  {"content":"\r\nاصل ، نفى مىشود ( براى توضيح بيشتر به جلد 12 تفسير نمونه صفحه 57 ذيل آيه 15 سوره اسراء مراجعه فرمائيد ) .\r\nسپس به پاسخ يكى ديگر از بهانه‌ها ، يا تهمتهاى نارواى دشمنان قرآن مىپردازد كه مىگفتند : محمد ص با فردى از جن ! مربوط است ، و او اين آيات را تعليمش مىدهد ! در حالى كه قرآن تاكيد مىكند اين آيات « تنزيل رب العالمين » است .\r\nدر اينجا اضافه مىكند : « شياطين و جنيان اين آيات را نازل نكردند » ( * ( وَما تَنَزَّلَتْ بِه الشَّياطِينُ ) * ) .\r\nسپس به بيان پاسخ اين تهمت واهى دشمنان پرداخته مىگويد : « براى جنيان و شياطين ، هرگز سزاوار نيست كه چنين كتابى را نازل كنند » ( * ( وَما يَنْبَغِي لَهُمْ ) * ) .\r\nيعنى محتواى اين كتاب بزرگ كه در مسير حق و دعوت به پاكى و عدالت و تقوى و نفى هر گونه شرك است به خوبى نشان مىدهد كه با افكار شيطانى و القائات شياطين هيچگونه شباهت ندارد ، و شياطين جز شر و فساد كارى ندارند ، و اين كتاب خير و صلاح است بنا بر اين بررسى محتواى آن به تنهايى بيانگر اصالت آن است بعلاوه « آنها توانايى بر چنين كارى ندارند » ( * ( وَما يَسْتَطِيعُونَ ) * ) .\r\nاگر آنها چنين قدرتى مىداشتند بايد ساير كسانى كه در محيط نزول قرآن همانند « كاهنان » با شياطين مربوط بودند ( يا لا اقل مشركان ارتباطشان را مسلم مىدانستند ) بتوانند همانند آن را بياورند ، با اينكه همگى عاجز ماندند و با عجزشان ثابت كردند كه اين آيات ما فوق توان آنها است .\r\nبعلاوه « كاهنان » خود معترف بودند كه بعد از تولد پيامبر ص ، رابطه\r\n","description":"","footnote":"","page_name":" 363 ","page_number":363},
  {"content":"\r\nشياطينى كه با آنها در ارتباط بودند از اخبار آسمانها قطع شد « و آنها از شنيدن ( اخبار آسمان ) معزول و بركنارند » ( * ( إِنَّهُمْ عَنِ السَّمْعِ لَمَعْزُولُونَ ) * ) .\r\nاز ساير آيات قرآن برمىآيد ، شياطين قبلا به آسمانها مىرفتند و استراق سمع مىكردند و مطالبى را كه در ميان فرشتگان منعكس بود احيانا به دوستان خود منتقل مىساختند ، اما با تولد و ظهور پيامبر اسلام ص استراق سمع به كلى قطع شد و آن ارتباط خبرى از ميان رفت ، اين مطلب را خود مشركان نيز مىدانستند ، و به فرض كه مشركان هم نمىدانستند ، قرآن از آن خبر مىداد ( 1 ) .\r\nبه همين دليل قرآن در آيات فوق به عنوان يك دليل روى آن تكيه كرده است .\r\nو به اين ترتيب از سه طريق به اين اتهام پاسخ گفته شده است :\r\nعدم تناسب محتواى قرآن با القائات شيطانى - عدم قدرت شياطين بر چنين كار - و ممنوع بودن شياطين از استراق سمع !\r\n\r\n","description":"","footnote":"\r\n( 1 ) براى توضيح بيشتر در مورد ممنوع شدن شياطين از « استراق سمع » به جلد اول سيره ابن هشام صفحه 217 به بعد مراجعه فرمائيد - و ما شرح اين موضوع را از نظر تفسيرى و معنى رانده شدن شياطين بوسيله « شهاب ثاقب » از « استراق سمع در آسمانها » در جلد 11 تفسير نمونه صفحه 42 به بعد بيان كرده‌ايم .\r\n","page_name":" 364 ","page_number":364},
  {"content":"\r\n\r\n[ سوره الشعراء ‹ 26 › : آيات 213 تا 220 
  ]\r\nفَلا تَدْعُ مَعَ اللَّه إِلهاً آخَرَ فَتَكُونَ مِنَ الْمُعَذَّبِينَ ‹ 213 › وَأَنْذِرْ عَشِيرَتَكَ الأَقْرَبِينَ ‹ 214 › وَاخْفِضْ جَناحَكَ لِمَنِ اتَّبَعَكَ مِنَ الْمُؤْمِنِينَ ‹ 215 › فَإِنْ عَصَوْكَ فَقُلْ إِنِّي بَرِيءٌ مِمَّا تَعْمَلُونَ ‹ 216 › وَتَوَكَّلْ عَلَى الْعَزِيزِ الرَّحِيمِ ‹ 217 ›\r\nالَّذِي يَراكَ حِينَ تَقُومُ ‹ 218 › وَتَقَلُّبَكَ فِي السَّاجِدِينَ ‹ 219 › إِنَّه هُوَ السَّمِيعُ الْعَلِيمُ ‹ 220 ›\r\n\r\nترجمه :\r\n213 - هيچ معبودى را با خداوند مخوان كه از معذبين خواهى بود .\r\n214 - خويشاوندان نزديكت را انذار كن .\r\n215 - و بال و پر خود را براى مؤمنانى كه از تو پيروى مىكنند بگستر .\r\n216 - اگر آنان نافرمانى تو كنند ، بگو : من از كار شما بيزارم .\r\n217 - و بر خداوند عزيز و رحيم توكل نما .\r\n218 - همان كسى كه تو را به هنگامى كه ( براى عبادت ) برمىخيزى مىبيند .\r\n219 - و حركت تو را در ميان سجده كنندگان مشاهده مىكند .\r\n220 - او است خداى شنوا و دانا .\r\n","description":"","footnote":"","page_name":" 365 ","page_number":365},
  {"content":"\r\n\r\nتفسير : اقوام نزديكت را به اسلام دعوت كن\r\nدر تعقيب بحثهايى كه در آيات گذشته در زمينه موضعگيريهاى مشركان در برابر اسلام و قرآن آمد ، خداوند در آيات مورد بحث ، برنامه و خط مشى پيامبر اسلام ص را در ضمن بيان پنج دستور ، در مقابل آنان مشخص مىكند .\r\nقبل از هر چيز ، شخص پيامبر را دعوت به اعتقاد هر چه راسختر به توحيد مىكند توحيدى كه ريشه و اساس همه دعوت پيامبران را تشكيل مىدهد ، مىگويد :\r\n« هيچ معبود ديگرى را با خداوند مخوان كه مجازات خواهى شد » ! ( * ( فَلا تَدْعُ مَعَ اللَّه إِلهاً آخَرَ فَتَكُونَ مِنَ الْمُعَذَّبِينَ ) * ) .\r\nبا اينكه مسلما پيامبر اسلام ص منادى توحيد بود ، و هرگز انحراف از اين اصل درباره او متصور نبود ، ولى اهميت اين مساله بقدرى است كه قبل از هر چيز شخص او را در اين زمينه مخاطب مىسازد ، تا ديگران حساب خويش را برسند ، بعلاوه ساختن ديگران بايد از طريق خودسازى شروع شود .\r\nسپس به مرحله اى فراتر از آن پرداخته چنين دستور مىدهد : « خويشاوندان نزديكت را انذار كن ، و از شرك و مخالفت فرمان پروردگار بترسان » ( * ( وَأَنْذِرْ عَشِيرَتَكَ الأَقْرَبِينَ ) * ) ( 1 ) .\r\nبدون شك براى دست زدن به يك برنامه انقلابى گسترده بايد از حلقه‌هاى كوچكتر و فشرده تر شروع كرد ، و چه بهتر اينكه پيامبر ص نخستين دعوت\r\n\r\n","description":"","footnote":"\r\n( 1 ) « عشيرة » در اصل از ماده « عشرة » ( عدد ده ) گرفته شده و از آنجا كه عدد ده در حد خود يك عدد كامل محسوب مىشود ، به جمعيت بستگان نزديك كه انسان بوسيله آنها جمع كاملى را تشكيل مىدهد عشيرة گفته‌اند ، ماده معاشرت نيز ممكن است از همين معنى گرفته شده باشد ، چرا كه انسانها را به صورت مجموعه كاملى در مىآورد .\r\n","page_name":" 366 ","page_number":366},
  {"content":"\r\nخود را از بستگانش شروع كند كه هم سوابق پاكى او را بهتر از همه مىشناسند و هم پيوند محبت خويشاوندى نزديك ايجاب مىكند كه به سخنانش بيش از ديگران گوش فرا دهند ، و از حسادتها و كينه توزيها و انتخاب موضع خصمانه ، دورترند .\r\nبعلاوه اين امر نشان مىدهد كه پيامبر ص هيچگونه مداهنه و سازشكارى با هيچكس ندارد حتى بستگان مشرك خود را از دعوت به سوى توحيد و حق و عدالت استثنا نمىكند .\r\nبه هنگامى كه اين آيه نازل شد ، پيغمبر گرامى اسلام ص براى اجراى اين فرمان برنامه اى ترتيب داد كه شرح آن را در نكات همين آيات به خواست خدا مىخوانيد .\r\nدر مرحله سوم دايره وسيعترى مورد توجه قرار گرفته ، مىفرمايد : با محبت و تواضع از مؤمنانى كه پيروى تو مىكنند استقبال كن ، « و بال و پر خود را براى آنها بگستر » ( * ( وَاخْفِضْ جَناحَكَ لِمَنِ اتَّبَعَكَ مِنَ الْمُؤْمِنِينَ ) * ) .\r\nاين تعبير زيبا كنايه از تواضع توأم با محبت و مهر و ملاطفت است ، همانگونه كه پرندگان هنگامى كه مىخواهند به جوجه‌هاى خود اظهار محبت كنند ، بالهاى خود را گسترده و پائين آورده و آنان را زير بال و پر مىگيرند ، تا هم در برابر حوادث احتمالى مصون مانند و هم از تشتت و پراكندگى حفظ شوند ، پيامبر ص نيز مامور است مؤمنان راستين را زير بال و پر خود بگيرد .\r\nاين تعبير پر معنى دقايق مختلفى را در مورد محبت با مؤمنان بيان مىكند كه با كمى دقت روشن مىشود .\r\nضمنا ذكر اين جمله بعد از مساله انذار و بيم دادن بيانگر اين واقعيت است كه اگر يك جا به خاطر مسائل تربيتى تكيه بر خشونت و بيم شده است بلافاصله\r\n","description":"","footnote":"","page_name":" 367 ","page_number":367},
  {"content":"\r\nتكيه بر محبت و مهر و عاطفه مىشود تا از اين دو معجون مناسبى فراهم گردد .\r\nسپس به چهارمين دستور پرداخته مىگويد : « اگر آنان دعوت تو را نپذيرفتند و به مخالفت برخاستند نگران نباش ولى به آنها بگو من از كار شما بيزارم » و به اين ترتيب موضع خويش را در برابر آنان آشكار كن ( * ( فَإِنْ عَصَوْكَ فَقُلْ إِنِّي بَرِيءٌ مِمَّا تَعْمَلُونَ ) * ) .\r\nظاهر اين است كه ضمير در جمله « عصوك » به بستگان نزديك پيامبر ص باز مىگردد ، يعنى اگر پس از دعوت آنان به سوى حق در برابر تو تسليم نشدند ، و به شرك و مخالفت ادامه دادند ، موضع خود را در مقابل آنان مشخص كن ، اين پيش بينى قرآن چنان كه در بحث نكات خواهد آمد به وقوع پيوست و همه آنان جز على ع از قبول دعوت پيامبر ص خوددارى كردند ، بعضى با سكوت برگزار كردند و بعضى از طريق سخريه و استهزاء مخالفت خود را آشكار ساختند .\r\nسرانجام در پنجمين دستور براى تكميل برنامه‌هاى گذشته به پيامبر ص چنين گويد : « و بر خداوند عزيز و رحيم توكل نما » ( * ( وَتَوَكَّلْ عَلَى الْعَزِيزِ الرَّحِيمِ ) * ) .\r\nاين مخالفتها هرگز تو را دلسرد نكند و كمى دوستان و پيروان در عزم آهنين تو اثر نگذارد ، تو تنها نيستى ، تكيه گاهت خداوندى است شكست ناپذير و بسيار رحيم و مهربان .\r\nهمان خداوندى كه توصيف او را به عزيز و رحيم در پايان سرگذشت انبياى پيشين شنيدى .\r\nهمان خداوندى كه با قدرتش ، ظلم فرعونيان و غرور نمروديان و خودخواهى و كبر قوم نوح و دنياپرستى قوم عاد و هوسبازى قوم لوط را در هم شكست ، و اين\r\n","description":"","footnote":"","page_name":" 368 ","page_number":368},
  {"content":"\r\nانبياى بزرگ و مؤمنانى را كه در اقليت قرار گرفته بودند ، رهايى بخشيد و مشمول رحمتش ساخت .\r\n« همان خدايى كه تو را به هنگامى كه برمىخيزى مىبيند » ( الَّذِي يَراكَ حِينَ تَقُومُ ) .\r\n« و حركت تو را در ميان سجده كنندگان مشاهده مىكند » ( * ( وَتَقَلُّبَكَ فِي السَّاجِدِينَ ) * ) .\r\nآرى « او است خداى شنوا و دانا » ( * ( إِنَّه هُوَ السَّمِيعُ الْعَلِيمُ ) * ) .\r\nو به اين ترتيب بعد از توصيف خداوند به عزيز و رحيم ، سه وصف ديگر كه هر يك از ديگرى دلگرم كننده تر ، و اميدبخشتر است در اين آيات آمده است : خدايى كه زحمات پيامبر ص را مىبيند ، و از قيام و سجده و حركت و سكون او با خبر است .\r\nخدايى كه صداى او را مىشنود .\r\nو خدايى كه از خواسته‌ها و نيازهاى او آگاه است .\r\nآرى بر چنين خدايى بايد تكيه كنى و زمام كار خويش را به او بسپارى .\r\n\r\nنكته‌ها :\r\n\r\n1 - تفسير « * ( تَقَلُّبَكَ فِي السَّاجِدِينَ ) * »\r\nدر اينكه منظور از دو جمله الَّذِي يَراكَ حِينَ تَقُومُ وَتَقَلُّبَكَ فِي السَّاجِدِينَ چيست ؟ مفسران تفسيرهاى گوناگونى بيان كرده‌اند .\r\nظاهر آيه همان است كه بالا گفتيم : خداوند هنگامى كه تو قيام مىكنى\r\n","description":"","footnote":"","page_name":" 369 ","page_number":369},
  {"content":"\r\nمىبيند و گردش و حركتت را در ميان سجده كنندگان مشاهده مىكند .\r\nاين قيام ممكن است قيام براى نماز باشد ، يا قيام از خواب براى عبادت ، و يا قيام به معنى « نماز فرادى » در برابر « * ( تَقَلُّبَكَ فِي السَّاجِدِينَ ) * » كه اشاره به نماز جماعت است و يا همه اينها .\r\n« تقلب » به معنى گردش و حركت و از حالى به حالى منتقل شدن است ، اين تعبير ممكن است اشاره به سجده پيامبر ص در ميان سجده كنندگان در حال نماز باشد ، و يا گردش پيامبر ص در ميان يارانش كه مشغول عبادت بودند و از حال آنها جستجو مىكرد .\r\nو در مجموع اشاره به اين است كه هيچ حالى از حالات تو ، و هيچ تلاشى از تلاشهايت ، چه آنها كه جنبه فردى دارد ، و چه آنها كه همراه ساير مؤمنان به صورت جمعى براى سامان بخشيدن به امور بندگان و نشر آئين حق انجام مىگيرد ، بر خداوند مخفى نيست ( توجه داشته باشيد كه فعلهايى كه در آيه آمده مضارع است و معنى حال و آينده را مىرساند ) .\r\nولى در اينجا دو تفسير ديگر نيز ذكر شده كه با ظاهر آيه چندان هماهنگ نيست و ممكن است از بطون آيه باشد .\r\nنخست نگاههاى پيامبر ص به نمازگزارانى كه پشت سر او قرار مىگرفتند به خاطر اينكه آن حضرت همانگونه كه از پيش رو مىتوانست اجسام را ببيند ، از پشت سر نيز توانايى ديد اشخاص و موجودات را داشت ، چنان كه در حديثى آمده است كه فرمود :\r\nلا ترفعوا قبلى و لا تضعوا قبلى ، فانى اراكم من خلفى كما اراكم من امامى ! :\r\n« پيش از من سر از سجده برنداريد ، و قبل از من به سجده نرويد كه من شما را از پشت سر مىبينم همانگونه كه از پيش رو مىبينم ، سپس پيامبر ص آيه فوق را به عنوان شاهد سخن تلاوت فرمود » ( 1 ) .\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 370 ","page_number":370},
  {"content":"\r\nديگر اينكه منظور ، نقل و انتقال رسول خدا ص در صلب پيامبران از آدم تا عبد اللَّه همه تحت نظر لطف پروردگار صورت گرفته ، يعنى هنگامى كه نطفه پاك تو از پيامبر موحد و ساجدى به پيامبر ديگرى منتقل مىشد ، خدا از همه آگاه بود .\r\nدر تفسير على بن ابراهيم از امام باقر ع در تفسير جمله * ( وَتَقَلُّبَكَ فِي السَّاجِدِينَ ) * چنين آمده است :\r\nفى اصلاب النبيين صلوات اللَّه عليهم\r\n« يعنى در صلب پيامبران كه درود خدا بر آنها باد » ( 1 ) .\r\nو در تفسير « مجمع البيان » در توضيح همين جمله از امام باقر ع و امام صادق ع چنين آمده است :\r\nفى اصلاب النبيين نبى بعد نبى ، حتى اخرجه من صلب ابيه عن نكاح غير سفاح من لدن آدم\r\n: يعنى « در صلب پيامبران قرار داشت ، پيامبرى بعد از پيامبر ديگر ، تا اينكه خداوند او را از صلب پدرش از ازدواجى پاك ، و دور از هر گونه ناپاكى از زمان آدم به بعد ، بيرون فرستاد » ( 2 ) .\r\nالبته قطع نظر از آيات فوق و تفسير آن دلائلى در دست داريم كه نشان مىدهد پدر و اجداد پيامبران خدا هرگز مشرك نبودند و در محيطى پاك از آلودگيهاى شرك و بىعفتى تولد يافتند ( براى توضيح بيشتر به جلد 5 تفسير نمونه صفحه 305 ذيل آيه 74 سوره انعام مراجعه فرمائيد ) ولى تفسيرهاى فوق جزء بطون آيه است .\r\n\r\n2 - انذار بستگان نزديك ( حديث يوم الدار ) .\r\nبر اساس آنچه در تواريخ اسلامى آمده ، پيامبر ص در سال سوم بعثت مامور ابلاغ اين دعوت شد زيرا تا آن زمان ، دعوت مخفيانه انجام مىگرفت ،\r\n\r\n","description":"","footnote":"\r\n( 1 ) تفسير « نور الثقلين » جلد 4 ص 69 .\r\n( 2 ) « مجمع البيان » ذيل آيات مورد بحث .\r\n","page_name":" 371 ","page_number":371},
  {"content":"\r\nو تعداد كمى اسلام را پذيرا شده بودند ، امام هنگامى كه آيه * ( وَأَنْذِرْ عَشِيرَتَكَ الأَقْرَبِينَ ) * - و آيه - فَاصْدَعْ بِما تُؤْمَرُ وَأَعْرِضْ عَنِ الْمُشْرِكِينَ ( سوره حج آيه 94 › نازل گرديد پيغمبر ص مامور شد دعوت خود را آشكار سازد ، و نخست از خويشاوندان شروع كند ( 1 ) .\r\nاما كيفيت اين ابلاغ و انذار به طور اجمال چنين بوده كه پيامبر ص بستگان نزديكش را به خانه ابو طالب دعوت كرد ، آنها در آن روز حدود چهل نفر بودند ، و از عموهاى پيامبر ص ابو طالب و حمزه و ابو لهب حضور داشتند ، پس از صرف غذا هنگامى كه پيامبر ص مىخواست وظيفه خود را ابلاغ كند ، ابو لهب با گفته‌هاى خود زمينه را از ميان برد ، لذا فرداى همان روز پيامبر ص آنها را دعوت ديگرى به غذا كرد .\r\nبعد از صرف غذا چنين فرمود : « اى فرزندان عبد المطلب ! من به خدا سوگند هيچ جوانى را در عرب نمىشناسم كه براى قومش چيزى بهتر از آنچه من آورده‌ام آورده باشد ، من خير دنيا و آخرت را براى شما آورده‌ام ، و خداوند به من دستور داده است كه شما را دعوت به اين آئين كنم ، كداميك از شما مرا در اين كار يارى خواهيد كرد ، تا برادر من و وصى و جانشين من باشيد ؟ .\r\nجمعيت همگى سر باز زدند جز على ع كه از همه كوچكتر بود برخاست و عرض كرد : اى پيامبر خدا ! من در اين راه يار و ياور توام ، پيامبر ص دست بر گردن على ع نهاد و فرمود :\r\nان هذا اخى و وصيى و خليفتى فيكم فاسمعوا له و اطيعوه :\r\n« اين برادر و وصى و جانشين من در شما است ، سخن او را بشنويد و فرمانش را اطاعت كنيد » .\r\nجمعيت از جابر خاستند در حالى كه خنده تمسخرآميزى بر لب داشتند و به ابو طالب مىگفتند : به تو دستور مىدهد كه گوش به فرمان پسرت كنى ، و از وى\r\n\r\n","description":"","footnote":"\r\n( 1 ) سيره ابن هشام جلد 1 صفحه 280 .\r\n","page_name":" 372 ","page_number":372},
  {"content":"\r\nاطاعت نمايى ! اين حديث را بسيارى از دانشمندان اهل سنت ، همچون « ابن ابى جرير » و « ابن ابى حاتم » و « ابن مردويه » و « ابو نعيم » و « بيهقى » و « ثعلبى » و « طبرى » نقل كرده‌اند ، و « ابن اثير » در جلد دوم كتاب « كامل » اين سخن را آورده است ، همچنين « ابو الفداء » در جلد اول تاريخش و گروهى ديگر ( 1 ) .\r\nاين حديث نشان مىدهد تا چه اندازه پيامبر ص در آن روز تنها بود ، و چگونه در پاسخ دعوتش جز استهزاء و سخريه عكس العملى نداشتند ، و چگونه على ع از نخستين روزهاى دعوت پيامبر ص كه از تنهايى ، سخت رنج مىبرد در كنار حضرتش ايستاد و مدافع او بود .\r\nدر حديث ديگرى آمده است كه پيامبر ص يك ، يك از طوائف قريش را صدا زد ، و آنها را از آتش الهى بر حذر داشت گاه مىفرمود :\r\n« يا بنى كعب انقذوا انفسكم من النار »\r\n: « اى طائفه بنى كعب خود را از آتش رهايى بخشيد » .\r\nو گاه همين خطاب را به طائفه « بنى عبد الشمس » و « بنى عبد مناف » و « بنى - هاشم » و « بنى عبد المطلب » مىكرد و مىفرمود\r\nانقذوا انفسكم من النار !\r\n« خويشتن را از آتش الهى نجات دهيد » كه من قادر بر دفاع از شما در صورت كفر نيستم ( 2 )\r\n\r\n","description":"","footnote":"\r\n( 1 ) براى توضيح بيشتر به كتاب « المراجعات » صفحه 130 به بعد و كتاب « احقاق الحق » جلد 4 صفحه 62 به بعد مراجعه فرمائيد .\r\n( 2 ) « تفسير قرطبى » جلد 7 صفحه 4859 ذيل آيات مورد بحث با مختصرى تلخيص .\r\n","page_name":" 373 ","page_number":373},
  {"content":"\r\n\r\n[ سوره الشعراء ‹ 26 › : آيات 221 تا 227 
  ]\r\nهَلْ أُنَبِّئُكُمْ عَلى مَنْ تَنَزَّلُ الشَّياطِينُ ‹ 221 ) تَنَزَّلُ عَلى كُلِّ أَفَّاكٍ أَثِيمٍ ‹ 222 › يُلْقُونَ السَّمْعَ وَأَكْثَرُهُمْ كاذِبُونَ ‹ 223 › وَالشُّعَراءُ يَتَّبِعُهُمُ الْغاوُونَ ‹ 224 › أَ لَمْ تَرَ أَنَّهُمْ فِي كُلِّ وادٍ يَهِيمُونَ ‹ 225 ›\r\nوَ أَنَّهُمْ يَقُولُونَ ما لا يَفْعَلُونَ ‹ 226 › إِلَّا الَّذِينَ آمَنُوا وَعَمِلُوا الصَّالِحاتِ وَذَكَرُوا اللَّه كَثِيراً وَانْتَصَرُوا مِنْ بَعْدِ ما ظُلِمُوا وَسَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ ‹ 227 ›\r\n\r\nترجمه :\r\n221 - آيا به شما خبر بدهم ، شياطين بر چه كسى نازل مىشوند ؟\r\n222 - بر هر دروغگوى گنهكار نازل مىگردند .\r\n223 - آنها آنچه را مىشنوند ( به ديگران ) القا مىكنند و اكثرشان دروغگو هستند .\r\n224 - ( پيامبر شاعر نيست ) شعرا كسانى هستند كه گمراهان از آنان پيروى مىكنند ! 225 - آيا نمىبينى آنها در هر وادى سرگردانند ؟\r\n","description":"","footnote":"","page_name":" 374 ","page_number":374},
  {"content":"\r\n226 - و سخنانى مىگويند كه عمل نمىكنند ! 227 - مگر كسانى كه ايمان آورده‌اند و عمل صالح انجام مىدهند و ياد خدا بسيار مىكنند و به هنگامى كه مورد ستم واقع مىشوند به دفاع از خويشتن ( و مؤمنان ) برمىخيزند ( و از ذوق شعرى خود كمك مىگيرند ) و به زودى آنها كه ستم كردند مىدانند كه بازگشتشان به كجاست .\r\n\r\nتفسير : پيامبر ( ص ) شاعر نيست\r\nآيات فوق كه آخرين آيات سوره شعراء است ، بار ديگر به بحث آيات قبل پيرامون تهمت دشمنان به پيامبر ص درباره اينكه قرآن القائات شياطين است بازمىگردد و با بيانى رسا و كوبنده مجددا به آنها پاسخ مىدهد .\r\nمىگويد : « آيا به شما خبر بدهم شياطين بر چه كسى نازل مىشوند » ؟ ! ( * ( هَلْ أُنَبِّئُكُمْ عَلى مَنْ تَنَزَّلُ الشَّياطِينُ ) * ) .\r\n« آنها بر هر دروغگوى گنهكار نازل مىگردند » ؟ ( * ( تَنَزَّلُ عَلى كُلِّ أَفَّاكٍ أَثِيمٍ ) * ) ( 1 ) .\r\n« شياطين آنچه را مىشنوند توأم با دروغهاى بسيار به دوستان خود القاء مىكردند ، و اكثرشان دروغگو هستند » ( * ( يُلْقُونَ السَّمْعَ وَأَكْثَرُهُمْ كاذِبُونَ ) * ) .\r\nكوتاه سخن اينكه القائات شيطانى ، نشانه‌هاى روشنى دارد كه با آن نشانه‌ها مىتوان آن را بازشناخت ، شيطان وجودى است ويرانگر و موذى و مخرب\r\n\r\n","description":"","footnote":"\r\n( 1 ) « افاك » از ماده « افك » ( بر وزن پلك ) به معنى دروغ بزرگ است ، بنا بر اين « افاك » به معنى كسى است كه فراوان دروغهاى بزرگ مىگويد ، و « اثيم » از ماده « اثم » ( بر وزن اسم ) در اصل به معنى كارى است كه انسان را از ثواب به تاخير مىاندازد و معمولا به معنى گناه به كار مىرود ، بنا بر اين « اثيم » يعنى گنهكار .\r\n","page_name":" 375 ","page_number":375},
  {"content":"\r\nو القائات او در مسير فساد و تخريب است و مشتريان او دروغگويان گنهكارند ، هيچيك از اين امور بر قرآن و آورنده آن تطبيق نمىكند ، و كمترين شباهتى با آن ندارد .\r\nمردم آن محيط راه و رسم محمد ص را در صدق و امانت و صلاح شناخته بودند ، محتواى قرآن نيز چيزى جز دعوت به توحيد و حق و عدالت ، و اصلاح در تمام زمينه‌ها ندارد ، بنا بر اين شما چگونه آن را متهم به القائات شيطان مىكنيد .\r\nمنظور از « * ( أَفَّاكٍ أَثِيمٍ ) * » همان كاهنانى بودند كه با شياطين ارتباط داشتند و شياطين گاه از طريق استراق سمع سخنان حقى از فرشتگان مىشنيدند ، و با اباطيل فراوانى مىآميختند ، و به كاهنان منتقل مىساختند ، آنها نيز دروغهايى بر آن نهاده و به مردم مىگفتند و در كنار يك سخن راست ، دهها دروغ مىبافتند ! مخصوصا بعد از نزول وحى و محروم گشتن ، شياطين از صعود به آسمانها و استراق سمع ، آنچه را به كاهنان القاء مىكردند ، مشتى دروغ و اراجيف بود ، با اين حال چگونه مىشد محتواى قرآن را با آن مقايسه كرد ؟ ، و پيامبر امين راستگو را با مشتى كاهنان كذاب افاك سنجيد ؟ ! براى جمله « * ( يُلْقُونَ السَّمْعَ ) * » تفسيرهاى گوناگونى كرده‌اند :\r\nنخست اينكه ضميرى كه در آن است به شياطين بازمىگردد ، و « سمع » به معنى مسموعات است ، يعنى شياطين ، مسموعات خود را به دوستان خويش القا مىكردند و اكثر آنها كاذبند ( و دروغ فراوانى بر آن مىنهند ) .\r\nديگر اينكه ضمير آن ، به دروغگويان گنهكارى بازمىگردد كه گوش به سخنان شياطين مىدادند و يا آنچه را از شياطين شنيده بودند به توده مردم القا مىكردند .\r\n","description":"","footnote":"","page_name":" 376 ","page_number":376},
  {"content":"\r\nولى تفسير اول صحيحتر به نظر مىرسد ( 1 ) .\r\nدر چهارمين آيه مورد بحث به پاسخ يكى ديگر از تهمتهاى كفار به پيامبر اسلام ص كه او را شاعر مىخواندند مىپردازد ، زيرا همانگونه كه در آيه 5 سوره انبياء آمده است ، گاه مىگفتند : بَلْ هُوَ شاعِرٌ ( او شاعر است ) و حتى گاهى « شاعر مجنونش » مىخواندند ، چنان كه در آيه 36 سوره صافات آمده : وَيَقُولُونَ أَ إِنَّا لَتارِكُوا آلِهَتِنا لِشاعِرٍ مَجْنُونٍ : « آنها مىگويند آيا ما خدايان خود را به خاطر شاعر ديوانه اى رها كنيم » ؟ ! قرآن در آيه مورد بحث با بيانى بسيار منطقى مىگويد : خط مشى پيامبر از خط شعرا جدا است ، شعرا در عالم خيال و پندار حركت مىكنند و او در عالمى مملو از واقع بينى براى نظام بخشيدن به جهان انسانى .\r\nشعراء غالبا طالب عيش و نوشند ، و در بند زلف و خال يار ( مخصوصا شاعرانى كه در آن عصر و در محيط حجاز مىزيستند چنان كه از نمونه اشعارشان پيدا است ) .\r\nبه همين دليل « شعرا كسانى هستند كه گمراهان از آنها پيروى مىكنند » ( * ( وَالشُّعَراءُ يَتَّبِعُهُمُ الْغاوُونَ ) * ) .\r\nسپس به دنبال آن اين جمله را اضافه مىكنند : « آيا نديدى كه آنها در هر وادى سرگردانند » ؟ ! ( * ( أَ لَمْ تَرَ أَنَّهُمْ فِي كُلِّ وادٍ يَهِيمُونَ ) * ) ( 2 ) .\r\nآنها غرق پندارها و تشبيهات شاعرانه خويشند ، حتى هنگامى كه قافيه ها\r\n\r\n","description":"","footnote":"\r\n( 1 ) زيرا « يلقون » از ماده « القاء » در اين موارد به معنى منتقل ساختن اخبار و مطالب است ، همانگونه كه در آيه 53 سوره حج آمده « * ( لِيَجْعَلَ ما يُلْقِي الشَّيْطانُ فِتْنَةً لِلَّذِينَ فِي قُلُوبِهِمْ مَرَضٌ ) * و جمله » * ( أَكْثَرُهُمْ كاذِبُونَ ) * « نيز تناسب با كار شياطين دارد ، و گرنه آنها كه » افاك و دروغگو « هستند همه شان كاذبند نه اكثرشان ( دقت كنيد ) .\r\n( 2 ) « يهيمون » از ماده هيام ( بر وزن قيام ) به معنى راه رفتن بدون هدف است !\r\n","page_name":" 377 ","page_number":377},
  {"content":"\r\nآنها را به اين سمت و آن سمت بكشاند ، در هر وادى سرگردان مىشوند .\r\nآنها غالبا در بند منطق و استدلال نيستند ، و اشعارشان از هيجاناتشان تراوش مىكند ، و اين هيجانات و جهشهاى خيالى هر زمان ، آنان را به وادى ديگرى سوق مىدهد .\r\nهنگامى كه از كسى راضى و خشنود شوند او را با مدائح خود به اوج آسمانها مىبرند ، هر چند مستحق قعر زمين باشد ، و از او فرشته زيبايى مىسازند هر چند شيطان لعينى باشد ! و هنگامى كه از كسى برنجند چنان به هجو او مىپردازند كه گويى مىخواهند به اسفل السافلينش بكشانند ، هر چند موجودى آسمانى و پاك باشد .\r\nآيا محتواى حساب شده قرآن با زمينه‌هاى فكرى شاعران ، مخصوصا با شاعران آن محيط كه كارى جز وصف شراب و جمال معشوق و خط يار و مدح قبيله‌هاى مورد نظر و ذم و هجو دشمنان نداشتند ، هيچ شباهتى دارد .\r\nبعلاوه شاعران معمولا مردان بزمند نه جنگاوران رزم ، اهل سخنند نه عمل ، لذا در آيه بعد اضافه مىكند : « آيا نمىبينى كه آنها سخنانى مىگويند كه عمل نمىكنند » ( * ( وَأَنَّهُمْ يَقُولُونَ ما لا يَفْعَلُونَ ) * ) .\r\nاما پيامبر اسلام ص سر تا پا عمل است ، و حتى دشمنان او وى را به عزم راسخ و استقامت عجيبش و اهميت دادن به جنبه‌هاى عملى مسائل مىستايند شاعر كجا و پيامبر اسلام كجا ؟\r\nاز جمع بندى بيانات فوق چنين استفاده مىشود كه قرآن سه نشانه براى اين گروه از شعراء بيان كرده است :\r\nنخست اينكه پيروان آنها گروه گمراهانند ، و با الگوهاى پندارى و خيالى از واقعيتها مىگريزند .\r\n","description":"","footnote":"","page_name":" 378 ","page_number":378},
  {"content":"\r\nديگر آنكه آنها مردمى بى هدفند و خط فكرى آنها به زودى دگرگون مىشود ، و تحت تاثير هيجانها به آسانى تغيير مىپذيرند .\r\nسوم اينكه آنها سخنانى مىگويند كه به آن عمل نمىكنند ، حتى در آنجا كه واقعيتى را بيان مىدارند خود مرد عمل نيستند .\r\nاما هيچيك از اين اوصاف سه گانه بر پيامبر اسلام ص تطبيق نمىكند ، او درست نقطه مقابل اين حرفها است .\r\nولى از آنجا كه در ميان شاعران افراد پاك و هدفدارى پيدا مىشوند كه اهل عمل و حقيقتند ، و دعوت كننده به راستى و پاكى ( هر چند از اين قماش شاعران در آن محيط كمتر يافت مىشد ) قرآن براى اينكه حق اين هنرمندان با ايمان و تلاشگران صادق ، ضايع نگردد ، با يك استثناء صف آنها را از ديگران جدا كرده ، مىگويد : « مگر كسانى كه ايمان آورده و عمل صالح انجام داده‌اند » ( * ( إِلَّا الَّذِينَ آمَنُوا وَعَمِلُوا الصَّالِحاتِ ) * ) .\r\nشاعرانى كه هدف آنها تنها شعر نيست ، بلكه در شعر ، هدفهاى الهى انسانى مىجويند ، شاعرانى كه غرق در اشعار نمىشوند و غافل از خدا ، بلكه « خدا را بسيار ياد مىكنند » و اشعارشان مردم را به ياد خدا وا مىدارد ( * ( وَذَكَرُوا اللَّه كَثِيراً ) * ) .\r\n« و به هنگامى كه مورد ستم قرار مىگيرند ، از اين ذوق خويش ، براى دفاع از خويشتن و مؤمنان به پا مىخيزند » ( * ( وَانْتَصَرُوا مِنْ بَعْدِ ما ظُلِمُوا ) * ) .\r\nو اگر به هجو و ذم گروهى با اشعارشان مىپردازند ، به خاطر اين است كه از حق در برابر حمله و هجوم شعرى آنان دفاع مىكنند .\r\nو به اين ترتيب چهار صفت براى اين شاعران با هدف بيان كرده : « ايمان » ، « عمل صالح » « بسيار به ياد خدا بودن » و « در برابر ستمها به پا خواستن و از نيروى شعر براى دفع آن كمك گرفتن » است .\r\n","description":"","footnote":"","page_name":" 379 ","page_number":379},
  {"content":"\r\nو از آنجا كه بيشتر آيات اين سوره دلدارى به پيامبر ص و مؤمنان اندك آن روز در برابر انبوه دشمنان است ، و نيز از آنجا كه بسيارى از آيات اين سوره در مقام دفاع از پيامبر ص در برابر تهمتهاى ناروا نازل شده ، سوره را با يك جمله پر معنى تهديد آميز به اين دشمنان لجوج پايان داده ، مىگويد :\r\n« به زودى آنها كه ستم كردند مىدانند كه بازگشتشان به كجا است و سرنوشتشان چگونه است » ؟ ! ( * ( وَسَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ ) * ) .\r\nگرچه بعضى از مفسران ، خواسته‌اند اين بازگشت و سرنوشت را منحصرا همان آتش دوزخ ، معرفى كنند ، ولى هيچگونه دليلى براى محدود ساختن آن نداريم ، بلكه ممكن است شكستهاى پى در پى كه در جنگهاى بدر و مانند آن دامن آنها را گرفت و ضعف و ذلتى كه سرانجام در اين دنيا نصيبشان شد علاوه بر شكست آخرت در مفهوم اين تهديد جمع باشد .\r\n\r\nنكته‌ها :\r\n\r\n1 - چرا پيامبر ( ص ) را متهم به شعر مىكردند ؟\r\nچنان كه گفتيم از آيات مختلف قرآن استفاده مىشود كه يكى از تهمتهاى رايج كه به پيامبر اسلام ص مىبستند ، شعر و شاعرى بود و آيات فوق نيز پاسخى بود به چنين اتهامى .\r\nآنها به خوبى مىدانستند كه قرآن كمترين شباهت به شعر ندارد ، نه از نظر ظاهر يعنى نظم و وزن و قافيه شعرى ، و نه از نظر محتوا ، تشبيهات و تخيلات و تغزلات شاعرانه .\r\nولى آنها چون جاذبه فوق العاده قرآن را در افكار مردم مىديدند ، و آهنگ دلنشين آن را در درون جان خويش احساس مىكردند ، براى پرده افكندن بر اين\r\n","description":"","footnote":"","page_name":" 380 ","page_number":380},
  {"content":"\r\nنور الهى گاه آن را سحر مىناميدند ، چرا كه نفوذ مرموز در افكار داشت ، و گاه شعر مىخواندند ، چرا كه دلها را تكان مىداد و به همراه خود مىبرد ! آنها در حقيقت مىخواستند مذمت كنند ، اما با اين سخن مدح مىكردند و اين گفتارشان سند زنده اى بود بر نفوذ خارق العاده قرآن در افكار و دلها .\r\nقرآن درباره پيامبر اسلام ص مىفرمايد : وَما عَلَّمْناه الشِّعْرَ وَما يَنْبَغِي لَه إِنْ هُوَ إِلَّا ذِكْرٌ وَقُرْآنٌ مُبِينٌ لِيُنْذِرَ مَنْ كانَ حَيًّا : « ما شعر به او نياموختيم و شعر و شاعرى شايسته او نيست ، بلكه اين ذكر و بيدارى است و قرآنى است آشكار تا افرادى كه روح حيات در كالبدشان است انذار كند » ( يس - 69 ) .\r\n\r\n2 - شعر و شاعرى در اسلام\r\nبدون شك ذوق شعر ، و هنر شاعرى مانند همه سرمايه‌هاى وجودى انسان در صورتى ارزشمند است كه در يك مسير صحيح به كار افتد و از آن بهره گيرى مثبت و سازنده شود ، اما اگر به عنوان يك وسيله مخرب براى ويران كردن بنيان اعتقاد و اخلاق جامعه و تشويق به فساد و بى بند و بارى مورد استفاده واقع شود ، و يا انسانها را به پوچى و بيهودگى و خيالپرورى سوق دهد ، يا تنها يك سرگرمى بى محتوى تلقى گردد ، بى ارزش و حتى زيانبار است .\r\nو با اين جمله پاسخ اين سؤال روشن مىشود كه بالآخره از آيات فوق چنين مىفهميم كه شاعر بودن خوبست يا بد ؟ زشت است يا زيبا ؟ و اسلام با شعر موافق است يا مخالف ؟ .\r\nپاسخ اين سخن آن است كه ارزيابى اسلام در اين زمينه روى « هدفها » و « جهتگيريها » و « نتيجه‌ها » است ، به گفته امير مؤمنان على ع هنگامى كه گروهى از يارانش در يكى از شبهاى ماه مبارك رمضان به هنگام افطار ، سخن به شعر و شاعران كشيدند ، آنها را مخاطب ساخته فرمود :\r\nاعلموا ان ملاك امركم\r\n","description":"","footnote":"","page_name":" 381 ","page_number":381},
  {"content":"\r\nالدين ، و عصمتكم التقوى ، و زينتكم الادب ، و حصون اعراضكم الحلم :\r\n« بدانيد ملاك كار شما دين است ، و مايه حفظ شما تقوى است ، زينت شما ادب و دژهاى محكم آبروى شما ، حلم و بردبارى است » ( 1 ) .\r\nاشاره به اينكه شعر وسيله اى است و معيار ارزيابى آن هدفى است كه شعر در راه آن به كار گرفته مىشود .\r\nاما متاسفانه در طول تاريخ ادبيات اقوام و ملل جهان ، از شعر سوء استفاده فراوان شده است ، و اين ذوق لطيف الهى در محيطهاى آلوده آن چنان به ننگ كشيده شده است كه گاه از مؤثرترين عوامل فساد و تخريب بوده است ، مخصوصا در عصر جاهليت كه دوران انحطاط فكرى و اخلاقى قوم عرب بود ، « شعر » و « شراب » و « غارت » همواره در كنار هم قرار داشتند ! ولى چه كسى مىتواند اين حقيقت را انكار كند كه اشعار سازنده و هدفدار در طول تاريخ حماسه‌هاى فراوان آفريده است ، و گاه قوم و ملتى را در برابر دشمنان خونخوار و ستمگر آن چنان بسيج كرده كه بىپروا از همه چيز بر صف دشمن زده و قلب او را شكافته‌اند .\r\nدر دورانى كه شاهد و ناظر بارور شدن انقلاب اسلامى بوديم با چشم خود ديديم كه اشعار موزون و شعارهايى كه در قالب شعر ريخته مىشد چه شور و هيجان و جنبشى مىآفريد و چگونه خونها را در رگها به جوش مىآورد ، و صفوف انسانها را به خروش وامىداشت ، و چگونه اين اشعار كوتاه و ساده ، اما حماسى و هيجانانگيز لرزه بر اندام دشمن مىانداخت ، و پايه‌هاى كاخشان را متزلزل مىساخت .\r\nو نيز چه كسى مىتواند انكار كند كه گاه يك شعر اخلاقى آن چنان در اعماق جان انسان نفوذ مىكند كه يك كتاب بزرگ و پر محتوا كار آن را انجام نمىدهد .\r\nآرى همانگونه كه در حديث معروف از پيامبر گرامى اسلام ص نقل شده :\r\n\r\n","description":"","footnote":"\r\n( 1 ) شرح نهج البلاغه ابن ابى الحديد ج 20 ص 461 .\r\n","page_name":" 382 ","page_number":382},
  {"content":"\r\nان من الشعر لحكمة ، و ان من البيان لسحرا :\r\n« بعضى از اشعار ، حكمت است ، و پاره اى از سخنان ، سحر » ( 1 ) ! گاهى اشعار غوغا به پا مىكند .\r\nگاه كلمات موزون شاعرانه ، برندگى شمشير ، و نفوذ تير را در قلب دشمن دارد ، چنان كه در حديثى از پيامبر اسلام ص مىخوانيم در مورد چنين اشعارى فرمود :\r\nو الذى نفس محمد بيده فكانما تنضهونهم بالنيل ! :\r\n« به آن كسى كه جان محمد ص در دست قدرت او است ، با اين اشعار گويى تيرهايى به سوى آنها پرتاب مىكنيد » ! ( 2 ) .\r\nاين سخن را آنجا فرمود : كه دشمن با اشعار هجوآميزش براى تضعيف روحيه مسلمانان تلاش مىكرد ، پيامبر ص دستور داد كه در مذمت آنان و تقويت روحيه مؤمنين ، شعر بسرايند .\r\nو در مورد يكى از شعراى مدافع اسلام فرمود :\r\nاهجهم فان جبرئيل معك ! :\r\n« آنها را هجو كن كه جبرئيل با تو است » ( 3 ) .\r\nمخصوصا هنگامى كه « كعب بن مالك » شاعر با ايمانى كه در تقويت اسلام شعر مىسرود از پيامبر ص پرسيد يا رسول اللَّه درباره شعر ، اين آيات مذمت آميز نازل شده ، چه كنم ؟ فرمود :\r\nان المؤمن يجاهد بنفسه و سيفه و لسانه :\r\n« مؤمن با جان و شمشير و زبانش در راه خدا جهاد مىكند » ( 4 ) .\r\nاز ائمه اهل بيت ع نيز توصيف فراوانى درباره اشعار و شعراى با هدف ، و دعا در حق آنان ، و جايزه فراوان به آنها ، رسيده است كه اگر بخواهيم به نقل\r\n\r\n","description":"","footnote":"\r\n( 1 ) اين حديث را گروه زيادى از دانشمندان اسلام اعم از شيعه و اهل تسنن در كتابهاى خود آورده‌اند ( به كتاب الغدير ج 2 ص 9 مراجعه فرمائيد ) .\r\n( 2 ) مسند احمد جلد 3 ص 460 .\r\n( 3 ) مسند احمد جلد 4 صفحه 299 .\r\n( 4 ) تفسير قرطبى جلد 7 ص 4869 .\r\n","page_name":" 383 ","page_number":383},
  {"content":"\r\nآنها بپردازيم سخن به درازا مىكشد .\r\nولى افسوس كه در طول تاريخ ، گروهى اين هنر بزرگ و ذوق لطيف ملكوتى را كه از زيباترين مظاهر آفرينش است آلوده كرده‌اند ، و از اوج آسمان به حضيض ماديگرى سقوطش دادند ، آن قدر دروغ گفتند كه ضرب المثل معروف « احسنه اكذبه » ( بهترين شعر دروغترين آن است ) به وجود آمد .\r\nگاه آن را در خدمت ظالمان و جباران درآوردند و به خاطر صله ناچيزى آن چنان تملق و چاپلوسى كردند كه نه كرسى فلك را انديشه آنان به زير پاى نهاد ، « تا بوسه بر ركاب قزل ارسلان زند » ! و گاه در وصف عيش و شراب و رسوايى و ننگ آن قدر پيش رفتند كه قلم از ذكر آن شرم دارد .\r\nگاه آتش جنگهايى با اشعار خود برافروختند ، و انسانها را براى غارت و كشتار به جان هم انداختند و صفحه زمين را از خون بى گناهان رنگين ساختند .\r\nولى در مقابل ، شعراى با ايمان و پر همتى بودند كه باج به فلك نمىدادند ، و اين قريحه ملكوتى را در طريق آزادگى انسانها و پاكى و تقوا ، و مبارزه با دزدان و غارتگران و جباران به كار گرفتند و به اوج افتخار رسيدند .\r\nگاهى در دفاع از حق ، اشعارى گفتند كه با هر بيتى ، بيتى در جنت براى خود خريدند ( 1 ) و گاه در دورانهاى خفقان بارى كه حكام بيدادگر همچون « بنى اميه » و « بنى عباس » ، نفسها را در سينه‌ها حبس كرده بودند با گفتن قصيده اى همچون قصيده « مدارس آيات » قلبها را جلا دادند ، و پرده‌هاى دروغ و تزوير را كنار\r\n\r\n","description":"","footnote":"\r\n( 1 ) از امام صادق ( ع ) نقل شده كه فرمود :\r\nمن قال فينا بيت شعر بنى اللَّه له بيتا فى الجنة :\r\n« هر كسى درباره ما بيت شعرى بگويد خدا خانه اى در بهشت براى او بنا مىكند » ( الغدير ج 2 ص 3 ) .\r\n","page_name":" 384 ","page_number":384},
  {"content":"\r\nزدند ، گويى روح القدس اين اشعار را بر زبان آنها جارى مىساخت ( 1 ) .\r\nو گاه براى ايجاد حركت در توده‌هاى رنجديده كه احساس حقارت مىكردند اشعارى مىسرودند و شور و حماسه و هيجان مىآفريدند .\r\nو قرآن درباره اينها مىگويد : * ( إِلَّا الَّذِينَ آمَنُوا وَعَمِلُوا الصَّالِحاتِ وَذَكَرُوا اللَّه كَثِيراً وَانْتَصَرُوا مِنْ بَعْدِ ما ظُلِمُوا ) * .\r\nجالب اينكه اين گروه از شاعران ، گاهى چنان آثار جاودانه اى از خود به يادگار گذاشتند كه پيشوايان بزرگ اسلام ، طبق بعضى از روايات ، مردم را به حفظ اشعار آنها توصيه مىفرمودند ، چنان كه درباره اشعار « عبدى » از « امام صادق » ع نقل شده كه فرمود :\r\nيا معشر الشيعة علموا اولادكم شعر العبدى ، فانه على دين اللَّه :\r\n« به فرزندان خود ، اشعار عبدى را بياموزيد كه او بر دين خدا است » ( 2 ) .\r\nاين بحث را با يكى از اشعار معروف عبدى كه در زمينه خلافت و جانشينى پيامبر اسلام ص سروده پايان مىدهيم :\r\n\r\nو قالوا رسول اللَّه ما اختار بعده\r\nاماما و لكنا لأنفسنا اخترنا !\r\n\r\n\r\nاقمنا اماما ان اقام على الهدى\r\nاطعنا ، و ان ضل الهداية قومنا !\r\n\r\n\r\nفقلنا اذا انتم امام امامكم\r\nبه حمد من الرحمن تهتم و لا تهمنا\r\n\r\n\r\nو لكننا اخترنا الذى اختار ربنا\r\nلنا يوم خم ما اعتدينا و لا حلنا !\r\n\r\n\r\nو نحن على نور من اللَّه واضح\r\nفيا رب زدنا منك نورا و ثبتنا !\r\n\r\n: « آنها گفتند رسول خدا ص براى بعد از خود كسى را به عنوان امام انتخاب نكرده است ولى ما خود انتخاب مىكنيم .\r\n\r\n","description":"","footnote":"\r\n( 1 ) در حديث ديگرى از امام صادق ( ع ) مىخوانيم :\r\nما قال فينا قائل بيت شعر حتى يؤيد بروح القدس\r\n( عيون اخبار الرضا ) .\r\n( 2 ) نور الثقلين جلد 4 ص 71 .\r\n","page_name":" 385 ","page_number":385},
  {"content":"\r\nما امامى برمىگزينيم اگر بر طريق هدايت بود اطاعتش مىكنيم ، و اگر از طريق گمراهى رفت او را صاف مىكنيم ! ( و يا كنار مىگذاريم ) .\r\nما به آنها گفتيم در اين صورت شما امام خود هستيد ، شما سرگردان شديد و ما سرگردان نيستيم .\r\nولى ما همان را برگزيديم كه پروردگار ما براى ما روز غدير خم برگزيده و از آن كمترين انحراف و عدولى نخواهيم داشت .\r\nما بر نور واضح الهى هستيم ، پروردگارا بر نورانيت ما بيفزا و ما را ثابت قدم بدار » ( 1 ) .\r\n\r\n3 - ذكر خدا\r\nدر آيات فوق خوانديم كه يكى از ويژگيهاى شاعران با هدف اين است كه خدا را بسيار ياد مىكنند .\r\nدر حديثى از امام صادق ع مىخوانيم كه فرمود : مراد از\r\n« ذكر كثير »\r\nتسبيح فاطمه زهرا ( سلام اللَّه عليها ) است ( كه مشتمل بر تكبير و حمد و تسبيح است ) .\r\nو در حديث ديگرى از همان امام ع مىخوانيم كه فرمود : « يكى از سختترين و مهمترين امورى كه خدا بر خلق ، فرض كرده است ، ذكر كثير خدا است ، سپس فرمود : منظورم اين نيست كه\r\n« سبحان اللَّه و الحمد للَّه و لا إله الا اللَّه و اللَّه اكبر »\r\nبگويند ، اگر چه اين هم جزئى از آن است ، و لكن :\r\nذكر اللَّه عند ما احل و حرم ، فان كان طاعة عمل بها ، و ان كان معصية تركها :\r\n« منظور ياد كردن خدا است به هنگامى كه انسان با حلال و حرام مواجه مىشود ، اگر اطاعت خدا باشد آن را انجام دهد و اگر معصيت باشد ترك گويد » ( 2 ) .\r\n\r\n","description":"","footnote":"\r\n( 1 ) الكنى و الالقاب ج 2 ص 455 .\r\n( 2 ) اصول كافى .\r\n","page_name":" 386 ","page_number":386},
  {"content":"\r\nپروردگارا ! قلب ما را از ياد خودت سرشار كن تا در هر جريانى آنچه رضاى تو است برگزينيم و از آنچه موجب خشم و غضب تو است چشم بپوشيم .\r\nخداوندا : زبان ما را گويا ، قلم ما را توانا ، و قلب ما را پر اخلاص گردان ، تا همه را در راه تو ، و براى رضاى تو به كار گيريم - آمين رب العالمين .\r\nپايان سوره شعراء دهم رجب 1403 هجرى قمرى سالروز تولد حضرت امام جواد ( ع ) ارديبهشت 1362 هجرى شمسى\r\n","description":"","footnote":"","page_name":" 387 ","page_number":387},
  {"content":"\r\n","description":"","footnote":"","page_name":" 388 ","page_number":388},
  {"content":"\r\n\r\n‹ 27 › سوره نمل اين سوره در « مكه » نازل شده ، و عدد آيات آن 93 است\r\n","description":"","footnote":"","page_name":" 389 ","page_number":389},
  {"content":"\r\n","description":"","footnote":"","page_name":" 390 ","page_number":390},
  {"content":"\r\n\r\nمحتواى سوره نمل\r\nاين سوره - چنان كه گفتيم - در مكه نازل شده ، و معروف اين است بعد از سوره شعراء بوده است .\r\nمحتواى اين سوره از نظر كلى همان محتواى سوره‌هاى مكى است ، از نظر اعتقادى بيشتر روى مبدء و معاد تكيه مىكند ، و از قرآن و وحى و نشانه‌هاى خدا در عالم آفرينش و چگونگى معاد و رستاخيز ، سخن مىگويد و از نظر مسائل عملى و اخلاقى ، بخش قابل ملاحظه اى از سرگذشت پنج پيامبر بزرگ الهى ، و مبارزات آنها با اقوام منحرف بحث مىكند ، تا هم دلدارى و تسلى خاطر براى مؤمنانى باشد كه مخصوصا در آن روز در مكه در اقليت شديد قرار داشتند ، و هم هشدارى باشد براى مشركان لجوج و بيدادگر كه سرانجام كار خويش را در صفحه تاريخ طاغيان گذشته ببينند ، شايد بيدار شوند و به خود آيند .\r\nيكى از امتيازات اين سوره بيان بخش مهمى از داستان « سليمان » و « ملكه سبأ » و چگونگى ايمان آوردن او به توحيد ، و سخن گفتن پرندگانى ، همچون هدهد ، و حشراتى همچون مورچه ، با سليمان است .\r\nاين سوره به خاطر همين معنى ، سوره « نمل » ( مورچه ) ناميده شده ، و عجب اينكه در بعضى از روايات به نام سوره سليمان آمده است ، ( گاه سوره سليمان و گاه مورچه ! ) و چنان كه خواهيم ديد اين نامگذاريها بسيار حساب شده است ، اين نامگذاريها كه از تعليمات پيامبر ص سرچشمه مىگرفته ، گاهى بيانگر واقعيات مهمى است كه در شرايط عادى ، مردم از آن غافلند .\r\n","description":"","footnote":"","page_name":" 391 ","page_number":391},
  {"content":"\r\nضمنا اين سوره از علم بى پايان پروردگار ، و نظارت او بر همه چيز در عالم هستى ، و حاكميت او در ميان بندگان كه توجه به آن ، اثر تربيتى فوق العاده اى در انسان دارد سخن مىگويد .\r\nاين سوره با « بشارت » شروع مىشود ، و با « تهديد » پايان مىيابد ، بشارتى كه قرآن براى مؤمنان آورده ، و تهديد به اينكه خداوند از اعمال شما بندگان غافل نيست .\r\n","description":"","footnote":"","page_name":" 392 ","page_number":392},
  {"content":"\r\n\r\nفضيلت سوره نمل\r\nدر حديثى از پيامبر گرامى اسلام ص چنين آمده است :\r\nمن قرء طس سليمان كان له من الاجر عشر حسنات ، بعدد من صدق سليمان ، و كذب به ، و هود و شعيب و صالح و ابراهيم و يخرج من قبره و هو ينادى لا إله الا اللَّه :\r\n« هر كس سوره طس سليمان ( سوره نمل ) را بخواند خداوند به تعداد كسانى كه سليمان را تصديق و يا تكذيب كردند ، و همچنين هود و شعيب و صالح و ابراهيم را ، ده حسنه به او مىدهد ، و به هنگام رستاخيز كه از قبرش بيرون مىآيد ، نداى لا إله الا اللَّه سر مىدهد » ( 1 ) .\r\nهر چند در اين سوره ، سخن از موسى و سليمان و داود و صالح و لوط است و سخنى از هود و شعيب و ابراهيم به ميان نيامده ، ولى از اين جهت كه همه انبياء از نظر دعوت يكسانند ، اين تعبير جاى تعجب نيست .\r\nدر حديث ديگرى از امام صادق ع مىخوانيم : هر كس طواسين ثلاث ( سوره شعراء و نمل و قصص كه همه با طس شروع شده‌اند ) را در شب جمعه بخواند از اولياء اللَّه خواهد بود ، و در جوار او و سايه لطف و حمايتش قرار مىگيرد » ( 2 ) .\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n( 2 ) « ثواب الاعمال » به نقل از نور الثقلين ج 4 ص 74 .\r\n","page_name":" 393 ","page_number":393},
  {"content":"\r\n\r\n[ سوره النمل ‹ 27 › : آيات 1 تا 6 
  ]\r\nبِسْمِ اللَّه الرَّحْمنِ الرَّحِيمِ\r\nطس تِلْكَ آياتُ الْقُرْآنِ وَكِتابٍ مُبِينٍ ‹ 0 › هُدىً وَبُشْرى لِلْمُؤْمِنِينَ ‹ 2 › الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ بِالآخِرَةِ هُمْ يُوقِنُونَ ‹ 3 › إِنَّ الَّذِينَ لا يُؤْمِنُونَ بِالآخِرَةِ زَيَّنَّا لَهُمْ أَعْمالَهُمْ فَهُمْ يَعْمَهُونَ ‹ 4 ›\r\nأُوْلئِكَ الَّذِينَ لَهُمْ سُوءُ الْعَذابِ وَهُمْ فِي الآخِرَةِ هُمُ الأَخْسَرُونَ ‹ 5 › وَإِنَّكَ لَتُلَقَّى الْقُرْآنَ مِنْ لَدُنْ حَكِيمٍ عَلِيمٍ ‹ 6 ›\r\n","description":"","footnote":"","page_name":" 394 ","page_number":394},
  {"content":"\r\n\r\nترجمه :\r\nبنام خداوند بخشنده بخشايشگر 1 - طس ، اين آيات قرآن ، و كتاب مبين است .\r\n2 - وسيله هدايت و بشارت براى مؤمنان است .\r\n3 - همان كسانى كه نماز را بر پا مىدارند و زكات را ادا مىكنند و به آخرت يقين دارند .\r\n4 - كسانى كه ايمان به آخرت ندارند اعمال ( سوء ) آنها را براى آنان زينت مىدهيم به طورى كه آنها سرگردان مىشوند .\r\n5 - آنها كسانى هستند كه عذاب بد ( و دردناك ) براى آنها است و آنها در آخرت زيانكارترين مردمند .\r\n6 - و بطور مسلم اين قرآن از سوى حكيم و دانايى بر تو القا مىشود .\r\n\r\nتفسير : قرآن از سوى حكيم دانايى است\r\nباز در آغاز اين سوره به « حروف مقطعه » قرآن برخورد مىكنيم ، و با توجه به اينكه بلافاصله بعد از آن از عظمت قرآن سخن مىگويد به نظر مىرسد كه يكى از اسرار آن اين باشد كه اين كتاب بزرگ و آيات مبين از حروف ساده الفباء تشكيل يافته ، و زيبنده ستايش آن آفريدگارى است كه چنين اثر بديعى را از چنان مواد ساده اى به وجود آورده ، و ما در اين زمينه بحثهاى مشروحى در آغاز سوره بقره و آل عمران و اعراف داشته‌ايم ، ( به جلد اول و دوم و ششم تفسير نمونه مراجعه كنيد ) .\r\nسپس مىافزايد : « اين آيات قرآن و كتاب مبين است » ( * ( تِلْكَ آياتُ الْقُرْآنِ وَكِتابٍ مُبِينٍ ) * ) .\r\nاشاره به دور ( با لفظ « تلك » ) براى بيان عظمت اين آيات آسمانى است و تعبير به « مبين » تاكيدى است بر اينكه قرآن ، هم آشكار است و هم آشكار\r\n","description":"","footnote":"","page_name":" 395 ","page_number":395},
  {"content":"\r\nكننده حقايق ( 1 ) .\r\nگرچه بعضى از مفسران احتمال داده‌اند كه تعبير به « قرآن » و « كتاب مبين » اشاره به دو معنى جداگانه باشد ، و دومى « لوح محفوظ » را بيان مىكند ولى ظاهر آيه نشان مىدهد كه هر دو بيان يك واقعيت است ، يكى در لباس الفاظ و تلاوت ، و ديگرى در لباس نوشتن و كتابت .\r\nدر دومين آيه مورد بحث ، دو توصيف ديگر براى قرآن بيان شده : « قرآنى كه مايه هدايت ، و وسيله بشارت براى مؤمنان است » ( * ( هُدىً وَبُشْرى لِلْمُؤْمِنِينَ ) * ) .\r\n« همان كسانى كه نماز را بر پا مىدارند و زكات را ادا مىكنند و به آخرت يقين دارند ( * ( الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ بِالآخِرَةِ هُمْ يُوقِنُونَ ) * ) .\r\nو به اين ترتيب ، هم اعتقاد آنها به مبدء و معاد محكم است ، و هم پيوندشان با خدا و خلق ، بنا بر اين اوصاف فوق اشاره اى به اعتقاد كامل و برنامه عملى جامع آنها است .\r\nدر اينجا اين سؤال پيش مىآيد كه اگر اين گروه از مؤمنان ، هم از نظر مبانى اعتقادى و هم عملى راه صاف را برگزيده‌اند ديگر چه نيازى است كه قرآن براى هدايت آنها بيايد .\r\nولى با توجه به اينكه هدايت داراى مراحل مختلف است كه هر مرحله اى مقدمه اى است براى بالاتر ، و بالاتر ، پاسخ اين سؤال ، روشن مىشود .\r\nبعلاوه تداوم هدايت خود مساله مهمى است و همان چيزى است كه ما شب\r\n\r\n","description":"","footnote":"\r\n( 1 ) مبين از ماده ابانه است و به طورى كه بعضى از مفسران ( آلوسى در روح المعانى ) گفته‌اند اين ماده گاهى به معنى فعل لازم و گاهى متعدى آمده ، در صورت اول مفهوم كلمه مبين همان آشكار خواهد بود ، و در صورت دوم آشكار كننده .\r\n","page_name":" 396 ","page_number":396},
  {"content":"\r\nو روز در نمازهاى خود با گفتن « اهْدِنَا الصِّراطَ الْمُسْتَقِيمَ » از خدا مىخواهيم كه ما را در اين مسير ثابت دارد و تداوم بخشد كه بى لطف او اين تداوم ممكن نيست .\r\nاز اين گذشته ، استفاده از آيات قرآن و كتاب مبين ، تنها براى كسانى ميسر است كه روح حقيقتطلبى و حق جويى در آنها باشد ، هر چند هنوز به هدايت كامل نرسيده باشند ، و اگر مىبينيم در يك جا قرآن مايه هدايت « پرهيزگاران » معرفى شده ( بقره آيه 2 ) و در جاى ديگر مايه هدايت « مسلمين » ( سوره نحل آيه 102 ) و در اينجا مايه هدايت « مؤمنين » ، يك دليلش همين است كه لا اقل تا مرحله اى از تقوى و تسليم و ايمان به واقعيتها در دل انسان نباشد به دنبال حق نمىرود ، و از نور اين كتاب مبين ، بهره نمىگيرد كه قابليت محل نيز شرط است .\r\nاز همه اينها گذشته ، « هدايت » و « بشارت » توأم با يكديگر تنها براى مؤمنان است و ديگران را چنين بشارتى نيست .\r\nو از اينجا روشن مىشود كه اگر در بعضى از آيات قرآن ، هدايت به طور وسيع و گسترده براى عموم مردم شمرده است ( هُدىً لِلنَّاسِ ) ( بقره - 185 ) منظور همه كسانى است كه زمينه مساعدى براى پذيرش حق دارند ، و گرنه لجوجان متعصب و سرسخت ، كوردلانى هستند كه اگر بجاى يك خورشيد هزاران آفتاب بر آنها بتابد ، كمترين بهره اى از آن نمىگيرند .\r\nسپس به بيان حال گروهى كه در نقطه مقابل مؤمنان قرار دارند پرداخته و يكى از خطرناكترين حالاتشان را چنين بازگو مىكند : « كسانى كه ايمان به آخرت ندارند اعمال سوئشان را براى آنها زينت مىدهيم و در طريق زندگى حيران و سرگردان مىشوند » ( * ( إِنَّ الَّذِينَ لا يُؤْمِنُونَ بِالآخِرَةِ زَيَّنَّا لَهُمْ أَعْمالَهُمْ فَهُمْ يَعْمَهُونَ ) * ) .\r\n","description":"","footnote":"","page_name":" 397 ","page_number":397},
  {"content":"\r\nآلودگى در نظر آنها پاكى ، زشتيها نزد آنها زيبا ، پستيها افتخار ، و بدبختيها و سيه روزيها سعادت و پيروزى محسوب مىشود .\r\nآرى چنين است حال كسانى كه در طريق غلط گام مىنهند و بر آن ادامه مىدهند ، واضح است وقتى انسان كار زشت و نادرستى را انجام داد تدريجا قبح و زشتيش در نظر او كم مىشود ، و به آن عادت مىكند ، پس از مدتى كه به آن خو گرفت ، توجيهاتى براى آن مىتراشد ، كم كم به صورت زيبا و حتى به عنوان يك وظيفه در نظرش جلوه مىكند ، و چه بسيارند افراد جنايتكار و آلوده اى كه به راستى به اعمال خود افتخار مىكنند و آن را نقطه مثبتى مىشمرند .\r\nاين دگرگونى ارزشها ، و بهم ريختن معيارها در نظر انسان ، كه نتيجه اش سرگردان شدن در بيراهه‌هاى زندگى است از بدترين حالاتى است كه به يك انسان دست مىدهد .\r\nجالب اينكه در آيه مورد بحث و يكى ديگر از آيات قرآن ( انعام - 108 ) اين « تزيين » به « خدا » نسبت داده شده است ، در حالى كه در هشت مورد به « شيطان » ، و در ده مورد به صورت فعل مجهول ( زين ) آمده است ، و اگر درست بينديشيم همه بيانگر يك واقعيت است .\r\nاما اينكه به خدا نسبت داده شده است به خاطر آنست كه او « مسبب الاسباب » در عالم هستى است ، و هر موجودى تاثيرى دارد به خدا منتهى مىشود ، آرى اين خاصيت را خداوند در تكرار عمل قرار داده كه انسان تدريجا به آن خو مىگيرد ، و حس تشخيص او دگرگون مىشود ، بى آنكه مسئوليت انسان از بين برود و يا براى خدا ايراد و نقصى باشد ( دقت كنيد ) .\r\nو اگر به شيطان يا هواى نفس نسبت داده شود به خاطر اين است كه عامل نزديك و بدون واسطه ، آنها هستند .\r\nو اگر گاه به صورت فعل مجهول آمده اشاره به اين است كه طبيعت عمل\r\n","description":"","footnote":"","page_name":" 398 ","page_number":398},
  {"content":"\r\nچنين اقتضا مىكند كه بر اثر تكرار ، ايجاد « حالت » و « ملكه » و « عشق » و علاقه مىكند .\r\nسپس به نتيجه « تزيين اعمال » پرداخته و سرانجام كار چنين كسانى را اين گونه بيان مىكند : « آنها كسانى هستند كه عذابى بد و شديد و دردناك دارند » ( * ( أُوْلئِكَ الَّذِينَ لَهُمْ سُوءُ الْعَذابِ ) * ) .\r\nدر دنيا سرگردان و مايوس و پريشان خواهند بود ، و در آخرت گرفتار مجازاتى هولناك .\r\n« و آنها در آخرت زيانكارترين مردمند » ( * ( وَهُمْ فِي الآخِرَةِ هُمُ الأَخْسَرُونَ ) * ) .\r\nدليل بر اينكه آنها از همه زيانكارترند همان است كه در « سوره كهف آيه 103 » آمده است : قُلْ هَلْ نُنَبِّئُكُمْ بِالأَخْسَرِينَ أَعْمالًا الَّذِينَ ضَلَّ سَعْيُهُمْ فِي الْحَياةِ الدُّنْيا وَهُمْ يَحْسَبُونَ أَنَّهُمْ يُحْسِنُونَ صُنْعاً : « بگو آيا زيانكارترين مردم را به شما معرفى كنم ؟ آنها هستند كه تلاشها و كوششهايشان در زندگى دنيا نابود شده در عين حال گمان مىكنند عمل نيك انجام مىدهند » ! چه زيانى از اين بالاتر كه انسان اعمال زشتش را زيبا ببيند و تمام نيروى خود را براى آن به كار گيرد به گمان اينكه كار مثبتى انجام مىدهد ، اما سرانجام ببيند جز بدبختى و سيه روزى ببار نياورده است .\r\nو در آخرين آيه مورد بحث به عنوان تكميلى بر اشارات گذشته در زمينه عظمت محتواى قرآن ، و مقدمه اى براى داستانهاى انبياء كه بلافاصله بعد از آن شروع مىشود مىفرمايد : « بطور مسلم اين قرآن از سوى حكيم و دانايى بر تو القا مىشود » ( * ( وَإِنَّكَ لَتُلَقَّى الْقُرْآنَ مِنْ لَدُنْ حَكِيمٍ عَلِيمٍ ) * ) .\r\nگرچه « حكيم » و « عليم » هر دو اشاره به دانايى پروردگار است ، ولى « حكمت »\r\n","description":"","footnote":"","page_name":" 399 ","page_number":399},
  {"content":"\r\nمعمولا جنبه‌هاى عملى را بيان مىكند ، و « علم » جنبه‌هاى نظرى را ، به تعبير ديگر « عليم » از آگاهى بى پايان خدا خبر مىدهد ، و « حكيم » از نظر و حساب و هدفى كه در ايجاد اين عالم و نازل كردن قرآن به كار رفته است .\r\nو چنين قرآنى كه از ناحيه چنان پروردگارى نازل مىشود ، بايد كتاب مبين و روشنگر باشد ، و مايه هدايت و بشارت مؤمنان ، و داستانهايش خالى از هر گونه خرافه و تحريف ( 1 ) .\r\n\r\nنكته : واقع نگرى و ايمان\r\nمساله مهم در زندگى انسان اين است كه واقعيات را آن چنان كه هست درك كند ، و در برابر آن موضعگيرى صريح داشته باشد ، پندارها ، پيشداوريها ، و تمايلات انحرافى ، حب و بغضها ، مانع از درك و ديد واقعيات آن چنان كه هست نگردد ، و مهمترين تعريفى كه براى فلسفه شده است همين است ، « درك حقايق اشياء آن چنان كه هست » .\r\nبه همين دليل يكى از مهمترين تقاضاهايى كه معصومين از خدا داشتند اين بود اللهم ارنى الاشياء كما هى : « خداوندا واقعيتها و موجودات را آن گونه كه هست به من نشان ده » ( تا ارزشها را به درستى بشناسم و حق آن را ادا كنم ) .\r\n\r\n","description":"","footnote":"\r\n( 1 ) « تلقى » مضارع مجهول از باب « تفعيل » است ثلاثى مجرد آن متعدى به يك مفعول مىشود ( لقى ) و ثلاثى مزيد آن متعدى به دو مفعول ، در آيه مورد بحث خداوند فاعل است و القاء كننده قرآن ، پيامبر مفعول اول ، و قرآن مفعول ثانى ، و در اينجا چون به صورت فعل مجهول آمده مفعول اول به جاى فاعل نشسته ، و مفعول دوم صريحا در كلام آمده است .\r\n","page_name":" 400 ","page_number":400},
  {"content":"\r\nو اين حالت بدون « ايمان » ميسر نيست ، چرا كه هوا و هوسهاى سركش ، و تمايلات نفسانى بزرگترين حجاب و سد اين راه است ، و رفع اين حجاب جز در پرتو تقوى و كنترل هواى نفس ، امكان پذير نيست .\r\nلذا در آيات فوق خوانديم : « كسانى كه به آخرت ايمان ندارند ، اعمال زشتشان را براى آنها زينت مىدهيم ، و سرگردان مىشوند » .\r\nنمونه آشكار و عينى اين معنى را در زندگى گروهى از دنيا پرستان زمان خود به روشنى مىبينيم .\r\nآنها به مسائلى افتخار مىكنند ، و جزء تمدنش مىشمارند كه در واقع چيزى جز ننگ و آلودگى و رسوايى نيست .\r\nلجام گسيختگى و بى بند و بارى را نشانه « آزادى » .\r\nبرهنگى و آلودگى زنان را دليل بر « تمدن » .\r\nمسابقه در تجمل پرستى را نشانه « شخصيت » .\r\nغرق شدن در انواع فساد را ، مظهر « حريت » .\r\nآدم كشى و جنايت و ويرانگرى را دليل بر « قدرت » .\r\nخرابكارى و غصب سرمايه‌هاى ديگران را ، « استعمار » ( آبادسازى ! ) .\r\nبه كار گرفتن وسائل ارتباط جمعى را در مسير زننده ترين برنامه‌هاى ضد اخلاقى دليل بر « احترام به خواست انسانها » .\r\nزير پا گذاردن حقوق محرومان را ، نشانه « احترام به حقوق بشر » ! اسارت در چنگال اعتيادها ، هوسها ، ننگها و رسواييها را ، « شكلى از آزادى » تقلب و تزوير و بدست آوردن اموال و ثروت از هر طريقى كه باشد دليل بر « استعداد و لياقت » ! رعايت اصول عدل و داد و احترام به حق ديگران نشانه « بىعرضگى و عدم لياقت » .\r\n","description":"","footnote":"","page_name":" 401 ","page_number":401},
  {"content":"\r\nدروغ و پيمانشكنى دو رويى و تزوير را نشان « سياست » .\r\nخلاصه اعمال سوء و ننگينشان آن چنان در نظرشان زينت داده شده است كه نه تنها از آن احساس شرم نمىكنند بلكه به آن افتخار و مباهات نيز مىكنند ، و پيدا است چهره چنين جهانى چگونه خواهد بود ، و راهى را كه به سوى آن مىرود كدام سو است ؟ !\r\n","description":"","footnote":"","page_name":" 402 ","page_number":402},
  {"content":"\r\n\r\n[ سوره النمل ‹ 27 › : آيات 7 تا 14 
  ]\r\nإِذْ قالَ مُوسى لأَهْلِه إِنِّي آنَسْتُ ناراً سَآتِيكُمْ مِنْها بِخَبَرٍ أَوْ آتِيكُمْ بِشِهابٍ قَبَسٍ لَعَلَّكُمْ تَصْطَلُونَ ‹ 7 › فَلَمَّا جاءَها نُودِيَ أَنْ بُورِكَ مَنْ فِي النَّارِ وَمَنْ حَوْلَها وَسُبْحانَ اللَّه رَبِّ الْعالَمِينَ ‹ 8 › يا مُوسى إِنَّه أَنَا اللَّه الْعَزِيزُ الْحَكِيمُ ‹ 9 › وَأَلْقِ عَصاكَ فَلَمَّا رَآها تَهْتَزُّ كَأَنَّها جَانٌّ وَلَّى مُدْبِراً وَلَمْ يُعَقِّبْ يا مُوسى لا تَخَفْ إِنِّي لا يَخافُ لَدَيَّ الْمُرْسَلُونَ ‹ 00 › إِلَّا مَنْ ظَلَمَ ثُمَّ بَدَّلَ حُسْناً بَعْدَ سُوءٍ فَإِنِّي غَفُورٌ رَحِيمٌ ‹ 01 )\r\nوَ أَدْخِلْ يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ فِي تِسْعِ آياتٍ إِلى فِرْعَوْنَ وَقَوْمِه إِنَّهُمْ كانُوا قَوْماً فاسِقِينَ ‹ 02 › فَلَمَّا جاءَتْهُمْ آياتُنا مُبْصِرَةً قالُوا هذا سِحْرٌ مُبِينٌ ‹ 03 › وَجَحَدُوا بِها وَاسْتَيْقَنَتْها أَنْفُسُهُمْ ظُلْماً وَعُلُوًّا فَانْظُرْ كَيْفَ كانَ عاقِبَةُ الْمُفْسِدِينَ ‹ 04 ›\r\n","description":"","footnote":"","page_name":" 403 ","page_number":403},
  {"content":"\r\n\r\nترجمه :\r\n7 - به خاطر بياور هنگامى را كه موسى به خانواده خود گفت : من آتشى از دور ديدم ( همين جا توقف كنيد ) من به زودى خبرى براى شما مىآورم يا شعله آتشى تا گرم شويد .\r\n8 - هنگامى كه نزد آتش آمد ندايى برخاست كه مبارك باد آن كس كه در آتش است و كسى كه در اطراف آن است ! ، و منزه است خداوندى كه پروردگار جهانيان است .\r\n9 - اى موسى ! من خداوند عزيز و حكيم .\r\n10 - و عصايت را بيفكن ، هنگامى كه آن را مشاهده كرد ديد ( با سرعت ) همچون مارهاى كوچك به هر سو مىدود ( ترسيد و ) به عقب برگشت و حتى پشت سر خود را نگاه نكرد ، اى موسى ! نترس ، كه رسولان در نزد من نمىترسند .\r\n11 - مگر كسى كه ستم كند ، سپس بدى را به نيك تبديل نمايد كه ( توبه او را مىپذيرم و ) من غفور و رحيمم .\r\n12 - و دستت را در گريبانت داخل كن هنگامى كه خارج مىشود نورانى و درخشنده است بى آنكه عيبى در آن وجود داشته باشد ، اين در زمره معجزات نه گانه اى است كه تو با آنها به سوى فرعون و قومش فرستاده مىشوى كه آنها قومى فاسق و طغيانگرند .\r\n13 - و هنگامى كه آيات روشنى بخش ما به سراغ آنها آمد ، گفتند ، اين سحرى است آشكار .\r\n14 - و آن را از روى ظلم و سركشى انكار كردند در حالى كه در دل به آن يقين داشتند .\r\n\r\nتفسير : موسى اينجا به اميد قبسى مىآيد !\r\nچنان كه گفتيم در اين سوره ، بعد از بيان اهميت قرآن ، گوشه اى از سرگذشت پنج تن از پيامبران بزرگ و قوم آنها به ميان آمده است ، و وعده پيروزى مؤمنان\r\n","description":"","footnote":"","page_name":" 404 ","page_number":404},
  {"content":"\r\nو مجازات كافران در آنها به روشنى بازگو شده .\r\nنخست از پيامبر اولوا العزم موسى ع شروع مىكند و مستقيما به سراغ حساسترين لحظات زندگانى او ، يعنى لحظه اى كه نخستين جرقه وحى در دل او درخشيد ، و با پيام و سخن الهى آشنا شد ، مىرود ، و مىگويد : « به خاطر بياور هنگامى را كه موسى به خانواده خود گفت : « من آتشى از دور ديدم » ! ( * ( إِذْ قالَ مُوسى لأَهْلِه إِنِّي آنَسْتُ ناراً ) * ) ( 1 ) .\r\n« همين جا توقف كنيد ، من به زودى خبرى براى شما مىآورم و يا شعله اى از آتش ، تا گرم شويد » ( * ( سَآتِيكُمْ مِنْها بِخَبَرٍ أَوْ آتِيكُمْ بِشِهابٍ قَبَسٍ لَعَلَّكُمْ تَصْطَلُونَ ) * ) ( 2 ) .\r\nو اين در همين شبى بود كه موسى با همسرش دختر شعيب در طريق مصر در بيابانى تاريك و ظلمانى گرفتار آمد ، راه را گم كرد ، و باد و طوفان وزيدن گرفت ، و در همين حال درد وضع حمل به همسرش دست داد ، موسى احساس نياز شديدى به افروختن آتش و استفاده از گرماى آن مىكرد ، ولى در آن بيابان چيزى پيدا نبود .\r\nهمين كه شعله آتشى را از دور ديد خوشحال شد ، و آن را دليل بر وجود\r\n\r\n","description":"","footnote":"\r\n( 1 ) « آنست » از ماده « ايناس » به معنى مشاهده كردن و ديدنى كه توأم با يك نوع آرامش باشد ، و اينكه به انسان گفته مىشود به خاطر همين معنى است .\r\n( 2 ) « شهاب » به معنى نورى است كه همچون يك عمود از آتش مىدرخشد و هر نورى كه امتدادى همچون عمود دارد شهاب ناميده مىشود ، و در اصل به همان سنگهاى سرگردان آسمانى گفته مىشود كه به هنگام برخورد به هواى فشرده اطراف زمين بر اثر سرعت سرسامآورش مشتعل مىگردد ، و يك خط عمودى از آتش در هوا ترسيم مىكند .\r\n« قبس » ( بر وزن قفس ) به معنى شعله اى از آتش است كه از مجموعه اى جدا مىشود .\r\n« تصطلون » از ماده « اصطلاء » به معنى گرم شدن با آتش است .\r\n","page_name":" 405 ","page_number":405},
  {"content":"\r\nانسان يا انسانهايى گرفت ، و گفت مىروم ، يا براى شما خبرى مىآورم و يا شعله آتشى كه با آن گرم شويد .\r\nقابل توجه اينكه : موسى مىگويد : من براى « شما » خبرى مىآورم يا شعله آتشى ( ضمير شما به صورت جمع است ) اين تعبير ممكن است به خاطر اين بوده كه علاوه بر همسرش فرزند يا فرزندانى نيز با او همراه بوده است ، چرا كه ده سال از ازدواج او در مدين گذشته ، و يا به اين جهت كه در بيابان وحشتناك اين تعبير آرامش بيشترى به مخاطب مىدهد .\r\nموسى خانواده اش را در همانجا گذاشت و از آن سو كه آتش ديده بود حركت كرد « هنگامى كه نزد آتش رسيد ، ندايى برخاست كه مباركباد آن كس كه در آتش است ، و كسى كه در اطراف آن است ، و منزه است خداوندى كه پروردگار عالميان است » ( * ( فَلَمَّا جاءَها نُودِيَ أَنْ بُورِكَ مَنْ فِي النَّارِ وَمَنْ حَوْلَها وَسُبْحانَ اللَّه رَبِّ الْعالَمِينَ ) * ) .\r\nدر اينكه منظور از « كسى كه در آتش است » و « كسى كه در اطراف آن » كيست ؟ مفسران احتمالات گوناگونى بيان كرده‌اند ، آنچه نزديكتر به نظر مىرسد اين است كه منظور از كسى كه در آتش است موسى ع بوده كه به آن شعله آتش كه از ميان درخت سبز نمايان شده بوده ، آن قدر نزديك گرديده كه گويى در درون آن قرار داشت ، و منظور از كسى كه اطراف آن قرار دارد فرشتگان مقرب پروردگار است كه در آن لحظه خاص ، آن سرزمين مقدس را احاطه كرده بودند .\r\nو يا اينكه به عكس منظور از كسانى كه در آتشند فرشتگان الهى مىباشند و كسى كه در گرد آن قرار دارد موسى ع .\r\nبه هر حال در پاره اى از روايات آمده است كه وقتى موسى ع به نزديكى آتش رسيد ايستاد و خوب دقت كرد ، ديد از درون شاخه سبزى شعله آتش مىدرخشد\r\n","description":"","footnote":"","page_name":" 406 ","page_number":406},
  {"content":"\r\nشعله لحظه به لحظه پرفروغتر و درخت سبزتر و زيباتر مىگردد ، نه حرارت آتش درخت را مىسوزاند ، و نه رطوبت درخت شعله آتش را خاموش مىكند ! تعجب كرد ، با شاخه كوچكى كه در دست داشت ، خم شد تا كمى از آن بگيرد ، آتش به سوى او آمد ، او وحشت كرد و عقب رفت ، گاه او به سوى آتش مىآمد و گاه آتش به سوى او ، كه ناگهان ندايى برخاست و بشارت وحى به او داده شد .\r\nمنظور اين است آن قدر موسى به آتش نزديك شد كه با جمله « * ( مَنْ فِي النَّارِ ) * » تناسب پيدا كرد .\r\nتفسير سومى كه براى اين جمله گفته‌اند اين است كه منظور از « * ( مَنْ فِي النَّارِ ) * » نور خدا است كه در شعله آتش خودنمايى مىكرد ، و منظور از « من حولها » موسى است كه نزديكى آن قرار داشت ، ولى در هر صورت براى اينكه توهمى در مورد « جسميت » خداوند در اينجا پيدا نشود ، در آخر آيه جمله « * ( سُبْحانَ اللَّه رَبِّ الْعالَمِينَ ) * » آمده كه منزه بودن خدا را از هر گونه عيب و نقص و جسميت و عوارض جسم ، روشن مىسازد .\r\nبار ديگر ندايى برخاست و موسى را مخاطب ساخته گفت : « اى موسى من خداوند عزيز و حكيمم » ( * ( يا مُوسى إِنَّه أَنَا اللَّه الْعَزِيزُ الْحَكِيمُ ) * ) .\r\nاين جمله براى اين بود كه هر گونه شك و ترديد از موسى ، بر طرف شود ، و بداند كه اين خداوند عالميان است كه با او سخن مىگويد نه شعله آتش يا درخت . ،\r\nخداوندى كه « شكست ناپذير » و « صاحب حكمت و تدبير » است .\r\nاين تعبير در حقيقت مقدمه اى است براى بيان معجزه اى كه در آيه بعد مىآيد ، چرا كه اعجاز از اين دو صفت پروردگار سرچشمه مىگيرد ، « قدرت » و « حكمت » او ، ولى قبل از آنكه به آيه بعد برسيم اين سؤال در اينجا مطرح است كه موسى از كجا يقين پيدا كرد كه اين ندا ، نداى الهى است و نه غير آن .\r\n","description":"","footnote":"","page_name":" 407 ","page_number":407},
  {"content":"\r\nدر پاسخ اين سؤال مىتوان گفت كه توأم بودن اين صدا با يك اعجاز روشن يعنى درخشيدن آتش از درون شاخه درخت سبز ، گواه زنده اى بود كه اين يك امر الهى است .\r\nبعلاوه چنان كه در آيه بعد خواهيم ديد ، به دنبال اين ندا دستورى به موسى داده شد كه معجزه عصا و يد بيضاء را در برداشت ، و اين دو گواه صادق ديگر بر واقعيت اين ندا بود .\r\nاز همه اينها گذشته قاعدتا نداى الهى ويژگى و خصوصيتى دارد كه آن را از هر نداى ديگر ممتاز مىكند و به هنگامى كه انسان آن را مىشنود چنان در قلب و جانش اثر مىگذارد كه هيچگونه شك و ترديدى در اينكه اين ندا ، از سوى خداوند است باقى نمىماند .\r\nاز آنجا كه ماموريت رسالت آن هم در برابر ظالم و جبارى همچون فرعون نياز به قدرت و قوت ظاهرى و باطنى و سند حقانيت محكم دارد ، در اينجا به موسى ع دستور داده شد « عصايت را بيفكن » ( * ( وَأَلْقِ عَصاكَ ) * ) .\r\nموسى عصاى خود را افكند ، ناگاه تبديل به مار عظيمى شد « هنگامى كه موسى نظر به آن افكند ، ديد با سرعت همچون مارهاى كوچك به هر سو مىدود و حركت مىكند ، ترسيد و به عقب برگشت و حتى پشت سر خود را نگاه نكرد » ( * ( فَلَمَّا رَآها تَهْتَزُّ كَأَنَّها جَانٌّ وَلَّى مُدْبِراً وَلَمْ يُعَقِّبْ ) * ) ( 1 ) .\r\nاين احتمال نيز وجود دارد كه عصا در آغاز كار تبديل به مار كوچكى شد و در مراحل بعد تبديل به اژدهايى عظيم !\r\n\r\n","description":"","footnote":"\r\n( 1 ) بعضى از مفسران معتقدند كه « جان » از همان « جن » به معنى موجود ناپيدا است ، زيرا مارهاى كوچك و باريك غالبا به صورت مخفيانه و ناپيدا در لابلاى علفها و شيارهاى باريك زمين حركت مىكنند و خود را مخفى مىدارند .\r\n","page_name":" 408 ","page_number":408},
  {"content":"\r\nدر اينجا بار ديگر به موسى خطاب شد « اى موسى نترس كه رسولان در نزد من ترس و وحشتى ندارند » ( * ( يا مُوسى لا تَخَفْ إِنِّي لا يَخافُ لَدَيَّ الْمُرْسَلُونَ ) * ) .\r\nاينجا مقام قرب است ، و حريم امن پروردگار قادر متعال ، اينجا جايى نيست كه ترس و وحشتى وجود داشته باشد ، يعنى اى موسى تو در حضور پروردگار بزرگ هستى ، و حضور او ملازم با امنيت مطلق است ! .\r\nنظير اين تعبير را در سوره قصص آيه 31 نيز مىخوانيم : يا مُوسى أَقْبِلْ وَلا تَخَفْ إِنَّكَ مِنَ الآمِنِينَ : « اى موسى نترس و برگرد كه تو در امنيتى » .\r\nاما در آيه بعد استثنايى براى جمله * ( إِنِّي لا يَخافُ لَدَيَّ الْمُرْسَلُونَ ) * بيان كرده مىگويد : « مگر كسانى كه ستم كرده‌اند و سپس در مقام توبه و جبران برآيند و بدى را تبديل به نيكى كنند كه من غفور و رحيمم » ، توبه آنها را پذيرا مىشوم و به آنان نيز امنيت مىبخشم ( * ( إِلَّا مَنْ ظَلَمَ ثُمَّ بَدَّلَ حُسْناً بَعْدَ سُوءٍ فَإِنِّي غَفُورٌ رَحِيمٌ ) * ) .\r\nدر اينكه اين استثناء چگونه با جمله قبل ارتباط دارد دو نظر متفاوت از سوى مفسران ابراز شده است .\r\nنخست اينكه در ذيل آيه گذشته محذوفى وجود دارد و آن اينكه : غير پيامبران در امان نيستند ، سپس استثناء كرده مىگويد : مگر كسانى كه بعد از ظلم و گناه توبه و اصلاح كنند كه آنها نيز مشمول امنيت الهى هستند .\r\nديگر اينكه استثناء از خود جمله مزبور باشد و ظلم اشاره به ترك اولايى كه گاهى از پيامبران سرمىزند و با مقام عصمت منافات ندارد ، يعنى اگر پيامبران ترك اولايى انجام دهند ، آنها نيز در امنيت نيستند ، و خداوند بر آنها سخت مىگيرد همانگونه كه درباره « آدم » و « يونس » در آيات قرآن آمده است .\r\nمگر آن دسته از پيامبران كه به زودى متوجه ترك اولاى خويش شوند ،\r\n","description":"","footnote":"","page_name":" 409 ","page_number":409},
  {"content":"\r\nو به دامان پر مهر پروردگار درآيند و با اعمال صالح و حسنات خود آن را جبران كنند ، چنان كه در مورد موسى در داستان كشتن آن مرد قبطى آمده است كه موسى به ترك اولاى خود اعتراف كرد و عرض نمود : رَبِّ إِنِّي ظَلَمْتُ نَفْسِي فَاغْفِرْ لِي :\r\n« پروردگارا من بر خويشتن ستم كردم و مرا ببخش » ( قصص - 16 ) .\r\nسپس دومين معجزه موسى ع را به او ارائه كرد و فرمود : « دستت را در گريبانت داخل كن و هنگامى كه خارج مىشود ، نورانى و درخشنده است بى آنكه عيبى در آن ، وجود داشته باشد » ( * ( وَأَدْخِلْ يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ ) * ) .\r\nاشاره به اينكه اين سفيدى ، سفيدى ناشى از بيمارى برص نيست ، بلكه نورانيت و درخشندگى و سفيدى جالبى است كه خود بيانگر وجود يك معجزه و امر خارق عادت است .\r\nباز براى اينكه به موسى ع لطف بيشترى كند و به منحرفان امكان بيشترى براى هدايت دهد ، مىگويد : معجزات تو منحصر به اين دو نيست ، بلكه « اين دو معجزه در زمره نه معجزه قرار گرفته كه تو همراه با آنها به سوى فرعون و قومش فرستاده مىشوى چرا كه آنها قوم ياغى و فاسقى بوده‌اند » و نياز به راهنمايى دارند مجهز با معجزات بزرگ فراوان ( * ( فِي تِسْعِ آياتٍ إِلى فِرْعَوْنَ وَقَوْمِه إِنَّهُمْ كانُوا قَوْماً فاسِقِينَ ) * ) ( 1 ) .\r\nاز ظاهر اين آيه چنين استفاده مىشود كه اين دو معجزه جزء نه معجزه\r\n\r\n","description":"","footnote":"\r\n( 1 ) جار و مجرور در « * ( فِي تِسْعِ آياتٍ ) * » با متعلق به جمله « اذهب » يا يكى از افعال عموم است كه در تقدير مىباشد ، و ممكن است « فى » به معنى « مع » باشد ، « و الى فرعون » نيز متعلق به همين جمله مقدر و يا جمله « انت مرسل بها » مىباشد كه آن نيز در تقدير است .\r\n","page_name":" 410 ","page_number":410},
  {"content":"\r\nمعروف موسى بوده است و در بحث مشروحى كه در تفسير سوره اسراء آيه 101 داشتيم چنين نتيجه گرفتيم كه هفت معجزه ديگر عبارتند از : « طوفان » ، « آفات گياهان » ، « ملخ خوراكى » ، « فزونى قورباغه » ، « دگرگون شدن رنگ رود نيل به شكل خون » كه هر يك از اين پنج حادثه ، به عنوان يك هشدار ، دامن فرعونيان را مىگرفت ، هنگامى كه در تنگنا قرار مىگرفتند دست به دامن موسى مىزدند تا رفع بلا كند .\r\nو دو معجزه ديگر « خشكسالى » و « كمبود انواع ميوه‌ها » بود كه در آيه 130 سوره اعراف به آن اشاره شده است : وَلَقَدْ أَخَذْنا آلَ فِرْعَوْنَ بِالسِّنِينَ وَنَقْصٍ مِنَ الثَّمَراتِ لَعَلَّهُمْ يَذَّكَّرُونَ : « ما آل فرعون را گرفتار خشكسالى و كمبود انواع ميوه‌ها كرديم ، شايد بيدار شوند » ( براى توضيح بيشتر در اين زمينه به جلد 12 صفحه 309 به بعد مراجعه نمائيد ) .\r\nبالآخره موسى ع با قويترين سلاح معجزه ، مسلح شد ، و به سراغ فرعون و فرعونيان آمد و آنها را به سوى آئين حق دعوت كرد قرآن در آيه بعد مىگويد : « هنگامى كه آيات روشنى بخش ما به سراغ آنان آمد گفتند : اين سحر آشكارى است » ( * ( فَلَمَّا جاءَتْهُمْ آياتُنا مُبْصِرَةً قالُوا هذا سِحْرٌ مُبِينٌ ) * ) .\r\nو مىدانيم اين تهمت تنها در مورد موسى ع نبود ، بلكه متعصبان لجوج براى توجيه مخالفتهاى خود با انبياء و براى اينكه سدى بر سر راه ديگران ايجاد كنند تهمت سحر را مطرح مىنمودند كه خود نشان روشنى بر عظمت كار خارق - العاده آنها بود .\r\nدر حالى كه مىدانيم پيامبران مردانى وارسته و حق طلب و پارسا بودند و ساحران افرادى منحرف ، مادى و واجد تمام صفاتى كه يك انسان « تزويرگر » دارد .\r\nبعلاوه ساحران هميشه قدرت بر انجام كارهاى محدودى داشتند اما پيامبران كه محتواى دعوت و همچنين راه و رسم آنها بيانگر حقانيتشان بود و به گونه اى\r\n","description":"","footnote":"","page_name":" 411 ","page_number":411},
  {"content":"\r\nنامحدود دست به اعجاز مىزدند و هيچ شباهتى به ساحران نداشتند .\r\nجالب اينكه در آخرين آيه مورد بحث قرآن اضافه مىكند ، اين اتهامها به خاطر آن نبود كه راستى در شك و ترديد باشند ، بلكه آنها « معجزات را از روى ظلم و برترى جويى انكار كردند ، در حالى كه در دل به آن يقين و اطمينان داشتند » ( * ( وَجَحَدُوا بِها وَاسْتَيْقَنَتْها أَنْفُسُهُمْ ظُلْماً وَعُلُوًّا ) * ) .\r\nو از اين تعبير به خوبى استفاده مىشود كه ايمان واقعيتى غير از علم و يقين دارد ، و ممكن است كفر از روى جحود و انكار در عين علم و آگاهى سر زند .\r\nو به تعبير ديگر حقيقت ايمان « تسليم در ظاهر و باطن » در برابر حق است ، بنا بر اين اگر انسان به چيزى يقين دارد اما در باطن يا ظاهر تسليم در مقابل آن نيست ايمان ندارد ، بلكه داراى كفر جحودى است ، و اين مطلبى است دامنه دار كه فعلا با همين اشاره از آن مىگذريم .\r\nلذا در حديثى از امام صادق ع مىخوانيم كه ضمن برشمردن اقسام پنجگانه كفر يكى از اقسام آن را « كفر جحود » مىشمرد ، و يكى از شعبه‌هاى جحود را چنين بيان مىفرمايد : « هو ان يجحد الجاحد و هو يعلم انه حق قد استقر عنده » : « آن عبارت از چيزى است كه انسان آن را انكار كند در حالى كه مىداند حق است و نزد او ثابت است » سپس به آيه مورد بحث استشهاد مىكند ( 1 ) .\r\nقابل توجه اينكه قرآن انگيزه انكار فرعونيان را دو چيز مىشمرد : يكى « ظلم » و ديگرى « برترى جويى » .\r\nممكن است ظلم اشاره به غصب حقوق ديگران باشد ، و برترى جويى اشاره به تفوقطلبى آنها نسبت به بنى اسرائيل ، يعنى آنها مىديدند اگر در برابر آيات\r\n\r\n","description":"","footnote":"\r\n( 1 ) كافى جلد 2 باب وجوه الكفر صفحه 287 .\r\n","page_name":" 412 ","page_number":412},
  {"content":"\r\nو معجزات موسى سر تسليم فرود آورند هم منافع نامشروعشان به خطر مىافتد ، و هم بايد همرديف بردگانشان بنى اسرائيل قرار گيرند ، و هيچ يك از اين دو براى آنها قابل تحمل نبود .\r\nو يا منظور از ظلم ، ظلم بر خويشتن يا ظلم بر آيات بوده و منظور از علو ظلم بر ديگران ، همانگونه كه در سوره اعراف آيه 9 آمده بما كانوا بآياتنا يظلمون « به خاطر آنكه آنها به آيات ما ستم مىكردند » .\r\nبه هر حال در پايان اين آيه به عنوان يك درس عبرت با يك جمله كوتاه و بسيار پر معنى به سرانجام شوم فرعونيان و غرق و نابودى آنها اشاره كرده چنين مىگويد « بنگر عاقبت مفسدان چگونه بود » ؟ ( * ( فَانْظُرْ كَيْفَ كانَ عاقِبَةُ الْمُفْسِدِينَ ) * ) .\r\nقرآن در اينجا پرده از روى اين مطلب برنمىدارد ، چرا كه سرگذشت دردناك اين قوم كافر را در آيات ديگر خوانده بودند ، و با همين اشاره كوتاه آنچه بايد بفهمند مىفهميدند .\r\nضمنا در اينجا از تمام صفات زشت آنها روى عنوان « مفسد » تكيه مىكند كه مفهوم جامعى دارد هم افساد در عقيده را شامل مىشود و هم در گفتار و عمل ، هم افساد در فرد و هم در نظام جامعه و در حقيقت تمام اعمال آنها در واژه افساد جمع است .\r\n","description":"","footnote":"","page_name":" 413 ","page_number":413},
  {"content":"\r\n\r\n[ سوره النمل ‹ 27 › : آيات 15 تا 16 
  ]\r\nوَ لَقَدْ آتَيْنا داوُدَ وَسُلَيْمانَ عِلْماً وَقالا الْحَمْدُ لِلَّه الَّذِي فَضَّلَنا عَلى كَثِيرٍ مِنْ عِبادِه الْمُؤْمِنِينَ ‹ 05 › وَوَرِثَ سُلَيْمانُ داوُدَ وَقالَ يا أَيُّهَا النَّاسُ عُلِّمْنا مَنْطِقَ الطَّيْرِ وَأُوتِينا مِنْ كُلِّ شَيْءٍ إِنَّ هذا لَهُوَ الْفَضْلُ الْمُبِينُ ‹ 06 ›\r\n\r\nترجمه :\r\n15 - ما به داود و سليمان علم قابل ملاحظه اى بخشيديم ، و آنها گفتند حمد از آن خداوندى است كه ما را بر بسيارى از بندگان مؤمنش برترى بخشيد .\r\n16 - و سليمان وارث داود شد ، و گفت اى مردم ! به ما سخن گفتن پرندگان تعليم داده شده است و از هر چيز به ما عطا گرديده اين فضيلت آشكارى است .\r\n\r\nتفسير : حكومت داود و سليمان\r\nبه دنبال نقل گوشه اى از داستان موسى ع به بحث پيرامون دو تن ديگر از پيامبران بزرگ الهى ، « داود » و « سليمان » مىپردازد ، البته در مورد او اشاره اى بيش نيست ، اما در مورد سليمان ، بحث مشروحترى آمده است .\r\nذكر گوشه اى از داستان اين دو پيامبر ، بعد از داستان موسى ع به خاطر آن است كه اينها نيز از پيامبران بنى اسرائيل بودند ، و تفاوتى كه تاريخ آنها با تواريخ پيامبران ديگر دارد اين است كه اينها بر اثر آمادگى محيط فكرى و اجتماعى بنى اسرائيل توفيق يافتند دست به تاسيس حكومت عظيمى بزنند ، و آئين الهى\r\n","description":"","footnote":"","page_name":" 414 ","page_number":414},
  {"content":"\r\nرا با استفاده از نيروى حكومت ، گسترش دهند ، لذا از لحن سرگذشت پيامبران ديگر كه با مخالفت شديد قوم خود روبرو مىشدند و گاه آنها را از شهر و ديارشان بيرون مىكردند ، در اينجا خبرى نيست ، و تعبيرات به كلى با آنها فرق دارد .\r\nاين به خوبى نشان مىدهد كه اگر دعوت كنندگان الهى توفيقى براى تشكيل حكومت بيابند تا چه اندازه مشكلات حل مىشود ، و راه آنها صاف و هموار مىگردد .\r\nبه هر حال در اينجا سخن از علم و قدرت و توانايى و عظمت است ، سخن از تسليم و اطاعت ديگران حتى جن و شياطين در برابر حكومت الهى است ، سخن از تسليم پرندگان هوا و موجودات ديگر است ، و بالآخره سخن از مبارزه شديد با بتپرستى از طريق دعوت منطقى و سپس بهره گيرى از قدرت حكومت است .\r\nو اينها است كه داستان اين دو پيامبر را از ديگر پيامبران جدا مىسازد .\r\nجالب اينكه قرآن سخن را از مساله « موهبت علم » كه زير بناى يك حكومت صالح و نيرومند است شروع كرده مىگويد : « ما به داود و سليمان علم قابل ملاحظه اى بخشيديم » ( * ( وَلَقَدْ آتَيْنا داوُدَ وَسُلَيْمانَ عِلْماً ) * ) .\r\nگرچه بسيارى از مفسران در اينجا خود را به زحمت انداخته‌اند كه ببينند اين كدام علم بوده كه در اينجا به صورت سربسته بيان شده ، و خداوند به داود و سليمان عطا فرموده ، بعضى آن را به قرينه آيات ديگر علم قضاوت و داورى دانسته‌اند وَآتَيْناه الْحِكْمَةَ وَفَصْلَ الْخِطابِ : « ما به داود ، حكمت و راه پايان دادن به نزاعها آموختيم » ( سوره ص - آيه 20 ) وَكُلًّا آتَيْنا حُكْماً وَعِلْماً : « ما به هر يك از داود و سليمان مقام داورى و علم عطا كرديم » ( انبياء - 79 ) .\r\nبعضى نيز به قرينه آيات مورد بحث كه از منطق طير ( گفتار پرندگان ) سخن مىگويد : اين علم را ، علم گفتگوى با پرندگان دانسته‌اند ، و بعضى ديگر\r\n","description":"","footnote":"","page_name":" 415 ","page_number":415},
  {"content":"\r\nبه قرينه آياتى كه از علم بافتن زره و مانند آن سخن مىگويد خصوص اين علم را مورد توجه قرار داده‌اند .\r\nولى روشن است كه « علم » در اينجا معنى گسترده و وسيعى دارد كه علم توحيد و اعتقادات مذهبى و قوانين دينى ، و همچنين علم قضاوت ، و تمام علومى را كه براى تشكيل چنان حكومت وسيع و نيرومندى لازم بوده است در برمىگيرد ، زيرا تاسيس يك حكومت الهى بر اساس عدل و داد ، حكومتى آباد و آزاد ، بدون بهره گيرى از يك علم سرشار امكان پذير نيست ، و به اين ترتيب قرآن مقام علم را در جامعه انسانى و در تشكيل حكومت به عنوان نخستين سنگ زير بنا مشخص ساخته است .\r\nو به دنبال اين جمله از زبان داود و سليمان چنين نقل مىكند : « و آنها گفتند حمد و ستايش از آن خداوندى است كه ما را بر بسيارى از بندگان مؤمنش برترى بخشيد » ( * ( الْحَمْدُ لِلَّه الَّذِي فَضَّلَنا عَلى كَثِيرٍ مِنْ عِبادِه الْمُؤْمِنِينَ ) * ) .\r\nجالب اينكه بلافاصله بعد از بيان موهبت بزرگ « علم » سخن از « شكر » به ميان آمده ، تا روشن شود هر نعمتى را شكرى لازم است ، و حقيقت شكر آن است كه از آن نعمت در همان راهى كه براى آن آفريده شده است استفاده شود و اين دو پيامبر بزرگ از نعمت علمشان در نظام بخشيدن به يك حكومت الهى حد اكثر بهره را گرفتند .\r\nضمنا آنها معيار برترى خود را بر ديگران در « علم » خلاصه كردند ، نه در قدرت و حكومت ، و شكر و سپاس را نيز در برابر علم شمردند نه بر مواهب ديگر چرا كه هر ارزشى است براى علم است و هر قدرتى است از علم سرچشمه مىگيرد .\r\nاين نكته نيز قابل توجه است كه آنها از حكومت بر يك ملت با ايمان شكر مىكنند چرا كه حكومت بر گروهى فاسد و بى ايمان افتخار نيست .\r\nدر اينجا سؤالى پيش مىآيد و آن اينكه چرا آنها در مقام شكرگزارى\r\n","description":"","footnote":"","page_name":" 416 ","page_number":416},
  {"content":"\r\nگفتند ما را بر بسيارى از مؤمنان فضيلت بخشيده ، نه بر همه مؤمنان ؟ با اينكه آنها پيامبرانى بودند كه افضل مردم عصر خويش بودند .\r\nاين تعبير ممكن است براى رعايت اصول ادب و تواضع باشد كه انسان در هيچ مقامى خود را برتر از همگان نداند .\r\nو يا بخاطر اين است كه آنها به يك مقطع خاص زمانى نگاه نمىكردند ، بلكه كل زمانها را در نظر داشتند ، و مىدانيم پيامبرانى از آنها بزرگتر در طول تاريخ بشريت بوده‌اند .\r\nدر آيه بعد ، نخست اشاره به ارث بردن سليمان از پدرش داود كرده ، مىگويد :\r\n« سليمان وارث داود شد » ( * ( وَوَرِثَ سُلَيْمانُ داوُدَ ) * ) .\r\nدر اينكه منظور از « ارث » در اينجا ارث چه چيز است ؟ در ميان مفسران گفتگو بسيار است .\r\nبعضى آن را منحصر به ميراث علم و دانش دانسته‌اند ، چرا كه به پندار آنها پيامبران ارثى از اموال خود نمىگذارند .\r\nبعضى ديگر منحصرا ميراث مال و حكومت را ذكر كرده‌اند ، چرا كه اين كلمه قبل از هر چيز آن مفهوم را به ذهن تداعى مىكند .\r\nو بعضى علم سخن گفتن با پرندگان را ( منطق الطير ) .\r\nولى با توجه به اينكه آيه مطلق است و در جمله‌هاى بعد هم سخن از علم به ميان آمده و هم از تمام مواهب ( * ( أُوتِينا مِنْ كُلِّ شَيْءٍ ) * ) دليلى ندارد كه مفهوم آيه را محدود كنيم ، بنا بر اين سليمان وارث همه مواهب پدرش داود شد .\r\nدر رواياتى كه از منابع اهل بيت ع به ما رسيده نيز به اين آيه در برابر كسانى كه مىگفتند پيامبران ارثى نمىگذارند و به حديث « نحن معاشر الانبياء لا نورث » « ما پيامبران ارثى نمىگذاريم » ، تكيه مىكردند استدلال شده ، و دليل بر اين\r\n","description":"","footnote":"","page_name":" 417 ","page_number":417},
  {"content":"\r\nگرفته شده كه حديث مزبور چون مخالف كتاب اللَّه است از درجه اعتبار ساقط است .\r\nدر حديثى كه از طرق اهل بيت نقل شده چنين مىخوانيم : هنگامى كه ابو بكر تصميم گرفت فدك را از فاطمه ع بگيرد اين سخن به فاطمه س رسيد ، نزد ابو بكر آمده و چنين گفت :\r\nا فى كتاب اللَّه ان ترث اباك و لا ارث ابى ، لَقَدْ جِئْتِ شَيْئاً فَرِيًّا ) * ، فعلى عمد تركتم كتاب اللَّه و نبذتموه وراء ظهوركم اذ يقول : * ( وَوَرِثَ سُلَيْمانُ داوُدَ ) * :\r\n« آيا در كتاب خدا است كه تو از پدرت ارث ببرى و من از پدرم ارث نبرم ؟ اين چيز عجيبى است ! آيا كتاب خدا را فراموش كرده و پشت سر افكنده‌ايد آنجا كه مىفرمايد : سليمان از داود ارث برد » ؟ ( 1 ) .\r\nسپس قرآن مىافزايد : « سليمان گفت : اى مردم ! به ما سخن گفتن پرندگان تعليم شده » ( * ( وَقالَ يا أَيُّهَا النَّاسُ عُلِّمْنا مَنْطِقَ الطَّيْرِ ) * ) .\r\n« و از همه چيز به ما داده شده است ، و اين فضيلت آشكارى است » ( * ( وَأُوتِينا مِنْ كُلِّ شَيْءٍ إِنَّ هذا لَهُوَ الْفَضْلُ الْمُبِينُ ) * ) .\r\nگرچه بعضى مدعى هستند كه تعبير نطق و سخن گفتن در مورد غير انسانها جز به عنوان مجاز ممكن نيست ، ولى اگر غير انسان نيز اصوات و الفاظى از دهان بيرون بفرستد كه بيانگر مطالبى باشد دليل ندارد كه آن را نطق نگوئيم ، چرا كه « نطق » هر لفظى است كه بيانگر حقيقتى و مفهومى باشد ( 2 ) .\r\n\r\n","description":"","footnote":"\r\n( 1 ) كتاب احتجاج طبرسى مطابق نقل تفسير نور الثقلين ج 4 صفحه 75 .\r\n( 2 ) « ابن منظور » در « لسان العرب » مىگويد : نطق همان تكلم كردن است سپس مىافزايد : و كلام كل شىء منطقه و منه قوله تعالى * ( عُلِّمْنا مَنْطِقَ الطَّيْرِ ) * : تكلم هر چيزى نطق او است ، و آيه * ( عُلِّمْنا مَنْطِقَ الطَّيْرِ ) * نيز از همين باب است سپس از يكى ديگر از علماى ادب يعنى « ابن سيده » نقل مىكند ( بر خلاف آنچه بعضى گفته‌اند كه نطق مخصوص انسان است ) گاهى نطق در غير انسان نيز به كار مىرود - توجه به اين نكته نيز لازم است كه علماى منطق و فلاسفه ، نطق را به قدرت تفكر كه به انسان توانايى براى سخن گفتن مىدهد اطلاق كرده‌اند .\r\n","page_name":" 418 ","page_number":418},
  {"content":"\r\nالبته نمىخواهيم بگوئيم كه آن صداهاى مخصوصى كه گاه بعضى از حيوانات به هنگام خشم و غضب ، يا رضايت و خشنودى ، يا از درد و رنج ، و يا اظهار و اشتياق نسبت به بچه‌هاى خود سرمىدهند نطق است ، نه اينها اصواتى است كه مقارن با حالتى از دهان آنها برمىخيزد ، ولى به طورى كه در آيات بعد مشروحا خواهد آمد مىبينيم كه سليمان با « هدهد » مطالبى را رد و بدل مىكند ، پيامى به وسيله او مىفرستد ، و بازتاب پيامش را از او جويا مىشود .\r\nاين نشان مىدهد كه حيوانات علاوه بر اصواتى كه بيانگر حالات آنها است توانايى دارند كه به فرمان خدا در شرايط خاصى سخن بگويند ، همچنين است بحثى كه درباره سخن گفتن « مورچه » در آيات آينده خواهد آمد .\r\nالبته گاه نطق در معنى وسيعى در قرآن به كار رفته است كه در حقيقت روح و نتيجه « نطق » را بيان مىكند ، و آن « بيان ما فى الضمير » است ، خواه از طريق الفاظ و سخن باشد و خواه از طريق حالات ديگر ، مانند آيه هذا كِتابُنا يَنْطِقُ عَلَيْكُمْ بِالْحَقِّ : « اين كتاب ما است كه به حق براى شما سخن مىگويد » ( جاثيه - 29 ) ولى نيازى نيست كه ما نطق را در مورد گفتگوى سليمان با پرندگان به اين معنى تفسير كنيم ، بلكه سليمان طبق ظاهر آيات فوق مىتوانست الفاظ خاص پرندگان را كه براى انتقال مطالب به كار مىبرند تشخيص دهد ، و با آنها سخن بگويد .\r\nدر اين باره در بحث نكات نيز به خواست خدا سخن مىگوئيم .\r\nاما جمله « * ( أُوتِينا مِنْ كُلِّ شَيْءٍ ) * » : ( از همه چيز به ما داده شده ) بر خلاف محدوديتهايى كه گروهى از مفسران براى آن قائل شده‌اند ، مفهوم وسيع و گسترده اى دارد و تمام وسائلى را كه از نظر معنوى و مادى براى تشكيل آن حكومت الهى لازم بوده است شامل مىشود ، و اصولا بدون آن اين كلام ناقص خواهد بود ، و پيوند روشنى با گذشته نخواهد داشت .\r\n","description":"","footnote":"","page_name":" 419 ","page_number":419},
  {"content":"\r\nدر اينجا « فخر رازى » سؤالى عنوان كرده و آن اينكه آيا تعبير « علمنا » و « اوتينا » ( به ما تعليم داده شده و به ما بخشيده شده ) آيا از قبيل كلام متكبران نيست ؟\r\nسپس چنين پاسخ مىگويد : منظور از ضمير « جمع » در اينجا ، خود سليمان و پدرش ، يا خود او و معاونانش در حكومت است ، و اين معمول است كه هر گاه كسى در رأس تشكيلاتى قرار گيرد با ضمير جمع از خود ياد مىكند .\r\n\r\nنكته‌ها :\r\n\r\n1 - رابطه دين و سياست\r\nبر خلاف آنچه بعضى از كوته بينان مىانديشند دين مجموعه اى از اندرزها و نصايح و يا مسائل مربوط به زندگى شخصى و خصوصى نيست ، دين مجموعه اى از قوانين حيات و برنامه فراگيرى است كه تمام زندگى انسانها مخصوصا مسائل اجتماعى را در بر مىگيرد .\r\nبعثت انبياء براى « اقامه قسط و عدل » است ( سوره حديد آيه 25 ) .\r\nدين براى گسستن زنجيرهاى اسارت انسان و تامين آزادى بشر است ( سوره اعراف آيه 157 ) .\r\nدين براى نجات « مستضعفان » از چنگال « ظالمان و ستمگران » و پايان دادن به دوران سلطه آنها است .\r\nو بالآخره دين مجموعه اى است از تعليم و تربيت در مسير تزكيه و ساختن انسان كامل ( سوره جمعه آيه 2 ) .\r\nبديهى است اين هدفهاى بزرگ بدون تشكيل حكومت امكان پذير نيست .\r\nچه كسى مىتواند با توصيه‌هاى اخلاقى اقامه قسط و عدل كند ، و دست ظالمان را از گريبان مظلومان كوتاه سازد ؟\r\n","description":"","footnote":"","page_name":" 420 ","page_number":420},
  {"content":"\r\nچه كسى مىتواند زنجيرهاى اسارت را از دست و پاى انسانهاى در بند بردارد و بشكند ، بى آنكه متكى به قدرت باشد ؟\r\nو چه كسى مىتواند در جامعه اى كه وسائل نشر فرهنگ و تبليغ در اختيار فاسدان و مفسدان است اصول صحيح تعليم و تربيت را پياده كند ؟ و ملكات اخلاقى را در دلها پرورش دهد ؟\r\nو اين است كه ما مىگوئيم « دين » و « سياست » دو عنصر تفكيك ناپذير است اگر دين از سياست جدا شود بازوى اجرايى خود را به كلى از دست مىدهد ، و اگر سياست از دين جدا گردد مبدل به يك عنصر مخرب در مسير منافع خود - كامگان مىشود .\r\nاگر پيامبر اسلام ص موفق شد اين آئين آسمانى را با سرعت در جهان گسترش دهد دليل آن اين بود كه در اولين فرصت دست به تاسيس حكومت زد ، و از طريق حكومت اسلامى هدفهاى الهى را تعقيب نمود .\r\nبعضى از پيامبران ديگر كه نيز چنين توفيقى يافتند ، بهتر موفق به نشر دعوت الهى خود شدند ، اما آنها كه در تنگنا قرار گرفتند و شرائط به آنها اجازه تشكيل حكومت نداد موفق به كار زيادى نشدند .\r\n\r\n2 - ابزار حكومت الهى\r\nجالب اينكه در داستان سليمان و داود به خوبى مىبينيم كه آنها به سرعت آثار شرك و بتپرستى را ريشه كن ساختند ، و نظامى الهى بر پا كردند ، نظامى كه ابزار اصليش طبق آيات مورد بحث علم و دانش و آگاهيها در زمينه‌هاى مختلف بود .\r\nنظامى كه نام « خدا » در سر لوحه همه برنامه هايش قرار داشت .\r\nنظامى كه تمام نيروهاى لايق را به كار مىگرفت ، حتى از نيروى يك پرنده\r\n","description":"","footnote":"","page_name":" 421 ","page_number":421},
  {"content":"\r\nبراى رسيدن به اهدافش استفاده مىكرد .\r\nنظامى كه ديوها را دربند كرده و ظالمان را بر سر جاى خود نشانده بود .\r\nو بالآخره نظامى كه هم قدرت نظامى كافى داشت ، و هم دستگاه اطلاعاتى ، و هم افرادى كه در زمينه‌هاى مختلف اقتصادى و توليد تخصص و آگاهى كافى داشتند ، و همه اينها را زير چتر ايمان و توحيد قرار داده بود .\r\n\r\n3 - نطق پرندگان\r\nدر آيات فوق ، و آياتى كه بعد از اين در داستان « هدهد » و « سليمان » خواهد آمد صريحا اشاره به نطق پرندگان و ميزانى از درك و شئون براى آنان شده است .\r\nبى شك پرندگان - مانند ساير حيوانات - در حالات مختلف صداهاى گوناگونى از خود ظاهر مىسازند كه با دقت و بررسى ، مىتوان از نوع صدا به وضع حالات آنها پى برد ، كدام صدا مربوط به حالات خشم است و كدام رضا ، كدام صدا دليل بر گرسنگى است ، و كدام نشانه تمنى ؟ با كدام صدا بچه‌هاى خود را فرا مىخواند و با كدام صدا آنها را از بروز حادثه وحشتناكى خبر مىدهد ؟\r\nاين قسمت از صداى پرندگان ، مورد هيچگونه شك و ترديد نيست ، و همه كم و بيش با آن آشنا هستيم .\r\nولى آيات اين سوره ظاهرا مطلبى بيش از اين را بيان مىكند ، بحث از سخن گفتن آنان به نحو مرموزى است كه مطالب دقيقترى در آن منعكس است ، و بحث از تفاهم و گفتگوى آنها با يك انسان است ، گرچه اين معنى براى بعضى عجيب مىآيد ، ولى با توجه به مطالب مختلفى كه دانشمندان در كتابها نوشته‌اند و مشاهدات شخصى بعضى در مورد پرندگان مطلب عجيبى نيست .\r\nما از هوش حيوانات مخصوصا پرندگان مطالبى عجيبتر از اين سراغ داريم .\r\nبعضى از آنها چنان مهارتى در ساختن خانه و لانه دارند كه گاه از مهندسين ما پيشى مىگيرند !\r\n","description":"","footnote":"","page_name":" 422 ","page_number":422},
  {"content":"\r\nبعضى از پرندگان چنان اطلاعاتى از وضع نوزادان آينده خود و نيازها و مشكلات آنها دارند و چنان دقيقا براى حل آنها عمل مىكنند كه براى همه ما اعجابانگيز است ! .\r\nپيش بينى آنها درباره وضع هوا حتى نسبت به چند ماه بعد ، و آگاهى آنها از زلزله‌ها قبل از وقوع آن ، و حتى پيش از آنكه زلزله سنجهاى ما خفيفترين لرزشها را ثبت كنند معروف است .\r\nتعليماتى كه در عصر ما به حيوانات داده مىشود ، و كارهاى خارق العاده آنها را در سيركها بسيارى ديده‌اند ، كه حاكى از هوش شگفتانگيز آنها است .\r\nكارهاى شگفتآور « مورچگان » و تمدن شگرف آنها .\r\nعجائب زندگى « زنبوران عسل » و رديابى حيرتانگيز آنها .\r\nآگاهى « پرندگان مهاجر » كه گاه فاصله ميان قطب شمال و جنوب را طى مىكنند ، از وضع راهها در اين مسير فوق العاده طولانى .\r\nاطلاعات فوق العاده « ماهيان آزاد » در مهاجرت دستجمعى در اعماق درياها عموما از مسائلى است كه از نظر علمى مسلم و دليل بر وجود مرحله مهمى از درك و يا غريزه و يا هر چه آن را بناميم در اين حيوانات است .\r\nوجود حواس فوق العاده اى در حيوانات همچون دستگاه رادار مانند شبپره و شامه بسيار قوى بعضى از حشرات ، و ديد فوق العاده نيرومند بعضى از پرندگان و امثال آن نيز دليل ديگرى است بر اينكه آنها در همه چيز از ما عقبمانده تر نيستند ! با در نظر گرفتن اين امور جاى تعجب نيست كه آنها تكلم مخصوصى نيز داشته باشند ، و بتوانند با كسى كه از الفباى كلام آنها آگاه است ، سخن گويند .\r\nدر آيات قرآن نيز به عناوين مختلف به اين امر اشاره شده است از جمله در آيه 38 سوره انعام مىخوانيم : وَما مِنْ دَابَّةٍ فِي الأَرْضِ وَلا طائِرٍ يَطِيرُ\r\n","description":"","footnote":"","page_name":" 423 ","page_number":423},
  {"content":"\r\nبِجَناحَيْه إِلَّا أُمَمٌ أَمْثالُكُمْ : « هيچ جنبنده اى در زمين و پرنده اى كه با دو بال خود پرواز مىكند نيست مگر اينكه امتهايى همانند شما هستند » ! ( 1 ) .\r\nدر روايات اسلامى نيز مطالب زيادى وجود دارد كه بيانگر نطق حيوانات و مخصوصا پرندگان است ، و حتى براى هر يك از آنها سخنى شعار مانند نقل شده است كه شرح آنها به درازا مىكشد ( 2 ) .\r\nدر روايتى از امام صادق ع مىخوانيم كه امير مؤمنان على ع به ابن عباس فرمود :\r\nان اللَّه علمنا منطق الطير كما علم سليمان ابن داود ، و منطق كل دابة فى بر او بحر :\r\n« خداوند سخن گفتن پرندگان را به ما آموخت همانگونه كه به سليمان بن داود ، و سخن گفتن هر جنبنده اى را در خشكى و دريا » ( 3 ) .\r\n\r\n4 - روايت « نحن معاشر الانبياء لا نورث »\r\nاهل سنت حديثى در كتابهاى مختلف خود از پيامبر اسلام ص به اين مضمون نقل كرده‌اند كه فرمود :\r\nنحن معاشر الانبياء لا نورث ما تركناه صدقة :\r\n« ما پيامبران ارثى از خود به يادگار نمىگذاريم ، و آنچه از ما بماند بايد به عنوان صدقه در راه خدا مصرف شود » و گاه آن را با حذف جمله اول ، به صورت « ما تركناه صدقة » نقل كرده‌اند .\r\nسند اين حديث غالبا در كتب معروف اهل سنت به « ابو بكر » منتهى مىشود كه بعد از پيامبر ص زمام امور مسلمين را به دست گرفت ، و هنگامى كه حضرت فاطمه ع و يا بعضى از همسران پيامبر ميراث خود را از او خواستند او به استناد\r\n\r\n","description":"","footnote":"\r\n( 1 ) در ذيل آيه 38 - انعام بحث ديگرى نيز در اين زمينه داشته‌ايم ( به جلد پنجم تفسير صفحه 220 به بعد مراجعه شود ) .\r\n( 2 ) براى آگاهى بيشتر مىتوانيد به « تفسير قرطبى » ذيل آيات مورد بحث و تفسير نور الثقلين جلد 4 صفحه 77 به بعد مراجعه فرمائيد .\r\n( 3 ) همان مدرك صفحه 81 .\r\n","page_name":" 424 ","page_number":424},
  {"content":"\r\nاين حديث از دادن ميراث به آنان سر باز زد ! اين حديث را « مسلم » در صحيح خود ( جلد 3 - كتاب الجهاد و السير - صفحه 1379 › و « بخارى » در جزء هشتم « كتاب الفرائض » ( صفحه 185 ) و گروهى ديگر در كتابهاى خود آورده‌اند .\r\nقابل توجه اينكه در مدرك اخير در حديثى از عايشه چنين مىخوانيم :\r\n« فاطمه ع و عباس ( بعد از وفات پيامبر ص نزد ابو بكر آمدند و ميراثشان از پيامبر را مىخواستند ، و آنها در آن موقع زمينشان را در » فدك « و سهمشان را از » خيبر « مطالبه مىكردند ، ابو بكر گفت : من از رسول خدا ص شنيدم كه گفت :\r\nما چيزى را به ارث نمىگذاريم و آنچه از ما بماند صدقه است . . . هنگامى كه فاطمه ع اين سخن را شنيد با حالتى خشمگين ابو بكر را ترك كرد و تا آخر عمر با او يك كلمه سخن نگفت « » .\r\nالبته اين حديث از جهات مختلفى قابل نقد و بررسى است ولى آنچه در حوصله اين تفسير مىگنجد امور زير است :\r\n1 - اين حديث با متن قرآن سازگار نيست ، و طبق قواعد اصولى كه در دست داريم هر حديثى كه موافق « كتاب اللَّه » نباشد از درجه اعتبار ساقط است ، و نمىتوان به عنوان حديث پيامبر ص و يا سائر معصومين ع روى آن تكيه كرد .\r\nدر آيات فوق خوانديم سليمان از داود ارث برد ، و ظاهر آيه مطلق است و اموال را نيز شامل مىشود . و در مورد « يحيى » و « زكريا » مىخوانيم : يَرِثُنِي وَيَرِثُ مِنْ آلِ يَعْقُوبَ : « فرزندى به من عنايت كن كه از من و از آل يعقوب ارث برد » ( مريم - 6 ) .\r\nمخصوصا در مورد « زكريا » بسيارى از مفسران روى جنبه‌هاى مالى تكيه كرده‌اند .\r\n\r\n","description":"","footnote":"\r\n( 1 ) صحيح بخارى جزء 8 صفحه 185 .\r\n","page_name":" 425 ","page_number":425},
  {"content":"\r\nبعلاوه ظاهر آيات « ارث » در قرآن مجيد عام است و همه را شامل مىشود .\r\nو شايد به همين دليل « قرطبى » از دانشمندان معروف اهل سنت ناچار شده است كه حديث را به عنوان فعل غالب و اكثر بگيرد نه عام و گفته است اين مانند جمله اى است كه عرب مىگويد انا معشر العرب اقرى الناس للضيف : « ما جمعيت عرب از همه مردم مهماننوازتريم ( در حالى كه اين يك حكم عمومى نيست ) ( 1 ) .\r\nولى روشن است كه اين سخن ارزش اين حديث را نفى مىكند ، زيرا اگر در مورد سليمان و يحيى به اين عذر متوسل شويم مشمول آن نسبت به موارد ديگر نيز قطعى نيست .\r\n2 - روايت فوق معارض با روايات ديگرى است كه نشان مىدهد ابو بكر تصميم گرفت « فدك » را به « فاطمه » ( سلام اللَّه عليها ) بازگرداند ، ولى ديگران مانع شدند ، چنان كه در « سيره حلبى » مىخوانيم :\r\n« فاطمه دختر پيامبر ص نزد ابو بكر آمد در حالى كه او بر منبر بود ، گفت : اى ابو بكر آيا اين در كتاب خدا است كه دخترت از تو ارث ببرد و من از پدرم ارث نبرم ، ابو بكر گريه كرد و اشكش جارى شد ، سپس از منبر پائين آمد ، و نامه اى داير به واگذارى فدك به فاطمه ( سلام اللَّه عليها ) نوشت ، در اين حال عمر وارد شد گفت : اين چيست ؟ گفت : نامه اى نوشتم كه ميراث فاطمه س را از پدرش به او واگذارم ، عمر گفت : اگر اين كار را كنى از كجا هزينه نبرد با دشمنان را فراهم مىسازى در حالى كه عرب بر ضد تو قيام كرده است ؟ سپس عمر نامه را گرفت و پاره كرد » ! ( 2 ) .\r\nچگونه ممكن است نهى صريحى از پيامبر ص باشد و ابو بكر به خود جرات مخالفت را بدهد ؟ و چرا عمر استناد به نيازهاى جنگى كرد و استناد به\r\n\r\n","description":"","footnote":"\r\n( 1 ) « تفسير قرطبى » جلد 7 ذيل آيات مورد بحث صفحه 4880 .\r\n( 2 ) « سيره حلبى » جلد 3 صفحه 391 .\r\n","page_name":" 426 ","page_number":426},
  {"content":"\r\nروايت پيامبر ص ننمود ؟\r\nبررسى دقيق روايت فوق نشان مىدهد كه مساله نهى پيامبر ص مطرح نبوده ، مهم در اينجا مسائل سياسى روز بوده است ، و همينها است كه انسان را به ياد گفتار ابن ابى الحديد دانشمند معتزلى مىاندازد ، مىگويد : از استادم « على بن فارقى » پرسيدم : آيا فاطمه ع در ادعاى خود راست مىگفت ؟ پاسخ داد آرى گفتم پس چرا ابو بكر فدك را به او نداد ، با اينكه وى را صادق و راستگو مىشمرد ؟ ! استادم تبسم پر معنايى كرد و سخن لطيف زيبايى گفت ، با اينكه او عادت به مزاح شوخى نداشت گفت : لو اعطاها اليوم فدك به مجرد دعواها لجائت اليه غدا و ادعت لزوجها الخلافة ! و زحزحته عن مقامه و لم يمكنه الاعتذار و الموافقة بشىء :\r\n« اگر امروز فدك را به ادعاى فاطمه ع به او مىداد ، فردا مىآمد و خلافت را براى همسرش ادعا مىكرد ! و ابو بكر را از مقامش متزلزل مىساخت و او نه عذرى براى بازگو كردن داشت و نه امكان موافقت » ! ( 1 ) .\r\n3 - روايت معروفى از پيامبر ص در بسيارى از كتب اهل سنت و شيعه آمده است كه\r\nالعلماء ورثة الانبياء :\r\n« دانشمندان وارثان پيامبرانند » ( 2 ) .\r\nو نيز از پيامبر گرامى اسلام ص نقل شده كه :\r\nان الانبياء لم يورثوا دينارا و لا درهما :\r\n« پيامبران درهم و دينارى از خود بيادگار نگذاردند » ( 3 ) .\r\nاز مجموع اين دو حديث چنين به نظر مىرسد كه هدف اصلى اين بوده كه روشن سازند افتخار انبياء و سرمايه آنها علم و دانش بوده است ، و مهمترين چيزى كه از خود به يادگار گذاشتند ، برنامه هدايت بود ، و كسانى كه سهم بيشترى از\r\n\r\n","description":"","footnote":"\r\n( 1 ) شرح نهج البلاغه « ابن ابى الحديد » جلد 16 صفحه 284 .\r\n( 2 ) « صحيح ترمذى » باب العلم حديث 19 و سنن ابن ماجه مقدمه حديث 17 .\r\n( 3 ) اصول كافى جلد اول باب صفة العلم حديث 2 .\r\n","page_name":" 427 ","page_number":427},
  {"content":"\r\nاين علم و دانش را بر گرفتند ، وارثان اصلى پيامبرانند ، بى آنكه نظر به اموالى داشته باشد كه از آنان به يادگار باقى مىماند ، بعدا اين حديث نقل به معنى شده و سوء تعبير از آن گرديده و احتمالا جمله ما تركناه صدقه كه استنباط بعضى از روايت بوده است بر آن افزوده‌اند .\r\nبراى اينكه سخن به درازا نكشد گفتار خود را با بحثى از مفسر معروف اهل سنت « فخر رازى » كه در ذيل آيه 11 سوره نساء آورده است پايان مىدهيم :\r\nاو مىگويد : يكى از تخصيصهايى كه بر اين آيه ( آيه ارث فرزندان ) وارد شده است ، چيزى است كه مذهب اكثر مجتهدين ( اهل سنت ) است ، كه پيامبران عليهم السلام چيزى به ارث نمىگذارند و شيعه ( عموما ) در اين بحث مخالفت كرده‌اند روايت شده است هنگامى كه « فاطمه » ع ميراث خود را مطالبه كرد ، آنها به استناد حديثى از پيامبر ص نحن معاشر الانبياء لا نورث ما تركناه صدقه ، او را از ارث خود باز داشتند ، در اين هنگام فاطمه ع به عموم آيه فوق ( آيه ارث فرزندان ) استدلال كرد ، گويى مىخواست به اين حقيقت اشاره كند كه عموم قرآن را نمىشود با خبر واحد تخصيص زد .\r\nسپس « فخر رازى » مىافزايد : شيعه مىگويند : به فرض كه تخصيص قرآن به خبر واحد جايز باشد در اينجا به سه دليل جايز نيست :\r\nنخست اينكه اين بر خلاف صريح قرآن است كه مىگويد « زكريا » از خدا تقاضا كرد فرزندى به او بدهد كه از وى و « آل يعقوب » ارث ببرد ، و همچنين قرآن مىگويد : سليمان از داود ارث برد ، زيرا نمىتوان اين آيات را حمل بر وراثت علم و دين كرد ، چون اين يك نوع وراثت مجازى است ، چرا كه اين پيامبران ، علم و دين را به فرزندان خود آموختند نه آنكه از خود گرفتند و به آنها واگذار كردند ، وراثت حقيقى تنها در مال تصور مىشود ( كه از كسى بگيرند و به ديگرى بدهند ) .\r\n","description":"","footnote":"","page_name":" 428 ","page_number":428},
  {"content":"\r\nديگر اينكه چگونه ممكن است « ابو بكر » از اين مساله كه نيازى به آن نداشته است آگاه باشد ، اما فاطمه و على و عباس كه از بزرگترين زاهدان و دانشمندان بودند و با مساله وراثت پيامبر ص سر و كار داشتند از آن بى خبر بمانند ؟ چگونه ممكن است پيامبر ص اين حديث را به كسى تعليم كرده باشد كه نيازى نداشته و از كسى كه نياز داشته دريغ دارد ؟ .\r\nسوم اينكه : جمله « ما تركناه صدقه » دنباله « لا نورث » است و مفهومش اين است اموالى را كه به عنوان صدقه اختصاص داده‌ايم در دائره ميراث قرار نمىگيرد نه غير آن . . . » .\r\nسپس فخر رازى جواب كوتاهى به استدلال مشهور فوق مىدهد و مىگويد :\r\n« فاطمه ع بعد از گفتگو با ابو بكر ، به آن گفتگو راضى شد ، علاوه بر اين اجماع بر اين منعقد شده است كه سخن ابو بكر درست است ! ( 1 ) » .\r\nولى روشن است كه پاسخ فخر رازى درخور استدلالهاى فوق نيست ، زيرا همانگونه كه از منابع معروف و معتبر اهل سنت در بالا نقل كرديم فاطمه ع نه تنها راضى نشد بلكه چنان خشمگين گشت كه تا پايان عمر يك كلمه با ابو بكر سخن نگفت .\r\nاز اين گذشته چگونه ممكن است اجماعى در اين مساله باشد با اينكه شخصيتى همچون على و فاطمه ع و عباس كه در كانون وحى پرورش يافته‌اند با آن مخالفت كرده باشند ؟ ! .\r\n\r\n","description":"","footnote":"\r\n( 1 ) تفسير فخر رازى جلد 9 صفحه 210 .\r\n","page_name":" 429 ","page_number":429},
  {"content":"\r\n\r\n[ سوره النمل ‹ 27 › : آيات 17 تا 19 
  ]\r\nوَ حُشِرَ لِسُلَيْمانَ جُنُودُه مِنَ الْجِنِّ وَالإِنْسِ وَالطَّيْرِ فَهُمْ يُوزَعُونَ ‹ 07 › حَتَّى إِذا أَتَوْا عَلى وادِ النَّمْلِ قالَتْ نَمْلَةٌ يا أَيُّهَا النَّمْلُ ادْخُلُوا مَساكِنَكُمْ لا يَحْطِمَنَّكُمْ سُلَيْمانُ وَجُنُودُه وَهُمْ لا يَشْعُرُونَ ‹ 08 › فَتَبَسَّمَ ضاحِكاً مِنْ قَوْلِها وَقالَ رَبِّ أَوْزِعْنِي أَنْ أَشْكُرَ نِعْمَتَكَ الَّتِي أَنْعَمْتَ عَلَيَّ وَعَلى والِدَيَّ وَأَنْ أَعْمَلَ صالِحاً تَرْضاه وَأَدْخِلْنِي بِرَحْمَتِكَ فِي عِبادِكَ الصَّالِحِينَ ‹ 09 ›\r\n\r\nترجمه :\r\n17 - لشكريان سليمان از جن و انس و پرندگان نزد او جمع شدند آن قدر زياد بودند كه بايد توقف كنند تا به هم ملحق شوند .\r\n18 - تا به سرزمين مورچگان رسيدند ، مورچه اى گفت : اى مورچگان ! به لانه‌هاى خود برويد تا سليمان و لشكرش شما را پايمال نكنند در حالى كه نمىفهمند ! .\r\n19 - ( سليمان ) از سخن او تبسمى كرد و خنديد و گفت : پروردگارا ! شكر نعمتهايى را كه بر من و پدر و مادرم ارزانى داشته اى به من الهام فرما و توفيق مرحمت كن تا عمل صالحى كه موجب رضاى تو گردد انجام دهم و مرا در زمره بندگان صالحت داخل نما .\r\n","description":"","footnote":"","page_name":" 430 ","page_number":430},
  {"content":"\r\n\r\nتفسير : سليمان در وادى مورچگان !\r\nاز آيات اين سوره ، و همچنين از آيات سوره سبا به خوبى استفاده مىشود كه داستان حكومت حضرت سليمان جنبه عادى نداشت ، بلكه توأم با خارق عادات و معجزات مختلفى بود كه قسمتى از آن ( مانند حكومت سليمان بر جن و پرندگان و درك كلام مورچگان ، و گفتگوى با هدهد ) در اين سوره ، و بخشى ديگر از آن در سوره سبا آمده است .\r\nدر حقيقت خداوند قدرت خود را در ظاهر ساختن اين حكومت عظيم و قوايى كه مسخر آن بود نشان داد ، و مىدانيم از نظر يك فرد موحد ، اين امور در برابر قدرت خداوند سهل و ساده و آسان است .\r\nدر آيات مورد بحث نخست مىگويد : « لشكريان سليمان از جن و انس و پرندگان نزد او جمع شدند » ( * ( وَحُشِرَ لِسُلَيْمانَ جُنُودُه مِنَ الْجِنِّ وَالإِنْسِ وَالطَّيْرِ ) * ) .\r\nجمعيت لشكريانش به قدرى زياد بود كه براى نظم سپاه « دستور داده مىشد كه صفوف اول را متوقف كنند و صفوف آخر را حركت دهند تا همه به هم برسند » ( * ( فَهُمْ يُوزَعُونَ ) * ) .\r\n« يوزعون » از ماده « وزع » ( بر وزن جمع ) به معنى بازداشتن است ، اين تعبير هر گاه در مورد لشكر به كار رود به اين معنى است كه اول لشكر آن را نگاه دارند تا آخر لشكر به آن ملحق گردد و از پراكندگى و تشتت آنها جلو - گيرى شود .\r\nواژه « وزع » به معنى حرص و علاقه شديد به چيزى آمده است كه انسان را از امور ديگر بازمىدارد .\r\n","description":"","footnote":"","page_name":" 431 ","page_number":431},
  {"content":"\r\nاز اين تعبير استفاده مىشود كه لشكريان سليمان ، هم بسيار زياد بودند و هم تحت نظام خاص .\r\n« حشر » از ماده « حشر » ( بر وزن نشر ) به معنى بيرون ساختن جمعيت از قرارگاه و حركت دادن آنها به سوى ميدان مبارزه و مانند آن است ، از اين تعبير و همچنين از تعبيرى كه در آيه بعد مىآيد استفاده مىشود كه سليمان به سوى نقطه اى لشكركشى كرده بود ، اما اين كداميك از لشكركشىهاى سليمان است ؟\r\nبه درستى معلوم نيست ، بعضى از آيه بعد كه سخن از رسيدن سليمان به « وادى نمل » ( سرزمين مورچگان ) مىگويد چنين استفاده كرده‌اند كه آن منطقه اى بوده است در نزديكى طائف ، و بعضى گفته‌اند منطقه اى بوده است در نزديك شام .\r\nولى به هر حال چون بيان اين موضوع تاثيرى در جنبه‌هاى اخلاقى و تربيتى آيه نداشته ، سخنى از آن به ميان نيامده است .\r\nضمنا اين بحث كه ميان جمعى از مفسران درگير شده كه آيا همه انسانها و جن و پرندگان از لشكريان او بوده‌اند ( بنا بر اين كلمه « من » بيانيه است ) و يا اينكه قسمتى از آنها لشكر او را تشكيل مىداده‌اند « و در اين صورت » من « تبعيضيه است ) تقريبا بحث زائدى به نظر مىرسد ، چون بدون شك ، سليمان بر كل روى زمين حكومت نداشت و قلمرو حكومتش منطقه شام و بيت المقدس و احتمالا بعضى نواحى اطراف بود .\r\nو حتى از آيات بعد استفاده مىشود كه او سلطه اى بر سرزمين يمن هنوز پيدا نكرده بود و بعد از ماجراى « هدهد » و تسليم ملكه سبأ بر آنجا تسلط يافت .\r\nجمله « تفقد الطير » در آيات بعد نشان ، مىدهد كه در ميان پرندگانى كه سر بر فرمان او بودند ، يك هدهد وجود داشت كه وقتى سليمان او را نديد جوياى حالش شد ، اگر تمام پرندگان بودند و از جمله هزاران هدهد ، اين\r\n","description":"","footnote":"","page_name":" 432 ","page_number":432},
  {"content":"\r\nتعبير صحيح نبود ( دقت كنيد ) .\r\nبه هر حال ، سليمان با اين لشكر عظيم حركت كرد « تا به سرزمين مورچگان رسيدند » ( * ( حَتَّى إِذا أَتَوْا عَلى وادِ النَّمْلِ ) * ) .\r\nدر اينجا مورچه اى از مورچگان ، همنوعان خود را مخاطب ساخت و گفت :\r\n« اى مورچگان داخل لانه‌هاى خود شويد تا سليمان و لشكريانش شما را پايمال نكنند در حالى كه نمىفهمند » ! ( * ( قالَتْ نَمْلَةٌ يا أَيُّهَا النَّمْلُ ادْخُلُوا مَساكِنَكُمْ لا يَحْطِمَنَّكُمْ سُلَيْمانُ وَجُنُودُه وَهُمْ لا يَشْعُرُونَ ) * ) ( 1 ) .\r\nدر اينكه چگونه اين مورچه از حضور سليمان و لشكريانش در آن سرزمين آگاه شد و چگونه صداى خود را به گوش ديگران رسانيد سخن داريم كه در نكته‌ها بخواست خدا خواهد آمد .\r\nضمنا از اين جمله استفاده مىشود كه عدالت سليمان حتى بر مورچگان ظاهر و آشكار بود چرا كه مفهومش اين است كه اگر آنها متوجه باشند حتى مورچه ضعيفى را پايمال نمىكنند ، و اگر پايمال كنند بر اثر عدم توجه آنها است .\r\n« سليمان با شنيدن اين سخن تبسم كرد و خنديد » ( * ( فَتَبَسَّمَ ضاحِكاً مِنْ قَوْلِها ) * :\r\nدر اينكه چه چيز سبب خنده سليمان شد مفسران سخنان گوناگونى دارند :\r\nظاهر اين است كه نفس اين قضيه مطلب عجيبى بود كه مورچه اى همنوعان خود را از لشكر عظيم سليمان بر حذر دارد و آنها را به عدم توجه نسبت دهد ، اين امر عجيب سبب خنده سليمان شد .\r\nبعضى نيز گفته‌اند اين خنده شادى بود چرا كه سليمان متوجه شد حتى\r\n\r\n","description":"","footnote":"\r\n( 1 ) بعضى از مفسران تصريح كرده‌اند كه « تاء » در « نملة » براى بيان وحدت است و مؤنث آوردن فعل نيز براى مراعات ظاهر كلمه است .\r\n","page_name":" 433 ","page_number":433},
  {"content":"\r\nمورچگان به عدالت او و لشكريانش معترفند و تقواى آنها را مىپذيرند ! .\r\nو بعضى گفته‌اند شادى او از اين جهت بود كه خداوند چنين قدرتى به او داده بود كه در عين شور و هيجان عظيم لشكر از صداى مورچه اى نيز غافل نمىماند ! .\r\nبه هر حال در اينجا سليمان رو به درگاه خدا كرد و چند تقاضا نمود .\r\nنخست اينكه « عرضه داشت پروردگارا راه و رسم شكر نعمتهايى را كه بر من و پدر و مادرم ارزانى داشته اى به من الهام فرما » ( * ( وَقالَ رَبِّ أَوْزِعْنِي أَنْ أَشْكُرَ نِعْمَتَكَ الَّتِي أَنْعَمْتَ عَلَيَّ وَعَلى والِدَيَّ ) * ) ( 1 ) .\r\nتا بتوانم اينهمه نعمتهاى عظيم را در راهى كه تو فرمان داده اى و مايه خشنودى تو است به كار گيرم و از مسير حق منحرف نگردم كه اداى شكر اينهمه نعمت جز به مدد و يارى تو ممكن نيست .\r\nديگر اينكه « مرا موفق دار تا عمل صالحى بجاى آورم كه تو از آن خشنود مىشوى » ( * ( وَأَنْ أَعْمَلَ صالِحاً تَرْضاه ) * ) .\r\nاشاره به اينكه آنچه براى من مهم است بقاى اين لشكر و عسكر و حكومت و تشكيلات وسيع نيست ، مهم اين است كه عمل صالحى انجام دهم كه مايه رضاى تو گردد ، و از آنجا كه « اعمل » فعل مضارع است دليل آن است كه او تقاضاى استمرار اين توفيق را داشت .\r\nو بالآخره سومين تقاضايش اين بود كه عرضه داشت پروردگارا ! « مرا به رحمتت در زمره بندگان صالحت داخل گردان » ( * ( وَأَدْخِلْنِي بِرَحْمَتِكَ فِي عِبادِكَ الصَّالِحِينَ ) * ) .\r\n\r\n","description":"","footnote":"\r\n( 1 ) « اوزعنى » از ماده « ايزاع » به معنى الهام ، يا به معنى بازداشتن از انحراف و يا به معنى ايجاد عشق و علاقه است ، ولى بيشتر مفسران معنى اول را برگزيده‌اند .\r\n","page_name":" 434 ","page_number":434},
  {"content":"\r\n\r\nنكته‌ها :\r\n\r\n1 - آگاهى سليمان از سخن حيوانات\r\nما از جهان حيوانات اطلاعات زيادى در دست نداريم ، و با تمام پيشرفتهايى كه در اين زمينه شده ، هنوز ابهامهاى فراوانى بر روى آن سايه افكنده است .\r\nما آثار هوش و دقت و ذكاوت و مهارت در كارهاى بسيارى از آنها مىبينيم :\r\nخانه سازى زنبوران عسل ، نظمى كه بر كندو حكم فرما است ، دقت مورچگان در جمع آورى نيازمنديهاى زمستان ، طرز ذخيره و انبار آنها ، دفاع كردن حيوانات از خود در برابر دشمن ، و حتى آگاهى آنها از درمان بسيارى از بيماريها ، پيدا كردن لانه و خانه خود از فاصله‌هاى بسيار دور دست ، و پيمودن راههاى طولانى و رسيدن به مقصد ، پيش بينى آنها از حوادث آينده ، و مانند آن همه از چيزهايى است كه نشان مىدهد ، در دنياى مرموز حيوانات بسيارى از وسائل هنوز براى ما لا ينحل است .\r\nاز اين گذشته بسيارى از حيوانات بر اثر آموزش و تربيت ، كارهاى شگفت انگيزى انجام مىدهند كه حتى انسانها از آن عاجزند .\r\nاما بدرستى روشن نيست كه آنها تا چه حد از دنياى انسانها با خبرند ؟ آيا واقعا آنها مىدانند كه ما كيستيم و چه مىكنيم ؟ ممكن است ما در آنها چنين هوش و ادراكى را سراغ نداشته باشيم ، ولى آيا اين به معنى نفى آن است ؟ ! روى اين حساب اگر در داستان فوق خوانديم كه مورچگان از آمدن لشكر سليمان به آن سرزمين با خبر شدند و اعلام رفتن به لانه‌ها نمودند تا زير دست و پاى لشكر له نشوند ، و سليمان نيز از اين ماجرا آگاه شد زياد جاى تعجب نيست .\r\nاز اين گذشته ، حكومت سليمان - همانگونه كه گفتيم - توأم با خارق عادات و كارهاى اعجاز آميزى بود ، روى همين اصل ، بعضى از مفسران اظهار عقيده كرده اند\r\n","description":"","footnote":"","page_name":" 435 ","page_number":435},
  {"content":"\r\nكه دارا بودن اين سطح آگاهى از ناحيه قشرى از حيوانات در عصر سليمان خود يك اعجاز و خارق عادت بوده است ، و مانعى ندارد كه عين آن را در ساير اعصار و قرون احيانا نبينيم .\r\nغرض اين است كه هيچ دليلى در كار نيست كه ما داستان سليمان و مور يا سليمان و هدهد را بر كنايه و مجاز و يا زبانحال ، و مانند آن حمل كنيم ، هنگامى كه حفظ ظاهر آن و حمل بر معنى حقيقى امكان پذير است ( 1 ) .\r\n\r\n2 - سليمان و الهام شكر پروردگار\r\nيكى از بهترين نشانه‌ها براى شناخت حاكمان الهى از حكمرانان جبار ، اين است كه دسته دوم به هنگام رسيدن به قدرت ، غرق غرور و غفلت مىشوند و همه ارزشهاى انسانى را به دست فراموشى سپرده ، در خودكامگى ، سخت فرو مىروند .\r\nاما حاكمان الهى به هنگام نيل به قدرت ، بار سنگينى از مسئوليتها را بر دوش خود احساس مىكنند ، بيش از هميشه به درگاه خدا روى مىآورند ، و توانايى بر اداى رسالت خويش را از او مىطلبند ، همانگونه كه سليمان بعد از آن همه قدرت مهمترين چيزى كه از خدا تقاضا مىكند اداى شكر او و استفاده از اين مواهب در مسير رضاى او و آسايش بندگان خدا است .\r\nجالب اينكه با جمله « اوزعنى » اين تقاضا را شروع مىكند كه مفهومش الهامى از درون و جمع كردن تمام نيروهاى باطنى براى انجام اين هدف بزرگ است يعنى خدايا آن چنان قدرتى به من عنايت كن تا تمام نيروهاى درونيم را براى اداى شكر و انجام وظيفه بسيج كنيم ، و راه را نيز تو به من نشان ده كه راهى است بسيار سخت و طولانى و پر خوف و خطر ، راه اداى حقوق همه مردم ، در چنان حكومت\r\n\r\n","description":"","footnote":"\r\n( 1 ) در جلد پنجم تفسير نمونه صفحه 224 ( ذيل آيه 38 سوره انعام ) نيز در اين زمينه سخن گفته‌ايم .\r\n","page_name":" 436 ","page_number":436},
  {"content":"\r\nوسيع و گسترده ! .\r\nاو نه تنها تقاضاى توانايى بر شكر نعمتهايى كه به خود او داده شده است مىكنند ، بلكه در عين حال تقاضا دارد كه اداى شكر مواهبى كه بر پدر و مادرش ارزانى شده بود انجام دهد ، چرا كه بسيارى از مواهب وجود انسان از پدر و مادر به ارث به او مىرسد ، و بدون شك امكاناتى كه خداوند به پدر و مادر مىدهد كمك مؤثرى براى فرزندان در راه نيل به هدفها مىكند .\r\n\r\n3 - سليمان و عمل صالح\r\nجالب اينكه سليمان با داشتن آن قدرت و حكومت بى نظير ، تقاضايش از خدا اين است كه عمل صالح را به طور مداوم انجام دهد ، و از آن بالاتر در زمره بندگان صالح خدا باشد .\r\nاز اين تعبير روشن مىشود كه اولا هدف نهايى بدست آوردن قدرت ، انجام عمل صالح است ، عملى شايسته و ارزشمند ، و بقيه هر چه هست مقدمه اى براى آن محسوب مىشود .\r\nعمل صالح نيز مقدمه اى است براى جلب خشنودى و رضاى خدا كه هدف نهايى و غاية الغايات همين است .\r\nثانيا داخل بودن در زمره صالحان مرحله اى است فراتر از انجام عمل صالح كه اولى صلاح ذاتى است و دومى صلاح عمل ( دقت كنيد ) .\r\nبه تعبير ديگر گاه انسان عمل صالحى را انجام مىدهد ، اما اين معنى جزء ذات و روح او و بافت وجودش نشده است ، سليمان از خدا اين مىخواهد كه آن قدر مشمول عنايت پروردگار قرار گيرد كه صالح بودن از عملش فراتر رود و در درون جان و اعماق وجودش نفوذ كند و اين جز به رحمت الهى امكان پذير نيست .\r\n","description":"","footnote":"","page_name":" 437 ","page_number":437},
  {"content":"\r\nراستى بنده صالح خدا بودن چه گرانبها و گرانقدر است كه سليمان با آن حشمت و جاه و جلالش كه براى احدى جاى شك نبوده باز تقاضايش اين است كه خدا به رحمتش او را در خط بندگان صالح قرار دهد ، و از لغزشهايى كه هر زمان براى انسان مخصوصا انسانى كه در رأس يك تشكيلات عظيم باشد امكان پذير است او را حفظ كند .\r\n","description":"","footnote":"","page_name":" 438 ","page_number":438},
  {"content":"\r\n\r\n[ سوره النمل ‹ 27 › : آيات 20 تا 26 
  ]\r\nوَ تَفَقَّدَ الطَّيْرَ فَقالَ ما لِيَ لا أَرَى الْهُدْهُدَ أَمْ كانَ مِنَ الْغائِبِينَ ‹ 20 › لأُعَذِّبَنَّه عَذاباً شَدِيداً أَوْ لأَذْبَحَنَّه أَوْ لَيَأْتِيَنِّي بِسُلْطانٍ مُبِينٍ ‹ 21 ) فَمَكَثَ غَيْرَ بَعِيدٍ فَقالَ أَحَطْتُ بِما لَمْ تُحِطْ بِه وَجِئْتُكَ مِنْ سَبَإٍ بِنَبَإٍ يَقِينٍ ‹ 22 › إِنِّي وَجَدْتُ امْرَأَةً تَمْلِكُهُمْ وَأُوتِيَتْ مِنْ كُلِّ شَيْءٍ وَلَها عَرْشٌ عَظِيمٌ ‹ 23 › وَجَدْتُها وَقَوْمَها يَسْجُدُونَ لِلشَّمْسِ مِنْ دُونِ اللَّه وَزَيَّنَ لَهُمُ الشَّيْطانُ أَعْمالَهُمْ فَصَدَّهُمْ عَنِ السَّبِيلِ فَهُمْ لا يَهْتَدُونَ ‹ 24 ›\r\nأَلَّا يَسْجُدُوا لِلَّه الَّذِي يُخْرِجُ الْخَبْءَ فِي السَّماواتِ وَالأَرْضِ وَيَعْلَمُ ما تُخْفُونَ وَما تُعْلِنُونَ ‹ 25 › اللَّه لا إِله إِلَّا هُوَ رَبُّ الْعَرْشِ الْعَظِيمِ ‹ 26 ›\r\n","description":"","footnote":"","page_name":" 439 ","page_number":439},
  {"content":"\r\n\r\nترجمه :\r\n20 - ( سليمان ) در جستجوى پرنده ( هدهد ) برآمد و گفت چرا هدهد را نمىبينم يا اينكه او از غايبان است .\r\n21 - من او را قطعا كيفر شديدى خواهم داد و يا او را ذبح مىكنم و يا دليل روشنى ( براى غيبتش ) براى من بياورد .\r\n22 - چندان طول نكشيد ( كه هدهد آمد و ) گفت من بر چيزى آگاهى يافتم كه تو بر آن آگاهى نيافتى من از سرزمين سبا يك خبر قطعى براى تو آورده‌ام .\r\n23 - من زنى را ديدم كه بر آنها حكومت مىكند و همه چيز در اختيار داشت ( مخصوصا ) تخت عظيمى دارد .\r\n24 - ( اما ) من او و قومش را ديدم كه براى غير خدا - خورشيد - سجده مىكنند و شيطان اعمالشان را در نظرشان زينت داده آنها را از راه بازداشته و آنها هدايت نخواهند شد .\r\n25 - چرا براى خداوندى سجده نمىكنند كه آنچه در آسمانها و زمين پنهان است خارج مىكند ؟\r\nو آنچه را مخفى مىكنيد و آشكار نمىسازيد ، ميداند ؟\r\n26 - خداوندى كه معبودى جز او نيست ، و پروردگار و صاحب عرش عظيم است .\r\n\r\nتفسير : داستان هدهد و ملكه سبا\r\nدر اين قسمت از آيات به فراز ديگرى از زندگى شگفتانگيز سليمان اشاره كرده ، و ماجراى هدهد و ملكه سبا را بازگو مىكند .\r\nنخست مىگويد : « سليمان هدهد را نديد ، و در جستجوى او برآمد » ( * ( وَتَفَقَّدَ الطَّيْرَ ) * ) .\r\nاين تعبير به وضوح بيانگر اين حقيقت است كه او به دقت مراقب وضع كشور و اوضاع حكومت خود بود و حتى غيبت يك مرغ از چشم او پنهان نمىماند ! .\r\n","description":"","footnote":"","page_name":" 440 ","page_number":440},
  {"content":"\r\nبدون شك منظور از پرنده در اينجا همان هدهد است ، چنان كه در ادامه سخن ، قرآن مىافزايد ، سليمان « گفت : چه شده است كه هدهد را نمىبينم » ( * ( فَقالَ ما لِيَ لا أَرَى الْهُدْهُدَ ) * ) .\r\n« يا اينكه او از غائبان است » ( * ( أَمْ كانَ مِنَ الْغائِبِينَ ) * ) .\r\nدر اينكه سليمان از كجا متوجه شد كه هدهد در جمع او حاضر نيست ؟\r\nبعضى گفته‌اند به خاطر اين بود كه به هنگام حركت كردن او ، پرندگان بر سرش سايه مىافكندند ، و او از وجود روزنه اى در اين سايبان گسترده از غيبت هدهد آگاه شد .\r\nو بعضى ديگر ماموريتى براى هدهد در تشكيلات او قائل شده‌اند ، و او را مامور يافتن مناطق آب مىدانند ، و به هنگام نياز به جستجوگرى براى آب او را غائب ديد .\r\nبه هر حال اين تعبير كه ابتدا گفت : « من او را نمىبينم » سپس افزود « يا اينكه او از غائبان است » ممكن است اشاره به اين باشد كه آيا او بدون عذر موجهى حضور ندارد و يا با عذر موجهى غيبت كرده است ؟\r\nدر هر صورت يك حكومت سازمان يافته و منظم و پر توان ، چاره اى ندارد جز اينكه تمام فعل و انفعالاتى را كه در محيط كشور و قلمرو او واقع مىشود زير نظر بگيرد ، و حتى بود و نبود يك پرنده ، يك مامور عادى را از نظر دور ندارد ، و اين يك درس بزرگ است .\r\n« سليمان » براى اينكه حكم غيابى نكرده باشد ، و در ضمن غيبت هدهد روى بقيه پرندگان ، تا چه رسد به انسانهايى كه پستهاى حساسى بر عهده داشتند اثر نگذارد افزود : « من او را قطعا كيفر شديدى خواهم داد » ! ( * ( لأُعَذِّبَنَّه عَذاباً شَدِيداً ) * ) .\r\n","description":"","footnote":"","page_name":" 441 ","page_number":441},
  {"content":"\r\n« و يا او را ذبح مىكنم » ! ( * ( أَوْ لأَذْبَحَنَّه ) * ) .\r\n« يا براى غيبتش بايد دليل روشنى به من ارائه دهد » ( * ( أَوْ لَيَأْتِيَنِّي بِسُلْطانٍ مُبِينٍ ) * ) .\r\nمنظور از « سلطان » در اينجا ، دليلى است كه مايه تسلط انسان ، بر اثبات مقصودش گردد ، و تاكيد آن بوسيله « مبين » براى اين است كه اين فرد متخلف حتما بايد دليل كاملا روشنى بر تخلف خود اقامه كند .\r\nدر حقيقت سليمان ع بى آنكه غائبانه داورى كند تهديد لازم را در صورت ثبوت تخلف نمود ، و حتى براى تهديد خود دو مرحله قائل شد كه متناسب با مقدار گناه بوده باشد : مرحله مجازات بدون اعدام ، و مرحله مجازات اعدام .\r\nضمنا نشان داد كه او حتى در برابر پرنده ضعيفى تسليم دليل و منطق است و هرگز تكيه بر قدرت و تواناييش نمىكند .\r\n« ولى غيبت هدهد ، چندان به طول نيانجاميد » ( * ( فَمَكَثَ غَيْرَ بَعِيدٍ ) * ) .\r\nبازگشت و رو به سليمان كرد و چنين « گفت : من بر چيزى آگاهى يافتم كه تو بر آن آگاهى ندارى ، من از سرزمين سبأ يك خبر قطعى ( و دست اول ) براى تو آورده‌ام » ؟ ( * ( فَقالَ أَحَطْتُ بِما لَمْ تُحِطْ بِه وَجِئْتُكَ مِنْ سَبَإٍ بِنَبَإٍ يَقِينٍ ) * ) .\r\n« هدهد » گويا آثار خشم را در چهره سليمان مشاهده كرد ، و براى بر طرف كردن ناراحتى او نخست به صورت كوتاه و سربسته خبر از مطلب مهمى داد كه حتى سليمان با تمام علم و دانشش از آن آگاهى ندارد ! و هنگامى كه خشم سليمان فرو نشست ، به شرح آن پرداخت كه در آيات بعد خواهد آمد .\r\nقابل توجه اينكه : لشكريان سليمان و حتى پرندگانى كه مطيع فرمان او بودند آن قدر عدالت سليمان به آنها آزادى و امنيت و جسارت داده بود ، كه هدهد بدون ترس بى پرده و با صراحت به او مىگويد : « من به چيزى آگاهى يافتم كه\r\n","description":"","footnote":"","page_name":" 442 ","page_number":442},
  {"content":"\r\nتو از آن آگاه نيستى » .\r\nبر خورد او با سليمان ، همچون برخورد درباريان چاپلوس با سلاطين جبار نبود ، كه براى بيان يك واقعيت ، نخست مدتى تملق مىگويند ، و خود را ذره ناچيزى قلمداد كرده سپس به خاك پاى ملوكانه ، مطلب خود را در لابلاى صد گونه چاپلوسى عرضه مىدارند و هرگز در سخنان خود صراحت به خرج نمىدهند و هميشه از كنايه‌هاى نازكتر از گل استفاده مىكنند ، مبادا گرد و غبارى بر قلب سلطان بنشيند ! آرى هدهد با صراحت گفت : غيبت من بى دليل نبوده ، خبر مهمى آورده‌ام كه تو از آن با خبر نيستى ! ضمنا اين تعبير درس بزرگى است براى همگان كه ممكن است موجود كوچكى چون هدهد مطلبى بداند كه داناترين انسانهاى عصر خويش از آن بى خبر باشد تا آدمى به علم و دانش خود مغرور نگردد ، هر چند سليمان باشد و با علم وسيع نبوت .\r\nبه هر حال هدهد در شرح ماجرا چنين گفت : « من به سرزمين سبا رفته بودم زنى را در آنجا يافتم كه بر آنها حكومت مىكند ، و همه چيز را در اختيار دارد مخصوصا تخت عظيمى داشت » ! ( * ( إِنِّي وَجَدْتُ امْرَأَةً تَمْلِكُهُمْ وَأُوتِيَتْ مِنْ كُلِّ شَيْءٍ وَلَها عَرْشٌ عَظِيمٌ ) * ) .\r\n« هدهد » با اين سه جمله تقريبا تمام مشخصات كشور سبا و طرز حكومت آن را براى سليمان بازگو كرد .\r\nنخست اينكه كشورى است آباد داراى همه گونه مواهب و امكانات .\r\nديگر اينكه يك زن بر آن حكومت مىكند ، و دربارى بسيار مجلل دارد حتى شايد مجللتر از تشكيلات سليمان چرا كه هدهد تخت سليمان را مسلما ديده بود ، با اينحال از تخت ملكه سبا به عنوان « عرش عظيم » ياد مىكند ! .\r\n","description":"","footnote":"","page_name":" 443 ","page_number":443},
  {"content":"\r\nو با اين سخن به سليمان فهمانيد مبادا تصور كنى تمام جهان در قلمرو حكومت تو است و تنها عظمت و تخت بزرگ در گرو تو مىباشد .\r\nسليمان از شنيدن اين سخن در فكر فرو رفت ولى هدهد به او مجال نداد و مطلب ديگرى بر آن افزود مساله عجيب و ناراحت كننده اى كه من در آنجا ديدم اين بود كه : « مشاهده كردم آن زن و قوم و ملتش در برابر خورشيد - نه در برابر اللَّه - سجده مىكنند » ! ( * ( وَجَدْتُها وَقَوْمَها يَسْجُدُونَ لِلشَّمْسِ مِنْ دُونِ اللَّه ) * ) .\r\n« شيطان بر آنها تسلط يافته و اعمالشان را در نظرشان زينت داده » ( و افتخار مىكنند كه در برابر آفتاب سجده مىنمايند ! ) ( * ( وَزَيَّنَ لَهُمُ الشَّيْطانُ أَعْمالَهُمْ ) * ) .\r\nو به اين ترتيب « شيطان آنها را از راه حق باز داشته » ( * ( فَصَدَّهُمْ عَنِ السَّبِيلِ ) * ) .\r\nآنها چنان در بت پرستى فرو رفته‌اند كه من باور نمىكنم به آسانى از اين راه برگردند « آنها هدايت نخواهند شد » ( * ( فَهُمْ لا يَهْتَدُونَ ) * ) .\r\nو به اين ترتيب وضع مذهبى و معنوى آنها را نيز مشخص ساخت كه آنها سخت در بتپرستى فرو رفته‌اند و حكومت ترويج آفتاب پرستى مىكند و مردم بر دين ملوكشاناند .\r\nبتكده‌هاى آنها و اوضاع ديگرشان چنان نشان مىدهد كه آنان در اين راه غلط پافشارى دارند ، و به آن عشق مىورزند و مباهات مىكنند ، و در چنين شرائطى كه توده مردم و حكومت در يك خط قرار گرفته‌اند هدايت يافتن آنها بسيار بعيد است .\r\nسپس افزود « آنها چرا براى خداوندى سجده نمىكنند كه آنچه در آسمانها و زمين پنهان است خارج مىكند ، و آنچه را مخفى مىداريد و آشكار مىسازيد\r\n","description":"","footnote":"","page_name":" 444 ","page_number":444},
  {"content":"\r\nمىداند « ( * ( أَلَّا يَسْجُدُوا لِلَّه الَّذِي يُخْرِجُ الْخَبْءَ فِي السَّماواتِ وَالأَرْضِ وَيَعْلَمُ ما تُخْفُونَ وَما تُعْلِنُونَ ) * ) ( 1 ) .\r\nواژه « خبا » ( بر وزن صبر ) به معنى هر چيز پنهانى و پوشيده است و در اينجا اشاره به احاطه علم پروردگار به غيب آسمان و زمين است ، يعنى چرا براى خداوندى سجده نمىكنند كه غيب آسمان و زمين و اسرار نهفته آن را مىداند .\r\nو اينكه بعضى آن را به خصوص باران ( در مورد آسمانها ) و گياه ( در مورد زمين ) تفسير كرده‌اند ، در حقيقت از قبيل بيان مصداق روشن است .\r\nو همچنين آنها كه به معنى خارج ساختن موجودات از غيب عدم به وجود تفسير كرده‌اند .\r\nجالب اينكه نخست از علم خدا به اسرار نهفته زمين و آسمان سخن مىگويد و سپس از اسرار نهفته درون قلب انسانها ! اما اينكه چرا هدهد از تمام صفات پروردگار روى مساله عالم بودن او به غيب و شهود در جهان كبير و صغير ، تكيه كرد ، ممكن است به تناسب اين باشد كه سليمان با همه توانايى قدرتش از وجود كشور « سبا » با آن ويژگيهايش بى خبر بود ، او مىگويد بايد دست به دامن لطف خدايى زد كه چيزى از او پنهان نيست .\r\nو يا به تناسب اينكه - طبق معروف - هدهد داراى حس ويژه اى بود كه از وجود آب در درون زمين با خبر مىشد ، لذا سخن از خداوندى مىگويد كه از\r\n\r\n","description":"","footnote":"\r\n( 1 ) كلمه « الا » به عقيده جمعى از مفسران در اينجا مركب از « ان » و « لا » است و آن را متعلق به جمله « صدهم » يا « زين لهم » دانسته و « لام » در تقدير گرفته‌اند كه مجموعا چنين مىشود : « صدهم عن السبيل لئلا يسجدوا للَّه » ولى ظاهر اين است كه « الا » در اينجا حرف تحضيض است و معنى « هلا » دارد ، و همانگونه كه در بالا گفتيم اين جمله ظاهرا دنباله كلام هدهد است هر چند بعضى آن را جمله استينافيه و از كلام خدا دانسته‌اند .\r\n","page_name":" 445 ","page_number":445},
  {"content":"\r\nهمه آنچه در عالم هستى پنهان است آگاهى دارد .\r\nو سرانجام سخن خود را چنين پايان مىدهد : « همان خداوندى كه معبودى جز او نيست و پروردگار و صاحب عرش عظيم است » ( * ( اللَّه لا إِله إِلَّا هُوَ رَبُّ الْعَرْشِ الْعَظِيمِ ) * ) .\r\nو به اين ترتيب روى « توحيد عبادت » و « توحيد ربوبيت » پروردگار ، و نفى هر گونه شرك تاكيد كرده و سخن خود را به پايان مىبرد .\r\n\r\nنكته‌ها :\r\n\r\nالف - درسهاى آموزنده [ از داستان سليمان 
  ]\r\nآنچه در اين بخش از آيات خوانديم ، نكته‌هاى فراوانى دارد كه مىتواند در زندگى همه انسانها و روند همه حكومتها مؤثر باشد :\r\n1 - رئيس حكومت يا يك مدير بايد آن چنان در سازمان تشكيلاتى خود دقيق باشد كه حتى غيبت يك فرد عادى و كوچك را احساس و پىگيرى كند .\r\n2 - مراقب تخلف يك فرد باشد و براى اينكه روى ديگران اثر نگذارد ، محكم كارى كند ، و پيشگيرى لازم را به عمل آورد .\r\n3 - هرگز نبايد كسى را غيابا محاكمه كرد ، بايد اجازه داد در صورت امكان از خودش دفاع كند .\r\n4 - بايد جريمه به مقدار جرم باشد ، و براى هر جرمى مجازات متناسبى در نظر گرفته شود ، و سلسله مراتب رعايت گردد .\r\n5 - بايد هر كس و لو بزرگترين قدرتهاى اجتماعى ، تسليم دليل و منطق باشند هر چند دليل از دهان فرد كوچكى بيرون آيد .\r\n6 - در محيط جامعه بايد آن قدر صراحت و آزادى حكمفرما گردد حتى يك\r\n","description":"","footnote":"","page_name":" 446 ","page_number":446},
  {"content":"\r\nفرد عادى بتواند در موقع لزوم به رئيس حكومت بگويد : « من از چيزى آگاهم كه تو نمىدانى » ! 7 - ممكن است كوچكترين افراد از مسائلى آگاه شوند كه بزرگترين دانشمندان و قدرتمندان از آن بى خبر باشند تا انسان هرگز به علم و دانش خود مغرور نگردد .\r\n8 - در سازمان اجتماعى بشر ، نيازهاى متقابل آن قدر زياد است كه گاه سليمانها محتاج يك پرنده مىشوند .\r\n9 - گرچه در جنس زنان شايستگيها بسيار است ، و حتى خود اين داستان نشان مىدهد كه ملكه سبا از فهم و درايت فوق العاده اى برخوردار بود ، ولى با اينهمه رهبرى حكومت چندان با وضع روح و جسم آنها سازگار نيست كه هدهد نيز از اين مساله تعجب كرد و گفت : « من زنى را بر آنها حكمران ديدم » ! 10 - مردم غالبا بر همان آئينى هستند كه زمامدارانشان مىباشند ، لذا در اين داستان مىخوانيم كه هدهد مىگويد من آن زن و قوم و ملت او را ديدم كه براى خورشيد سجده مىكنند ( نخست سخن از سجده ملكه سپس از ملتش مىگويد ) .\r\n\r\nب - پاسخ به چند سؤال\r\nبعضى از مفسران در اينجا سؤالاتى مطرح كرده‌اند :\r\nاز جمله اينكه : سليمان با آن علم و دانش و امكانات حكومتش چگونه از وجود چنين كشورى بى اطلاع بود ، وانگهى فاصله اى ميان يمن و مركز حكومت سليمان را كه ظاهرا سرزمين شام بوده ، چگونه هدهد پيمود ، و از اين گذشته هدهد ، راه را گم كرده بود كه به آنجا رفت يا منظور ديگرى داشته ؟\r\nدر مورد سؤال اول ممكن است چنين پاسخ گفت كه : سليمان قاعدتا از وجود\r\n","description":"","footnote":"","page_name":" 447 ","page_number":447},
  {"content":"\r\nچنين كشورى با خبر بوده ولى ويژگيها و خصوصيات آن را نمىدانسته است ، بعلاوه بيابان حجاز ميان اين دو كشور فاصله بوده ، و وسائل ارتباطى در آن زمان هرگز مانند زمان ما نبوده است ( البته آگاهى از طريق علم غيب و الهام الهى مساله ديگرى است ) .\r\nو اما طى اين مسافت براى هدهد مساله غير ممكن نيست ، چرا كه ما پرندگانى را سراغ داريم كه فاصله قطب شمال و قطب جنوب زمين را طى مىكنند در حالى كه فاصله يمن تا شام در برابر آن فاصله ناچيزى است .\r\nآمدن هدهد به اين سرزمين ممكن است به اين جهت بوده باشد كه طبق بعضى از تواريخ سليمان از سرزمين شام براى زيارت خانه خدا به سرزمين « مكه » آمده بود ، تا آئين ابراهيم ( حج ) را بجا آورد ، سپس در مسير خود متمايل به طرف جنوب شد به حدى كه فاصله زيادى تا سرزمين يمن نداشت و هدهد در هنگامى كه سليمان در استراحت به سر مىبرد از فرصت استفاده كرد و به نزديكى قصر ملكه سبا آمد و اين صحنه عجيب توجه او را به خود جلب كرد ( 1 ) .\r\n\r\n","description":"","footnote":"\r\n( 1 ) براى توضيح بيشتر در مورد اين ماجرا به « دائرة المعارف فريد و جدى » جلد 10 صفحه 470 ( ماده هدهد ) مراجعه كنيد ، هر چند روايت مشروح آن خالى از مبالغه هايى نيست .\r\n","page_name":" 448 ","page_number":448},
  {"content":"\r\n\r\n[ سوره النمل ‹ 27 › : آيات 27 تا 35 
  ]\r\nقالَ سَنَنْظُرُ أَ صَدَقْتَ أَمْ كُنْتَ مِنَ الْكاذِبِينَ ‹ 27 › اذْهَبْ بِكِتابِي هذا فَأَلْقِه إِلَيْهِمْ ثُمَّ تَوَلَّ عَنْهُمْ فَانْظُرْ ما ذا يَرْجِعُونَ ‹ 28 › قالَتْ يا أَيُّهَا الْمَلأُ إِنِّي أُلْقِيَ إِلَيَّ كِتابٌ كَرِيمٌ ‹ 29 › إِنَّه مِنْ سُلَيْمانَ وَإِنَّه بِسْمِ اللَّه الرَّحْمنِ الرَّحِيمِ ‹ 30 › أَلَّا تَعْلُوا عَلَيَّ وَأْتُونِي مُسْلِمِينَ ‹ 31 )\r\nقالَتْ يا أَيُّهَا الْمَلأُ أَفْتُونِي فِي أَمْرِي ما كُنْتُ قاطِعَةً أَمْراً حَتَّى تَشْهَدُونِ ‹ 32 › قالُوا نَحْنُ أُولُوا قُوَّةٍ وَأُولُوا بَأْسٍ شَدِيدٍ وَالأَمْرُ إِلَيْكِ فَانْظُرِي ما ذا تَأْمُرِينَ ‹ 33 › قالَتْ إِنَّ الْمُلُوكَ إِذا دَخَلُوا قَرْيَةً أَفْسَدُوها وَجَعَلُوا أَعِزَّةَ أَهْلِها أَذِلَّةً وَكَذلِكَ يَفْعَلُونَ ‹ 34 › وَإِنِّي مُرْسِلَةٌ إِلَيْهِمْ بِهَدِيَّةٍ فَناظِرَةٌ بِمَ يَرْجِعُ الْمُرْسَلُونَ ‹ 35 ›\r\n","description":"","footnote":"","page_name":" 449 ","page_number":449},
  {"content":"\r\n\r\nترجمه :\r\n27 - ( سليمان ) گفت : ما تحقيق مىكنيم ببينيم راست گفتى يا از دروغگويان هستى ؟ ! .\r\n28 - اين نامه مرا ببر و بر آنها بيفكن سپس برگرد ( و در گوشه اى توقف كن ) ببين آنها چه عكس العملى نشان مىدهند .\r\n29 - ( ملكه سبا ) گفت : اى اشراف ! نامه پر ارزشى به سوى من افكنده شده ! .\r\n30 - اين نامه از سليمان است و چنين مىباشد : به نام خداوند بخشنده مهربان . . .\r\n31 - توصيه من اين است برترى جويى نسبت به من نكنيد و به سوى من آئيد در حالى كه تسليم حق هستيد .\r\n32 - ( سپس ) گفت : اى اشراف ( و اى بزرگان ) نظر خود را در اين امر مهم بازگو كنيد كه من هيچ كار مهمى را بدون حضور شما انجام نداده‌ام .\r\n33 - گفتند : ما داراى نيروى كافى و قدرت جنگى فراوان هستيم ، ولى تصميم نهايى با تو است ببين چه دستور مىدهى ؟\r\n34 - گفت : پادشاهان هنگامى كه وارد منطقه آبادى شوند آن را به فساد و تباهى مىكشند و عزيزان آنجا را ذليل مىكنند ، ( آرى ) كار آنها همين گونه است .\r\n35 - و من ( اكنون جنگ را صلاح نمىبينم ) هديه گرانبهايى براى آنها مىفرستم تا ببينم فرستادگان من چه خبر مىآورند .\r\n\r\nتفسير : پادشاهان ويرانگرند !\r\nسليمان با دقت به سخنان هدهد گوش فرا داد ، و در فكر فرو رفت ، ممكن است بيشترين گمان سليمان اين بوده كه اين خبر راست است ، و دليلى بر دروغى به اين بزرگى وجود ندارد ، اما از آنجا كه مساله ساده اى نبود و با سرنوشت يك\r\n","description":"","footnote":"","page_name":" 450 ","page_number":450},
  {"content":"\r\nكشور و يك ملت بزرگ گره مىخورد ، مىبايست تنها به گفتار يك مخبر اكتفاء نكند ، بلكه بايد تحقيقات بيشترى در زمينه اين موضوع حساس به عمل آورد .\r\nلذا چنين « گفت : ما تحقيق به عمل مىآوريم ببينيم تو راست گفتى يا از دروغگويان هستى » ؟ ! ( * ( قالَ سَنَنْظُرُ أَ صَدَقْتَ أَمْ كُنْتَ مِنَ الْكاذِبِينَ ) * ) .\r\nاين سخن به خوبى ثابت مىكند كه در مسائل مهم و سرنوشتساز بايد حتى به اطلاعى كه از ناحيه يك فرد كوچك مىرسد توجه كرد و به زودى ( همانگونه كه سين در جمله « سننظر » اقتضا مىكند ) پيرامون آن تحقيقات لازم را به عمل آورد .\r\nسليمان نه هدهد را متهم ساخت و محكوم كرد ، و نه سخن او را بى دليل تصديق نمود ، بلكه آن را پايه تحقيق قرار داد .\r\nبه هر حال سليمان نامه اى بسيار كوتاه و پر محتوى نوشت و به هدهد داد و گفت : « اين نامه مرا ببر و نزد آنها بيفكن ، سپس برگرد و در گوشه اى توقف كن ببين آنها چه عكس العملى نشان مىدهند » ؟ ( * ( اذْهَبْ بِكِتابِي هذا فَأَلْقِه إِلَيْهِمْ ثُمَّ تَوَلَّ عَنْهُمْ فَانْظُرْ ما ذا يَرْجِعُونَ ) * ) ( 1 ) .\r\nاز تعبير « القه اليهم » ( به سوى آنها بيفكن ) چنين استفاده مىشود كه آن را به هنگامى كه ملكه سبا در ميان جمع خويش حضور دارد بر آنها افكن ، تا جاى فراموشى و كتمان باقى نماند ، و از اينجا روشن مىشود اينكه بعضى از مفسران گفته‌اند هدهد وارد قصر ملكه سبا و خوابگاه او شد و نامه را بر سينه يا گلوى او\r\n\r\n","description":"","footnote":"\r\n( 1 ) بعضى از مفسران گفته‌اند « جمله * ( ثُمَّ تَوَلَّ عَنْهُمْ ) * » در معنى مؤخر است و در عبارت مقدم ، و در تقدير چنين بوده : « فانظر ما ذا يرجعون ثم تول عنهم » اين به خاطر آن است كه اين جمله را به معنى بازگشت كردن از آن قوم گرفته‌اند در حالى كه ظاهر آيه اين است كه از آنها روى بگردان سپس در گوشه اى منتظر باش ببين چه واكنشى نشان مىدهند .\r\n","page_name":" 451 ","page_number":451},
  {"content":"\r\nافكند ! چندان دليلى ندارد ، هر چند با جمله اى كه در آيه بعد مىآيد * ( إِنِّي أُلْقِيَ إِلَيَّ كِتابٌ كَرِيمٌ ) * : « نامه اى به سوى من افكنده شده » بى تناسب نيست .\r\nملكه سبا نامه را گشود و از مضمون آن آگاهى يافت و چون قبلا اسم و آوازه سليمان را شنيده بود و محتواى نامه نشان مىداد كه سليمان تصميم شديدى درباره سرزمين سبا گرفته ، سخت در فكر فرو رفت ، و چون در مسائل مهم مملكتى با اطرافيانش به شور مىنشست از آنها دعوت كرد ، رو به سوى آنها نموده « گفت :\r\nاى اشراف و بزرگان ! نامه ارزشمندى به سوى من افكنده شده است « ( * ( قالَتْ يا أَيُّهَا الْمَلأُ إِنِّي أُلْقِيَ إِلَيَّ كِتابٌ كَرِيمٌ ) * ) .\r\nآيا به راستى ملكه سبا پيك نامه رسان را نديده بود ، ولى از قرائن كه در نامه وجود داشت اصالت نامه را احساس كرد ، و هيچ احتمال نداد كه نامه مجعولى باشد ؟\r\nو يا به چشم خودش پيك را ديد و وضع اعجاب آور او خود دليل بر اين بود كه واقعيتى در كار است و مساله يك مساله عادى نيست ، هر چه بود با اطمينان روى نامه تكيه كرد .\r\nو اينكه ملكه مىگويد : اين نامه كريم و پر ارزشى است ممكن است به خاطر محتواى عميق آن ، يا اينكه آغازش به نام خدا ، و پايانش به مهر و امضاى صحيح بود ( 1 ) يا فرستنده آن كه شخص بزرگوارى بوده - كه هر يك از اينها را بعضى از مفسران احتمال داده‌اند - و يا همه اينها زيرا هيچگونه منافاتى بين اين امور نيست و ممكن\r\n\r\n","description":"","footnote":"\r\n( 1 ) در حديث آمده است : كرامت و ارزش نامه به مهر كردن آن است ( تفسير مجمع البيان و الميزان و قرطبى ) و در حديث ديگرى آمده هنگامى كه پيامبر اسلام خواست نامه اى براى عجم بنويسد به او عرض كردند آنها نامه را بدون مهر نمىپذيرند ، پيامبر دستور داد انگشترى ساختند كه نقش نگين آن لا إله الا اللَّه محمدا رسول اللَّه بود و نامه را با آن مهر فرمود ( قرطبى ذيل آيه مورد بحث ) .\r\n","page_name":" 452 ","page_number":452},
  {"content":"\r\nاست همه در اين مفهوم جامع جمع باشد .\r\nدرست است كه آنها آفتابپرست بودند ، ولى مىدانيم بسيارى از بت پرستان نيز به « اللَّه » اعتقاد داشتند و او را « رب الارباب » مىناميدند و تعظيم و احترام او را مهم مىشمردند .\r\nسپس « ملكه سبأ » به ذكر مضمون نامه پرداخت و گفت : « اين نامه از سوى سليمان است و محتوايش چنين است : به نام خداوند بخشنده مهربان » . . .\r\n( * ( إِنَّه مِنْ سُلَيْمانَ وَإِنَّه بِسْمِ اللَّه الرَّحْمنِ الرَّحِيمِ ) * ) .\r\n« توصيه‌ام به شما اين است برترى جويى در برابر من نكنيد ، و به سوى من آئيد و تسليم حق شويد » ( * ( أَلَّا تَعْلُوا عَلَيَّ وَأْتُونِي مُسْلِمِينَ ) * ) ( 1 ) .\r\nبعيد به نظر مىرسد كه سليمان نامه را با همين عبارات و الفاظ عربى نوشته باشد ، بنا بر اين جمله‌هاى فوق مىتوانند نقل به معنى و يا به صورت خلاصه گيرى و فشرده نامه سليمان بوده باشد كه ملكه سبا براى ملت خود بازگو كرد .\r\nجالب اينكه : مضمون اين نامه در واقع سه جمله بيش نبود :\r\nيك جمله نام خدا و بيان وصف رحمانيت و رحيميت او .\r\nجمله دوم توصيه به كنترل هواى نفس و ترك برترى جويى كه سرچشمه بسيارى از مفاسد فردى و اجتماعى است .\r\nو سوم تسليم در برابر حق شدن ! .\r\nو اگر دقت كنيم چيز ديگرى وجود نداشت كه نياز به ذكر داشته باشد .\r\n\r\n","description":"","footnote":"\r\n( 1 ) جمله « * ( أَلَّا تَعْلُوا عَلَيَّ ) * » ممكن است مجموعا بدل « كتاب » و بيان محتواى آن باشد ، و ممكن است « ان » در اينجا به معنى « اى » و براى تفسير بوده باشد ، اين احتمال نيز وجود دارد كه متعلق به جمله محذوفى باشد مانند « اوصيكم » باشد .\r\n","page_name":" 453 ","page_number":453},
  {"content":"\r\nبعد از ذكر محتواى نامه سليمان ، براى ملت خود رو به سوى آنها كرده چنين « گفت اى اشراف و صاحبنظران ! رأى خود را در اين كار مهم براى من ابراز داريد كه من هيچ كار مهمى را بى حضور شما و بدون نظر شما انجام نداده‌ام » ! ( * ( قالَتْ يا أَيُّهَا الْمَلأُ أَفْتُونِي فِي أَمْرِي ما كُنْتُ قاطِعَةً أَمْراً حَتَّى تَشْهَدُونِ ) * ) .\r\nاو مىخواست با اين نظر خواهى موقعيت خود را در ميان آنها تثبيت كرده و نظر آنها را به سوى خويش جلب نمايد ، ضمنا ميزان هماهنگيشان را با تصميمات خود مورد مطالعه و بررسى قرار دهد .\r\n« افتونى » از ماده « فتوا » است ، در اصل به معنى حكم كردن دقيق و صحيح در مسائل پيچيده است ، « ملكه سبا » با اين تعبير ، هم پيچيدگى مساله را به آنها گوشزد كرد ، و هم آنها را به اين نكته توجه داد كه بايد در اظهار نظر دقت به خرج دهند تا راه خطا نپويند .\r\n« تشهدون » از ماده « شهود » به معنى « حضور » است ، حضورى كه توأم با همكارى و مشورت بوده باشد .\r\n« اشراف قوم » در پاسخ او چنين « گفتند : ما قدرت كافى داريم و مرد جنگيم اما تصميم نهايى با تو است ، ببين چه فرمان مىدهى » ؟ ( * ( قالُوا نَحْنُ أُولُوا قُوَّةٍ وَأُولُوا بَأْسٍ شَدِيدٍ وَالأَمْرُ إِلَيْكِ فَانْظُرِي ما ذا تَأْمُرِينَ ) * ) .\r\nبه اين ترتيب هم تسليم خود را در برابر دستورات او نشان دادند ، و هم تمايل خود را به تكيه بر قدرت و حضور در ميدان جنگ ! ملكه هنگامى كه تمايل آنها را به جنگ مشاهده كرد ، در حالى كه خود باطنا تمايل به اين كار نداشت براى فرونشاندن اين عطش ، و هم براى اينكه حساب شده با اين جريان برخورد كند ، چنين « گفت : پادشاهان هنگامى كه وارد منطقه\r\n","description":"","footnote":"","page_name":" 454 ","page_number":454},
  {"content":"\r\nآبادى شوند آن را به فساد و ويرانى مىكشانند « ! ( * ( قالَتْ إِنَّ الْمُلُوكَ إِذا دَخَلُوا قَرْيَةً أَفْسَدُوها ) * ) .\r\nو عزيزان اهل آن را به ذلت مىنشانند « ( * ( وَجَعَلُوا أَعِزَّةَ أَهْلِها أَذِلَّةً ) * ) .\r\nجمعى را مىكشند ، عده اى را اسير مىكنند ، و گروهى را آواره و بى خانمان ، و تا آنجا كه مىتوانند دست به غارت و چپاول مىزنند .\r\nسپس براى تاكيد بيشتر گفت : « آرى اين چنين مىكنند » ( * ( وَكَذلِكَ يَفْعَلُونَ ) * ) .\r\nدر حقيقت ملكه سبا كه خود پادشاهى بود ، شاهان را خوب شناخته بود كه برنامه آنها در دو چيز خلاصه مىشود : « فساد و ويرانگرى » و « ذليل ساختن عزيزان » ، چرا كه آنها به منافع خود مىانديشند ، نه به منافع ملتها و آبادى و سر بلندى آنها و هميشه اين دو بر ضد يكديگرند .\r\nسپس ملكه افزود : ما بايد قبل از هر كار سليمان و اطرافيان را بيازمائيم و ببينيم به راستى چه كاره‌اند ؟ سليمان پادشاه است يا پيامبر ؟ ويرانگر است يا مصلح ؟\r\nملتها را به ذلت مىكشانند يا عزت ؟ و براى اين كار بايد از هديه استفاده كرد ، لذا « من هديه قابل ملاحظه اى براى آنها مىفرستم تا ببينم فرستادگان من چه واكنشى را از ناحيه آنها براى ما مىآورند » ( * ( وَإِنِّي مُرْسِلَةٌ إِلَيْهِمْ بِهَدِيَّةٍ فَناظِرَةٌ بِمَ يَرْجِعُ الْمُرْسَلُونَ ) * ) .\r\nپادشاهان علاقه شديدى به « هدايا » دارند ، و نقطه ضعف و زبونى آنها نيز همين جا است ، آنها را مىتوان با هداياى گرانبها تسليم كرد ، اگر ديديم سليمان با اين هدايا تسليم شد ، معلوم مىشود « شاه » است ! در برابر او مىايستيم و تكيه بر قدرت مىكنيم كه ما نيرومنديم ، و اگر بى اعتنايى به ما نشان داد و بر سخنان خود و پيشنهادهايش اصرار ورزيد معلوم مىشود ، پيامبر خدا است در اين صورت\r\n","description":"","footnote":"","page_name":" 455 ","page_number":455},
  {"content":"\r\nبايد عاقلانه برخورد كرد .\r\nدر اينكه « ملكه سبا » چه هدايايى براى سليمان فرستاد ، قرآن سخنى نگفته و تنها با نكره آوردن كلمه « هديه » ، عظمت آن را نشان داده ، ولى مفسران مسائل زيادى ذكر كرده‌اند ، كه گاه خالى از اغراق و افسانه نيست .\r\nبعضى نوشته‌اند پانصد غلام و پانصد كنيز ممتاز براى سليمان فرستاد ، در حالى كه به غلامها لباس زنانه و به كنيزها لباس مردانه پوشانيده بود ، در گوش غلامان گوشواره و در دستشان دستبند و بر سر كنيزان كلاههاى زيبا گذارده بود ، و در نامه خود تاكيد كرده بود تو اگر پيامبرى غلامان را از كنيزان بشناس ! و آنها را بر مركبهاى گرانبها كه با زر و زيور آراسته بودند سوار كرد ، و مقدار قابل ملاحظه اى از جواهرات نيز همراه آنها فرستاد .\r\nضمنا به فرستاده خود سفارش كرد ، اگر به محض ورود نگاه سليمان را به خود خشمآلود ديدى بدان اين ژست پادشاهان است ، و اگر با خوشرويى و محبت با تو برخورد كرد بدان پيغمبر است !\r\n\r\nنكته‌ها :\r\n\r\n1 - آداب نامه نگارى\r\nآنچه در آيات فوق در مورد نامه سليمان به مردم سبا آمده الگويى است براى طرز نامه نگارى كه گاه از مسائل مهم و سرنوشتساز است ، با نام خداوند رحمان و رحيم شروع مىشود و با دو جمله حساب شده جان سخن را بيان مىكند .\r\nاز تواريخ اسلامى و روايات به خوبى بر مىآيد كه پيشوايان بزرگ ما هميشه اصرار داشتند نامه‌ها را فشرده و مختصر ، خالى از حشو و زوائد و كاملا حساب شده بنگارند .\r\nامير مؤمنان على ع به كارمندان و نمايندگانش در يك بخشنامه چنين نوشت :\r\n","description":"","footnote":"","page_name":" 456 ","page_number":456},
  {"content":"\r\nادقوا اقلامكم ، و قاربوا بين سطوركم ، و احذفوا عنى فضولكم و اقصدوا قصد المعانى ، و اياكم و الاكثار ، فان اموال المسلمين لا تحتمل الاضرار :\r\n« نوك قلمها را تيز كنيد ، و سطرها را به هم نزديك سازيد ، و مطالب زائد و اضافى را از نامه هايتان براى من حذف كنيد ، بيشتر به معنى توجه كنيد ، و از پر گويى بپرهيزيد كه اموال مسلمانان توانايى اين هزينه و ضرر را ندارد » ( 1 ) .\r\nتيز كردن نوك قلمها كه سبب مىشود كلمات را كوچكتر بنويسند و نزديك ساختن سطور به يكديگر و حذف تشريفات و اضافات ، نه تنها صرفه جويى در اموال بيت المال يا اموال خصوصى است كه صرفه جويى در وقت نويسنده و خواننده نيز هست و حتى گاه سبب مىشود كه هدف اساسى نامه در لابلاى جمله بنديهاى تشريفاتى از بين برود و نويسنده و خواننده به هدف خود نرسند .\r\nدر اين اواخر معمول شده بود كه بر خلاف رويه صدر اسلام ، نامه‌ها را با القاب فراوان و الفاظ زياد و مقدمات و حواشى و اضافات پر مىكردند ، و چه وقتهاى گرانبهايى كه بيهوده از اين راه تلف مىشد و چه سرمايه هايى كه از بين مىرفت .\r\nمخصوصا اين نكته قابل توجه است كه در شرائط آن زمان كه فرستادن يك نامه بوسيله يك پيك مخصوص ، گاه هفته‌ها طول مىكشيد و هزينه‌ها داشت تا به مقصد برسد ، در عين حال نهايت اختصار به كار مىرفت كه نمونه‌هاى آن را در نامه‌هاى پيامبر اسلام به خسروپرويز و قيصر روم و مانند آن مىتوان ملاحظه كرد .\r\nاصولا نامه انسان دليل بر چگونگى شخصيت او است همانگونه كه پيام آور و رسول انسان چنين است ، چنان كه در نهج البلاغه از على ع مىخوانيم :\r\nرسولك ترجمان عقلك و كتابك ابلغ من ينطق عنك :\r\n« فرستاده تو\r\n\r\n","description":"","footnote":"\r\n( 1 ) خصال صدوق ( طبق نقل بحار جلد 76 صفحه 49 ) .\r\n","page_name":" 457 ","page_number":457},
  {"content":"\r\nبازگو كننده عقل تو است و نامه ات گوياترين چيزى است كه از تو سخن مىگويد ( 1 ) .\r\nامام صادق ع مىفرمايد :\r\nيستدل بكتاب الرجل على عقله ، و موضع بصيرته ، و برسوله على فهمه و فطنته :\r\n« نامه انسان دليلى است بر ميزان عقل او و مقدار بصيرت او و فرستاده او نشانه اى است از مقدار فهم و ذكاوت او » ( 2 ) .\r\nذكر اين نكته نيز لازم است كه از روايات اسلامى استفاده مىشود كه پاسخ نامه لازم است همانگونه كه پاسخ سلام .\r\nدر حديثى از امام صادق ع مىخوانيم كه فرمود :\r\nرد جواب الكتاب واجب كوجوب رد السلام :\r\n« پاسخ نامه واجب است همانگونه كه پاسخ سلام واجب مىباشد » ( 3 ) .\r\nو از آنجا كه هر نامه اى معمولا با تحيتى همراه است بعيد نيست مشمول آيه شريفه إِذا حُيِّيتُمْ بِتَحِيَّةٍ فَحَيُّوا بِأَحْسَنَ مِنْها أَوْ رُدُّوها : « هنگامى كه به شما تحيتى گفته شود پاسخ آن را به صورت بهتر يا همانند آن بدهيد » ( سوره نساء آيه 86 ) بوده باشد .\r\n\r\n2 - آيا سليمان دعوت به تقليد كرد ؟\r\nبعضى از مفسران گويا از ظاهر نامه سليمان چنين استفاده كردند كه او مىخواست مردم كشور سبا را به پذيرش دعوت خود بدون ذكر دليل وادارد .\r\nسپس پاسخ داده‌اند كه آمدن هدهد به آن صورت معجزه آسا خود دليلى بر حقانيت دعوت او بوده است ( 4 ) .\r\n\r\n","description":"","footnote":"\r\n( 1 ) نهج البلاغه كلمات قصار جمله 301 .\r\n( 2 ) بحار الانوار جلد 76 صفحه 50 .\r\n( 3 ) وسائل جلد 8 صفحه 437 ( كتاب الحج ابواب العشره باب 33 ) .\r\n( 4 ) تفسير « فخر رازى » ذيل آيات مورد بحث .\r\n","page_name":" 458 ","page_number":458},
  {"content":"\r\nولى ما فكر مىكنيم نيازى به اين گونه جوابها نيست ، وظيفه پيامبر دعوت است ، و وظيفه ديگران تحقيق كردن ، و به تعبير ديگر : دعوت انگيزه اى براى تحقيق است ، همانگونه كه ملكه سبأ اين كار را انجام داد ، و در مقام تحقيق و آزمايش سليمان برآمد تا روشن شود آيا او يك پادشاه است يا پيامبر ؟ !\r\n\r\n3 - اشارات پر معنى در ماجراى سليمان\r\nدر اين بخش از داستان سليمان نيز اشارات كوتاه ، به مطالب مهمى ديده مىشود :\r\n1 - روح دعوت انبياء در نفى برترى جويى كه نفى هر گونه استعمار و تسليم در برابر قانون حق است خلاصه مىشود .\r\n2 - در حالى كه اطرافيان ملكه سبأ ، اعلام آمادگى براى جنگ كردند طبع ظريف زنانه او موافق جنگ نبود ، لذا نظر آنها را به مسائل ديگر معطوف داشت ! 3 - از اين گذشته اگر او تسليم جنگطلبى اطرافيان خود مىشد از حقيقت دور مىماند و خواهيم ديد كه اقدام او براى آزمايش سليمان از طريق فرستادن هديه ، نتيجه بسيار خوبى براى خودش و هم براى مردم كشور سبا بار آورد و سبب شد كه آنها راه حق را بيابند و متوسل به خونريزى نشوند .\r\n4 - ضمنا از اين ماجرا روشن مىشود كه برنامه‌هاى شورايى چنان نيست كه هميشه به حق منتهى شود ، چرا كه در اينجا عقيده اكثريت اطرافيان او اين بود كه توسل به نيروى نظامى مقدم است در حالى كه عقيده ملكه سبأ بر عكس آن بود ، و در پايان ماجرا مىبينيم كه حق با او بوده است .\r\nو مىتوان گفت كه اين نوع مشورت غير از آن است كه امروز در ميان ما رائج است ، ما نظريه اكثريت را معيار قرار مىدهيم و حق تصميمگيرى را براى\r\n","description":"","footnote":"","page_name":" 459 ","page_number":459},
  {"content":"\r\nآنها قائل هستيم ، در حالى كه در اين نوع مشورت حق تصميمگيرى با رهبر جمعيت است و مشاورين تنها اظهار نظر مىكنند ، و آيه « شاوِرْهُمْ فِي الأَمْرِ فَإِذا عَزَمْتَ فَتَوَكَّلْ عَلَى اللَّه » : « با آنها در كارها مشورت كن و به هنگامى كه تصميم گرفتى بر خدا توكل نما » ( آل عمران - 159 ) نيز اشاره به اين قسم دوم از شورا است در حالى كه آيه 38 شورى « وَأَمْرُهُمْ شُورى بَيْنَهُمْ » كار مؤمنان بايد به صورت مشورت انجام يابد ظاهرا اشاره به قسم اول است ( 1 ) .\r\n5 - مشاوران ملكه سبا به او گفتند : « ما صاحبان قوة و صاحبان باس شديد هستيم ممكن است تفاوت اين دو در اين باشد كه » قوة « اشاره به كميت عظيم لشكر و » * ( بَأْسٍ شَدِيدٍ ) * « اشاره به كيفيت كار آزمودگى و روح شجاعت و شهامت لشكريان باشد ، يعنى ما هم از نظر » كميت « لشكر و هم از نظر » كيفيت « آمادگى كامل براى رزم با دشمن داريم .\r\n\r\n6 - نشانه پادشاهان !\r\nاز اين آيات به خوبى استفاده مىشود كه سلطنت و حكومت استبدادى همه جا مايه فساد و تباهى ، و ذليل كردن عزيزان يك قوم است ، چرا كه افراد با شخصيت را كنار مىزنند ، و متملقان چاپلوس را به خدمت دعوت مىكنند ، و در همه چيز منفعت و سود خود را مىجويند ، اهل هديه و رشوه و زر و زيورند و طبعا ظالمان زورگو كه دسترسى به اين امور دارند نزد آنها محبوبترند .\r\nشاهان ، فكر و قلبشان در گرو مقام و هدايا و زر و زيورها است ، در حالى كه پيامبران جز به صلاح امتها نمىانديشند .\r\n\r\n","description":"","footnote":"\r\n( 1 ) براى توضيح بيشتر درباره « مشورت » به جلد 3 تفسير نمونه صفحه 142 تا 149 مراجعه فرمائيد .\r\n","page_name":" 460 ","page_number":460},
  {"content":"\r\n\r\n[ سوره النمل ‹ 27 › : آيات 36 تا 37 
  ]\r\nفَلَمَّا جاءَ سُلَيْمانَ قالَ أَ تُمِدُّونَنِ بِمالٍ فَما آتانِيَ اللَّه خَيْرٌ مِمَّا آتاكُمْ بَلْ أَنْتُمْ بِهَدِيَّتِكُمْ تَفْرَحُونَ ‹ 36 › ارْجِعْ إِلَيْهِمْ فَلَنَأْتِيَنَّهُمْ بِجُنُودٍ لا قِبَلَ لَهُمْ بِها وَلَنُخْرِجَنَّهُمْ مِنْها أَذِلَّةً وَهُمْ صاغِرُونَ ‹ 37 ›\r\n\r\nترجمه :\r\n36 - هنگامى كه ( فرستادگان ملكه سبا ) نزد سليمان آمدند گفت : مىخواهيد مرا با مال كمك كنيد ( و فريب دهيد ! ) آنچه خدا به من داده از آنچه به شما داده بهتر است بلكه شما هستيد كه به هدايايتان خوشحال مىشويد .\r\n37 - به سوى آنها بازگرد ( و اعلام كن ) با لشكرهايى به سراغ آنها مىآئيم كه قدرت مقابله با آن را نداشته باشند ، و آنها را از آن ( سرزمين آباد ) به صورت ذليلان و در عين حقارت بيرون مىرانيم .\r\n\r\nتفسير : مرا با مال نفريبيد !\r\nفرستادگان ملكه سبا با كاروان هدايا ، سرزمين يمن را پشت سر گذاشتند و به سوى شام و مقر سليمان حركت كردند ، به گمان اينكه سليمان از مشاهده منظره اين هدايا خوشحال مىشود ، و به آنها شاد باش مىگويد .\r\nاما همين كه با سليمان روبرو شدند ، صحنه عجيبى در برابر آنان نمايان گشت ، سليمان نه تنها از آنها استقبال نكرد بلكه گفت : « آيا شما مىخواهيد مرا با مال ( خود ) كمك كنيد ؟ در حالى كه اين اموال در نظر من بى ارزش است ،\r\n","description":"","footnote":"","page_name":" 461 ","page_number":461},
  {"content":"\r\nآنچه خداوند به من بخشيده ، از آنچه به شما داده است بهتر و پرارزشتر است « ( * ( أَ تُمِدُّونَنِ بِمالٍ فَما آتانِيَ اللَّه خَيْرٌ مِمَّا آتاكُمْ ) * ) .\r\nمال چه ارزشى در برابر مقام نبوت و علم و دانش و هدايت و تقوا دارد ؟\r\n« شما هستيد كه به هداياى خود خوشحال مىشويد » ( * ( بَلْ أَنْتُمْ بِهَدِيَّتِكُمْ تَفْرَحُونَ ) * ) .\r\nآرى شما هستيد كه هر گاه يك چنين هداياى پر زرق و برق و گرانقيمتى براى هم بفرستيد ، چنان مسرور مىشويد كه برق شادى در چشمانتان ظاهر مىگردد اما اينها در نظر من كم ارزش و بى مقدار است .\r\nو به اين ترتيب سليمان ، معيارهاى ارزش را در نظر آنها تحقير كرد و روشن ساخت كه معيارهاى ديگرى براى ارزش در كار است ، كه معيارهاى معروف نزد دنيا پرستان در برابر آن ، بى رنگ و بى بها است .\r\nسپس براى اينكه قاطعيت خود را در مساله « حق و باطل » نشان دهد به فرستاده مخصوص ملكه سبا چنين گفت : « به سوى آنان بازگرد ( و اين هدايا را نيز با خود ببر ) اما بدان ما به زودى با لشكرهايى به سراغ آنها خواهيم آمد كه توانايى مقابله با آن را نداشته باشند » ( * ( ارْجِعْ إِلَيْهِمْ فَلَنَأْتِيَنَّهُمْ بِجُنُودٍ لا قِبَلَ لَهُمْ بِها ) * ) .\r\n« و ما آنها را از آن سرزمين آباد با ذلت خارج مىكنيم در حالى كه كوچك و حقير خواهند بود » ( * ( وَلَنُخْرِجَنَّهُمْ مِنْها أَذِلَّةً وَهُمْ صاغِرُونَ ) * ) .\r\n« اذلة » در حقيقت حال اول است ، و « * ( هُمْ صاغِرُونَ ) * » ، حال دوم ، اشاره به اينكه نه تنها آنها را از سرزمينشان بيرون مىرانيم بلكه با وضع ذلتبار ، و توأم با حقارت ، به گونه اى كه تمام كاخها و اموال و جاه و جلال خود را از دست خواهند داد ، چرا كه در برابر آئين حق ، تسليم نشدند و از در مكر و فريب وارد گشتند .\r\n","description":"","footnote":"","page_name":" 462 ","page_number":462},
  {"content":"\r\nالبته اين تهديد ، براى فرستادگانى كه وضع سليمان را از نزديك ديدند و لشكر و عسكر او را تماشا كردند ، يك تهديد جدى و قابل ملاحظه بود .\r\nبا توجه به آنچه در آيات قبل خوانديم كه سليمان دو چيز از آنها خواسته بود « ترك برترى جويى » ، « تسليم در برابر حق » و پاسخ ندادن آنها به اين دو امر و توسل به ارسال هديه دليل بر امتناع آنها از پذيرش حق و ترك استعلاء بود و به اين دليل آنها را تهديد به فشار نظامى مىكند .\r\nهر گاه ملكه سبا و اطرافيان او ، تقاضاى دليل و مدرك يا معجزه و مانند آن كرده بودند ، به آنها حق مىداد كه بيشتر تحقيق كنند ، اما فرستادن هديه ، ظاهرش اين بود كه آنها در مقام انكارند .\r\nاين را نيز مىدانيم كه مهمترين خبر ناگوارى كه هدهد به سليمان درباره اين قوم و جمعيت داد ، اين بود كه آنها آفتابپرستند ، و خداوند بزرگ را كه بر غيب و شهود آسمان و زمين سلطه دارد رها كرده ، در برابر مخلوقى به خاك مىافتند .\r\nسليمان از اين مساله ناراحت شد ، و مىدانيم بت پرستى چيزى نيست كه آئينهاى الهى در برابر آن سكوت كند ، و يا بت پرستان را به عنوان يك اقليت مذهبى تحمل نمايد ، بلكه در صورت لزوم با توسل به زور بتكده‌ها را ويران خواهد كرد و آئين شرك و بت پرستى را برمىچيند .\r\nاز توضيحاتى كه در بالا داديم روشن مىشود كه تهديد سليمان با اصل اساسى « لا إِكْراه فِي الدِّينِ » تضادى ندارد كه بت پرستى دين نيست بلكه يك خرافه و انحراف است .\r\n","description":"","footnote":"","page_name":" 463 ","page_number":463},
  {"content":"\r\n\r\nنكته‌ها : [ زهد در منطق اديان الهى 
  ]\r\n1 - قابل توجه اينكه زهد در منطق اديان الهى اين نيست كه انسان از مال و ثروت و امكانات دنيا ، بى بهره باشد ، بلكه حقيقت زهد آن است كه « اسير » اينها نگردد ، بلكه « امير » بر آن باشد ، و سليمان اين پيامبر بزرگ الهى با رد كردن هداياى گرانبهاى ملكه سبا نشان داد كه « امير » است نه « اسير » ! در حديثى از امام صادق ع مىخوانيم\r\n« الدنيا اصغر قدرا عند اللَّه و عند انبيائه و اوليائه من ان يفرحوا بشىء منها ، او يحزنوا عليه فلا ينبغى لعالم و لا لعاقل ان يفرح بعرض الدنيا » : « دنيا در پيشگاه خدا و نزد انبياء و اولياى الهى كوچكتر از آن است كه آنها را خوشحال و ذوق زده كند ، يا با از دست رفتن آن غمگين شوند ، بنا بر اين براى هيچ عالم و عاقلى سزاوار نيست كه از متاع ناپايدار دنيا خوشحال گردد ( 1 ) .\r\n2 - باز در اين بخش از داستان سليمان درسهاى قابل ملاحظه اى است كه در لابلاى تعبيرات پر معنى آيات نهفته است :\r\nالف : هدف از لشكر كشى كشتار انسانها نيست ، بلكه هدف آن است كه دشمن خود را در موضع ضعيفى بداند و قدرت مقابله در خود نبيند ( * ( بِجُنُودٍ لا قِبَلَ لَهُمْ بِها ) * ) .\r\nاين تعبير نظير همان چيزى است كه به مسلمانان دستور داده شده كه « آن چنان نيرو فراهم سازيد كه دشمن را بترسانيد » ( وَأَعِدُّوا لَهُمْ مَا اسْتَطَعْتُمْ مِنْ قُوَّةٍ . . . تُرْهِبُونَ بِه عَدُوَّ اللَّه ) ( انفال - 60 ) .\r\nب : سليمان مخالفان خود را تهديد به قتل نمىكند ، بلكه تهديد به بيرون\r\n\r\n","description":"","footnote":"\r\n( 1 ) تفسير « روح البيان » ذيل آيه مورد بحث .\r\n","page_name":" 464 ","page_number":464},
  {"content":"\r\nراندن از كاخها و قصرها با ذلت و خوارى مىكند و اين قابل توجه است .\r\nج : سليمان مخالفان خود را غافلگير نمىسازد بلكه قبلا با صراحت آنها را در جريان حمله خويش مىگذارد .\r\nد : سليمان چشم داشتى به اموال ديگران ندارد ، بلكه مىگويد آنچه خدا به من داده است بهتر است ، او مواهب الهى را در قدرت مادى و مالى خلاصه نمىكند ، او به علم و ايمان و مواهب معنوى مفتخر است .\r\n","description":"","footnote":"","page_name":" 465 ","page_number":465},
  {"content":"\r\n\r\n[ سوره النمل ‹ 27 › : آيات 38 تا 40 
  ]\r\nقالَ يا أَيُّهَا الْمَلَؤُا أَيُّكُمْ يَأْتِينِي بِعَرْشِها قَبْلَ أَنْ يَأْتُونِي مُسْلِمِينَ ‹ 38 › قالَ عِفْرِيتٌ مِنَ الْجِنِّ أَنَا آتِيكَ بِه قَبْلَ أَنْ تَقُومَ مِنْ مَقامِكَ وَإِنِّي عَلَيْه لَقَوِيٌّ أَمِينٌ ‹ 39 › قالَ الَّذِي عِنْدَه عِلْمٌ مِنَ الْكِتابِ أَنَا آتِيكَ بِه قَبْلَ أَنْ يَرْتَدَّ إِلَيْكَ طَرْفُكَ فَلَمَّا رَآه مُسْتَقِرًّا عِنْدَه قالَ هذا مِنْ فَضْلِ رَبِّي لِيَبْلُوَنِي أَ أَشْكُرُ أَمْ أَكْفُرُ وَمَنْ شَكَرَ فَإِنَّما يَشْكُرُ لِنَفْسِه وَمَنْ كَفَرَ فَإِنَّ رَبِّي غَنِيٌّ كَرِيمٌ ‹ 40 ›\r\n\r\nترجمه :\r\n38 - ( سليمان ) گفت ، اى بزرگان ! كداميك از شما توانايى داريد تخت او را پيش از آنكه خودشان نزد من آيند براى من بياوريد ؟ ! 39 - عفريتى از جن گفت : من آن را نزد تو مىآورم پيش از آنكه از مجلست برخيزى و من نسبت به آن توانا و امينم ! 40 - ( اما ) كسى كه دانشى از كتاب ( آسمانى ) داشت گفت ، من آن را پيش از آنكه چشم بر هم زنى نزد تو خواهم آورد ! و هنگامى كه ( سليمان ) آن را نزد خود مستقر ديد گفت : اين از فضل پروردگار من است تا مرا آزمايش كند كه آيا شكر او را بجا مىآورم يا كفران مىكنم ؟\r\n","description":"","footnote":"","page_name":" 466 ","page_number":466},
  {"content":"\r\n\r\nتفسير : در يك چشم بر هم زدن تخت او حاضر است !\r\nسرانجام فرستادگان ملكه سبا هدايا و بساط خود را برچيدند و به سوى كشورشان بازگشتند و ماجرا را براى « ملكه » و اطرافيان او شرح دادند ، همچنين عظمت اعجاز آميز ملك سليمان و دستگاهش را بيان داشتند كه هر يك از اينها دليلى بود بر اينكه او يك فرد عادى و پادشاه نيست ، او به راستى فرستاده خدا است و حكومتش نيز يك حكومت الهى است .\r\nدر اينجا براى آنها روشن شد كه نه تنها قادر بر مقابله نظامى با او نيستند بلكه اگر فرضا بتوانند مقابله كنند به احتمال قوى مقابله با يك پيامبر پر قدرت الهى است .\r\nلذا ملكه سبا با عده اى از اشراف قومش تصميم گرفتند به سوى سليمان بيايند و شخصا اين مساله مهم را بررسى كنند تا معلوم شود سليمان چه آئينى دارد ؟\r\nاين خبر از هر طريقى كه بود به سليمان رسيد ، و سليمان تصميم گرفت در حالى كه ملكه و يارانش در راهند قدرتنمايى شگرفى كند تا آنها را بيش از از پيش به واقعيت اعجاز خود آشنا ، و در مقابل دعوتش تسليم سازد .\r\nلذا سليمان رو به اطرافيان خود كرد و « گفت : اى گروه بزرگان ! كداميك از شما توانايى داريد تخت او را پيش از آنكه خودشان نزد من بيايند و تسليم شوند براى من بياوريد ؟ ( * ( قالَ يا أَيُّهَا الْمَلَؤُا أَيُّكُمْ يَأْتِينِي بِعَرْشِها قَبْلَ أَنْ يَأْتُونِي مُسْلِمِينَ ) * ) .\r\nگرچه بعضى از مفسران براى پيدا كردن دليل احضار تخت ملكه سبا خود را به زحمت افكنده‌اند ، و گاه احتمالاتى ذكر كرده‌اند كه به هيچ وجه با مفاد آيات سازگار نيست ، ولى روشن است كه هدف سليمان از اين برنامه چه بود ؟ او به اصطلاح مىخواست ضرب شستى نشان دهد و كار فوق العاده مهمى انجام گيرد ،\r\n","description":"","footnote":"","page_name":" 467 ","page_number":467},
  {"content":"\r\nتا راه را براى تسليم بى قيد و شرط آنها و ايمانشان به قدرت اللَّه هموار سازد ، و نياز به حضور در ميدان نبرد و خونريزى نباشد .\r\nاو مىخواست ايمان به اعماق وجود ملكه سبا و اطرافيانش راه يابد تا سايرين را نيز دعوت به تسليم و پذيرش ايمان كنند .\r\nدر اينجا دو نفر اعلام آمادگى كردند كه يكى از آنها عجيب و ديگرى عجيبتر بود .\r\nنخست « عفريتى از جن رو به سوى سليمان كرد و گفت من تخت او را پيش از آنكه مجلس تو پايان گيرد و از جاى برخيزى نزد تو مىآورم » ( * ( قالَ عِفْرِيتٌ مِنَ الْجِنِّ أَنَا آتِيكَ بِه قَبْلَ أَنْ تَقُومَ مِنْ مَقامِكَ ) * ) ( 1 ) .\r\nمن اين كار را با زحمت انجام نمىدهم و در اين امانت گرانقيمت نيز خيانتى نمىكنم ، چرا كه « من نسبت به آن توانا و امينم » ! ( * ( وَإِنِّي عَلَيْه لَقَوِيٌّ أَمِينٌ ) * ) .\r\n« عفريت » به معنى فرد گردنكش و خبيث است ، و جمله « * ( إِنِّي عَلَيْه لَقَوِيٌّ أَمِينٌ ) * » كه از جهات مختلفى توام با تاكيد است ( ان - جمله اسميه - لام ) نيز نشان مىدهد كه بيم خيانت در اين عفريت مىرفته ، لذا در مقام دفاع از خود برآمده و قول امانت و وفادارى داده است .\r\nبه هر حال سرگذشت سليمان مملو است از شگفتيها و خارق عادات ، و جاى تعجب نيست كه عفريتى اينچنين بتواند در يك مدت كوتاه يعنى يك يا چند ساعت كه سليمان در مجلس خويش براى داورى ميان مردم ، يا رسيدگى به امور مملكت ، يا نصيحت و ارشاد ، نشسته است چنين امر مهمى را انجام دهد .\r\n\r\n","description":"","footnote":"\r\n( 1 ) كلمه « آتى » ممكن است « اسم فاعل » باشد و ممكن است « فعل مضارع » از ماده « اتى » ولى احتمال اول مناسبتر به نظر مىرسد ( دقت كنيد ) .\r\n","page_name":" 468 ","page_number":468},
  {"content":"\r\nدومين نفر مرد صالحى بود كه آگاهى قابل ملاحظه اى از « كتاب الهى » داشت ، چنان كه قرآن در حق او مىگويد : « كسى كه علم و دانشى از كتاب داشت گفت من تخت او را قبل از آنكه چشم بر هم زنى نزد تو خواهم آورد » ! ! ( * ( قالَ الَّذِي عِنْدَه عِلْمٌ مِنَ الْكِتابِ أَنَا آتِيكَ بِه قَبْلَ أَنْ يَرْتَدَّ إِلَيْكَ طَرْفُكَ ) * ) .\r\nو هنگامى كه سليمان با اين امر موافقت كرد او با استفاده از نيروى معنوى خود تخت ملكه سبا را در يك « طرفة العين » نزد او حاضر كرد : « هنگامى كه سليمان آن را نزد خود مستقر ديد زبان به شكر پروردگار گشود و گفت :\r\nاين از فضل پروردگار من است ، تا مرا بيازمايد كه آيا شكر نعمت او را بجا مىآورم يا كفران مىكنم « ؟ ! ( * ( فَلَمَّا رَآه مُسْتَقِرًّا عِنْدَه قالَ هذا مِنْ فَضْلِ رَبِّي لِيَبْلُوَنِي أَ أَشْكُرُ أَمْ أَكْفُرُ ) * ) .\r\nسپس افزود : « هر كس شكر كند به سود خويش شكر كرده است ، و هر كسى كفران كند پروردگار من غنى و كريم است » ( * ( وَمَنْ شَكَرَ فَإِنَّما يَشْكُرُ لِنَفْسِه وَمَنْ كَفَرَ فَإِنَّ رَبِّي غَنِيٌّ كَرِيمٌ ) * ) .\r\nدر اينكه اين شخص كه بوده ؟ و اين قدرت عجيب را از كجا به دست آورده ؟\r\nو منظور از علم كتاب چيست ؟ مفسران گفتگو بسيار كرده‌اند .\r\nولى ظاهر اين است كه اين شخص يكى از نزديكان با ايمان ، و دوستان خاص سليمان بوده است ، و غالبا در تواريخ نام او را « آصف بن برخيا » نوشته‌اند ، و مىگويند وزير سليمان و خواهرزاده او بوده است ( 1 ) .\r\nو اما « علم كتاب » منظور آگاهى او بر كتب آسمانى است ، . آگاهى عميقى كه به او امكان مىداد كه دست به چنين كار خارق عادتى بزند ، و بعضى احتمال داده‌اند منظور لوح محفوظ است ، همان لوح علم خداوند كه اين مرد به گوشه اى\r\n\r\n","description":"","footnote":"\r\n( 1 ) و اينكه بعضى او را جبرئيل و يا خود سليمان دانسته‌اند بدون دليل است ، و در مورد اينكه او خود سليمان باشد قطعا مخالف ظاهر آيات است .\r\n","page_name":" 469 ","page_number":469},
  {"content":"\r\nاز آن علم آگاهى داشت ، و به همين دليل توانست تخت « ملكه سبا » را در يك چشم بر هم زدن نزد سليمان حاضر كند .\r\nبسيارى از مفسران و غير آنها گفته‌اند اين مرد با ايمان از « اسم اعظم الهى » با خبر بود ، همان نام بزرگى كه همه چيز در برابر آن خاضع مىگردد ، و به انسان قدرت فوق العاده مىبخشد .\r\nذكر اين نكته نيز لازم است كه آگاهى بر اسم اعظم بر خلاف آنچه بسيارى تصور مىكنند مفهومش اين نيست كه انسان كلمه اى را بگويد و آن همه اثر عجيب و بزرگ داشته باشد ، بلكه منظور تخلق به آن اسم و وصف است ، يعنى آن نام الهى را در درون جان خود پياده كند و آن چنان از نظر آگاهى و اخلاق و تقوا و ايمان تكامل يابد كه خود مظهرى از آن اسم گردد ، اين تكامل معنوى و روحانى كه پرتوى از آن اسم اعظم الهى است قدرت بر چنين خارق عاداتى را در انسان ايجاد مىكند ( 1 ) .\r\nدر مورد جمله * ( قَبْلَ أَنْ يَرْتَدَّ إِلَيْكَ طَرْفُكَ ) * نيز مفسران احتمالات گوناگونى داده‌اند ، اما با توجه به آيات ديگر قرآن حقيقت آن را مىتوان دريافت : در سوره ابراهيم آيه 43 مىخوانيم : لا يَرْتَدُّ إِلَيْهِمْ طَرْفُهُمْ : « در روز رستاخيز مردم آن چنان وحشتزده مىشوند كه چشمهايشان خيره مىگردد ، و حتى پلكها به هم نمىخورد ( مىدانيم در حالت وحشت چشم انسان به حالت يك نواخت و خيره همچون چشم مردگان باز مىماند ) .\r\nبنا بر اين منظور اين بوده پيش از آنكه چشمت را بر هم زنى من تخت ملكه سبا را نزد تو حاضر مىكنم ( 2 ) .\r\n\r\n","description":"","footnote":"\r\n( 1 ) در باره « اسم اعظم خدا » در جلد هفتم تفسير نمونه صفحه 30 ( ذيل آيه 180 سوره اعراف ) نيز بحث كرده‌ايم .\r\n( 2 ) اينكه بعضى گفته‌اند منظور از جمله « * ( يَرْتَدَّ إِلَيْكَ طَرْفُكَ ) * » نظر افكندن به چيزى و بازگشت نظر به انسان و آگاهى او از آن است هيچگونه دليلى ندارد ، همانگونه كه اين تعبير گواه بر نظريه خروج شعاع از چشم كه در فلسفه قديم آمده است نخواهد بود ( دقت كنيد ) .\r\n","page_name":" 470 ","page_number":470},
  {"content":"\r\n\r\nنكته‌ها :\r\n\r\n1 - پاسخ به چند سؤال : [ چرا سليمان شخصا اقدام به آوردن تخت نكرد ؟ 
  ]\r\nاز سؤالاتى كه در ارتباط با آيات فوق مطرح مىشود اين است كه چرا سليمان شخصا اقدام به اين كار خارق العاده نكرد ؟ او كه پيامبر بزرگ خدا بود و داراى اعجاز ، چرا اين ماموريت را به « آصف بن برخيا » داد ؟\r\nممكن است به خاطر اين بوده كه « آصف » وصى او بوده است ، و سليمان مىخواسته در اين لحظه حساس موقعيت او را به همگان معرفى كند ( 1 ) بعلاوه مهم اين است كه استاد شاگردان خود را در مواقع لازم بيازمايد و شايستگيهاى آنها را به دست آورد ، و اصولا شايستگى شاگردان دليل بزرگى بر شايستگى استاد است ، اگر شاگردان كار فوق العاده اى انجام دهند مهم است .\r\n\r\n[ چرا تخت را بدون اجازه صاحبش فرا خواند ؟ 
  ]\r\nسؤال ديگر اينكه : سليمان چگونه تخت ملكه سبا را بدون اجازه او نزد خود آورد ؟\r\nممكن است به دليل هدف بزرگترى مانند مساله هدايت و راهنمايى آنها و نشاندادن يك معجزه بزرگ بوده است ، از اين گذشته مىدانيم شاهان از خود مالى ندارند و اموال آنها معمولا از غصب حقوق ديگران به دست مىآيد !\r\n\r\n[ عفريت چگونه توانايى بر اين كار خارق العاده داشت ؟ 
  ]\r\nسؤال ديگر اينكه : عفريت جن چگونه توانايى بر چنين خارق عادتى دارد ؟\r\n\r\n","description":"","footnote":"\r\n( 1 ) در روايت مشروحى كه در تفسير عياشى از امام دهم على بن محمد الهادى ( ع ) نقل شده همين پاسخ را در جواب يحيى بن اكثم مىخوانيم ( تفسير نور الثقلين جلد 4 صفحه 91 ) .\r\n","page_name":" 471 ","page_number":471},
  {"content":"\r\nپاسخ اين سؤال را در بحثهاى مربوط به اعجاز گفته‌ايم كه گاهى حتى افراد غير مؤمن بر اثر رياضتهاى پرمشقت و مبارزه با نفس ، توانايى بر پاره اى از خارق عادات پيدا مىكنند ولى تفاوت آن با معجزات اين است كار آنها چون متكى به قدرت محدود بشرى است هميشه محدود است ، در حالى كه معجزات متكى بر قدرت بى پايان خدا است و قدرت او همچون ساير صفاتش نامحدود مىباشد .\r\nلذا مىبينيم عفريت توانايى خود را محدود مىكند برآوردن تخت ملكه سبا در مدت توقف سليمان در مجلس داورى و بررسى امور كشور ، در حالى كه « آصف بن برخيا » هيچ حدى براى آن قائل نمىشود و محدود ساختن به يك چشم بر هم زدن در حقيقت اشاره به كمترين زمان ممكن است ، و مسلم است كه سليمان از چنين كارى كه معرفى يك فرد صالح است حمايت مىكند ، نه از كار عفريتى كه ممكن است كوته نظران را به اشتباه بيفكند و آن را دليل بر پاكى او بگيرند .\r\nبديهى است كه هر كس كار مهمى در جامعه انجام دهد و مورد قبول واقع شود خط فكرى و اعتقادى خود را در لابلاى آن تبليغ كرده است ، و نبايد در حكومت الهى سليمان ، ابتكار عمل به دست عفريتها بيفتد ، بلكه بايد آنها كه علمى از كتاب الهى دارند بر افكار و عواطف مردم حاكم گردند .\r\n\r\n2 - قدرت و امانت دو شرط مهم\r\nدر آيات فوق و همچنين « آيه 26 سوره قصص » مهمترين شرط براى يك كارمند يا كارگر نمونه دو چيز بيان شده : نخست قوت و توانايى ، و ديگر امانت و درستكارى .\r\nالبته گاه مبانى فكرى و اخلاقى انسان ايجاب مىكند كه داراى اين صفت باشد ( همانگونه كه در مورد موسى در سوره قصص آمده است ) و گاه نظام جامعه و حكومت صالح ايجاب مىكند كه حتى عفريت جن به اين دو صفت الزاما متصف\r\n","description":"","footnote":"","page_name":" 472 ","page_number":472},
  {"content":"\r\nشود ، اما به هر حال هيچ كار بزرگ و كوچكى در جامعه بدون دارا بودن اين دو شرط انجام پذير نيست ، خواه از تقوا سرچشمه گيرد ، و خواه از نظام قانونى جامعه ( دقت كنيد ) .\r\n\r\n3 - تفاوت « * ( عِلْمٌ مِنَ الْكِتابِ ) * » و « علم الكتاب »\r\nدر آيات مورد بحث درباره كسى كه تخت ملكه سبأ را در كمترين مدت نزد سليمان آورد ، به عنوان « من عنده علم من الكتاب » ( كسى كه بخشى از علم كتاب را دارا بود ) تعبير شده است ، در حالى كه در سوره رعد آيه 43 در مورد پيامبر ص و گواهان بر حقانيت او چنين آمده است قُلْ كَفى بِاللَّه شَهِيداً بَيْنِي وَبَيْنَكُمْ وَمَنْ عِنْدَه عِلْمُ الْكِتابِ : « بگو كافى است براى گواهى ميان من و شما ، خداوند و كسى كه در نزد او » علم كتاب « است » .\r\nدر حديثى از « ابو سعيد خدرى » از « پيامبر » ص چنين آمده است كه ابو سعيد مىگويد : من از معنى « * ( الَّذِي عِنْدَه عِلْمٌ مِنَ الْكِتابِ ) * » ( كه در داستان سليمان آمده ) از محضرش سؤال كردم فرمود : او وصى برادرم سليمان بن داود بود ، عرض كردم « وَمَنْ عِنْدَه عِلْمُ الْكِتابِ » از چه كسى سخن مىگويد ، فرمود :\r\nذاك اخى على بن ابى طالب :\r\n« او برادرم على بن ابى طالب است » ! ( 1 ) .\r\nتوجه به تفاوت « علم من الكتاب » كه علم جزئى را مىگويد ، و « علم الكتاب » كه « علم كلى » را بيان مىكند روشن مىسازد كه ميان « آصف » و « على » ع چه اندازه تفاوت بوده است ؟ ! .\r\nلذا در روايات بسيارى مىخوانيم كه اسم اعظم الهى هفتاد و سه حرف است كه يك حرف آن نزد « آصف بن برخيا » بود ، و چنان خارق عادتى را انجام داد ،\r\n\r\n","description":"","footnote":"\r\n( 1 ) اين حديث را گروهى از مفسران و علماى اهل سنت به همين عبارت يا شبيه آن نقل كرده‌اند ، براى توضيح بيشتر به احقاق الحق جلد سوم صفحه 280 و 281 مراجعه شود .\r\n","page_name":" 473 ","page_number":473},
  {"content":"\r\nو نزد امامان اهل بيت ع هفتاد و دو حرف آن است ، و يك حرف آن مخصوص به ذات پاك خدا است ( 1 ) .\r\n4 - * ( هذا مِنْ فَضْلِ رَبِّي\r\nدنيا پرستان مغرور ، هنگامى كه به قدرت مىرسند ، همه چيز را جز خود فراموش مىكنند ، و تمام امكاناتى را كه بدست آورده‌اند ، قارونوار كه مىگفت :\r\nإِنَّما أُوتِيتُه عَلى عِلْمٍ عِنْدِي : « آنچه را دارم بر اثر علم و دانش من است » ( سوره قصص آيه 78 ) از ناحيه خودشان مىدانند لا غير ، در حالى كه بندگان خاص خدا به هر جا برسند مىگويند : * ( هذا مِنْ فَضْلِ رَبِّي ) * : « اين از فضل خدا است بر ما » .\r\nجالب اينكه سليمان نه تنها اين سخن را به هنگام مشاهده تخت ملكه سبأ در برابرش بيان كرد ، بلكه افزود اين براى اين است كه خدا مرا بيازمايد ، آيا شكر گذارم يا نه ؟ .\r\nقبلا نيز در همين سوره خوانديم كه سليمان نعمتهاى خود را همه از خدا مىداند ، و خاضعانه رو به درگاهش مىكند كه پروردگارا ! شكر اينهمه نعمت را به من الهام كن و توفيقى عطا فرما كه بتوانم در پرتو آن ، جلب رضاى تو كنم .\r\nآرى اين است معيار شناخت موحدان خالص از دنيا پرستان مغرور ، و اين است راه و رسم مردان پرظرفيت و با شخصيت در برابر كمظرفيتان خودخواه .\r\nگرچه معمول شده است كه بعضى از متظاهران فقط اين جمله پر معنى سليمان ( * ( هذا مِنْ فَضْلِ رَبِّي ) * ) را بر سر در كاخهاى طاغوتى خود مىنويسند بى آنكه به آن اعتقادى داشته باشند و در عملشان كمتر انعكاسى داشته باشد ولى مهم آنست كه هم بر سر در خانه باشد ، هم در پيشانى تمام زندگى انسان و در قلب او ، عملش\r\n\r\n","description":"","footnote":"\r\n( 1 ) به اصول كافى و تفسير نور الثقلين مراجعه شود .\r\n","page_name":" 474 ","page_number":474},
  {"content":"\r\nنشان دهد كه همه را از فضل خدا مىداند ، و در مقام شكر آن برآيد ، نه شكر با زبان كه شكر با عمل و با تمام وجود ( 1 ) .\r\n\r\n5 - آصف بن برخيا چگونه تخت ملكه را حاضر ساخت ؟\r\nاين اولين خارق عادتى نيست كه در داستان سليمان ، و يا در زندگى پيامبران به طور كلى مىبينيم ، و آنها كه فكر مىكنند بايد اين گونه تعبيرات را با توجيهها و تفسيرهايى از ظاهرش دگرگون ساخت ، و جنبه‌هاى كنايى و معنوى به آن داد ، بايد حساب خود را يك جا با معجزات انبياء روشن سازند .\r\nآيا آنها به راستى انجام كارهاى خارق عادت از پيامبران يا جانشينان آنها را محال مىدانند و آن را به كلى منكرند ؟ ! چنين چيزى نه با اصل توحيد و قدرت پروردگار كه حاكم بر قوانين هستى است سازگار است ، و نه با صريح قرآن در آيات بسيار .\r\nاما اگر بپذيرند كه چنين چيزى ممكن است تفاوتى نمىكند كه بحث از زنده كردن مردگان و شفاى كور مادرزاد وسيله حضرت مسيح ع باشد ، و يا حاضر كردن تخت ملكه سبا ، وسيله آصف بن برخيا .\r\nبدون شك در اينجا روابط مرموز و علل ناشناخته در كار است كه ما با علم محدودمان از آن آگاه نيستيم ، ولى همين قدر مىدانيم كه اين كار محال نيست .\r\nآيا آصف با قدرت معنوى خود تخت ملكه سبا را تبديل به امواج نور كرد و در يك لحظه در آنجا حاضر كرد و بار ديگر آن را مبدل به ماده اصلى ساخت ؟\r\nبر ما درست روشن نيست .\r\n\r\n","description":"","footnote":"\r\n( 1 ) درباره اهميت شكر و تاثير آن در فزونى نعمت و اقسام شكر ( شكر تكوينى و تشريعى ) بحث مشروحى در جلد دهم صفحه 278 به بعد ( ذيل آيه 7 سوره ابراهيم ) آمده است .\r\n","page_name":" 475 ","page_number":475},
  {"content":"\r\nهمين قدر مىدانيم كه امروز انسان از طرق علمى متداول روز ، كارهايى انجام مىدهد كه دويست سال قبل ، ممكن بود جزء محالات محسوب شود ، فى - المثل اگر به كسى در چند قرن قبل مىگفتند ، زمانى فرا مىرسد كه انسانى در شرق دنيا سخن مىگويد و در غرب جهان ، درست در همان لحظه ، سخنانش را مىشنوند و چهره اش را همگان مىنگرند ، آن را هذيان يا خواب آشفته مىپنداشتند .\r\nاين به خاطر آن است كه انسان مىخواهد همه چيز را با علم و قدرت محدود خود ارزيابى كند ، در حالى كه در ما وراء علم و قدرت او ، اسرار فراوانى نهفته است .\r\n","description":"","footnote":"","page_name":" 476 ","page_number":476},
  {"content":"\r\n\r\n[ سوره النمل ‹ 27 › : آيات 41 تا 44 
  ]\r\nقالَ نَكِّرُوا لَها عَرْشَها نَنْظُرْ أَ تَهْتَدِي أَمْ تَكُونُ مِنَ الَّذِينَ لا يَهْتَدُونَ ‹ 41 ) فَلَمَّا جاءَتْ قِيلَ أَ هكَذا عَرْشُكِ قالَتْ كَأَنَّه هُوَ وَأُوتِينَا الْعِلْمَ مِنْ قَبْلِها وَكُنَّا مُسْلِمِينَ ‹ 42 › وَصَدَّها ما كانَتْ تَعْبُدُ مِنْ دُونِ اللَّه إِنَّها كانَتْ مِنْ قَوْمٍ كافِرِينَ ‹ 43 › قِيلَ لَهَا ادْخُلِي الصَّرْحَ فَلَمَّا رَأَتْه حَسِبَتْه لُجَّةً وَكَشَفَتْ عَنْ ساقَيْها قالَ إِنَّه صَرْحٌ مُمَرَّدٌ مِنْ قَوارِيرَ قالَتْ رَبِّ إِنِّي ظَلَمْتُ نَفْسِي وَأَسْلَمْتُ مَعَ سُلَيْمانَ لِلَّه رَبِّ الْعالَمِينَ ‹ 44 ›\r\n\r\nترجمه :\r\n41 - ( سليمان ) گفت ، تخت او را برايش ناشناس سازيد به بينم آيا متوجه مىشود يا از كسانى است كه هدايت نخواهند شد .\r\n","description":"","footnote":"","page_name":" 477 ","page_number":477},
  {"content":"\r\n42 - هنگامى كه او آمد گفته شد آيا تخت تو اين گونه است ؟ ( در پاسخ ) گفت : گويا خود آن است ! و ما پيش از اين هم آگاه بوديم و اسلام آورده بوديم ! . . .\r\n43 - و او را از آنچه غير از خدا مىپرستيد بازداشت كه او از قوم كافران بود .\r\n44 - به او گفته شد داخل حياط قصر شو ، اما هنگامى كه نظر به آن افكند پنداشت نهر آبى است و ساق پاهاى خود را برهنه كرد ( تا از آب بگذرد اما سليمان ) گفت ( اين آب نيست ) بلكه قصرى است از بلور صاف ، ( ملكه سبا ) گفت پروردگارا ! من به خود ستم كردم ، و با سليمان براى خداوندى كه پروردگار عالميان است اسلام آوردم .\r\n\r\nتفسير : نور ايمان در دل ملكه سبا\r\nدر اين آيات به صحنه ديگرى از ماجراى عبرتانگيز « سليمان » ع و « ملكه سبا » برخورد مىكنيم .\r\nسليمان براى اينكه ميزان عقل و درايت ملكه سبا را بيازمايد ، و نيز زمينه اى براى ايمان او به خداوند فراهم سازد ، دستور داد تخت او را كه حاضر ساخته بودند دگرگون و ناشناس سازند « گفت : تخت او را برايش ناشناس سازيد ببينيم آيا هدايت مىشود يا از كسانى خواهد بود كه هدايت نمىيابند » ( * ( قالَ نَكِّرُوا لَها عَرْشَها نَنْظُرْ أَ تَهْتَدِي أَمْ تَكُونُ مِنَ الَّذِينَ لا يَهْتَدُونَ ) * ) .\r\nگرچه آمدن تخت ملكه از كشور سبأ به شام ، كافى بود كه به آسانى نتواند آن را بشناسد ، ولى با اين حال سليمان دستور داد تغييراتى در آن نيز ايجاد كنند ، اين تغييرات ممكن است از نظر جابجا كردن بعضى از نشانه‌ها و جواهرات و يا تغيير بعضى از رنگها و مانند آن بوده است .\r\nاما اين سؤال پيش مىآيد كه هدف سليمان از آزمايش هوش و عقل و درايت ملكه سبأ چه بود ؟\r\nممكن است آزمايش به اين منظور انجام شده كه بداند با كدامين منطق\r\n","description":"","footnote":"","page_name":" 478 ","page_number":478},
  {"content":"\r\nبايد با او روبرو شود ؟ و چگونه دليلى براى اثبات مبانى عقيدتى براى او بياورد .\r\nو يا در نظر داشته پيشنهاد ازدواج به او كند و مىخواسته است ببيند آيا راستى شايستگى همسرى او را دارد يا نه ؟ و يا واقعا مىخواسته مسئوليتى بعد از ايمان آوردن به او بسپارد ، بايد بداند تا چه اندازه استعداد پذيرش مسئوليتهايى را دارد .\r\nبراى جمله « ا تهتدى » ( آيا هدايت مىشود ) نيز دو تفسير ذكر كرده‌اند ، بعضى گفته‌اند مراد شناختن تخت خويش است ، و بعضى گفته‌اند منظور هدايت به راه خدا به خاطر ديدن اين معجزه است .\r\nولى ظاهر همان معنى اول است هر چند معنى اول خود مقدمه اى براى معنى دوم بوده است .\r\nبه هر حال « هنگامى كه ملكه سبا وارد شد ، كسى اشاره اى به تخت كرد و گفت : « آيا تخت تو اين گونه است » ؟ ( * ( فَلَمَّا جاءَتْ قِيلَ أَ هكَذا عَرْشُكِ ) * ) .\r\nظاهر اين است كه گوينده سخن خود سليمان نبوده است و گرنه تعبير به « قيل » ( گفته شد ) مناسب نبود ، زيرا نام سليمان قبلا و بعدا آمده و سخنان او به عنوان « قال » مطرح شده است .\r\nبعلاوه مناسب ابهت سليمان نبوده است كه در به دو ورود او چنين سخنى را آغاز كند .\r\nاما به هر صورت « ملكه سبا » زيركانه ترين و حساب شده ترين جوابها را داد و « گفت گويا خود آن تخت است » ! ( * ( قالَتْ كَأَنَّه هُوَ ) * ) .\r\nاگر مىگفت : شبيه آن است ، راه خطا پيموده بود ، و اگر مىگفت عين خود آن است ، سخنى بر خلاف احتياط بود ، چرا كه با اين بعد مسافت ، آمدن تختش به سرزمين سليمان ، از طرق عادى امكان نداشت ، مگر اينكه معجزه اى صورت\r\n","description":"","footnote":"","page_name":" 479 ","page_number":479},
  {"content":"\r\nگرفته باشد .\r\nاز اين گذشته در تواريخ آمده است كه او تخت گرانبهاى خود را در جاى محفوظى ، در قصر مخصوص خود در اطاقى كه مراقبان زياد از آن حفاظت مىكردند و درهاى محكمى داشت ، قرار داده بود .\r\nولى با اين همه ، ملكه سبا با تمام تغييراتى كه به آن تخت داده بودند توانست آن را بشناسد .\r\nو بلافاصله افزود : « و ما پيش از اين هم آگاه بوديم و اسلام آورده بوديم » ! ( * ( وَأُوتِينَا الْعِلْمَ مِنْ قَبْلِها وَكُنَّا مُسْلِمِينَ ) * ) .\r\nيعنى اگر منظور سليمان از اين مقدمه چينىها اين است كه ما به اعجاز او پى ببريم ما پيش از اين با نشانه‌هاى ديگر از حقانيت او آگاه شده بوديم و حتى قبل از ديدن اين خارق عادت عجيب ايمان آورده بوديم ، و چندان نيازى به اين كار نبود .\r\nو به اين ترتيب سليمان « او را از آنچه غير از خدا مىپرستيد بازداشت » ( * ( وَصَدَّها ما كانَتْ تَعْبُدُ مِنْ دُونِ اللَّه ) * ) ( 1 ) .\r\nهر چند « قبل از آن از قوم كافر بود » ( * ( إِنَّها كانَتْ مِنْ قَوْمٍ كافِرِينَ ) * ) .\r\n\r\n","description":"","footnote":"\r\n( 1 ) در اينكه فاعل « صد » كيست ؟ و همچنين « ما » در « ما كانت » موصوله است يا مصدريه ؟ مفسران سخن بسيار گفته‌اند ، جمعى فاعل آن را چنان كه در بالا گفتيم سليمان دانسته‌اند ، و بعضى خداوند كه تفاوت زيادى از نظر نتيجه ندارد مطابق اين دو تفسير « ها » مفعول اول است ، و « ما كانت » در جاى مفعول دوم با حذف « جار » ، و تقدير چنين است ( صدها سليمان ) - يا - صدها اللَّه عما كانت تعبد من دون اللَّه - ولى جمعى ديگر ما كانت . . .\r\nرا فاعل صد دانسته‌اند كه معنى چنين مىشود : معبودهاى ملكه او را از پرستش حق بازداشته بود - اما با توجه به اينكه در اينجا سخن از ايمان او است نه از كفر او تفسير اول مناسبتر به نظر مىرسد - و كلمه « ما » ممكن است موصوله يا مصدريه باشد .\r\n","page_name":" 480 ","page_number":480},
  {"content":"\r\nآرى او با ديدن اين نشانه‌هاى روشن با گذشته تاريك خود وداع گفت و در مرحله تازه اى از زندگى كه مملو از نور ايمان و يقين بود گام نهاد .\r\nدر آخرين آيه مورد بحث صحنه ديگرى از اين ماجرا بازگو مىشود ، و آن ماجراى داخل شدن ملكه سبأ در قصر مخصوص سليمان است .\r\nسليمان دستور داده بود ، صحن يكى از قصرها را از بلور بسازند و در زير آن ، آب جارى قرار دهند .\r\nهنگامى كه ملكه سبا به آنجا رسيد « به او گفته شد داخل حياط قصر شو » ( لَ لَهَا ادْخُلِي الصَّرْحَ ) ( 1 ) .\r\nملكه آن صحنه را كه ديد ، گمان كرد نهر آبى است ، ساق پاهاى خود را برهنه كرد تا از آن آب بگذرد ( در حالى كه سخت در تعجب فرو رفته بود كه نهر آب در اينجا چه مىكند ؟ ) ( مَّا رَأَتْه حَسِبَتْه لُجَّةً وَكَشَفَتْ عَنْ ساقَيْها ) ( 2 ) .\r\nاما « سليمان به او گفت : كه حياط قصر از بلور صاف ساخته شده » ( اين آب نيست كه بخواهد پا را برهنه كند و از آن بگذرد ) ( لَ إِنَّه صَرْحٌ مُمَرَّدٌ مِنْ قَوارِيرَ ) ( 3 ) .\r\nدر اينجا سؤال مهمى پيش مىآيد و آن اينكه : سليمان كه يك پيامبر بزرگ الهى بود چرا چنين دم و دستگاه تجملاتى فوق العاده اى داشته باشد ؟ درست است\r\n\r\n","description":"","footnote":"\r\n( 1 ) « صرح » ( بر وزن طرح ) گاه به معنى فضاى وسيع گسترده آمده ، و گاه به معنى بناى مرتفع و قصر بلند ، و در اينجا ظاهرا به معنى حياط قصر است .\r\n( 2 ) « لجه » در اصل از ماده « لجاج » به معنى سرسختى در انجام كارى است ، سپس به رفت و آمد صدا در گلو ، لجة ( بر وزن ضجه ) اطلاق شده ، و امواج متراكم دريا كه در حال رفت و آمد هستند نيز لجه ( بر وزن جبه ) ناميده شده‌اند و در آيه مورد بحث اشاره به آب متراكم و متلاطم است .\r\n( 3 ) « ممرد » به معنى صاف و « قوارير » جمع « قاروره » به معنى بلور و شيشه است .\r\n","page_name":" 481 ","page_number":481},
  {"content":"\r\nكه او سلطان بود و حكمروا ، ولى مگر نمىشد بساطى ساده همچون ساير پيامبران داشته باشد ؟\r\nاما چه مانعى دارد كه سليمان براى تسليم كردن ملكه سبا كه تمام قدرت و عظمت خود را در تخت و تاج زيبا و كاخ باشكوه و تشكيلات پر زرق و برق مىدانست صحنه اى به او نشان دهد كه تمام دستگاه تجملاتيش در نظر او حقير و كوچك شود ، و اين نقطه عطفى در زندگى او براى تجديد نظر در ميزان ارزشها و معيار شخصيت گردد ؟ ! چه مانعى دارد كه به جاى دست زدن به يك لشكركشى پر ضايعه و توأم با خونريزى ، مغز و فكر ملكه را چنان مبهوت و مقهور كند كه اصلا به چنين فكرى نيفتد ، بخصوص اينكه او زن بود و به اين گونه مسائل تشريفاتى اهميت مىداد .\r\nمخصوصا بسيارى از مفسران تصريح كرده‌اند كه سليمان پيش از آنكه ملكه سبا به سرزمين شام برسد دستور داد چنين قصرى بنا كردند ، و هدفش نمايش قدرت براى تسليم ساختن او بود ؟ اين كار نشان مىداد قدرت عظيمى از نظر نيروى ظاهرى در اختيار سليمان است كه او را به انجام چنين كارهايى موفق ساخته است .\r\nبه تعبير ديگر اين هزينه در برابر امنيت و آرامش يك منطقه وسيع و پذيرش دين حق ، و جلوگيرى از هزينه فوق العاده جنگ ، مطلب مهمى نبود .\r\nو لذا هنگامى كه ملكه سبأ ، اين صحنه را ديد « چنين گفت : پروردگارا ! من بر خويشتن ستم كردم » ! ( لَتْ رَبِّ إِنِّي ظَلَمْتُ نَفْسِي ) .\r\n« و با سليمان در پيشگاه اللَّه ، پروردگار عالميان ، اسلام آوردم » ( أَسْلَمْتُ مَعَ سُلَيْمانَ لِلَّه رَبِّ الْعالَمِينَ ) .\r\nمن در گذشته در برابر آفتاب سجده مىكردم ، بت مىپرستيدم ، غرق تجمل و زينت بودم ، و خود را برترين انسان در دنيا مىپنداشتم .\r\nاما اكنون مىفهمم كه قدرتم تا چه حد كوچك بوده و اصولا اين زر و زيورها\r\n","description":"","footnote":"","page_name":" 482 ","page_number":482},
  {"content":"\r\nروح انسان را سيراب نمىكند .\r\nخداوندا ! من همراه رهبرم سليمان به درگاه تو آمدم ، از گذشته پشيمانم و سر تسليم به آستانت مىسايم .\r\nجالب اينكه : او در اينجا واژه « مع » را به كار مىبرد ( همراه سليمان ) تا روشن شود در راه خدا همه برادرند و برابر ، نه همچون راه و رسم جباران كه بعضى بر بعضى مسلط و گروهى در چنگال گروهى اسيرند ، در اينجا غالب و مغلوبى وجود ندارد و همه بعد از پذيرش حق در يك صف قرار دارند .\r\nدرست است كه ملكه سبأ ، قبل از آن هم ايمان خود را اعلام كرده بود زيرا در آيات گذشته از زبان او شنيديم : * ( وَأُوتِينَا الْعِلْمَ مِنْ قَبْلِها وَكُنَّا مُسْلِمِينَ ) * ( ما پيش از اينكه تخت را در اينجا ببينيم آگاهى يافته بوديم و اسلام را پذيرا شده بوديم ) .\r\nولى در اينجا اسلام ملكه به اوج خود رسيد لذا با تاكيد بيشتر ، اسلام را اعلام كرد .\r\nاو نشانه‌هاى متعددى از حقانيت دعوت سليمان را ، قبلا ديده بود .\r\nآمدن هدهد با آن وضع مخصوص .\r\nعدم قبول هديه كلان كه از ناحيه ملكه فرستاده شده بود .\r\nحاضر ساختن تخت او از آن راه دور در مدتى كوتاه .\r\nو سرانجام مشاهده قدرت و عظمت فوق العاده سليمان و در عين حال اخلاق مخصوصى كه هيچ شباهتى با اخلاق شاهان نداشت .\r\n","description":"","footnote":"","page_name":" 483 ","page_number":483},
  {"content":"\r\n\r\nنكته‌ها :\r\n\r\n1 - سرانجام كار ملكه سبا\r\nآنچه در قرآن مجيد پيرامون ملكه سبأ آمده همان مقدار است كه در بالا خوانديم ، سرانجام ايمان آورد و به خيل صالحان پيوست ، اما اينكه بعد از ايمان به كشور خود بازگشت و به حكومت خود از طرف سليمان ادامه داد ؟ يا نزد سليمان ماند و با او ازدواج كرد ؟ يا به توصيه سليمان با يكى از ملوك يمن كه به عنوان « تبع » مشهور بودند پيمان زناشويى بست ؟ در قرآن اشاره اى به اينها نشده است چون در هدف اصلى قرآن كه مسائل تربيتى است دخالتى نداشته ، ولى مفسران و مورخان ، هر كدام راهى برگزيده‌اند كه تحقيق در آن ضرورتى ندارد ، هر چند طبق گفته بعضى از مفسران ، مشهور و معروف همان ازدواج او با سليمان است ( 1 ) ولى ياد آورى اين مطلب را لازم مىدانيم كه پيرامون سليمان و لشكر و حكومت او و همچنين خصوصيات ملكه سبا و جزئيات زندگيش افسانه‌ها و اساطير فراوانى گفته‌اند كه گاه تشخيص آنها از حقايق تاريخى براى توده مردم مشكل مىشود ، و گاه سايه تاريكى روى اصل اين جريان تاريخى افكنده و اصالت آن را خدشه دار مىكند و اين است نتيجه شوم خرافاتى كه با حقايق آميخته مىشود كه بايد كاملا مراقب آن بود .\r\n\r\n2 - يك جمع بندى كلى از سرگذشت سليمان\r\nبخشى از حالات سليمان كه در 30 آيه فوق آمده بيانگر مسائل بسيارى است كه قسمتى از آن را در لابلاى بحثها خوانديم ، و به قسمت ديگرى اشاره گذرايى\r\n\r\n","description":"","footnote":"\r\n( 1 ) آلوسى در روح المعانى .\r\n","page_name":" 484 ","page_number":484},
  {"content":"\r\nذيلا مىكنيم .\r\n1 - اين داستان از موهبت علم وافرى كه خداوند در اختيار سليمان و داود گذاشته است شروع مىشود ، و به توحيد و تسليم در برابر فرمان پروردگار ختم مىگردد ، آن هم توحيدى كه پايگاهش نيز « علم » است .\r\n2 - اين داستان نشان مىدهد كه گاه غائب شدن يك پرنده ، و پرواز استثنايى او بر فراز يك منطقه ممكن است مسير تاريخ ملتى را تغيير دهد ، و آنها را از شرك به ايمان و از فساد به صلاح بكشاند ، و اين است نمونه اى از قدرتنمايى پروردگار و نمونه اى از حكومت حق ! 3 - اين داستان نشان مىدهد كه نور توحيد در تمام دلها پرتوافكن است و حتى يك پرنده ظاهرا خاموش از اسرار عميق توحيد خبر مىدهد .\r\n4 - براى توجه دادن يك انسان به ارزش واقعيش ، و نيز هدايت او به سوى اللَّه بايد نخست غرور و تكبر او را در هم شكست تا پرده‌هاى تاريك از جلو چشم واقع بين او كنار برود همانگونه كه سليمان با انجام دو كار غرور ملكه سبا را درهم شكست : حاضر ساختن تختش ، و به اشتباه افكندن او در برابر ساختمان قسمتى از قصر ! 5 - هدف نهايى در حكومت انبياء ، كشورگشايى نيست ، بلكه هدف همان چيزى است كه در آخرين آيه فوق خوانديم كه سركشان به گناه خود اعتراف كنند و در برابر رب العالمين سر تعظيم فرود آورند ، و لذا قرآن با همين نكته داستان فوق را پايان مىدهد .\r\n6 - روح « ايمان » همان « تسليم » است ، به همين دليل هم سليمان در نامه اش روى آن تكيه مىكند ، و هم ملكه سبا در پايان كار .\r\n7 - گاه يك انسان با دارا بودن بزرگترين قدرت ممكن است نيازمند به موجود ضعيفى همچون يك پرنده شود ، نه تنها از علم او كه از كار او نيز كمك\r\n","description":"","footnote":"","page_name":" 485 ","page_number":485},
  {"content":"\r\nمىگيرد و گاه مورچه اى با آن ضعف و ناتوانى وى را تحقير مىكند ! 8 - نزول اين آيات در مكه كه مسلمانان ، سخت از سوى دشمنان در فشار بودند و تمام درها به روى آنان بسته بود ، مفهوم خاصى داشت ، مفهومش تقويت روحيه و دلدارى به آنان و اميدوار ساختن آنان به لطف و رحمت پروردگار و پيروزيهاى آينده بود .\r\n","description":"","footnote":"","page_name":" 486 ","page_number":486},
  {"content":"\r\n\r\n[ سوره النمل ‹ 27 › : آيات 45 تا 47 
  ]\r\nوَ لَقَدْ أَرْسَلْنا إِلى ثَمُودَ أَخاهُمْ صالِحاً أَنِ اعْبُدُوا اللَّه فَإِذا هُمْ فَرِيقانِ يَخْتَصِمُونَ ‹ 45 › قالَ يا قَوْمِ لِمَ تَسْتَعْجِلُونَ بِالسَّيِّئَةِ قَبْلَ الْحَسَنَةِ لَوْ لا تَسْتَغْفِرُونَ اللَّه لَعَلَّكُمْ تُرْحَمُونَ ‹ 46 › قالُوا اطَّيَّرْنا بِكَ وَبِمَنْ مَعَكَ قالَ طائِرُكُمْ عِنْدَ اللَّه بَلْ أَنْتُمْ قَوْمٌ تُفْتَنُونَ ‹ 47 ›\r\n\r\nترجمه :\r\n45 - ما به سوى ثمود برادرشان « صالح » را فرستاديم كه خداى يگانه را بپرستيد ، اما آنها به دو گروه تقسيم شدند و به مخاصمه پرداختند .\r\n46 - ( صالح ) گفت : اى قوم من ! چرا براى بدى قبل از نيكى عجله مىكنيد ؟ ( و عذاب الهى را مىطلبيد نه رحمت او را ) چرا از خداوند تقاضاى آمرزش نمىكنيد شايد مشمول رحمت شويد ؟\r\n47 - آنها گفتند : ما تو و كسانى را كه با تو هستند به فال بد گرفتيم ( صالح ) گفت : فال بد ( و نيك ) نزد خداست ( و همه مقدراتتان به قدرت او تعيين مىگردد ) شما گروهى هستيد كه مورد آزمايش قرار گرفته‌ايد .\r\n\r\nتفسير : صالح در برابر قوم ثمود\r\nبعد از ذكر قسمتى از سرگذشت « موسى » و « داود » و « سليمان » در آياتى كه\r\n","description":"","footnote":"","page_name":" 487 ","page_number":487},
  {"content":"\r\nگذشت چهارمين پيامبرى كه بخشى از زندگى او و قومش در اين سوره مطرح مىگردد حضرت « صالح » و قوم ثمود است .\r\nنخست مىفرمايد : « ما به سوى قوم ثمود ، برادرشان صالح را فرستاديم ، و به او دستور داديم كه آنها را به عبادت اللَّه دعوت كند » ( * ( وَلَقَدْ أَرْسَلْنا إِلى ثَمُودَ أَخاهُمْ صالِحاً أَنِ اعْبُدُوا اللَّه ) * ) ( 1 ) .\r\nهمانگونه كه قبلا نيز گفته شد تعبير به « اخاهم » ( برادرشان ) كه در داستان بسيارى از انبياء آمده اشاره به نهايت محبت و دلسوزى آنان نسبت به اقوامشان مىباشد ، و در بعضى از موارد علاوه بر اين ، اشاره به نسبت خويشاوندى آنها با اين اقوام نيز بوده است .\r\nبه هر حال تمام رسالت و دعوت اين پيامبر بزرگ در جمله « * ( أَنِ اعْبُدُوا اللَّه ) * » خلاصه شده است ، آرى بندگى خدا كه عصاره همه تعليمات فرستادگان پروردگار است .\r\nسپس مىافزايد « آنها در برابر دعوت صالح به دو گروه مختلف تقسيم شدند و به مخاصمه برخاستند » ( مؤمنان از يك سو و منكران لجوج از سوى ديگر ) ( * ( فَإِذا هُمْ فَرِيقانِ يَخْتَصِمُونَ ) * ) ( 2 ) .\r\nدر سوره اعراف آيه 75 از اين دو گروه به عنوان « مستكبرين » و « مستضعفين » ياد شده : قالَ الْمَلأُ الَّذِينَ اسْتَكْبَرُوا مِنْ قَوْمِه لِلَّذِينَ اسْتُضْعِفُوا لِمَنْ آمَنَ مِنْهُمْ أَ تَعْلَمُونَ أَنَّ صالِحاً مُرْسَلٌ مِنْ رَبِّه قالُوا إِنَّا بِما أُرْسِلَ بِه مُؤْمِنُونَ قالَ الَّذِينَ اسْتَكْبَرُوا إِنَّا بِالَّذِي آمَنْتُمْ بِه كافِرُونَ :\r\n\r\n","description":"","footnote":"\r\n( 1 ) جمله « * ( أَنِ اعْبُدُوا اللَّه ) * » مجرور با حرف جرى است كه در تقدير است ، و در اصل چنين بوده : « و لقد ارسلنا الى ثمود اخاهم صالحا بعبادة اللَّه » .\r\n( 2 ) با اينكه « فريقان » تثنيه است فعل آن كه « يختصمون » است به صورت جمع آمده به خاطر اينكه هر فريقى از گروهى تشكيل مىشود و روى هم رفته مجموعه اى را به وجود مىآورد .\r\n","page_name":" 488 ","page_number":488},
  {"content":"\r\n« اشراف مستكبر قوم صالح به مستضعفانى كه ايمان آورده بودند گفتند آيا شما يقين داريد صالح از طرف پروردگارش فرستاده شده و آنها جواب دادند آرى ما به آنچه او ماموريت يافته ايمان آورديم ، ولى مستكبران گفتند ما به آنچه شما ايمان آورده‌ايد كافريم » ( اعراف - 75 و 76 ) .\r\nالبته اين درگيرى دو گروه مؤمن و كافر در مورد بسيارى از پيامبران صدق مىكند هر چند بعضى از آنها از اين مقدار طرفدار هم محروم ماندند و همگى تقريبا به صف منكران پيوستند .\r\nصالح براى بيدار ساختن آنها به انذارشان پرداخت و از عذابهاى دردناك الهى آنها را بر حذر داشت ، اما آنها نه تنها پند نگرفتند و بيدار نشدند ، بلكه همين مطلب را مستمسكى براى لجاجت خويش ساخته و با اصرار از او خواستند كه اگر راست مىگويى چرا مجازات الهى دامان ما را فرو نمىگيرد ( اين مطلب در آيه 77 سوره اعراف صريحا آمده است ) .\r\nولى صالح به آنها « گفت اى قوم من ! چرا پيش از تلاش و كوشش براى جلب نيكيها عجله براى عذاب و بديها داريد » ؟ ( * ( قالَ يا قَوْمِ لِمَ تَسْتَعْجِلُونَ بِالسَّيِّئَةِ قَبْلَ الْحَسَنَةِ ) * ) .\r\nچرا تمام فكر خود را روى فرا رسيدن عذاب الهى متمركز مىكنيد ، اگر عذاب الهى شما را فرو گيرد ، به حياتتان خاتمه مىدهد و مجالى براى ايمان باقى نخواهد ماند ، بيائيد صدق گفتار مرا در بركات و رحمت الهى كه در سايه ايمان به شما نويد مىدهد بيازمائيد « چرا از پيشگاه خدا تقاضاى آمرزش گناهان خويش نمىكنيد تا مشمول رحمت او واقع شويد » ( * ( لَوْ لا تَسْتَغْفِرُونَ اللَّه لَعَلَّكُمْ تُرْحَمُونَ ) * ) .\r\n","description":"","footnote":"","page_name":" 489 ","page_number":489},
  {"content":"\r\nچرا فقط دنبال بديها و تقاضاى نزول عذاب هستيد ؟ اين لجاجت و خيره سرى براى چيست ؟\r\nتنها قوم صالح نبودند كه در مقام انكار دعوت او ، تقاضاى عذاب موعود را مىكردند ، در قرآن مجيد كرارا اين مطلب ديده مىشود از جمله در مورد قوم هود ( اعراف - 70 ) .\r\nدر مورد پيامبر اسلام ص و بعضى از مشركان متعصب و سرسخت مىخوانيم :\r\nوَ إِذْ قالُوا اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ السَّماءِ أَوِ ائْتِنا بِعَذابٍ أَلِيمٍ : « به خاطر بياور هنگامى كه آنها گفتند پروردگارا ! اگر اين دعوت محمد حق است و از ناحيه تو ، بارانى از سنگ بر ما فرو فرست و يا ما را به عذاب دردناكى مبتلا كن » ! ( انفال - 32 ) .\r\nو اين راستى عجيب است كه انسان بخواهد صدق مدعى نبوت را از طريق مجازات نابود كننده بيازمايد نه از طريق تقاضاى رحمت ، در حالى كه يقينا احتمال صدق اين پيامبران را در قلبشان مىدادند ، هر چند با زبان منكر بودند .\r\nاين درست به آن مىماند كه شخصى دعوى طبابت كند و بگويد اين دارو شفابخش است ، و اين دارو كشنده ، و ما براى آزمايش او به سراغ دارويى كه كشنده اش توصيف كرده است برويم ، نه داروى شفا بخش .\r\nاين نهايت جهل و نادانى و تعصب است ، اما جهل از اين فراورده‌ها بسيار دارد .\r\nبه هر حال اين قوم سركش به جاى اينكه اندرز دلسوزانه اين پيامبر بزرگ را به گوش جان بشنوند و به كار بندند با يك سلسله سخنان واهى و نتيجه - گيريهاى بىپايه به مبارزه با او برخاستند ، از جمله اينكه « گفتند ما هم خودت و هم كسانى را كه با تو هستند به فال بد گرفته‌ايم » ( * ( قالُوا اطَّيَّرْنا بِكَ وَبِمَنْ مَعَكَ ) * ) .\r\n","description":"","footnote":"","page_name":" 490 ","page_number":490},
  {"content":"\r\nگويا آن سال خشكسالى و كمبود محصول و مواد غذايى بود ، آنها گفتند اين گرفتاريها و مشكلات ما همه از قدوم ناميمون تو و ياران تو است ، شما مردم شومى هستيد و براى جامعه ما بدبختى به ارمغان آورده‌ايد ، و با توسل به حربه فال بد كه حربه افراد خرافى و لجوج است مىخواستند منطق نيرومند او را درهم بكوبند .\r\nاما او در پاسخ « گفت : فال بد ( و بخت و طالع شما ) در نزد خدا است » ( * ( قالَ طائِرُكُمْ عِنْدَ اللَّه ) * ) .\r\nاو است كه شما را به خاطر اعمالتان گرفتار اين مصائب ساخته و اعمال شما است كه در پيشگاه او چنين مجازاتى را سبب شده .\r\nاين در حقيقت يك آزمايش بزرگ الهى براى شما است آرى « شما گروهى هستيد كه آزمايش مىشويد » ( * ( بَلْ أَنْتُمْ قَوْمٌ تُفْتَنُونَ ) * ) .\r\nاينها آزمايشهاى الهى است ، اينها هشدارها و بيدارباشها است ، تا كسانى كه شايستگى و قابليت دارند ، از خواب غفلت بيدار شوند ، و مسير نادرست خود را اصلاح كنند و به سوى خدا آيند .\r\n\r\nنكته : « تطير » و « تفال »\r\n« تطير » چنان كه مىدانيم از ماده « طير » به معنى پرنده است ، و چون عرب فال بد را غالبا بوسيله پرندگان مىزد ، عنوان « تطير » به معنى فال بد زدن آمده است ، در برابر « تفال » كه به معنى فال نيك زدن است .\r\nدر قرآن كرارا اين معنى مطرح شده است كه مشركان خرافى در برابر پيامبران الهى به اين حربه متوسل مىشدند ، چنان كه در مورد موسى ع و يارانش\r\n","description":"","footnote":"","page_name":" 491 ","page_number":491},
  {"content":"\r\nمىخوانيم وَإِنْ تُصِبْهُمْ سَيِّئَةٌ يَطَّيَّرُوا بِمُوسى وَمَنْ مَعَه : « هر گاه ناراحتى به فرعونيان مىرسيد آن را از شوم بودن موسى و همراهانش مىدانستند » ( اعراف - 131 ) .\r\nدر آيات مورد بحث نيز همين عكس العمل را مشركان قوم ثمود در برابر صالح نشان دادند .\r\nو در سوره يس مىخوانيم كه در برابر رسولان مسيح ( به انطاكيه ) نيز مشركان آنها را متهم به شوم بودن كردند ( يس - 18 ) .\r\nاصولا انسان نمىتواند در برابر علل حوادث بى تفاوت بماند ، سرانجام بايد براى هر حادثه اى علتى بجويد ، اگر موحد باشد و خداپرست و علل حوادث را به ذات پاك او كه طبق حكمتش همه چيز را روى حساب انجام مىدهد بازگرداند و از نظر سلسله علل و معلول طبيعى نيز تكيه بر علم كند مشكل او حل شده است و گرنه يك سلسله علل خرافى و موهوم و بى اساس براى آنها مىتراشد ، موهوماتى كه حد و مرزى براى آنها نيست و يكى از روشنترين آنها همين فال بد زدن است .\r\nفى المثل عرب جاهلى حركت پرنده اى را كه از طرف راست به چپ مىرفت به فال نيك مىگرفت ، و دليل بر پيروزى ، و اگر از طرف چپ به راست حركت مىكرد به فال بد مىگرفت و دليل بر شكست و ناكامى ! و از اين خرافات و موهومات بسيار داشتند .\r\nامروز نيز در جوامعى كه به خدا ايمان ندارند - هر چند از نظر علم و دانش روز پيروزيهاى فراوانى كسب كرده‌اند - اين قبيل خرافات و موهومات فراوان است تا آنجا كه گاهى افتادن يك نمكپاش بر زمين آنها را سخت ناراحت مىكند ، و منزل و اطاق يا صندلى كه شماره آن سيزده باشد سخت در وحشتشان فرو مىبرد ، و هنوز هم بازار رمالان و فالگيران در ميان آنها گرم و داغ است ، و مساله موهوم بخت و طالع در ميان آنها مشترى فراوان دارد .\r\nولى قرآن با يك جمله كوتاه مىگويد : « * ( طائِرُكُمْ عِنْدَ اللَّه ) * » : بخت و طالع\r\n","description":"","footnote":"","page_name":" 492 ","page_number":492},
  {"content":"\r\nو پيروزى و شكست و موفقيت و ناكامى شما همه نزد خدا است ، خدايى كه حكيم است و مواهبش را طبق شايستگيها ، شايستگيهايى كه بازتاب ايمان و عمل و گفتار و كردار انسانها است تقسيم مىكند .\r\nو به اين ترتيب اسلام پيروان خود را از وادى خرافه به حقيقت ، و از بيراهه به صراط مستقيم دعوت مىكند ( در زمينه فال نيك و بد بحث مشروحى در جلد ششم تفسير نمونه صفحه 316 تا 319 - ذيل آيه 131 سوره اعراف داشته‌ايم ) .\r\n","description":"","footnote":"","page_name":" 493 ","page_number":493},
  {"content":"\r\n\r\n[ سوره النمل ‹ 27 › : آيات 48 تا 53 
  ]\r\nوَ كانَ فِي الْمَدِينَةِ تِسْعَةُ رَهْطٍ يُفْسِدُونَ فِي الأَرْضِ وَلا يُصْلِحُونَ ‹ 48 › قالُوا تَقاسَمُوا بِاللَّه لَنُبَيِّتَنَّه وَأَهْلَه ثُمَّ لَنَقُولَنَّ لِوَلِيِّه ما شَهِدْنا مَهْلِكَ أَهْلِه وَإِنَّا لَصادِقُونَ ‹ 49 › وَمَكَرُوا مَكْراً وَمَكَرْنا مَكْراً وَهُمْ لا يَشْعُرُونَ ‹ 50 › فَانْظُرْ كَيْفَ كانَ عاقِبَةُ مَكْرِهِمْ أَنَّا دَمَّرْناهُمْ وَقَوْمَهُمْ أَجْمَعِينَ ‹ 51 ) فَتِلْكَ بُيُوتُهُمْ خاوِيَةً بِما ظَلَمُوا إِنَّ فِي ذلِكَ لآيَةً لِقَوْمٍ يَعْلَمُونَ ‹ 52 ›\r\nوَ أَنْجَيْنَا الَّذِينَ آمَنُوا وَكانُوا يَتَّقُونَ ‹ 53 ›\r\n\r\nترجمه :\r\n48 - در آن شهر نه گروهك بودند كه فساد در زمين مىكردند و مصلح نبودند .\r\n","description":"","footnote":"","page_name":" 494 ","page_number":494},
  {"content":"\r\n49 - آنها گفتند : بيائيد قسم ياد كنيد به خدا كه بر او ( صالح ) و خانواده اش شبيخون مىزنيم و آنها را به قتل مىرسانيم سپس به ولى دم او مىگوئيم ما هرگز از هلاكت خانواده او خبر نداشتيم و در اين گفتار خود صادق هستيم ! 50 - آنها نقشه مهمى كشيدند و ما هم نقشه مهمى ، در حالى كه آنها خبر نداشتند .\r\n51 - بنگر عاقبت توطئه آنها چه شد ؟ كه ما آنها و قومشان را همگى نابود كرديم ! 52 - اين خانه‌هاى آنهاست كه به خاطر ظلم و ستمشان خالى مانده ، و در اين نشانه روشنى است براى كسانى كه آگاهند .\r\n53 - ما كسانى را كه ايمان آورده و تقوا پيشه كرده بودند نجات داديم .\r\n\r\nتفسير : توطئه نه گروهك مفسد در وادى القرى\r\nدر اينجا بخش ديگرى از داستان صالح و قومش را مىخوانيم كه بخش گذشته را تكميل كرده و پايان مىدهد ، و آن مربوط به توطئه قتل صالح از ناحيه 9 گروهك كافر و منافق و خنثى شدن توطئه آنها است .\r\nمىگويد « در آن شهر ( وادى القرى ) نه گروهك بودند كه فساد در زمين مىكردند و اصلاح نمىكردند » ( * ( وَكانَ فِي الْمَدِينَةِ تِسْعَةُ رَهْطٍ يُفْسِدُونَ فِي الأَرْضِ وَلا يُصْلِحُونَ ) * ) .\r\nبا توجه به اينكه « رهط » در لغت به معنى جمعيتى كمتر از ده يا كمتر از چهل نفر است روشن مىشود كه اين گروه‌هاى كوچك كه هر كدام براى خود خطى داشتند ، در يك امر مشترك بودند و آن فساد در زمين و به هم ريختن نظام اجتماعى و مبادى اعتقادى و اخلاقى بود ، و جمله « لا يصلحون » تاكيدى بر اين امر است چرا كه گاه انسان فسادى مىكند و بعد پشيمان مىشود و در صدد اصلاح برمىآيد ولى مفسدان واقعى چنين نيستند ، دائما به فساد ادامه مىدهند و هرگز در صدد اصلاح نيستند .\r\nمخصوصا با توجه به اينكه « يفسدون » فعل مضارع است و دلالت بر استمرار\r\n","description":"","footnote":"","page_name":" 495 ","page_number":495},
  {"content":"\r\nمىكند نشان مىدهد كه اين كار هميشگى آنها بود .\r\nهر يك از اين نه گروهك ، رئيس و رهبرى داشتند و احتمالا هر كدام به قبيله اى منتسب بودند .\r\nمسلما با ظهور صالح و آئين پاك و مصلح او ، عرصه بر اين گروهكها تنگ شد ، اينجا بود كه طبق آيه بعد « گفتند : بيائيد قسم ياد كنيد به خدا كه بر او و خانواده اش شبيخون مىزنيم و آنها را بقتل مىرسانيم ، سپس به ولى دم آنها مىگوئيم كه ما هرگز از هلاكت خانواده آنها خبر نداشتيم و در اين گفتار خود صادق هستيم » ! ( * ( قالُوا تَقاسَمُوا بِاللَّه لَنُبَيِّتَنَّه وَأَهْلَه ثُمَّ لَنَقُولَنَّ لِوَلِيِّه ما شَهِدْنا مَهْلِكَ أَهْلِه وَإِنَّا لَصادِقُونَ ) * ) .\r\n« تقاسموا » فعل امر است ، يعنى همگى شركت كنيد در سوگند ياد كردن و تعهد كنيد بر انجام اين توطئه بزرگ ، تعهدى كه بازگشت و انعطافى در آن نباشد .\r\nجالب اينكه آنها به « اللَّه » قسم ياد كردند ، كه نشان مىدهد آنها غير از پرستش بتها معتقد به اللَّه خالق زمين و آسمان نيز بودند ، و در مسائل مهم به نام او سوگند ياد مىكردند ، و نيز نشان مىدهد كه آنها آن قدر مست و مغرور بودند كه اين جنايت بزرگ خود را با نام خدا انجام دادند ! گويى مىخواهند عبادت و يا خدمتى خداپسندانه انجام دهند ، و اين است راه و رسم مغروران از خدا بى خبر و گمراه .\r\n« لنبيتنه » از ماده « تبييت » به معنى شبيخون زدن و حمله غافلگيرانه شبانه است ، اين تعبير نشان مىدهد كه آنها در عين حال از طرفداران صالح بيم داشتند و از قوم و قبيله اش وحشت مىكردند ، لذا براى اينكه به مقصود خود برسند و در عين حال گرفتار خشم طرفداران او نشوند ، ناچار نقشه حمله شبانه را طرح\r\n","description":"","footnote":"","page_name":" 496 ","page_number":496},
  {"content":"\r\nكردند و تبانى كردند كه هر گاه به سراغ آنها بيايند - چون مخالفت آنها با صالح از قبل معلوم بود - متفقا سوگند ياد كنند كه در اين برنامه مطلقا دخالتى نداشته و حتى شاهد و ناظر صحنه هم نبوده‌اند ! .\r\nدر تواريخ آمده است كه توطئه آنها به اين ترتيب بود كه در كنار شهر كوهى بود و شكافى داشت كه معبد صالح در آنجا بود ، و گاه شبانه به آنجا مىرفت و به عبادت و راز و نياز با پروردگار مىپرداخت .\r\nآنها تصميم گرفتند كه در آنجا كمين كنند و به هنگامى كه صالح به آنجا آمد او را به قتل رسانند ، و پس از شهادتش به خانه او حمله ور شوند و شبانه كار آنها را نيز يكسره كنند ، و سپس به خانه‌هاى خود برگردند و اگر سؤال شود اظهار بىاطلاعى كنند .\r\nاما خداوند توطئه آنها را به طرز عجيبى خنثى كرده و نقشه هايشان را نقش بر آب ساخت .\r\nهنگامى كه آنها در گوشه اى از كوه كمين كرده بودند كوه ريزش كرد و صخره عظيمى از بالاى كوه سرازير شد و آنها را در لحظه اى كوتاه درهم كوبيد و نابود كرد ! لذا قرآن در آيه بعد مىگويد : « آنها نقشه مهمى كشيدند و ما هم نقشه مهمى كشيديم ، در حالى كه آنها خبر نداشتند » ! ( * ( وَمَكَرُوا مَكْراً وَمَكَرْنا مَكْراً وَهُمْ لا يَشْعُرُونَ ) * ) .\r\nسپس مىافزايد : « بنگر كه عاقبت توطئه و مكر آنها چگونه بود كه ما همه آنها و تمام قوم و طرفداران آنها را نابود كرديم » ؟ ! ( * ( فَانْظُرْ كَيْفَ كانَ عاقِبَةُ مَكْرِهِمْ أَنَّا دَمَّرْناهُمْ وَقَوْمَهُمْ أَجْمَعِينَ ) * ) .\r\n","description":"","footnote":"","page_name":" 497 ","page_number":497},
  {"content":"\r\nواژه « مكر » چنان كه قبلا ( در جلد 2 صفحه 226 ) نيز گفته‌ايم در ادبيات عرب به معنى هر گونه چاره انديشى است ، و اختصاصى به نقشه‌هاى شيطانى و زيانبخش كه در فارسى امروز در آن استعمال مىشود ندارد ، بنا بر اين هم در مورد نقشه‌هاى زيانبخش به كار مىرود ، و هم چاره انديشىهاى خوب .\r\n« راغب » در « مفردات » مىگويد : « المكر صرف الغير عما يقصده » .\r\n« مكر آن است كه كسى را از رسيدن مقصودش باز دارند » .\r\nبنا بر اين هنگامى كه اين واژه در مورد خداوند به كار مىرود به معنى خنثى كردن توطئه‌هاى زيانبار است ، و هنگامى كه درباره مفسدان به كار مىرود به معنى جلوگيرى از برنامه‌هاى اصلاحى است .\r\nسپس قرآن در مورد چگونگى هلاكت و سرانجام آنها چنين مىگويد :\r\n« ببين اين خانه‌هاى آنها است كه به خاطر ظلم و ستمشان خالى مانده » ! ( * ( فَتِلْكَ بُيُوتُهُمْ خاوِيَةً بِما ظَلَمُوا ) * ) .\r\nنه صدايى از آنها به گوش مىرسد .\r\nنه جنب و جوشى در آنجا وجود دارد .\r\nو نه از آن همه زرق و برقها و ناز و نعمتها و مجالس پر گناه اثرى باقى مانده است .\r\nآرى آتش ظلم و ستم در آنها افتاد و همه را سوزانيد و ويران كرد .\r\n« در اين ماجرا درس عبرت و نشانه روشنى است از پايان كار ظالمان و قدرت پروردگار براى كسانى كه مىدانند » ( * ( إِنَّ فِي ذلِكَ لآيَةً لِقَوْمٍ يَعْلَمُونَ ) * ) .\r\nاما در اين ميان خشك و تر با هم نسوختند و بى گناه به آتش گنه كار نسوخت « ما كسانى را كه ايمان آورده ، و تقوا پيشه كرده بودند نجات داديم » و آنها هرگز\r\n","description":"","footnote":"","page_name":" 498 ","page_number":498},
  {"content":"\r\nبه سرنوشت شوم بدكاران گرفتار نشدند ( * ( وَأَنْجَيْنَا الَّذِينَ آمَنُوا وَكانُوا يَتَّقُونَ ) * ) .\r\n\r\nنكته‌ها :\r\n\r\nمجازات قوم ثمود\r\nدر آيات قرآن گاهى در مورد اين قوم طغيانگر مىگويد : « زلزله آنها را فرو گرفت و درهم كوبيد » « فَأَخَذَتْهُمُ الرَّجْفَةُ » ( اعراف 78 ) .\r\nو گاه مىگويد : « صاعقه آنها را فرو گرفت » « فَأَخَذَتْهُمُ الصَّاعِقَةُ » ( ذاريات - 44 ) .\r\nو گاه مىگويد : « صيحه آسمانى دامانشان را گرفت » « وَأَخَذَ الَّذِينَ ظَلَمُوا الصَّيْحَةُ » ( هود - 67 ) .\r\nاما هيچ منافاتى بين اين تعبيرات سه گانه نيست ، چرا كه صاعقه همان جرقه بزرگ الكتريكى است كه در ميان قطعات ابر و زمين مبادله مىشود ، هم با صداى عظيم و صيحه همراه است ، و هم با لرزش شديد زمينهاى اطراف ( در مورد صيحه آسمانى توضيحات بيشترى در جلد 9 صفحه 164 ذيل آيه 67 سوره هود داده‌ايم ) .\r\n2 - بعضى از مفسران روايت كرده‌اند كه ياران حضرت صالح كه با او نجات يافتند چهار هزار نفر بودند ، آنها به فرمان پروردگار از آن منطقه آلوده مملو از فساد بيرون رفته ، به سوى حضرموت كوچ كردند ( 1 ) .\r\n3 - « خاويه » از ماده « خواء » ( بر وزن هواء ) گاه به معنى ساقط گشتن و ويران شدن است ، و گاه به معنى خالى شدن ، اين تعبير در مورد ستارگان\r\n\r\n","description":"","footnote":"\r\n( 1 ) « طبرسى » در مجمع البيان ، « آلوسى » در روح المعانى و « قرطبى » در تفسير معروفش ، ذيل آيات مورد بحث .\r\n","page_name":" 499 ","page_number":499},
  {"content":"\r\n( شهب ) كه سقوط مىكند نيز آمده ، مىگويند « خوى النجم » يعنى ستاره سقوط كرد .\r\nراغب در مفردات مىگويد : معنى اصلى « خوى » خالى شدن است ، اين تعبير در مورد شكمهاى گرسنه ، گردوى پوك و ستارگان خالى از باران گفته شده است ( عرب جاهلى معتقد بود كه هر ستاره اى در افق ظاهر مىشود بارانى همراه دارد ) .\r\n4 - از ابن عباس چنين روايت شده كه مىگويد : « من از قرآن به خوبى استفاده كرده‌ام كه ظلم و ستم خانه‌ها را ويران مىكند » سپس به آيه فوق « * ( فَتِلْكَ بُيُوتُهُمْ خاوِيَةً بِما ظَلَمُوا ) * » استدلال كرد ( 1 ) .\r\nو براستى تاثير ظلم در ويران كردن شهرها و جامعه‌ها با هيچ چيز قابل مقايسه نيست ، ظلم صاعقه مرگبار است ، ظلم زلزله ويرانگر است ، ظلم همچون صيحه مرگ آفرين آسمانى است و تاريخ بارها و بارها اين حقيقت را اثبات كرده است كه دنيا ممكن است با كفر ادامه يابد اما با ظلم قابل دوام نيست .\r\n5 - بدون شك مجازات عمومى قوم ثمود ، بعد از قتل ناقه صالح بوده است همانگونه كه در آيه 65 تا 67 سوره هود مىخوانيم : هنگامى كه ناقه را از پاى درآوردند به آنها گفت : « سه روز در خانه هايتان ، بهره گيريد و بعد از آن ، عذاب الهى به طور قطع فرا خواهد رسيد ، و هنگامى كه فرمان ما فرا رسيد ، صالح و كسانى را كه با او ايمان آورده بودند رهايى بخشيديم و ظالمان را صيحه آسمانى فرو گرفت و در خانه هايشان به روى زمين افتادند و مردند » .\r\nبنا بر اين تنها بعد از توطئه قتل صالح نبود كه عذاب فرود آمد ، بلكه به\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 500 ","page_number":500},
  {"content":"\r\nاحتمال قوى در ماجراى توطئه قتل اين پيامبر ، فقط گروه توطئه گران نابود شدند ، و باز به آنها مهلت داده شد و بعد از قتل ناقه همه ظالمان و گنه كاران بى ايمان از ميان رفتند ، و اين است نتيجه جمع ميان آيات اين سوره و آنچه در سوره هود و سوره اعراف آمده است .\r\nبه تعبير ديگر در آيات مورد بحث ، نابودى آنها به دنبال توطئه قتل صالح و خانواده او آمده است ، و در آيات سوره اعراف و هود ، نابودى آنها بعد از قتل ناقه صالح ، نتيجه اين دو چنين مىشود كه آنها نخست توطئه قتل او را چيدند و هنگامى كه موفق نشدند اقدام به قتل ناقه كه معجزه بزرگ او بود كردند ، و بعد از سه روز مهلت ، عذاب دردناكشان فرا رسيد .\r\nاين احتمال نيز وجود دارد كه آنها نخست ناقه را به قتل رساندند و چون صالح آنها را تهديد به مجازات الهى بعد از سه روز كرد به فكر نابود كردن خود او افتادند كه موفق نشدند و نابود شدند ( 1 ) .\r\n\r\n","description":"","footnote":"\r\n( 1 ) تفسير « روح البيان » ذيل آيه مورد بحث .\r\n","page_name":" 501 ","page_number":501},
  {"content":"\r\n\r\n[ سوره النمل ‹ 27 › : آيات 54 تا 55 
  ]\r\nوَ لُوطاً إِذْ قالَ لِقَوْمِه أَ تَأْتُونَ الْفاحِشَةَ وَأَنْتُمْ تُبْصِرُونَ ‹ 54 › أَ إِنَّكُمْ لَتَأْتُونَ الرِّجالَ شَهْوَةً مِنْ دُونِ النِّساءِ بَلْ أَنْتُمْ قَوْمٌ تَجْهَلُونَ ‹ 55 ›\r\n\r\nترجمه :\r\n54 - و لوط را به ياد آور هنگامى كه به قومش گفت آيا شما به سراغ كار بسيار قبيح مىرويد در حالى كه ( زشتى و نتايج شوم آن را ) مىبينيد ؟\r\n55 - آيا شما بجاى زنان به سراغ مردان از روى شهوت مىرويد ؟ شما قومى جاهل هستيد .\r\n\r\nتفسير : انحراف قوم لوط\r\nبعد از ذكر گوشه هايى از زندگى موسى و داود و سليمان و صالح با اقوامشان پنجمين پيامبرى كه در اين سوره به زندگى او اشاره شده است ، پيامبر بزرگ خدا حضرت لوط است .\r\nاين چندمين بار است كه قرآن به اين موضوع پرداخته و قبلا در سوره « حجر » و « هود » و « شعراء » و « اعراف » مطالبى در اين زمينه آمده است :\r\nاين تكرار و مشابه آن به خاطر اين است كه قرآن يك كتاب تاريخى نيست كه يك بار يك حادثه را كلا بيان كرده و ديگر به سراغ آن نرود ، بلكه يك كتاب تربيت و انسانسازى است ، و مىدانيم در مسائل تربيتى گاه شرائط ايجاب مىكند كه يك حادثه را بارها و بارها ياد آور شوند ، از زواياى مختلف به آن بنگرند و در جهات گوناگون نتيجه گيرى كنند .\r\n","description":"","footnote":"","page_name":" 502 ","page_number":502},
  {"content":"\r\nبه هر حال زندگى قوم لوط كه به انحراف جنسى و همجنسگرايى و عادات زشت و ننگين ديگر در دنيا مشهورند ، و همچنين پايان دردناك زندگى آنها مىتواند تابلوى گويايى براى كسانى كه در منجلاب شهوت غوطه ورند بوده باشد ، و گسترش اين آلودگى در ميان انسانها ايجاب مىكند كه اين ماجرا بارها خاطر نشان گردد .\r\nدر آيات مورد بحث نخست مىگويد : « لوط را به ياد آور هنگامى كه به قومش گفت : آيا شما به سراغ كار بسيار زشت و قبيح مىرويد در حالى كه ( زشتى و نتائج شوم آن را ) مىبينيد ( * ( وَلُوطاً إِذْ قالَ لِقَوْمِه أَ تَأْتُونَ الْفاحِشَةَ وَأَنْتُمْ تُبْصِرُونَ ) * ) ( 1 ) .\r\n« فاحشه » چنان كه قبلا هم اشاره كرده‌ايم به معنى كارهايى است كه زشتى و قباحت آن روشن و آشكار است و در اينجا منظور همجنسگرايى و عمل ننگين « لواط » است .\r\nجمله انتم تبصرون اشاره به اين است كه شما زشتى و شناعت اين عمل و عواقب شوم آن را با چشم خود مىبينيد كه چگونه جامعه شما را سر تا پا آلوده كرده ، و حتى بچه‌ها و كودكان شما در امان نيستند ، چرا مىبينيد باز هم بيدار نمىشويد ؟ ! و اما اينكه بعضى احتمال داده‌اند اشاره به اين باشد كه در مقابل چشم يكديگر مرتكب چنين كارى مىشوند با ظاهر عبارت چندان سازگار نيست ، چرا كه لوط مىخواهد و جدان آنها را بيدار كرده و نداى درونشان را به گوششان برساند ، سخن لوط از بصيرت است و ديدن عواقب مرگبار اين عمل و بيدار شدن .\r\n\r\n","description":"","footnote":"\r\n( 1 ) « لوطا » ممكن است منصوب به فعل « ارسلنا » باشد كه در آيات قبل آمده و يا به فعل مقدرى همچون « اذكر » ولى احتمال دوم با توجه به جمله اذ قال . . .\r\nمناسبتر به نظر مىرسد .\r\n","page_name":" 503 ","page_number":503},
  {"content":"\r\nسپس مىافزايد : « آيا شما بجاى زنان به سراغ مردان از روى شهوت مىرويد » ( * ( أَ إِنَّكُمْ لَتَأْتُونَ الرِّجالَ شَهْوَةً مِنْ دُونِ النِّساءِ ) * ) .\r\nدر حقيقت نخست به عنوان « فاحشه » ( كار زشت ) از اين عمل ياد كرده ، سپس آن را روشنتر بيان مىكند تا جاى هيچ ابهامى باقى نماند ، و اين يكى از فنون بلاغت براى بيان مسائل مهم است .\r\nو براى اينكه روشن سازد انگيزه اين عمل جهالت و نادانى است مىافزايد :\r\n« بلكه شما قومى جاهل و نادان هستيد » ( * ( بَلْ أَنْتُمْ قَوْمٌ تَجْهَلُونَ ) * ) .\r\nجهل به خداوند ، و جهل به هدف آفرينش ، و نواميس خلقت ، و جهل به آثار شوم اين گناه ننگين ، و اگر خودتان خوب بينديشيد به اين حقيقت مىرسيد كه اين عمل تا چه حد جاهلانه است . و ذكر اين جمله به صورت « استفهاميه » براى اين است كه پاسخ را از درون و جدان خود بشنوند تا مؤثرتر باشد .\r\n","description":"","footnote":"","page_name":" 504 ","page_number":504},
  {"content":"\r\nآغاز جزء 20 قرآن مجيد ( بقيه سوره نمل )\r\n\r\n[ سوره النمل ‹ 27 › : آيات 56 تا 59 
  ]\r\nفَما كانَ جَوابَ قَوْمِه إِلَّا أَنْ قالُوا أَخْرِجُوا آلَ لُوطٍ مِنْ قَرْيَتِكُمْ إِنَّهُمْ أُناسٌ يَتَطَهَّرُونَ ‹ 56 › فَأَنْجَيْناه وَأَهْلَه إِلَّا امْرَأَتَه قَدَّرْناها مِنَ الْغابِرِينَ ‹ 57 › وَأَمْطَرْنا عَلَيْهِمْ مَطَراً فَساءَ مَطَرُ الْمُنْذَرِينَ ‹ 58 › قُلِ الْحَمْدُ لِلَّه وَسَلامٌ عَلى عِبادِه الَّذِينَ اصْطَفى آللَّه خَيْرٌ أَمَّا يُشْرِكُونَ ‹ 59 ›\r\n\r\nترجمه :\r\n56 - آنها پاسخى جز اين نداشتند كه به يكديگر گفتند : خاندان لوط را از شهر و ديار خود بيرون كنيد كه اينها افرادى پاكدامن هستند ! 57 - ما او و خانواده اش را نجات داديم ، بجز همسرش كه مقدر كرديم جزء باقىماندگان باشد .\r\n","description":"","footnote":"","page_name":" 505 ","page_number":505},
  {"content":"\r\n58 - سپس بارانى ( از سنگ ) بر آنها فرستاديم ( كه همگى زير آن مدفون شدند ) و چه بد است باران انذار شدگان .\r\n59 - بگو حمد مخصوص خداست و سلام ( و درود ) بر بندگان برگزيده اش ، آيا خداوند بهتر است يا بتهايى را كه شريك او قرار مىدهند ؟\r\n\r\nتفسير : آنجا كه پاكدامنى عيب بزرگى است !\r\nدر بحثهاى گذشته منطق نيرومند پيامبر بزرگ خدا « لوط » را در مقابل منحرفان آلوده ملاحظه كرديم كه با چه بيان شيوا و مستدل آنها را از عمل ننگين همجنسگرايى باز مىدارد و به آنها نشان مىدهد كه اين كار نتيجه جهل و نادانى و بيخبرى از قانون آفرينش و از همه ارزشهاى انسانى است .\r\nاكنون ببينيم اين قوم كثيف و آلوده در پاسخ اين گفتار منطقى لوط چه گفتند ؟ ! .\r\nقرآن مىگويد : « آنها پاسخى جز اين نداشتند كه به يكديگر گفتند :\r\nخاندان لوط را از شهر و ديار خود بيرون كنيد ، چرا كه اينها افرادى پاكند « و حاضر نيستند خود را با ما هماهنگ كنند ! ! ( * ( فَما كانَ جَوابَ قَوْمِه إِلَّا أَنْ قالُوا أَخْرِجُوا آلَ لُوطٍ مِنْ قَرْيَتِكُمْ إِنَّهُمْ أُناسٌ يَتَطَهَّرُونَ ) * ) .\r\nجوابى كه بيانگر انحطاط فكر و سقوط فوق العاده اخلاقى آنها بود .\r\nآرى در محيط آلودگان ، پاكى جرم است و عيب ! يوسفهاى پاكدامن را به جرم عفت و پارسايى به زندان مىافكنند ، و خاندان پيامبر بزرگ خدا « لوط » را به خاطر پرهيزشان از آلودگى و ننگ ، تبعيد مىكنند ، اما زليخاها آزادند و صاحب مقام ! و قوم لوط بايد در شهر و ديار خود آسوده بمانند ! و اين است مصداق روشن سخنى كه قرآن درباره گمراهان مىگويد كه :\r\nبر دلهاى آنها - به خاطر اعمالشان - مهر مىنهيم ، و بر چشمشان پرده مىافكنيم ،\r\n","description":"","footnote":"","page_name":" 506 ","page_number":506},
  {"content":"\r\nو در گوششان سنگينى است .\r\nاين احتمال نيز در جمله اناس يتطهرون وجود دارد كه آنها به خاطر فرو رفتن در اين منجلاب فساد و خو گرفتن به آلودگى ، اين سخن را از روى مسخره به خاندان لوط مىگفتند كه اينها تصور مىكنند كار ما ناپاكى است و پرهيز آنها پاكدامنى ! چه چيز عجيب و مسخره اى ؟ ! و اين شگفتآور نيست كه حس تشخيص انسان بر اثر خو گرفتن به يك عمل ننگين دگرگون شود ، داستان معروف « مرد دباغى كه دائما با پوستهاى متعفن سر و كار داشت و شامه او با آن خو گرفته بود و گذشتن او از بازار عطاران و بيهوش شدن از بوى نامناسب عطر ! و دستور آن مرد حكيم كه وى را به بازار دباغان ببريد تا به هوش آيد و از مرگ نجات يابد » شنيده‌ايم و مثال حسى جالبى است براى اين مطلب منطقى .\r\nدر روايات آمده است كه لوط حدود سى سال آنها را تبليغ كرد ولى جز خانواده اش ( آن هم به استثناى همسرش كه با مشركان هم عقيده شد ) به او ايمان نياوردند ( 1 ) .\r\nبديهى است چنين گروهى كه اميد اصلاحشان نيست جايى در عالم حيات ندارند و بايد طومار زندگانيشان در هم پيچيده شود ، لذا در آيه بعد مىگويد :\r\n« ما لوط و خاندانش را رهايى بخشيديم بجز همسرش كه مقدر كرديم جزء باقيماندگان باشد » ( * ( فَأَنْجَيْناه وَأَهْلَه إِلَّا امْرَأَتَه قَدَّرْناها مِنَ الْغابِرِينَ ) * ) ( 2 ) .\r\nو پس از بيرون آمدن آنها در موعد معين ( در سحرگاه شبى كه شهر غرق\r\n\r\n","description":"","footnote":"\r\n( 1 ) تفسير نور الثقلين جلد 2 صفحه 382 .\r\n( 2 ) « غابر » به معنى كسى است كه بعد از رفتن همراهان باقى مىماند .\r\n","page_name":" 507 ","page_number":507},
  {"content":"\r\nفساد و ننگ بود ) پس از آنكه صبحگاهان فرا رسيد « بارانى ( از سنگ ) بر آنها فرستاديم » ( كه همگى زير آن مدفون شدند ، و اين بعد از آن بود كه زلزله وحشتناكى سرزمين آنها را به كلى زير و رو كرد ) ( * ( وَأَمْطَرْنا عَلَيْهِمْ مَطَراً ) * ) .\r\n« و چه سخت و ناگوار و بد است باران انذار شدگان » ( * ( فَساءَ مَطَرُ الْمُنْذَرِينَ ) * ) .\r\nدرباره قوم لوط و سرنوشت آنها و اثرات شوم همجنسگرايى بحثهاى مشروحى در جلد نهم تفسير نمونه صفحه 178 - 198 ( ذيل آيات 77 - 83 سوره هود ) داشتيم كه نياز به تكرار آن نيست .\r\nتنها ذكر يك نكته را ضرورى مىدانيم و آن اينكه :\r\nقانون خلقت براى ما مسيرى تعيين كرده است كه پيمودنش مايه تكامل و حيات ما ، و مخالفتش مايه سقوط و مرگ ما است .\r\nقانون خلقت جاذبه جنسى را - به عنوان عامل بقاى نسل انسان و آرامش روح او - ميان دو جنس مخالف قرار داده ، و تغيير مسير آن به سوى « همجنس گرايى » هم آرامش روحى را بر هم مىزند ، و هم آرامش اجتماعى را ، و از آنجا كه اين قوانين اجتماعى ريشه اى در فطرت دارد اين تخلف سبب ناهماهنگى در سازمان وجود انسان مىشود .\r\nلوط پيامبر بزرگ خدا قوم منحرف را متوجه همين ريشه فطرى كرده و به آنها مىگويد آيا به سراغ كار زشتى مىرويد با اينكه مىبينيد ، اين جهل و بيخبرى از قانون حيات و جهل به مفهوم سفاهت است كه شما را به اين بيراهه كشانده .\r\nو جاى تعجب نيست كه سائر قوانين خلقت نيز در باره اين قوم دگرگون گردد ، و بجاى بارانى از آب حياتبخش ، بارانى از سنگ بر سر آنان فرود آيد ، و سرزمين آرامشان با زلزله‌ها زير و رو گردد ، و نه تنها نابود شوند كه آثارشان نيز محو گردد .\r\n","description":"","footnote":"","page_name":" 508 ","page_number":508},
  {"content":"\r\nدر آخرين آيه مورد بحث بعد از پايان شرح حال پنج پيامبر بزرگ الهى و سرنوشت قوم آنها ، روى سخن را به پيامبر گرامى اسلام ص كرده و به عنوان يك نتيجه گيرى از گذشته ، و مقدمه اى براى طرح گفتگو با مشركان ، چنين مىفرمايد : « بگو حمد و ستايش مخصوص خدا است » ( * ( قُلِ الْحَمْدُ لِلَّه ) * ) .\r\nستايش مخصوص خداوندى است كه اقوام ننگينى همچون قوم لوط را نابود كرد ، مبادا دامنه آلودگيهاى آنها سراسر زمين را فرا گيرد .\r\nحمد و ستايش براى كسى است كه فاسدان مفسدى همچون قوم ثمود و فرعونيان گردنكش را به ديار عدم فرستاد تا راه و رسمشان سنت و الگويى براى ديگران نشود .\r\nو سرانجام حمد و ستايش از آن كسى است كه اينهمه قدرت و نعمت به بندگان با ايمانى همچون داود و سليمان ع بخشيد و گمراهانى همچون قوم سبا را به وسيله آنها هدايت كرد .\r\nسپس مىافزايد « و سلام و درود بر بندگان برگزيده اش » ( * ( وَسَلامٌ عَلى عِبادِه الَّذِينَ اصْطَفى ) * ) .\r\nسلام بر موسى و صالح و لوط و سليمان و داود ع و سلام بر همه انبياء و پيروان راستينشان .\r\nبعد مىگويد : « آيا خداوندى كه اينهمه توانايى و قدرت و موهبت و نعمت دارد بهتر است يا بتهايى را كه آنها شريك خدا قرار مىدهند و مطلقا مبدأ اثر نيستند » ؟ ! ( * ( آللَّه خَيْرٌ أَمَّا يُشْرِكُونَ ) * ) ( 1 ) .\r\n\r\n","description":"","footnote":"\r\n( 1 ) « آلله » در اصل أ الله بوده كه يكى از دو همزه آن تبديل به الف و نتيجتا به صورت مد در آمده است و جمله « * ( أَمَّا يُشْرِكُونَ ) * » در اصل ام ما يشركون بوده كه « ام » براى استفهام و « ما » موصوله است كه در هم ادغام گرديده .\r\n","page_name":" 509 ","page_number":509},
  {"content":"\r\nدر اين سرگذشتهاى پيامبران پيشين ديديم كه بتها هرگز نتوانستند به هنگام نزول بلاها كمترين كمك به عابدان خود كنند ، در حالى كه خداوند مؤمنان را در هيچيك از اين مشكلات تنها نگذارد ، و لطف بىپايانش به يارى آنها آمد .\r\n","description":"","footnote":"","page_name":" 510 ","page_number":510},
  {"content":"\r\n\r\n[ سوره النمل ‹ 27 › : آيات 60 تا 64 
  ]\r\nأَمَّنْ خَلَقَ السَّماواتِ وَالأَرْضَ وَأَنْزَلَ لَكُمْ مِنَ السَّماءِ ماءً فَأَنْبَتْنا بِه حَدائِقَ ذاتَ بَهْجَةٍ ما كانَ لَكُمْ أَنْ تُنْبِتُوا شَجَرَها أَ إِله مَعَ اللَّه بَلْ هُمْ قَوْمٌ يَعْدِلُونَ ‹ 60 › أَمَّنْ جَعَلَ الأَرْضَ قَراراً وَجَعَلَ خِلالَها أَنْهاراً وَجَعَلَ لَها رَواسِيَ وَجَعَلَ بَيْنَ الْبَحْرَيْنِ حاجِزاً أَ إِله مَعَ اللَّه بَلْ أَكْثَرُهُمْ لا يَعْلَمُونَ ‹ 61 ) أَمَّنْ يُجِيبُ الْمُضْطَرَّ إِذا دَعاه وَيَكْشِفُ السُّوءَ وَيَجْعَلُكُمْ خُلَفاءَ الأَرْضِ أَ إِله مَعَ اللَّه قَلِيلًا ما تَذَكَّرُونَ ‹ 62 › أَمَّنْ يَهْدِيكُمْ فِي ظُلُماتِ الْبَرِّ وَالْبَحْرِ وَمَنْ يُرْسِلُ الرِّياحَ بُشْراً بَيْنَ يَدَيْ رَحْمَتِه أَ إِله مَعَ اللَّه تَعالَى اللَّه عَمَّا يُشْرِكُونَ ‹ 63 › أَمَّنْ يَبْدَؤُا الْخَلْقَ ثُمَّ يُعِيدُه وَمَنْ يَرْزُقُكُمْ مِنَ السَّماءِ وَالأَرْضِ أَ إِله مَعَ اللَّه قُلْ هاتُوا بُرْهانَكُمْ إِنْ كُنْتُمْ صادِقِينَ ‹ 64 ›\r\n","description":"","footnote":"","page_name":" 511 ","page_number":511},
  {"content":"\r\n\r\nترجمه :\r\n60 - آيا بتهايى كه معبود شما هستند بهترند يا كسى كه آسمان و زمين را آفريده ؟ ، و براى شما از آسمان آبى فرستاد كه با آن باغهايى زيبا و سرورانگيز رويانديم ، و شما قدرت نداشتيد درختان آن را برويانيد ، آيا معبود ديگرى با خداست ؟ نه ، آنها گروهى هستند كه ( از روى نادانى ) مخلوقات خدا را در رديف او قرار مىدهند .\r\n61 - يا كسى كه زمين را مستقر و آرام قرار داد ، و در ميان آن نهرهايى روان ساخت ، و براى زمين كوه‌هاى ثابت و پا بر جا ايجاد كرد ، و ميان دو دريا مانعى قرار داد ( تا با هم مخلوط نشوند ، با اين حال ) آيا معبودى با خدا است ؟ ، نه بلكه اكثر آنها نمىدانند ( و جاهلند ) .\r\n62 - يا كسى كه دعاى مضطر را اجابت مىكند و گرفتارى را بر طرف مىسازد ، و شما را خلفاى زمين قرار مىدهد ، آيا معبودى با خداست ؟ كمتر متذكر مىشويد ! 63 - يا كسى كه شما را در تاريكيهاى صحرا و دريا هدايت مىكند ، و كسى كه بادها را بشارت دهندگان پيش از نزول رحمتش مىفرستد ، آيا معبودى با خداست ؟\r\nخداوند برتر است از اينكه شريك براى او قرار دهند .\r\n64 - يا كسى كه آفرينش را آغاز كرد ، و سپس آن را تجديد مىكند ، و كسى كه شما را از آسمان و زمين روزى مىدهد ، آيا معبودى با خداست ؟ بگو دليلتانرا بياوريد اگر راست مىگوئيد .\r\n\r\nتفسير : با اينهمه دليل باز مشرك مىشويد ؟\r\nدر آخرين آيه بحث گذشته - بعد از ذكر بخشهاى تكان دهنده اى از زندگى پنج پيامبر بزرگ - سؤال كوتاه و پر معنايى مطرح شد كه « آيا خداوند با اينهمه\r\n","description":"","footnote":"","page_name":" 512 ","page_number":512},
  {"content":"\r\nقدرت و توانايى بهتر است يا بتهاى بى ارزشى كه آنها ساخته‌اند » .\r\nدر آيات مورد بحث به شرح آن پرداخته و ضمن پنج آيه كه با پنج سؤال حساب شده شروع مىشود مشركان را تحت بازپرسى و محاكمه قرار مىدهد ، و روشنترين دلائل توحيد را در پنج آيه ضمن اشاره به دوازده نمونه از مواهب بزرگ خداوند بيان مىكند .\r\nنخست به خلقت آسمانها و زمين و نزول باران و بركات ناشى از آن پرداخته چنين مىگويد : « آيا بتهايى كه معبود شما هستند بهترند يا كسى كه آسمانها و زمين را آفريده و براى شما از آسمان آبى فرستاد كه با آن باغهاى زيبا و سرورانگيز رويانديم » ( * ( أَمَّنْ خَلَقَ السَّماواتِ وَالأَرْضَ وَأَنْزَلَ لَكُمْ مِنَ السَّماءِ ماءً فَأَنْبَتْنا بِه حَدائِقَ ذاتَ بَهْجَةٍ ) * ) ( 1 ) .\r\n« حدائق » جمع « حديقه » به طورى كه بسيارى از مفسران گفته‌اند به معنى باغى است كه اطراف آن ديوار كشيده باشند و از هر نظر محفوظ باشد ، همچون « حدقه » چشم كه در ميان پلكها محصور شده است و « راغب » در « مفردات » مىگويد : « حديقه در اصل به زمينى مىگويند كه آب در آن جمع شده است ، همچون حدقه چشم كه هميشه آب در آن قرار دارد » .\r\nاز مجموع اين دو سخن مىتوان چنين نتيجه گرفت كه حديقه باغى است كه هم ديوار دارد و هم آب كافى .\r\n« بهجة » ( بر وزن لهجه ) به معنى زيبايى رنگ و حسن ظاهر است كه\r\n\r\n","description":"","footnote":"\r\n( 1 ) اين آيه در حقيقت محذوفى دارد و تقدير چنين است : « ما يشركون خير امن خلق السماوات و الارض » در حقيقت در آيه قبل سؤال چنين بود آيا خداوند كه مبدأ نجات بندگان است بهتر است يا بتهايى را كه شريك او قرار مىدهند ؟ ولى در اين آيه سؤال را از بتها شروع مىكند ، مىگويد : « آنها بهترند يا خداوندى كه خالق آسمانها و زمين است » ؟\r\n","page_name":" 513 ","page_number":513},
  {"content":"\r\nبينندگان را غرق سرور مىكند ( 1 ) .\r\nو در پايان آيه روى سخن را به بندگان كرده مىگويد : « شما قدرت نداشتيد كه درختان اين باغهاى زيبا را برويانيد » ( * ( ما كانَ لَكُمْ أَنْ تُنْبِتُوا شَجَرَها ) * ) .\r\nكار شما تنها بذر افشانى و آبيارى است ، اما كسى كه حيات را در دل اين بذر آفريده ، و به نور آفتاب و قطرات حياتبخش باران و ذرات خاك فرمان مىدهد كه اين دانه را برويانيد ، تنها خدا است .\r\nاينها حقائقى است كه هيچكس نمىتواند منكر آن شود ، و يا آن را به غير خدا نسبت دهد ، او است كه آفريننده آسمانها و زمين است ، و او است كه نازل كننده باران است ، او مبدأ اينهمه زيبايى و حسن و جمال در عالم حيات است .\r\nحتى دقت در رنگ آميزى يك گل زيبا و برگهاى لطيف و منظمى كه در درون يكديگر اطراف هسته مركزى گل حلقه زده‌اند ، و آواى حيات سرداده‌اند كافى است كه انسان را به عظمت و قدرت و حكمت آفريدگار آن آشنا سازد ، اينها است كه قلب انسان را تكان مىدهد و به سوى او مىخواند .\r\nبه تعبير ديگر : توحيد در خلقت ( توحيد خالق ) و توحيد در ربوبيت ( توحيد تدبير كننده اين جهان ) پايه اى براى « توحيد معبود » شمرده شده است .\r\nو لذا در پايان آيه مىگويد : « آيا معبود ديگرى با خدا است » ( * ( أَ إِله مَعَ اللَّه ) * ) .\r\n« ولى آنها گروهى نادان هستند كه از پروردگار عدول كرده و غير او را كه هيچگونه قدرتى ندارد شريك او قرار مىدهند » ( * ( بَلْ هُمْ قَوْمٌ يَعْدِلُونَ ) * ) ( 2 ) .\r\n\r\n","description":"","footnote":"\r\n( 1 ) كلمه « ذات » در « * ( ذاتَ بَهْجَةٍ ) * » به صورت مفرد آمده در حالى كه « حدائق » كه موصوف آن است جمع است ، اين به خاطر آن است كه « حدائق » جمع مكسر است ، و جمع مكسر گاهى به مفهوم « جماعت » كه مفرد است مىآيد ، و صفت آن نيز مفرد خواهد بود .\r\n( 2 ) « يعدلون » ممكن است از ماده « عدول » به معنى انحراف و بازگشت از حق به سوى باطل باشد ، و نيز ممكن است از ماده « عدل » ( بر وزن قشر ) به معنى معادل و شبيه و نظير باشد ، در صورت اول مفهومش اين است كه آنها از خداوند واحد يكتا به غير او عدول مىكنند ، و در صورت دوم مفهومش اين است كه براى او عديل و نظير قائل مىشوند .\r\n","page_name":" 514 ","page_number":514},
  {"content":"\r\nدر دومين سؤال به بحث از موهبت آرامش و ثبات زمين و قرارگاه انسان در اين جهان پرداخته مىگويد : « آيا معبودهاى ساختگى آنها بهتر است يا كسى كه زمين را مستقر و آرام قرار داد ، و در ميان آن ، نهرهاى آب جارى ، روان ساخت ، و براى زمين ، كوه‌هاى ثابت و پا بر جا ايجاد كرد » ؟ ! ( تا همچون زرهى قشر زمين را از لرزش نگاه دارند ) ( * ( أَمَّنْ جَعَلَ الأَرْضَ قَراراً وَجَعَلَ خِلالَها أَنْهاراً وَجَعَلَ لَها رَواسِيَ ) * ) ( 1 ) .\r\nو نيز « ميان دو دريا ( از آب شيرين و شور ) مانعى قرار داد » تا با هم مخلوط نشوند ( * ( وَجَعَلَ بَيْنَ الْبَحْرَيْنِ حاجِزاً ) * ) .\r\nبه اين ترتيب ، چهار نعمت بزرگ در اين آيه آمده است كه سه قسمت از آن سخن از آرامش مىگويد :\r\nآرامش خود زمين كه در عين حركت سريع به دور خودش و به دور آفتاب و حركت در مجموعه منظومه شمسى ، آن چنان يك نواخت و آرام است كه ساكنانش به هيچوجه آن را احساس نمىكنند ، گويى در يك جا ميخكوب شده و ثابت ايستاده است و كمترين حركتى ندارد .\r\nو ديگر وجود كوه‌ها - كه سابقا گفتيم دور تا دور زمين را فرا گرفته‌اند و ريشه‌هاى آنها به هم پيوسته و زره نيرومندى را تشكيل داده است ، و در برابر فشارهاى داخلى زمين و حركات جزر و مد خارجى كه بر اثر جاذبه ماه پيدا مىشود\r\n\r\n","description":"","footnote":"\r\n( 1 ) « خلال » در اصل به معنى شكاف ميان دو چيز است ، و « رواسى » جمع « راسيه » به معنى ثابت و پا بر جا مىباشد .\r\n","page_name":" 515 ","page_number":515},
  {"content":"\r\nمقاومت مىكند ، و هم مانعى است براى طوفانهاى عظيم كه آرامش زمين را بر هم مىزنند ( 1 ) .\r\nو ديگر حجاب و حايل طبيعى است كه ميان بخشهايى از آب شيرين و آب شور اقيانوسها قرار داده ، اين حجاب نامرئى چيزى جز تفاوت درجه غلظت آب شور و شيرين ، و به اصطلاح تفاوت « وزن مخصوص » آنها نيست كه سبب مىشود كه آب نهرهاى عظيمى كه به دريا مىريزند تا مدت زيادى ، در آب شور حل نشوند و در نتيجه جزر و مد دريا آنها را بر بخش عظيمى از سواحل آماده كشت و زرع مسلط مىسازد ، و آنها را آبيارى مىكند ، كه شرح اين سخن را ذيل آيه 53 سوره فرقان در همين جلد آورده‌ايم .\r\nو در عين حال در لابلاى بخشهاى مختلف زمين ، نهرهايى از آب كه مايه حيات و زندگى و سرچشمه طراوت و خرمى ، و مزارع آباد و باغهاى پر ثمر است ، قرار داده ، بخشى از منابع اين آبها در كوه‌ها است ، و بخشى در لابلاى قشرهاى زمين .\r\nآيا اين نظام مىتواند مولود تصادف كور و كر و مبدئى فاقد عقل و حكمت باشد ؟\r\nآيا بتها نقشى در اين نظام بديع و شگفتانگيز دارند ؟ ! حتى بت پرستان چنين ادعايى نمىكنند .\r\nلذا در پايان آيه بار ديگر اين سؤال را تكرار مىكند كه « آيا معبودى با اللَّه هست » ؟ ( * ( أَ إِله مَعَ اللَّه ) * ) .\r\nنه « بلكه اكثر آنها نادانند و بى خبر » ( * ( بَلْ أَكْثَرُهُمْ لا يَعْلَمُونَ ) * ) .\r\n\r\n","description":"","footnote":"\r\n( 1 ) درباره نقش كوه‌ها در ثبات زمين و بركات ديگر آن ، در جلد دهم صفحه 113 ( ذيل آيه 3 سوره رعد ) نيز بحث كرده‌ايم .\r\n","page_name":" 516 ","page_number":516},
  {"content":"\r\nدر سومين سؤال ، از اين سؤالات پنجگانه كه مجموعه اى از يك بازپرسى و محاكمه معنوى را تشكيل مىدهد ، سخن از حل مشكلات ، و شكستن بنبستها و اجابت دعاها است ، مىگويد :\r\n« آيا معبودهاى بى ارزش شما بهترند يا كسى كه دعاى مضطر و درمانده را به اجابت مىرساند و گرفتارى و بلا را بر طرف مىكند » ؟ ! ( * ( أَمَّنْ يُجِيبُ الْمُضْطَرَّ إِذا دَعاه وَيَكْشِفُ السُّوءَ ) * ) .\r\nآرى در آن هنگام كه تمام درهاى عالم اسباب به روى انسان بسته مىشود كارد به استخوانش مىرسد ، و از هر نظر درمانده و مضطر مىگردد ، تنها كسى كه مىتواند قفل مشكلات را بگشايد ، و بنبستها را بر طرف سازد ، و نور اميد در دلها بپاشد ، و درهاى رحمت به روى انسانها درمانده بگشايد ، تنها ذات پاك او است و نه غير او .\r\nاز آنجا كه اين واقعيت به عنوان يك احساس فطرى در درون جان همه انسانها است ، بت پرستان نيز به هنگامى كه در ميان امواج خروشان دريا گرفتار مىشوند تمام معبودهاى خود را فراموش كرده ، دست به دامن لطف « اللَّه » مىزنند همانگونه كه قرآن مىگويد : فَإِذا رَكِبُوا فِي الْفُلْكِ دَعَوُا اللَّه مُخْلِصِينَ لَه الدِّينَ : « هنگامى كه سوار كشتى مىشوند خدا را مىخوانند در حالى كه پرستش را مخصوص او مىدانند ( عنكبوت - 65 ) .\r\nسپس مىافزايد :\r\nنه تنها مشكلات و ناراحتيها را بر طرف مىسازد بلكه « شما را خلفاى زمين قرار مىدهد » ( * ( وَيَجْعَلُكُمْ خُلَفاءَ الأَرْضِ ) * ) .\r\n« آيا با اينهمه معبودى با خدا است » ؟ ( * ( أَ إِله مَعَ اللَّه ) * ) .\r\n« ولى شما كمتر متذكر مىشويد » و از اين دلائل روشن پند و اندرز نمىگيريد\r\n","description":"","footnote":"","page_name":" 517 ","page_number":517},
  {"content":"\r\n( * ( قَلِيلًا ما تَذَكَّرُونَ ) * ) ( 1 ) .\r\nپيرامون مفهوم « مضطر » و مساله استجابت دعا و شرائط آن بحثهايى است كه در نكته‌ها در پايان همين آيات خواهد آمد .\r\nمنظور از « * ( خُلَفاءَ الأَرْضِ ) * » ممكن است به معنى ساكنان زمين و صاحبان آن باشد ، چرا كه خدا با آن همه نعمت و اسباب رفاه و آسايش و آرامش كه در زمين قرار داده انسان را حكمران اين كره خاكى ساخته ، و او را براى سلطه بر آن آماده كرده است .\r\nمخصوصا هنگامى كه انسان در اضطرار فرو مىرود و به درگاه خدا رو مىآورد و او به لطفش بلاها و موانع را بر طرف مىسازد ، پايه‌هاى اين خلافت مستحكمتر مىشود ( و از اينجا رابطه ميان اين دو بخش از آيه روشن مىگردد ) .\r\nو نيز ممكن است اشاره به اين باشد كه خدا ناموس حيات را چنين قرار داده كه دائما اقوامى مىآيند و جانشين اقوام ديگر مىشوند كه اگر اين تناوب نبود تكاملى صورت نمىگرفت ( 2 ) .\r\nدر چهارمين سؤال مساله هدايت را مطرح كرده مىگويد : « آيا اين بتها بهترند يا كسى كه شما را در تاريكيهاى صحرا و دريا ( بوسيله ستارگان ) هدايت مىكند » ؟ ( * ( أَمَّنْ يَهْدِيكُمْ فِي ظُلُماتِ الْبَرِّ وَالْبَحْرِ ) * ) .\r\n« و كسى كه بادها را به عنوان بشارت دهندگان پيش از نزول رحمتش مىفرستد » ( * ( وَمَنْ يُرْسِلُ الرِّياحَ بُشْراً بَيْنَ يَدَيْ رَحْمَتِه ) * ) .\r\nبادهايى كه بيانگر نزول بارانند و همانند پيك مخصوص بشارت ، پيشاپيش\r\n\r\n","description":"","footnote":"\r\n( 1 ) « ما » در « * ( قَلِيلًا ما تَذَكَّرُونَ ) * » ظاهرا زائده است و مىدانيم فائده حروف زائده در بسيارى از موارد تاكيد است . و « قليلا » صفت است براى مصدر محذوفى و در تقدير چنين بوده « تتذكرون تذكرا قليلا » .\r\n( 2 ) بنا بر اين « * ( خُلَفاءَ الأَرْضِ ) * » به معنى « خلفاء فى الارض » است .\r\n","page_name":" 518 ","page_number":518},
  {"content":"\r\nآن حركت مىكنند ، در حقيقت كار آنها نيز هدايت مردم است به نزول باران .\r\nتعبير « بشرا » ( بشارت دهندگان ) در مورد بادها و تعبير به « رحمت » در مورد باران هر دو جالب است ، چرا كه بادها هستند كه رطوبت هوا و قطعات ابر را از صفحه اقيانوسها برداشته و بر دوش خود حمل مىكنند ، و به نقاط خشك و تشنه مىبرند و از قدوم باران خبر مىدهند .\r\nهمچنين باران است كه نغمه حيات را در سراسر كره خاك سر مىدهد و هر جا نازل شود خير و رحمت و بركت و زندگى مىآفريند ( 1 ) .\r\n( شرح بيشتر درباره نقش بادها در نزول باران در سوره اعراف ذيل آيه 57 جلد ششم تفسير نمونه صفحه 214 آمده است ) .\r\nو در پايان آيه ، بار ديگر ، مشركان را مخاطب ساخته مىگويد : « آيا معبود ديگرى با خدا است » ؟ ! ( * ( أَ إِله مَعَ اللَّه ) * ) .\r\nسپس بى آنكه منتظر جواب آنها باشد اضافه مىكند : « خداوند برتر و بالاتر است از آنچه براى او شريك قرار مىدهند » ( * ( تَعالَى اللَّه عَمَّا يُشْرِكُونَ ) * ) .\r\nدر آخرين آيه مورد بحث پنجمين سؤال را كه در مورد مبدء و معاد است به اين صورت مطرح مىكند : « آيا معبودان شما بهترند يا كسى كه آفرينش را آغاز كرد و سپس آن را اعاده مىكند » ؟ ! ( * ( أَمَّنْ يَبْدَؤُا الْخَلْقَ ثُمَّ يُعِيدُه ) * ) .\r\n« و كسى كه در ميان اين آغاز و انجام ، شما را از آسمان و زمين روزى مىدهد » ( * ( وَمَنْ يَرْزُقُكُمْ مِنَ السَّماءِ وَالأَرْضِ ) * ) .\r\nآيا با اين حال باز هم معتقديد كه « معبودى با خدا است » ؟ ( * ( أَ إِله مَعَ اللَّه ) * ) .\r\n\r\n","description":"","footnote":"\r\n( 1 ) « بشر » ( بر وزن عشر ) چنان كه قبلا هم گفته‌ايم مخفف « بشر » ( بر وزن كتب ) جمع « بشور » ( بر وزن قبول ) به معنى مبشر و بشارت دهنده است .\r\n","page_name":" 519 ","page_number":519},
  {"content":"\r\n« به آنها بگو اگر چنين اعتقادى داريد دليلتان را بياوريد اگر راست مىگوئيد » ( * ( قُلْ هاتُوا بُرْهانَكُمْ إِنْ كُنْتُمْ صادِقِينَ ) * ) .\r\nدر واقع آيات گذشته همه سخن از مبدء و نشانه‌هاى عظمت خدا در عالم هستى و مواهب و نعمتهاى او مىگفت ، ولى در آخرين آيه ، بحث را از يك گذرگاه ظريف به مساله معاد منتقل مىكند ، چرا كه آغاز آفرينش خود دليلى بر انجام آن است و قدرت بر خلقت دليل روشنى بر معاد محسوب مىشود .\r\nو از اينجا پاسخ سؤالى كه بسيارى از مفسران مطرح كرده‌اند معلوم مىشود و آن اينكه مشركان كه مخاطب اين آيات هستند غالبا عقيده به معاد ( معاد جسمانى ) نداشتند با اين حال چگونه ممكن است از آنها سؤال كنيم و اقرار بخواهيم ؟\r\nپاسخ اينكه اين سؤال ، توأم با دليلى است كه طرف را وادار به اقرار مىكند زيرا همين كه معترف باشند كه آغاز آفرينش از او است ، و اينهمه روزيها و مواهب از ناحيه او مىباشد ، كافى است كه قبول كنند امكان بازگشت مجدد به زندگى در قيامت موجود است .\r\nضمنا منظور از « رزق آسمان » ، باران و نور آفتاب و مانند آن است ، و منظور از « رزق زمين » گياهان و مواد غذايى مختلفى است كه مستقيما از زمين مىرويد يا به طور غير مستقيم از زمين نشات مىگيرد همچون دامها ، همچنين معادن و مواد گوناگونى كه انسان در زندگى خود از آن بهره مىگيرد .\r\n\r\nنكته‌ها :\r\n\r\n1 - مضطرى كه دعاى او به اجابت مىرسد كيست ؟\r\nگرچه خداوند دعاى همه را - هر گاه شرائطش جمع باشد - اجابت مىكند ولى در آيات فوق مخصوصا روى عنوان « مضطر » تكيه شده است ، به اين دليل كه يكى از شرائط اجابت دعا آن است كه انسان چشم از عالم اسباب به كلى برگيرد\r\n","description":"","footnote":"","page_name":" 520 ","page_number":520},
  {"content":"\r\nو تمام قلب و روحش را در اختيار خدا قرار دهد ، همه چيز را از آن او بداند و حل هر مشكلى را به دست او ببيند ، و اين درك و ديد در حال اضطرار دست مىدهد .\r\nدرست است كه عالم ، عالم اسباب است ، و مؤمن نهايت تلاش و كوشش خود را در اين زمينه به كار مىگيرد ولى هرگز در جهان اسباب گم نمىشود ، همه را از بركت ذات پاك او مىبيند « ديده اى نافذ و سبب سوراخ كن دارد كه اسباب را از بيخ و بن بر مىكند » و در پشت حجاب اسباب ذات « مسبب الاسباب » را مىبيند و همه چيز را از او مىخواهد .\r\nآرى اگر انسان به اين مرحله برسد مهمترين شرط اجابت دعا را فراهم ساخته است .\r\nجالب اينكه در بعضى از روايات اين آيه تفسير به قيام حضرت مهدى - صلوات اللَّه و سلامه عليه - شده .\r\nدر روايتى از امام باقر مىخوانيم كه فرمود :\r\nو اللَّه لكأني انظر الى القائم و قد اسند ظهره الى الحجر ثم ينشد اللَّه حقه . . . قال هو و اللَّه المضطر فى كتاب اللَّه فى قوله : * ( أَمَّنْ يُجِيبُ الْمُضْطَرَّ إِذا دَعاه وَيَكْشِفُ السُّوءَ وَيَجْعَلُكُمْ خُلَفاءَ الأَرْضِ ) * :\r\n« به خدا سوگند گويا من مهدى ع را مىبينم كه پشت به حجر الاسود زده و خدا را به حق خود مىخواند . . . سپس فرمود : به خدا سوگند مضطر در كتاب اللَّه در آيه * ( أَمَّنْ يُجِيبُ الْمُضْطَرَّ ) * . . . او است » ( 1 ) .\r\nدر حديث ديگرى از امام صادق ع چنين آمده :\r\nنزلت فى القائم من آل محمد عليهم السلام هو و اللَّه المضطر اذا صلى فى المقام ركعتين و دعا الى اللَّه عز و جل فاجابه و يكشف السوء و يجعله خليفة فى الارض :\r\n\r\n","description":"","footnote":"\r\n( 1 ) تفسير « نور الثقلين » جلد 4 صفحه 94 .\r\n","page_name":" 521 ","page_number":521},
  {"content":"\r\n« اين آيه در مورد مهدى از آل محمد ع نازل شده ، به خدا سوگند مضطر او است ، هنگامى كه در مقام ابراهيم دو ركعت نماز بجا مىآورد و دست به درگاه خداوند متعال بر مىدارد دعاى او را اجابت مىكند ، ناراحتىها را بر طرف مىسازد ، و او را خليفه روى زمين قرار مىدهد » ( 1 ) .\r\nبدون شك منظور از اين تفسير - همانگونه كه نظائر آن را فراوان ديده‌ايم - منحصر ساختن مفهوم آيه به وجود مبارك مهدى ع نيست ، بلكه آيه مفهوم گسترده اى دارد كه يكى از مصداقهاى روشن آن وجود مهدى ع است كه در آن زمان كه همه جا را فساد گرفته باشد ، درها بسته شده ، كارد به استخوان رسيده بشريت در بن بست سختى قرار گرفته ، و حالت اضطرار در كل عالم نمايان است در آن هنگام در مقدسترين نقطه روى زمين دست به دعا برمىدارد و تقاضاى كشف سوء مىكند و خداوند اين دعا را سرآغاز انقلاب مقدس جهانى او قرار مىدهد و به مصداق * ( وَيَجْعَلُكُمْ خُلَفاءَ الأَرْضِ ) * او و يارانش را خلفاى روى زمين مىكند ( 2 ) .\r\nدرباره اهميت « دعا » و « شرائط اجابت آن » و اينكه چرا گاهى بعضى از دعاها به اجابت نمىرسد ، به طور مشروح در جلد اول ذيل آيه 186 سوره بقره بحث كرده‌ايم .\r\n\r\n2 - همه جا دعوت به استدلال منطقى\r\nكرارا در آيات قرآن مىخوانيم كه از مخالفان مطالبه دليل مىشود ، مخصوصا جمله * ( هاتُوا بُرْهانَكُمْ ) * : « دليل خود را بياوريد » در چهار مورد از قرآن مجيد آمده است ( بقره - 111 و انبياء - 24 و نمل - 64 و قصص - 75 ) و در موارد ديگرى\r\n\r\n","description":"","footnote":"\r\n( 1 ) همان مدرك .\r\n( 2 ) جالب اينكه اين بحث درست در روز نيمه شعبان سال 1403 روز ميلاد مسعود حضرت مهدى ( ع ) نگاشته شد .\r\n","page_name":" 522 ","page_number":522},
  {"content":"\r\nنيز روى كلمه « برهان » مخصوصا تكيه شده است ( برهان به معنى محكمترين دليلى است كه همواره با صدق همراه است ) .\r\nاين منطق « برهانطلبى » اسلام حكايت از محتواى قوى و غنى آن مىكند چرا كه سعى دارد با مخالفان خود نيز برخورد منطقى داشته باشد ، چگونه ممكن است از ديگران مطالبه برهان كند و خود نسبت به آن بى اعتنا باشد ؟ آيات قرآن مجيد مملو است از استدلالات منطقى و براهين علمى در سطوح مختلف براى مسائل گوناگون .\r\nاين درست بر خلاف چيزى است كه مسيحيت تحريف يافته امروز روى آن تكيه مىكند و مذهب را تنها كار « دل » مىداند ، و عقل را از آن بيگانه معرفى مىكند ، و حتى تضادهاى عقلى ( همچون توحيد در تثليث ) را در مذهب مىپذيرد و به همين دليل انواع خرافات را اجازه ورود به مذهب مىدهد ، در حالى كه اگر مذهب از عقل و استدلال جدا شود هيچ دليلى بر حقانيت آن وجود نخواهد داشت و آن مذهب و ضد آن يكسان خواهد بود .\r\nعظمت اين برنامه اسلامى ( تكيه بر برهان و دعوت مخالفان به استدلال منطقى ) هنگامى آشكارتر مىشود كه توجه كنيم اسلام از محيطى آشكار شد كه بيشترين محتواى فكرى محيط را خرافات بى پايه و مسائل غير منطقى تشكيل مىداد .\r\n\r\n3 - جمع بندى و مرورى بر آيات گذشته\r\nدر آياتى كه گذشت قرآن براى اثبات « توحيد معبود » روى « توحيد خالق » و « توحيد رب » ( توحيد آفرينش و توحيد تدبير ) تكيه داشت و از دوازده نشانه بزرگ خدا در عالم هستى سخن مىگفت ( آسمان و زمين ، نزول باران ، آثار حياتى\r\n","description":"","footnote":"","page_name":" 523 ","page_number":523},
  {"content":"\r\nآن ، آرامش قرارگاه انسان ، نهرهاى آب جارى ، كوه‌هاى عظيم و پا بر جا ، حايل و مانع در ميان آب شور و شيرين ، اجابت دعوت بندگان ، هدايت آنها در تاريكى بر و بحر ، بادهاى پيام آور از نزول باران ، تجديد حيات موجودات ، و روزى دادن به انسان از آسمان و زمين ) .\r\nاين مواهب دوازده گانه در طى پنج آيه و تحت پنج سؤال بيان شد كه به ترتيب مسائل پنجگانه زير را بيان مىكرد : خلقت ، آرامش ، حل مشكلات ، هدايت ، و بازگشت به حيات مجدد .\r\nو در ذيل هر يك از اين سؤالهاى پنجگانه اين جمله تكرار مىشد « ( * ( أَ إِله مَعَ اللَّه ) * ) .\r\n« آيا معبودى با خدا وجود دارد » ؟\r\nو به دنبال اين سؤال در آيه اول اشاره به انحراف آنها از حق و در آيه دوم جهل آنها ، و در آيه سوم عدم انديشه كردن آنان ، و در آيه چهارم انحطاط فكرى آنها ، و در آيه پنجم مطالبه استدلال از آنها آمده است كه رويهمرفته مجموعه جامع و منسجمى را ارائه مىكند .\r\n","description":"","footnote":"","page_name":" 524 ","page_number":524},
  {"content":"\r\n\r\n[ سوره النمل ‹ 27 › : آيات 65 تا 68 
  ]\r\nقُلْ لا يَعْلَمُ مَنْ فِي السَّماواتِ وَالأَرْضِ الْغَيْبَ إِلَّا اللَّه وَما يَشْعُرُونَ أَيَّانَ يُبْعَثُونَ ‹ 65 › بَلِ ادَّارَكَ عِلْمُهُمْ فِي الآخِرَةِ بَلْ هُمْ فِي شَكٍّ مِنْها بَلْ هُمْ مِنْها عَمُونَ ‹ 66 › وَقالَ الَّذِينَ كَفَرُوا أَ إِذا كُنَّا تُراباً وَآباؤُنا أَ إِنَّا لَمُخْرَجُونَ ‹ 67 › لَقَدْ وُعِدْنا هذا نَحْنُ وَآباؤُنا مِنْ قَبْلُ إِنْ هذا إِلَّا أَساطِيرُ الأَوَّلِينَ ‹ 68 ›\r\n\r\nترجمه :\r\n65 - بگو كسانى كه در آسمان و زمين هستند از غيب آگاهى ندارند جز خدا ، و نمىدانند كى برانگيخته مىشوند .\r\n66 - اين مشركان اطلاع صحيحى درباره آخرت ندارند ، بلكه در اصل آن شك دارند ، بلكه نابينا و اعمى هستند .\r\n67 - كافران گفتند : آيا هنگامى كه ما و پدرانمان خاك شديم باز هم از دل خاك بيرون مىآئيم .\r\n68 - اين وعده اى است كه به ما و پدرانمان از پيش داده شده اينها همان افسانه‌هاى خرافى پيشينيان است .\r\n","description":"","footnote":"","page_name":" 525 ","page_number":525},
  {"content":"\r\n\r\nتفسير :\r\nاز آنجا كه در آخرين آيات بحث گذشته سخن از قيامت و رستاخيز به ميان آمد آيات مورد بحث اين مساله را از جوانب مختلف مورد بررسى قرار مىدهد .\r\nنخست به پاسخ سؤالى مىپردازد كه مشركان بارها آن را مطرح كرده بودند و مىگفتند قيامت كى بر پا مىشود ؟\r\nمىفرمايد : « هيچ كس از كسانى كه در آسمان و زمين هستند از غيب آگاه نيستند ، و نمىدانند كى برانگيخته مىشوند » ( * ( قُلْ لا يَعْلَمُ مَنْ فِي السَّماواتِ وَالأَرْضِ الْغَيْبَ إِلَّا اللَّه وَما يَشْعُرُونَ أَيَّانَ يُبْعَثُونَ ) * ) .\r\nبدون شك آگاهى از غيب - و از جمله تاريخ وقوع قيامت - مخصوص خدا است ولى اين منافات با آن ندارد كه خداوند بخشى از علم غيب را در اختيار هر كس بخواهد بگذارد ، چنان كه در آيه 26 و 27 سوره جن مىخوانيم : عالِمُ الْغَيْبِ فَلا يُظْهِرُ عَلى غَيْبِه أَحَداً إِلَّا مَنِ ارْتَضى مِنْ رَسُولٍ : « عالم به غيب او است و هيچكس را از غيب خود آگاه نمىكند ، مگر رسولى كه مورد رضايت او است و براى نبوت برگزيده است » .\r\nو به تعبير ديگر علم غيب بالذات و استقلالا و به صورت نامحدود مخصوص خدا است و ديگران آنچه مىدانند از ناحيه او است ولى به هر حال مساله تاريخ وقوع قيامت از اين امر هم مستثنى است و هيچكس بر آن آگاه نيست ( 1 ) .\r\nسپس درباره عدم آگاهى مشركان از قيامت و شك و ترديد و بيخبريشان مىفرمايد : « آنها اطلاع صحيحى از عالم پس از مرگ ندارند بلكه در اصل آن در شكند ، بلكه نابينا و اعمى هستند » !\r\n\r\n","description":"","footnote":"\r\n( 1 ) درباره علم غيب بحثهاى مشروحى در جلد پنجم صفحه 245 و جلد هفتم صفحه 46 به بعد داشته‌ايم .\r\n","page_name":" 526 ","page_number":526},
  {"content":"\r\n( * ( بَلِ ادَّارَكَ عِلْمُهُمْ فِي الآخِرَةِ بَلْ هُمْ فِي شَكٍّ مِنْها بَلْ هُمْ مِنْها عَمُونَ ) * ) .\r\n« ادارك » در اصل « تدارك » بوده كه به معنى پشت سر هم قرار گرفتن است بنا بر اين مفهوم جمله « * ( ادَّارَكَ عِلْمُهُمْ فِي الآخِرَةِ ) * » اين است كه آنها تمام معلومات خود را در مورد آخرت به كار گرفتند اما به جايى نرسيدند ، لذا بعد از آن مىفرمايد : « آنها از آن در شكند ، بلكه نابينا هستند » چرا كه نشانه‌هاى آخرت در زندگى همين دنيا نمايان است : بازگشت زمين مرده به حيات در فصل بهار ، بارور شدن درختانى كه در فصل زمستان از كار افتاده بود و مشاهده عظمت قدرت خدا در مجموعه آفرينش ، همگى دليل بر امكان زندگى پس از مرگ است ، اما آنها همچون نابينايان از كنار اين صحنه‌ها مىگذرند .\r\nالبته تفسيرهاى ديگرى براى جمله بالا ذكر كرده‌اند از جمله اينكه :\r\nمنظور از « * ( ادَّارَكَ عِلْمُهُمْ فِي الآخِرَةِ ) * » اين است كه اسباب به دست آوردن علم درباره آخرت فراوان است و پشت سر يكديگر قرار گرفته اما آنها چشم باز ندارند كه ببينند .\r\nبعضى نيز گفته‌اند منظور اين است كه آنها در جهان ديگر كه پرده‌ها كنار مىرود به حد كافى از حقايق با خبر مىشوند .\r\nولى از ميان اين سه تفسير ، تفسير اول با جمله‌هاى ديگر آيه و با بحثهايى كه در آيات بعد مىآيد هماهنگتر است .\r\nبه اين ترتيب براى جهل منكران آخرت سه مرحله ذكر شده :\r\nنخست اينكه انكار و ايراد آنها به خاطر آن است كه از خصوصيات آخرت بيخبرند « و چون نديدند حقيقت ره افسانه مىزنند » .\r\nديگر اينكه آنها در اصل وجود آخرت شك دارند و سؤال از زمان تحقق آن از اين شك ريشه مىگيرد .\r\nو ديگر اينكه اين جهل و شك آنها نه به خاطر اينست كه دليل كافى بر آخرت\r\n","description":"","footnote":"","page_name":" 527 ","page_number":527},
  {"content":"\r\nدر اختيار ندارند ، بلكه دلائل بسيار است اما آنها چشم بر هم نهاده نمىبينند .\r\nآيه بعد منطق منكران رستاخيز را در يك جمله بيان مىكند : « كافران گفتند آيا هنگامى كه ما و پدرانمان خاك شديم باز هم از دل خاك بيرون فرستاده خواهيم شد » ؟ ( * ( وَقالَ الَّذِينَ كَفَرُوا أَ إِذا كُنَّا تُراباً وَآباؤُنا أَ إِنَّا لَمُخْرَجُونَ ) * ) .\r\nآنها به همين اندازه قناعت كردند كه اين مساله بعيدى است كه انسان خاك شود و دوباره به زندگى برگردد ، در حالى كه روز اول خاك بودند و از خاك برخاستند ، چه مانعى دارد كه باز به خاك برگردند و سپس حيات جديدى پيدا كنند .\r\nجالب اينكه در هشت مورد از قرآن به همين گونه تعبير برخورد مىكنيم كه آنها به مجرد استبعاد راه انكار را در مورد قيامت پوييده‌اند .\r\nسپس آنها مىافزايند : « اين وعده بى پايه اى است كه به ما و پدرانمان از پيش داده شده » و هرگز اثرى از آن نمايان نبوده و نيست ( * ( لَقَدْ وُعِدْنا هذا نَحْنُ وَآباؤُنا مِنْ قَبْلُ ) * ) .\r\n« اينها همان افسانه‌هاى پيشينيان است » ، اينها اوهام و خرافاتى بيش نيست ( * ( إِنْ هذا إِلَّا أَساطِيرُ الأَوَّلِينَ ) * ) .\r\nبنا بر اين نخست از استبعاد شروع مىكردند و بعد آن را پايه انكار مطلق قرار مىدادند ، گويى انتظار داشتند رستاخيز به زودى متحقق شود و چون در عمر خود شاهد و ناظر آن نبودند آن را نفى مىكردند .\r\nبه هر حال اين تعبيرات همگى نشانه غرور و غفلت آنهاست .\r\nضمنا آنها با اين تعبير مىخواستند سخن پيامبر را در مورد قيامت تحقير كنند و بگويند اين از وعده‌هاى كهنه و بى اساسى است كه ديگران هم به نياكان ما داده‌اند و مطلب تازه اى به نظر نمىرسد كه قابل بررسى و مطالعه باشد .\r\n","description":"","footnote":"","page_name":" 528 ","page_number":528},
  {"content":"\r\n\r\n[ سوره النمل ‹ 27 › : آيات 69 تا 75 
  ]\r\nقُلْ سِيرُوا فِي الأَرْضِ فَانْظُرُوا كَيْفَ كانَ عاقِبَةُ الْمُجْرِمِينَ ‹ 69 › وَلا تَحْزَنْ عَلَيْهِمْ وَلا تَكُنْ فِي ضَيْقٍ مِمَّا يَمْكُرُونَ ‹ 70 › وَيَقُولُونَ مَتى هذَا الْوَعْدُ إِنْ كُنْتُمْ صادِقِينَ ‹ 71 ) قُلْ عَسى أَنْ يَكُونَ رَدِفَ لَكُمْ بَعْضُ الَّذِي تَسْتَعْجِلُونَ ‹ 72 › وَإِنَّ رَبَّكَ لَذُو فَضْلٍ عَلَى النَّاسِ وَلَكِنَّ أَكْثَرَهُمْ لا يَشْكُرُونَ ‹ 73 ›\r\nوَ إِنَّ رَبَّكَ لَيَعْلَمُ ما تُكِنُّ صُدُورُهُمْ وَما يُعْلِنُونَ ‹ 74 › وَما مِنْ غائِبَةٍ فِي السَّماءِ وَالأَرْضِ إِلَّا فِي كِتابٍ مُبِينٍ ‹ 75 ›\r\n\r\nترجمه :\r\n69 - بگو در روى زمين سير كنيد ، ببينيد عاقبت كار مجرمان به كجا رسيد ؟\r\n70 - از تكذيب و انكار آنها غمگين مباش ، و اينهمه غصه آنها را مخور ، و سينه ات از توطئه آنها تنگ نشود .\r\n","description":"","footnote":"","page_name":" 529 ","page_number":529},
  {"content":"\r\n71 - مىگويند اين وعده ( عذاب را كه به ما مىدهى ) اگر راست مىگوئيد كى خواهد آمد ؟\r\n72 - بگو شايد پاره اى از آنچه را عجله مىكنيد نزديك و در كنار شما باشد ! 73 - پروردگار تو نسبت به مردم فضل و رحمت دارد ولى اكثر آنها شكرگزار نيستند .\r\n74 - و پروردگارت آنچه را در سينه هاشان پنهان مىدارند و آنچه را آشكار مىكنند به خوبى مىداند .\r\n75 - و هيچ موجودى پنهان در آسمان و زمين نيست مگر اينكه در كتاب مبين ( در لوح محفوظ و علم بى پايان پروردگار ) ثبت است .\r\n\r\nتفسير : از توطئه‌هاى آنها نگران نباش\r\nدر آيات گذشته سخن از انكار معاد از سوى كفار متعصب بود كه با سخريه و استهزاء رستاخيز را تكذيب مىكردند .\r\nاز آنجا كه بحث منطقى با چنين قوم لجوجى بيهوده بوده است ، بعلاوه دلائل فراوانى براى معاد در آيات ديگر قرآن اقامه شده ، دلائلى كه حتى در زندگى روزمره در جهان گياهان ، در عالم جنين و مانند آن مشاهده مىشود ، لذا در آيات مورد بحث ، بجاى اينكه دليلى براى آنها ذكر كند آنها را به مجازاتهاى الهى كه در پيش دارند تهديد و انذار مىكند .\r\nروى سخن را به پيامبر ص كرده مىگويد : « بگو در روى زمين سير كنيد و آثار گذشتگان را ببينيد ، و بنگريد عاقبت كار مجرمان و گنهكاران به كجا رسيد » ؟ ( * ( قُلْ سِيرُوا فِي الأَرْضِ فَانْظُرُوا كَيْفَ كانَ عاقِبَةُ الْمُجْرِمِينَ ) * ) .\r\nشما مىگوئيد اين وعده‌ها به نياكان ما نيز داده شد و آنها نيز به آن اعتنا نكردند و ضررى هم نديدند ، اما اگر كمى در جهان سير كنيد و آثار اين گذشتگان مجرم و گنهكار و منكر توحيد و معاد را كه مخصوصا در اطراف همين سرزمين حجاز شما قرار دارد بنگريد مىدانيد مطلب چنين نيست .\r\nنوبت شما هم مىرسد ، عجله نكنيد ، شما هم اگر مسير خود را اصلاح\r\n","description":"","footnote":"","page_name":" 530 ","page_number":530},
  {"content":"\r\nنكنيد به همان سرنوشت شوم گرفتار خواهيد شد .\r\nقرآن مجيد كرارا مردم را به سير در ارض و مشاهده آثار گذشتگان ، سرزمينهاى ويران شده اقوامى كه به عذاب گرفتار شده‌اند ، كاخهاى در هم شكسته شاهان ، قبرهاى در هم ريخته و استخوانهاى پوسيده مستكبران ، اموال و ثروتهاى بى صاحب مانده ثروتمندان مغرور ، دعوت كرده است ، مخصوصا تصريح مىكند كه مطالعه اين آثار كه تاريخ زنده و گويا و ملموس پيشينيان است دلها را بيدار و چشمها را بينا مىكند و به راستى چنين است ، گاهى مشاهده يكى از اين آثار آن چنان طوفانى در دل و جان انسان بر پا مىكند كه مطالعه چندين كتاب تاريخ قطور چنان اثرى ندارد .\r\nو ما در اين زمينه بطور مشروح ذيل آيه 137 سوره آل عمران ( جلد سوم صفحه 102 به بعد ) بحث كرده‌ايم .\r\nقابل توجه اينكه در اين آيه بجاى « مكذبين » ( تكذيب كنندگان معاد ) « مجرمين » گفته شده ، اشاره به اينكه تكذيب آنها به خاطر آن نبود كه در تحقيق و بررسى اشتباه كرده باشند ، بلكه سرچشمه آن لجاجت و عناد و آلوده شدن به انواع جرمها بود .\r\nو از آنجا كه پيامبر اسلام ص از انكار و مخالفت آنها رنج مىبرد و به راستى دلش براى آنها مىسوخت و عاشق هدايت و بيدارى آنها بود و از سوى ديگر ، همواره با توطئه‌هاى آنها مواجه بود آيه بعد ، پيامبر ص را دلدارى داده مىگويد :\r\n« از تكذيب و انكار آنها غمگين مباش و زياد غصه آنها را مخور » ( * ( وَلا تَحْزَنْ عَلَيْهِمْ ) * ) .\r\nو از توطئه‌هاى آنها نگران مباش ، « و سينه ات بخاطر آن تنگى نكند » كه ما پيشينيان و يار و ياور توايم ( * ( وَلا تَكُنْ فِي ضَيْقٍ مِمَّا يَمْكُرُونَ ) * ) .\r\n","description":"","footnote":"","page_name":" 531 ","page_number":531},
  {"content":"\r\nولى اين منكران لجوج بجاى اينكه از اين هشدار پيامبر دلسوز و مهربان و ملاحظه عاقبت كار مجرمان ، پند و اندرز گيرند ، باز در مقام سخريه و استهزاء برآمده « مىگويند اگر راست مىگوئيد اين وعده عذاب الهى ، كى واقع خواهد شد » ؟ ! ( * ( وَيَقُولُونَ مَتى هذَا الْوَعْدُ إِنْ كُنْتُمْ صادِقِينَ ) * ) .\r\nبا اينكه مخاطب ، پيامبر بود ولى مطلب را به صورت جمع مىآورند ، بخاطر اينكه مؤمنان راستين نيز با پيامبر ص در اين سخن همصدا بودند ، و طبعا آنها نيز مخاطبند .\r\nدر اينجا قرآن به پاسخ اين گفتار سخريه آميز آنها با لحنى كاملا واقعبينانه پرداخته مىگويد : « به آنها بگو شايد بعضى از آنچه را عجله مىكنيد نزديك و در كنار شما باشد » ! ( * ( قُلْ عَسى أَنْ يَكُونَ رَدِفَ لَكُمْ بَعْضُ الَّذِي تَسْتَعْجِلُونَ ) * ) .\r\nچرا عجله مىكنيد ؟ چرا مجازات الهى را كوچك مىشمريد ؟ چرا به خود رحم نمىكنيد ؟ آخر عذاب خدا شوخى نيست ! احتمال بدهيد به خاطر همين سخنانتان قهر و غضب خدا بر سر شما سايه افكنده باشد و به همين زودى بر شما فرود آيد و نابودتان كند ، اينهمه سرسختى براى چيست ؟\r\n« ردف » از ماده « ردف » ( بر وزن حرف ) به معنى قرار گرفتن پشت سر چيزى است ، لذا به كسى كه پشت سر اسب سوار مىنشيند ، « رديف » گفته مىشود ، همچنين در مورد افراد و اشيايى كه پشت سر يكديگر قرار مىگيرند اين كلمه به كار مىرود .\r\nدر اينكه منظور از اين عذاب چه بوده ؟ بعضى مىگويند همان ضربه شديدى است كه بر پيكر اين مجرمان لجوج در جنگ بدر ، نخستين پيكار مسلمانان با كفار وارد شد ، هفتاد نفر از سردمداران آنها به خاك افتادند و هفتاد نفر اسير شدند .\r\n","description":"","footnote":"","page_name":" 532 ","page_number":532},
  {"content":"\r\nاين احتمال نيز وجود دارد كه منظور مجازات دردناك عمومى باشد ولى سرانجام به خاطر وجود پيامبر كه « رحمة للعالمين » بود از آنها دفع شد ، و آيه 33 سوره انفال شاهد بر آنست ( وَما كانَ اللَّه لِيُعَذِّبَهُمْ وَأَنْتَ فِيهِمْ ) .\r\nتعبير به « عسى » ( شايد ) از زبان پيامبر است ، و حتى در كلام الهى نيز اين تعبير - بر خلاف آنچه بعضى پنداشته‌اند - هيچ اشكالى ندارد ، چرا كه اشاره به وجود مقدمات و مقتضى چيزى است ، هر چند ممكن است اين مقدمات مقرون به مانع گردد و به نتيجه نهايى نرسد ( دقت كنيد ) .\r\nسپس به بيان اين واقعيت مىپردازد كه اگر خداوند در مجازات شما عجله نمىكند ، به خاطر فضل و رحمتش بر شما است ، تا براى اصلاح خويش و جبران گذشته به قدر كافى مهلت داشته باشيد مىگويد : « پروردگار تو نسبت به همه مردم فضل و رحمت دارد ، ولى اكثر آنها شكرگزار نيستند » ( * ( وَإِنَّ رَبَّكَ لَذُو فَضْلٍ عَلَى النَّاسِ وَلَكِنَّ أَكْثَرَهُمْ لا يَشْكُرُونَ ) * ) .\r\nو اگر تصور مىكنند تاخير مجازات آنها به خاطر آنست كه خداوند از نيات سوء و انديشه‌هاى زشتى كه در سر مىپرورانند بى خبر است ، اشتباه بزرگى است چرا كه « پروردگار تو آنچه را در سينه هاشان پنهان مىدارند و آنچه را آشكار مىكنند به خوبى مىداند » ( * ( وَإِنَّ رَبَّكَ لَيَعْلَمُ ما تُكِنُّ صُدُورُهُمْ وَما يُعْلِنُونَ ) * ) ( 1 ) .\r\nاو به همان اندازه از خفاياى درونشان آگاه است كه از اعمال برون ، و اصولا پنهان و آشكار و غيب و شهود براى او يكسان است ، اين علم محدود ما است\r\n\r\n","description":"","footnote":"\r\n( 1 ) « تكن » از ماده « كن » ( بر وزن جن ) به چيزى گفته مىشود كه اشياء را در آن محفوظ و مستور مىدارند و منظور در اينجا ، رازها و انديشه‌ها و توطئه هايى است كه كفار در دل پنهان مىداشتند .\r\n","page_name":" 533 ","page_number":533},
  {"content":"\r\nكه اين مفاهيم را ساخته و پرداخته ، و گرنه در مقابل يك وجود نامحدود ، اين مفاهيم ، به سرعت رنگ خود را مىبازند .\r\nدر اينجا علم خداوند به اسرار درون دلها ، مقدم بر علم به افعال برون ، ذكر شده ، اين به خاطر اهميت نيت و اراده است ، و نيز ممكن است به خاطر اين باشد كه افعال برون از نيات نهفته درون سرچشمه مىگيرد و علم به علت مقدم بر علم به معلوم است .\r\nسپس مىافزايد : نه تنها خداوند ، اسرار درون و برون آنها را مىداند ، بلكه علم او بقدرى وسيع و گسترده است كه « هيچ موجودى در آسمان و زمين ، پنهان و مكتوم نيست مگر آنكه در كتاب آشكار ( علم پروردگار ) ثبت است » ( * ( وَما مِنْ غائِبَةٍ فِي السَّماءِ وَالأَرْضِ إِلَّا فِي كِتابٍ مُبِينٍ ) * ) ( 1 ) .\r\nروشن است كه « غائبة » معنى وسيعى دارد كه هر آنچه را از حس ما پنهان است در بر مىگيرد ، اعم از اعمال مخفى بندگان ، و نيات باطنى آنها ، و نيز اسرارى كه در پهنه آسمان و زمين نهفته است ، و همچنين قيام رستاخيز و زمان نزول عذاب و مانند اينها ، و دليلى ندارد كه مانند بعضى از مفسران ، آن را به خصوص يكى از اين امور تفسير كنيم .\r\nمنظور از « * ( كِتابٍ مُبِينٍ ) * » ، لوح محفوظ ، همان صفحه علم بى پايان خدا است كه در ذيل آيه 59 سوره انعام از آن بحث كرده‌ايم ( به جلد پنجم تفسير نمونه صفحه 271 مراجعه فرمائيد ) .\r\n\r\n","description":"","footnote":"\r\n( 1 ) « غائبه » جنبه وصفى دارد و به عقيده گروهى ، تاء در آن براى تانيث نيست بلكه براى مبالغه است ، و اشاره به اشيايى است كه فوق العاده مستور و پنهان مىباشد ، ولى اين احتمال نيز وجود دارد كه « تاء » آن براى تانيث باشد و موصوف آن ، « اشياء » يا « خصلت » و مانند آن است كه محذوف گرديده است .\r\n","page_name":" 534 ","page_number":534},
  {"content":"\r\n\r\nنكته :\r\nبررسى آيات فوق نشان مىدهد كه منكران معاد براى اينكه از زير بار ايمان به رستاخيز و مسئوليتهاى ناشى از آن ، شانه خالى كنند ، از سه طريق وارد مىشدند :\r\n1 - استبعاد بازگشت به زندگى بعد از خاك شدن ، چرا كه خاك به اعتقاد آنها نمىتوانست ، سرچشمه حيات گردد .\r\n2 - كهنه بودن اين عقيده و عدم تازگى آن .\r\n3 - عدم نزول عذاب براى منكران معاد ، زيرا : اگر براستى منكران مىبايست به عذابى در اين دنيا مبتلا شوند ، چرا اين عذاب دامان آنها را نمىگيرد ؟\r\nاما قرآن پاسخ اول و دوم را به وضوح آن واگذار كرده ، چرا كه همواره با چشم مىبينيم خاك سرچشمه حيات مىشود ، و در آغاز خاك بوديم و سپس به صورت موجود زنده اى درآمديم .\r\nقديمى بودن چيزى نيز هرگز از اهميت آن نمىكاهد ، چرا كه قوانين اصلى اين عالم از ازل تا ابد ثابت و برقرار است ، در اصول فلسفى و مسائل رياضى و علوم ديگر ، اصول ثابت فراوان مىباشد ، آيا قديمى بودن امتناع اجتماع نقيضين يا جدول ضرب فيثاغورث دليل بر ضعف آن است ؟ و يا اگر مىبينيم عدالت خوب است و ظلم بد و هميشه چنين بوده و چنين خواهد بود ، دليل بر بطلان آن است ، اصولا بسيار مىشود كه قدمت دليل بر اصالت چيزى است .\r\nو در مورد ايراد سوم ، پاسخ مىدهد : كه در فرا رسيدن عذاب عجله نكنيد اين لطف خدا است كه به شما مهلت مىدهد و به سرعت مجازاتتان نمىكند ، ولى به هوش باشيد « عذاب الهى گرچه دير آيد بيايد » !\r\n","description":"","footnote":"","page_name":" 535 ","page_number":535},
  {"content":"\r\n\r\n[ سوره النمل ‹ 27 › : آيات 76 تا 81 
  ]\r\nإِنَّ هذَا الْقُرْآنَ يَقُصُّ عَلى بَنِي إِسْرائِيلَ أَكْثَرَ الَّذِي هُمْ فِيه يَخْتَلِفُونَ ‹ 76 › وَإِنَّه لَهُدىً وَرَحْمَةٌ لِلْمُؤْمِنِينَ ‹ 77 › إِنَّ رَبَّكَ يَقْضِي بَيْنَهُمْ بِحُكْمِه وَهُوَ الْعَزِيزُ الْعَلِيمُ ‹ 78 › فَتَوَكَّلْ عَلَى اللَّه إِنَّكَ عَلَى الْحَقِّ الْمُبِينِ ‹ 79 › إِنَّكَ لا تُسْمِعُ الْمَوْتى وَلا تُسْمِعُ الصُّمَّ الدُّعاءَ إِذا وَلَّوْا مُدْبِرِينَ ‹ 80 ›\r\nوَ ما أَنْتَ بِهادِي الْعُمْيِ عَنْ ضَلالَتِهِمْ إِنْ تُسْمِعُ إِلَّا مَنْ يُؤْمِنُ بِآياتِنا فَهُمْ مُسْلِمُونَ ‹ 81 )\r\n\r\nترجمه :\r\n76 - اين قرآن اكثر چيزهايى را كه بنى اسرائيل در آن اختلاف دارند براى آنها بيان مىكند .\r\n77 - و مايه هدايت و رحمت براى مؤمنان است .\r\n78 - پروردگار تو ميان آنها در قيامت به حكم خود داورى مىكند و اوست قادر و دانا .\r\n79 - پس بر خدا توكل كن كه تو بر طريقه حق آشكار هستى .\r\n80 - تو نمىتوانى سخنت را به گوش مردگان برسانى و نمىتوانى كران را هنگامى كه روى برمىگردانند و پشت مىكنند صدا كنى !\r\n","description":"","footnote":"","page_name":" 536 ","page_number":536},
  {"content":"\r\n81 - و نيز نمىتوانى كوران را از گمراهى برهانى ، تو فقط مىتوانى سخن خود را به گوش كسانى برسانى كه آماده پذيرش ايمان به آيات ما هستند و در برابر حق تسليمند .\r\n\r\nتفسير : كوران و كران سخن تو را پذيرا نيستند !\r\nدر آيات گذشته سخن از « مبدء » و « معاد » ، در ميان بود و آيات مورد بحث با طرح مساله « نبوت » و حقانيت قرآن ، اين بحث را تكميل مىكند .\r\nاز سوى ديگر در بحثهاى گذشته سخن از علم بيكران خداوند بود ، و در آيات مورد بحث شرح بيشترى از علم او آمده است .\r\nبعلاوه در گذشته روى سخن با مشركان بود ، و در اينجا از كفار ديگر همچون يهود و اختلافات آنها سخن مىگويد .\r\nنخست مىفرمايد « اين قرآن ، اكثر چيزهايى را كه بنى اسرائيل در آن اختلاف دارند براى آنها بيان مىكند » ( * ( إِنَّ هذَا الْقُرْآنَ يَقُصُّ عَلى بَنِي إِسْرائِيلَ أَكْثَرَ الَّذِي هُمْ فِيه يَخْتَلِفُونَ ) * ) .\r\nبنى اسرائيل در مسائل زيادى با هم اختلاف داشتند ، در مورد « مريم » و « عيسى » و در مورد پيامبرى كه بشارتش در تورات داده شده ، و اينكه او چه كسى است ؟\r\nو همچنين در بسيارى از احكام دينى و مذهبى با يكديگر اختلافاتى داشتند قرآن آمد و در اين زمينه حق مطلب را ادا كرد ، و گفت : مسيح ع خودش با صراحت خود را معرفى كرده كه من بنده خدايم ، او كتاب آسمانى به من داده ، و مرا پيامبر قرار داده است قالَ إِنِّي عَبْدُ اللَّه آتانِيَ الْكِتابَ وَجَعَلَنِي نَبِيًّا ( مريم - 30 ) .\r\nو نيز روشن ساخت كه مسيح ، تنها از مادر و بدون پدر تولد يافته و اين امر محالى نيست ، چرا كه خداوند آدم را بدون پدر و مادر و تنها از خاك آفريد إِنَّ مَثَلَ عِيسى عِنْدَ اللَّه كَمَثَلِ آدَمَ خَلَقَه مِنْ تُرابٍ ( آل عمران - 59 ) .\r\nو در مورد پيامبرى كه اوصافش در تورات آمده آن را به روشنى بر پيامبر\r\n","description":"","footnote":"","page_name":" 537 ","page_number":537},
  {"content":"\r\nاسلام ص منطبق مىداند چرا كه بر هيچكس همچون او منطبق نمىشود .\r\nبه هر حال يكى از رسالتهاى قرآن مبارزه با اختلافاتى است كه بخاطر آميخته شدن « خرافات » با « حقايق تعليمات انبياء » به وجود آمده بود ، و هر پيامبرى وظيفه دارد كه به اختلافات ناشى از تحريفها و آميختن حق و باطل پايان دهد ، و چون چنين كارى از يك فرد درس نخوانده برخاسته از محيط جهل ممكن نيست روشن مىشود كه از سوى خدا است .\r\nو از آنجا كه مبارزه با هر گونه اختلاف ، مايه هدايت و رحمت است در آيه بعد به صورت يك اصل كلى مىفرمايد : « قرآن ، هدايت و رحمت است براى مؤمنان » ( * ( وَإِنَّه لَهُدىً وَرَحْمَةٌ لِلْمُؤْمِنِينَ ) * ) .\r\nآرى هدايت و رحمت است از نظر اختلافزدايى ، و مبارزه با خرافات .\r\nهدايت و رحمت است از اين نظر كه دليل حقانيتش در عظمت محتوايش نهفته شده است .\r\nهدايت و رحمت است از اين جهت كه هم راه را نشان مىدهد و هم طرز پيمودن راه را .\r\nو ذكر « مؤمنين » در اينجا بخصوص ، بخاطر همانست كه قبلا هم گفته‌ايم كه تا مرحله اى از ايمان يعنى آمادگى براى پذيرش حق و تسليم در برابر پروردگار در انسان نباشد از اين منبع پر فيض الهى بهره نخواهد برد .\r\nو از آنجا كه گروهى از بنى اسرائيل در برابر حقايقى كه قرآن بازگو كرده بود باز مقاومت به خرج دادند و تسليم نشدند ، در آيه بعد مىافزايد :\r\n« پروردگار تو ميان آنها در روز قيامت به حكم خود داورى مىكند ، و او توانا و دانا است » ( * ( إِنَّ رَبَّكَ يَقْضِي بَيْنَهُمْ بِحُكْمِه وَهُوَ الْعَزِيزُ الْعَلِيمُ ) * ) .\r\n","description":"","footnote":"","page_name":" 538 ","page_number":538},
  {"content":"\r\nگرچه در آيه فوق صريحا اين معنى ذكر نشده كه داورى نهايى در روز قيامت است ، ولى به قرينه دو آيه ديگر كه درست از اختلافات بنى اسرائيل و داورى خداوند در ميان آنها سخن مىگويد ، و صريحا روز قيامت در آن آمده روشن مىشود كه هدف در آيه مورد بحث ، نيز همين است .\r\nدر آيه 17 سوره جاثيه چنين آمده : إِنَّ رَبَّكَ يَقْضِي بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ : « پروردگار تو در قيامت در ميان آنها در آنچه اختلاف كردند ، داورى مىكند » .\r\nنظير همين معنى در آيه 93 سوره يونس نيز آمده است .\r\nتوصيف خداوند به « عزيز » و « عليم » اشاره به دو وصفى است كه در قاضى و داور لازم است : آگاهى به حد كافى ، و قدرت براى اجراى حكم ، خدا از همه آگاهتر است و از همه تواناتر .\r\nو از آنجا كه اين سخنان علاوه بر بيان عظمت قرآن و تهديد بنى اسرائيل ، وسيله اى براى آرامش و آسودگى خاطر پيامبر ص است در آيه بعد مىافزايد « بنا بر اين بر خداوند تكيه كن » ( * ( فَتَوَكَّلْ عَلَى اللَّه ) * ) .\r\nتوكل بر خدايى كه عزيز است و شكست ناپذير ، و به هر چيز عالم و آگاه ، توكل بر خدايى كه قرآنى با اين عظمت در اختيار تو گذارده است .\r\nبر او توكل كن و از مخالفتهاى آنها نترس « چرا كه تو بر حق آشكار هستى » ( * ( إِنَّكَ عَلَى الْحَقِّ الْمُبِينِ ) * ) .\r\nدر اينجا اين سؤال مطرح مىشود اگر قرآن حق آشكار است ، پس چرا اينهمه با آن مخالفت مىكنند ، آيات بعد در واقع جوابگوى اين سؤال است .\r\nمىگويد : اگر آنها اين حق مبين را پذيرا نمىشوند ، و سخنان گرم تو\r\n","description":"","footnote":"","page_name":" 539 ","page_number":539},
  {"content":"\r\nدر قلب سرد آنها اثر نمىكند جاى تعجب نيست « چرا كه تو نمىتوانى سخنت را به گوش مردگان برسانى » ! ( * ( إِنَّكَ لا تُسْمِعُ الْمَوْتى ) * ) ( 1 ) .\r\nمخاطب تو زندگانند ، آنها كه روحى زنده و بيدار و حق طلب دارند ، نه مردگان زنده نما كه تعصب و لجاجت و استمرار بر گناه ، فكر و انديشه آنها را تعطيل كرده است .\r\n« حتى كسانى كه زنده‌اند اما گوشهاى آنها كر است نمىتوانى سخن خود را به آنها برسانى ، مخصوصا هنگامى كه پشت كنند و از تو دور شوند » ( * ( وَلا تُسْمِعُ الصُّمَّ الدُّعاءَ إِذا وَلَّوْا مُدْبِرِينَ ) * ) .\r\nباز اگر نزديك تو بودند ، ممكن بود سر در گوش آنها بگذارى و فرياد كشى و كمى از امواج صوت تو در سامعه سنگين آنها منعكس گردد اما آنها كرانى هستند كه رو بر تافته و مرتبا دور مىشوند .\r\nباز اگر آنها بجاى گوش شنوا چشم بينايى داشتند ، در اين صورت گرچه صدا به گوش آنها نمىرسيد ، اما ممكن بود با علامت و اشاره صراط مستقيم را پيدا كنند ، اما افسوس كه آنها نابينا هم هستند « و تو نمىتوانى نابينايان را از گمراهيشان بازگردانى و هدايت كنى » ( * ( وَما أَنْتَ بِهادِي الْعُمْيِ عَنْ ضَلالَتِهِمْ ) * ) .\r\nو به اين ترتيب تمام راههاى درك حقيقت به روى آنها بسته است ، قلبهاشان مرده ، گوشهاشان كر و چشمهاشان نابينا است .\r\nتو « تنها سخنان حق خود را به گوش كسانى مىتوانى برسانى كه به آيات ما ايمان مىآورند و روح تسليم و خضوع در برابر حق دارند » ( * ( إِنْ تُسْمِعُ إِلَّا مَنْ يُؤْمِنُ بِآياتِنا فَهُمْ مُسْلِمُونَ ) * ) .\r\n\r\n","description":"","footnote":"\r\n( 1 ) جمعى از مفسران اين جمله و جمله‌هاى بعد را به عنوان دليلى بر لزوم توكل و عدم ياس پيامبر گرفته‌اند ، در حالى كه ظاهر اين است كه پاسخ به سؤالى است كه در مورد « حق مبين » بودن قرآن مطرح مىگردد .\r\n","page_name":" 540 ","page_number":540},
  {"content":"\r\nدر حقيقت دو آيه فوق ، مجموعه روشنى را از عوامل شناخت و طرق ارتباط انسان با جهان خارج را بازگو مىكند .\r\n« حس تشخيص » ، و عقل بيدار ، در مقابل دلمردگى .\r\n« گوش شنوا » براى جذب سخنان حق از طريق سمع .\r\nو چشم بينا « براى مشاهده چهره حق و باطل از طريق بصر .\r\nاما لجاجت و خودسرى و تقليد كوركورانه و گناه ، چشم حقيقت بين انسان را نابينا و گوش او را كر و گاه عقل و قلب او را نيز از كار مىاندازد ، و چنين كسانى اگر تمام انبياء و اولياء و فرشتگان براى هدايتشان بسيج شوند بى اثر خواهد بود ، چرا كه ارتباطشان با عالم بيرون وجودشان به كلى قطع است و تنها در خود فرو رفته‌اند ! .\r\nنظير اين تعبير در سوره بقره و سوره روم و بعضى ديگر از سوره‌هاى قرآن آمده است و ما درباره اهميت « نعمت ابزار شناخت » بحث ديگرى در تفسير سوره نحل ذيل آيه 78 داشته‌ايم ( جلد 11 صفحه 336 ) .\r\nضمنا اين نكته را مجددا يادآور مىشويم كه منظور از ايمان و تسليم اين نيست كه حقايق دين را قبلا پذيرفته باشند تا تحصيل حاصل شود ، بلكه هدف اين است كه انسان تا روح حقطلبى و خضوع در برابر فرمان خدا ، نداشته باشد هرگز گوش به سخنان پيامبران نخواهد داد .\r\n\r\nنكته‌ها :\r\n\r\n1 - انگيزه‌هاى توكل\r\n« توكل » از ماده « وكالت » در منطق قرآن به معنى اعتماد و تكيه كردن بر خدا است و او را ولى و وكيل خود قرار دادن و بر اثر آن از حجم مشكلات و انبوه\r\n","description":"","footnote":"","page_name":" 541 ","page_number":541},
  {"content":"\r\nموانع نهراسيدن ، و اين يكى از نشانه‌هاى مهم ايمان است و از عوامل پيروزى و موفقيت در مبارزه‌ها .\r\nجالب اينكه در آيات فوق دليل توكل را دو چيز شمرده : يكى قدرت و علم و آگاهى كسى كه انسان بر او اعتماد مىكند ، و ديگر روشن بودن راهى كه انسان برگزيده است .\r\nدر حقيقت مىگويد : دليلى ندارد كه ضعف و سستى و ترس و وحشتى به خود راه دهى ، تكيه گاه تو خداوندى است كه هم عزيز و شكست ناپذير و هم عليم و آگاه است و از سوى ديگر تو بر طريقه حق مبين هستى ، كسى كه از حق مبين دفاع مىكند چرا ترس و وحشتى داشته باشد ؟\r\nو اگر مىبينى جمعى با تو مخالفند هرگز نگران مباش ، آنها چشم بينا و گوش شنوا و قلب زنده ندارند ، و اصلا از محدوده تبليغ و هدايت خارجند ، تنها حقطلبان و عاشقان خدا و تشنگان عدالت به دنبال سرچشمه زلال قرآن تو مىآيند تا از آن سيراب شوند .\r\n\r\n2 - مرگ و حيات در منطق قرآن\r\nبسيارى از الفاظ با بينشهاى متفاوت معانى گوناگونى را مىبخشد از جمله لفظ « حيات » و « مرگ » است كه در بينش مادى تنها به معنى حيات و مرگ فيزيولوژيكى است يعنى هنگامى كه قلب كار مىكند و خون به اعضاء مىرسد و حس و حركت و جذب و دفعى در بدن انسان است زنده است ، اما هنگامى كه اين حركات خاموش شد دليل بر مرگ قطعى است كه با يك آزمايش دقيق در چند لحظه مىتوان آن را دريافت .\r\nاما از ديدگاه قرآن افراد بسيارى هستند كه از نظر فيزيولوژيكى زنده اند\r\n","description":"","footnote":"","page_name":" 542 ","page_number":542},
  {"content":"\r\nولى در شمار مردگانند ، همچون كسانى كه در آيات فوق به آنها اشاره شد و به عكس كسانى هستند كه ظاهرا مرده‌اند اما زندگان جاويدند همانند شهيدان .\r\nعلت اين برداشت متفاوت به خاطر آن است كه اسلام علاوه بر اينكه معيار حيات و شخصيت انسان را در ارزشهاى روحانى او مىشمرد مساله وجود و عدم تاثير و فايده را معيارى براى وجود و عدم حيات مىشناسد .\r\nكسى كه ظاهرا زنده است اما آن چنان در شهوات فرو رفته كه نه ناله مظلومى را مىشنود ، نه صداى منادى حق را ، نه چهره بينوايى را مىبيند و نه آثار عظمت پروردگار در صحنه آفرينش را ، و نه حتى يك لحظه به آينده و گذشته خويش مىانديشد ، چنين كسى در منطق قرآن مرده است ، اما كسانى كه بعد از مرگ آثارشان ، جهانى را فرا گرفته و افكار و خط و راهشان ، رهبر و راهنما و الگو و اسوه است چنين كسانى زنده جاويدانند ( 1 ) .\r\nاز همه اينها گذشته طبق مدارك بسيارى كه در دست داريم اسلام قائل به حيات برزخى انسانها است . عجب اينكه جمعى از « وهابيين » بى اطلاع اصرار دارند كه هر گونه حيات و علم و آگاهى را حتى از پيامبر اسلام ص بعد از وفات نفى كنند ، و يكى از دلائل آنها براى نفى توسل همين است ، مىگويند : او مرده است و از مرده كارى ساخته نيست و عجبتر اينكه از آيات مورد بحث نيز براى اين منظور كمك مىگيرند ! در حالى كه بعضى ديگر از آنها تصريح كرده‌اند كه پيامبر ص بعد از وفاتش داراى يك نوع حيات برزخى است ، حياتى برتر از حيات شهدا كه در قرآن تصريح به آن شده است ، و حتى گفته‌اند سلام كسانى را كه به او سلام مىدهند مىشنود ( 2 ) .\r\n\r\n","description":"","footnote":"\r\n( 1 ) درباره « مرگ و حيات معنوى » بحث مشروح ديگرى ذيل آيه 24 سوره انفال ( جلد 7 صفحه 126 ) داشته‌ايم .\r\n( 2 ) رساله دوم از رسائل « الهديه السنيه » ( از محمد بن عبد الوهاب ) صفحه 41 .\r\n","page_name":" 543 ","page_number":543},
  {"content":"\r\nروايات فراوانى در كتب شيعه و اهل سنت ، در اين زمينه آمده است كه پيامبر ص ( و امامان ) سخن كسانى را كه بر آنها از دور و نزديك سلام مىدهند مىشنوند ، و به آنها پاسخ مىگويند ، و حتى اعمال امت را بر آنها عرضه مىدارند ( 1 ) .\r\nدر حديثى كه در صحيح بخارى در مورد داستان جنگ بدر آمده چنين مىخوانيم : بعد از شكست كفار و پايان گرفتن جنگ ، پيامبر ص با جمعى از يارانش به كنار چاهى آمد كه اجساد كشتگان مشركان را در آن افكنده بودند ، و آنها را با نامهايشان صدا زد و گفت : « آيا بهتر نبود كه شما اطاعت خدا و پيامبرش را مىكرديد ؟ ما آنچه را خدا وعده داده بود يافتيم ، آيا شما آنچه را پروردگارتان وعده داده بود يافتيد » ؟ ! در اينجا عمر گفت : اى رسول خدا ! تو با اجسادى سخن مىگويى كه روح ندارند ، رسول اللَّه فرمود :\r\nو الذى نفس محمد بيده ما انتم باسمع لما اقول منهم :\r\n« سوگند به كسى كه جان محمد در دست او است ، شما نسبت به آنچه مىگويم از آنها شنواتر نيستيد » ( 2 ) .\r\nدر سرگذشت جنگ جمل مىخوانيم كه بعد از شكست اصحاب جمل ، على ع در ميان كشتگان عبور مىكرد به كشته « كعب بن سور » قاضى بصره رسيد فرمود او را بنشانيد او را نشاندند ، فرمود : واى بر تو اى كعب ! علم و دانش داشتى اما براى تو سودى نداشت و شيطان تو را گمراه كرد و به آتش دوزخ فرستاد ( 3 ) در نهج البلاغه نيز مىخوانيم به هنگامى كه على ع از صفين بازمىگشت\r\n\r\n","description":"","footnote":"\r\n( 1 ) براى توضيح بيشتر به كتاب « كشف الارتياب » نوشته سيد محسن امين عاملى صفحه 109 مراجعه فرمائيد .\r\n( 2 ) صحيح بخارى ج 5 صفحه 97 ( باب قتل ابو جهل ) .\r\n( 3 ) شرح نهج البلاغه ابن ابى الحديد جلد 1 صفحه 248 .\r\n","page_name":" 544 ","page_number":544},
  {"content":"\r\nدر كنار قبرستانى كه پشت ديوار شهر كوفه قرار داشت رسيد ، آنها را مخاطب ساخته ، سخنانى در ناپايدارى دنيا به آنها گفت ، سپس فرمود : « اين خبرى است كه نزد ما است ، نزد شما چه خبر » ؟ بعد افزود :\r\nاما لو اذن لهم فى الكلام لاخبروكم ان خير الزاد التقوى :\r\n« اگر به آنها اجازه سخن گفتن داده شود به شما خبر مىدهند كه بهترين زاد و توشه آخرت تقوى است » .\r\nاين خود دليل بر آن است كه آنها سخنان را مىشنوند و قادر بر پاسخ گويى هستند اما اجازه ندارند ( 1 ) .\r\nهمه اين تعبيرات اشاره به حيات برزخى انسانها است .\r\n\r\n","description":"","footnote":"\r\n( 1 ) نهج البلاغه كلمات قصار جمله 130 .\r\n","page_name":" 545 ","page_number":545},
  {"content":"\r\n\r\n[ سوره النمل ‹ 27 › : آيات 82 تا 85 
  ]\r\nوَ إِذا وَقَعَ الْقَوْلُ عَلَيْهِمْ أَخْرَجْنا لَهُمْ دَابَّةً مِنَ الأَرْضِ تُكَلِّمُهُمْ أَنَّ النَّاسَ كانُوا بِآياتِنا لا يُوقِنُونَ ‹ 82 › وَيَوْمَ نَحْشُرُ مِنْ كُلِّ أُمَّةٍ فَوْجاً مِمَّنْ يُكَذِّبُ بِآياتِنا فَهُمْ يُوزَعُونَ ‹ 83 › حَتَّى إِذا جاؤُ قالَ أَ كَذَّبْتُمْ بِآياتِي وَلَمْ تُحِيطُوا بِها عِلْماً أَمَّا ذا كُنْتُمْ تَعْمَلُونَ ‹ 84 › وَوَقَعَ الْقَوْلُ عَلَيْهِمْ بِما ظَلَمُوا فَهُمْ لا يَنْطِقُونَ ‹ 85 ›\r\n\r\nترجمه :\r\n82 - هنگامى كه فرمان عذاب آنها رسد ( و در آستانه رستاخيز قرار گيرند ) جنبنده اى را از زمين براى آنها خارج مىكنيم كه با آنها تكلم مىكند و مىگويد : مردم به آيات ما ايمان نمىآورند .\r\n83 - به خاطر بياور روزى را كه ما از هر امتى گروهى را از كسانى كه آيات ما را تكذيب مىكردند محشور مىكنيم و آنها را نگه مىداريم تا به يكدگر ملحق شوند .\r\n84 - تا زمانى كه ( به پاى حساب ) مىآيند به آنها مىگويد آيا آيات مرا تكذيب كرديد و در صدد تحقيق برنيامديد شما چه اعمالى انجام مىداديد .\r\n85 - در اين هنگام فرمان عذاب بر آنها واقع مىشود و آنها سخنى ندارند كه بگويند .\r\n","description":"","footnote":"","page_name":" 546 ","page_number":546},
  {"content":"\r\n\r\nتفسير :\r\nاز آنجا كه در آيات گذشته سخن از استعجال كفار در مورد عذاب و يا تحقق رستاخيز بود و با بى صبرى انتظار وقوع آن را داشتند ، و به پيامبر مىگفتند : چرا اين عذابها را كه به ما وعده مىدهى دامن ما را نمىگيرد ؟ ! چرا قيامت بر پا نمىشود ؟ ! در آيات مورد بحث اشاره به قسمتى از حوادثى كه در آستانه رستاخيز صورت مىگيرد كرده ، و سرنوشت دردناك اين منكران لجوج را مجسم مىسازد .\r\nمىگويد : « هنگامى كه فرمان عذاب فرا مىرسد و آنها در آستانه رستاخيز قرار مىگيرند ، جنبنده اى را از زمين ، براى آنان خارج مىكنيم كه با آنها سخن مىگويد ، و سخنش اين است كه مردم به آيات خدا ايمان نمىآورند » ( * ( وَإِذا وَقَعَ الْقَوْلُ عَلَيْهِمْ أَخْرَجْنا لَهُمْ دَابَّةً مِنَ الأَرْضِ تُكَلِّمُهُمْ أَنَّ النَّاسَ كانُوا بِآياتِنا لا يُوقِنُونَ ) * ) .\r\nمنظور از « * ( وَقَعَ الْقَوْلُ عَلَيْهِمْ ) * » صدور فرمان خدا و مجازاتى است كه به آنها قول داده شده ، يا وقوع رستاخيز و حضور نشانه‌هاى آن است ، نشانه هايى كه با مشاهده آن هر كس خاضع و تسليم مىشود و يقين پيدا مىكند كه وعده‌هاى الهى هم حق بوده و قيامت نزديك است ، و در آن حال درهاى توبه بسته مىشود ، چرا كه ايمان در چنين شرائطى جنبه اضطرارى خواهد داشت .\r\nالبته اين دو معنى از يكديگر جدا نيست ، زيرا نزديك شدن قيامت با عذاب و مجازات گنهكاران توأم است .\r\nاما در اينكه اين « جنبنده زمينى » چيست و كيست ؟ و برنامه و رسالت او چگونه است ؟ قرآن به صورت سربسته بيان كرده ، و گويى مىخواسته است به اجمال از آن بگذرد كه گاهى تاثير سخن در آن است كه مطلب هولانگيز را در پرده بگويند .\r\n","description":"","footnote":"","page_name":" 547 ","page_number":547},
  {"content":"\r\nهمين اندازه مىگويد : موجود متحرك و جنبنده اى است كه خدا او را از زمين در آستانه رستاخيز ، ظاهر مىسازد ، او با مردم سخن مىگويد ، و سخنش اين است كه مردم به آيات خدا ايمان نمىآورند .\r\nبه تعبير ديگر كار او اين است صفوف را از هم جدا مىكند و منكران و منافقان را از مؤمنان مشخص مىسازد ، اين است برنامه او .\r\nبديهى است منكران با ديدن اين صحنه به خود مىآيند و از گذشته تاريك خويش پشيمان مىشوند ولى چه سود كه راه بازگشت بسته است .\r\nدرباره جزئيات « دابة الارض » و صفات و مشخصات دقيقش در روايات اسلامى ، در كتب تفسير و حديث شيعه و اهل سنت ، مطالب بسيارى وارد شده است كه ما در ذيل همين آيات در بحث نكات به خواست خدا به آن اشاره خواهيم كرد .\r\nسپس به يكى ديگر از نشانه‌هاى رستاخيز اشاره كرده مىگويد : « بخاطر بياور روزى را كه ما از هر امتى گروهى را از كسانى كه آيات ما را تكذيب مىكردند محشور مىكنيم ، و آنها را نگه مىداريم تا به يكديگر ملحق شوند » ( * ( وَيَوْمَ نَحْشُرُ مِنْ كُلِّ أُمَّةٍ فَوْجاً مِمَّنْ يُكَذِّبُ بِآياتِنا فَهُمْ يُوزَعُونَ ) * ) .\r\n« حشر » به معنى كوچ دادن و خارج كردن گروهى از مقرشان و حركت دادن آنها به سوى ميدان جنگ يا غير آن است .\r\n« فوج » چنان كه راغب در مفردات مىگويد ، به معنى گروهى است كه به سرعت حركت مىكنند .\r\n« يوزعون » به معنى نگهداشتن جمعيت است بطورى كه گروهى به گروه ديگر ملحق شوند ، و اين تعبير معمولا در مورد جمعيتهاى زياد گفته مىشود ، همانگونه كه نظير آن را در مورد لشكريان سليمان در اين سوره خوانديم .\r\nبنا بر اين از مجموع آيه چنين استفاده مىشود كه روزى فرا خواهد رسيد\r\n","description":"","footnote":"","page_name":" 548 ","page_number":548},
  {"content":"\r\nكه از هر قوم و جمعيتى خداوند گروهى را محشور مىكند و آنها را براى مجازات و كيفر اعمالشان آماده مىسازد .\r\nبسيارى از بزرگان اين آيه را اشاره به مساله رجعت و بازگشت گروهى از بدكاران و نيكوكاران به همين دنيا در آستانه رستاخيز مىدانند ، چرا كه اگر اشاره به خود رستاخيز و قيامت باشد ، تعبير به « * ( مِنْ كُلِّ أُمَّةٍ فَوْجاً ) * » ( از هر جمعيتى ، گروهى ) صحيح نيست ، زيرا در قيامت ، همه محشور مىشوند ، چنان كه قرآن در آيه 47 سوره كهف مىگويد : وَحَشَرْناهُمْ فَلَمْ نُغادِرْ مِنْهُمْ أَحَداً : « ما آنها را محشور مىكنيم و احدى را ترك نخواهم گفت » .\r\nشاهد ديگر اين است كه قبل از اين آيه سخن از نشانه‌هاى رستاخيز در پايان اين جهان بود ، در آيات آينده نيز به همين موضوع اشاره مىشود ، بنا بر اين بعيد به نظر مىرسد كه آيات قبل و بعد از حوادث پيش از رستاخيز سخن گويد ، اما آيه وسط از خود رستاخيز ، هماهنگى آيات ايجاب مىكند كه همه درباره حوادث قبل از قيامت باشد .\r\nدر اين زمينه روايات فراوانى نيز داريم كه در بحث نكات ضمن تفسير معنى « رجعت » به آن اشاره خواهد شد .\r\nولى مفسران اهل سنت معمولا آيه را ناظر به قيامت مىدانند ، و ذكر كلمه « فوج » را اشاره به رؤساء و سردمداران هر گروه و جمعيت مىشمرند و در مورد ناهماهنگى آيات كه از اين تفسير برمىخيزد گفته‌اند آيات در حكم تاخير و تقديم است و گويى آيه 83 بعد از 85 قرار گرفته باشد ! ولى مىدانيم هم تفسير « فوج » به معنى مزبور خلاف ظاهر است ، و هم تفسير ناهماهنگى آيات به تقديم و تاخير .\r\n« سرانجام ، اين گروه را به پاى محاسبه مىآورند و خداوند به آنها مىگويد\r\n","description":"","footnote":"","page_name":" 549 ","page_number":549},
  {"content":"\r\nآيا آيات مرا تكذيب كرديد در حالى كه آگاهى از آن نداشتيد و در صدد تحقيق از آن برنيامديد « ؟ ! ( * ( حَتَّى إِذا جاؤُ قالَ أَ كَذَّبْتُمْ بِآياتِي وَلَمْ تُحِيطُوا بِها عِلْماً ) * ) » و چه اعمالى انجام مىداديد « ( * ( أَمَّا ذا كُنْتُمْ تَعْمَلُونَ ) * ) ( 1 ) .\r\nگوينده اين سخن خداوند است و منظور از آيات ، معجزات پيامبران و يا فرمانهاى الهى و يا همه اينها است .\r\nو منظور از جمله « * ( وَلَمْ تُحِيطُوا بِها عِلْماً ) * » يعنى بدون آنكه از آن تحقيق كنيد و به حقيقت امر آگاهى يابيد به تكذيب آن پرداختيد و اين نهايت جهل و نادانى است كه انسان بدون تحقيق و احاطه علمى به چيزى در صدد انكار آن برآيد .\r\nدر حقيقت از آنها دو چيز سؤال مىشود يكى از تكذيب بدون تحقيقشان ، و ديگر از اعمالى كه انجام مىدادند .\r\nاگر آيه فوق درباره قيامت و رستاخيز باشد ، مفهومش معلوم است و اما اگر اشاره به مساله رجعت باشد - چنان كه هماهنگى آيات ايجاب مىكند - اشاره به اين است كه به هنگام بازگشت گروهى از بدكاران به اين جهان ، كسى كه نماينده خدا و ولى امر است ، آنها را مورد بازپرسى قرار مىدهد ، سپس به مقدار استحقاقشان آنها را مجازات دنيوى مىكند ، و اين مانع از عذاب آخرت آنها نخواهد بود ، چنان كه بسيارى از مجرمان ، حد شرعى در اين جهان مىخورند و در صورت عدم توبه در آخرت نيز مجازاتشان محفوظ است .\r\nبديهى است اين مجرمان در مقابل هيچيك از اين دو سؤال پاسخى ندارند\r\n\r\n","description":"","footnote":"\r\n( 1 ) جمله « * ( أَمَّا ذا كُنْتُمْ تَعْمَلُونَ ) * » جمله استفهاميه است و « اما » مركب از « ام » كه حرف عطف است و معمولا بعد از همزه استفهام براى معادله دو چيز مىآيد و « ما » استفهاميه است و مجموع آن چنين معنى مىدهد « او اى شىء كنتم تعملونه » .\r\n","page_name":" 550 ","page_number":550},
  {"content":"\r\nكه بدهند لذا در آخرين آيه مورد بحث ، اضافه مىكند : « فرمان عذاب الهى در مورد آنها صادر مىشود و آنها سخنى ندارند كه بگويند » ! ( * ( وَوَقَعَ الْقَوْلُ عَلَيْهِمْ بِما ظَلَمُوا فَهُمْ لا يَنْطِقُونَ ) * ) .\r\nاين عذاب به معنى عذاب دنيا است هر گاه آيه را به معنى رجعت بدانيم ، و به معنى عذاب آخرت است اگر آيه را به معنى قيامت بدانيم .\r\n\r\nنكته‌ها :\r\n\r\n1 - دابة الارض چيست ؟\r\n« دابه » به معنى « جنبنده » و « ارض » به معنى « زمين » است ، و بر خلاف آنچه بعضى مىپندارند « دابه » تنها به جنبندگان غير انسان اطلاق نمىشود ، بلكه مفهوم وسيعى دارد كه انسانها را نيز در بر مىگيرد ، چنان كه در آيه 6 سوره هود مىخوانيم : وَما مِنْ دَابَّةٍ فِي الأَرْضِ إِلَّا عَلَى اللَّه رِزْقُها : « هيچ جنبنده اى در زمين نيست مگر اينكه روزى او بر خدا است » .\r\nو در آيه 61 سوره نحل آمده : وَلَوْ يُؤاخِذُ اللَّه النَّاسَ بِظُلْمِهِمْ ما تَرَكَ عَلَيْها مِنْ دَابَّةٍ « اگر خداوند مردم را به خاطر ستمهايشان مجازات مىكرد ، جنبنده اى را بر صفحه زمين باقى نمىگذاشت » .\r\nو در آيه 22 سوره انفال مىخوانيم : إِنَّ شَرَّ الدَّوَابِّ عِنْدَ اللَّه الصُّمُّ الْبُكْمُ الَّذِينَ لا يَعْقِلُونَ : « بدترين جنبندگان نزد خداوند افراد كر و گنگى هستند كه چيزى نمىفهمند » .\r\nاما در مورد تطبيق اين كلمه ، همانگونه كه در تفسير آيه بيان كرديم ، قرآن بطور سر بسته از آن گذشته ، گويى بنا بر اجمال و ابهام بوده ، تنها وصفى كه براى آن ذكر كرده اين است كه با مردم سخن مىگويد ، و افراد بى ايمان را اجمالا مشخص مىكند ، ولى در روايات اسلامى و سخنان مفسرين ، بحثهاى زيادى در اين\r\n","description":"","footnote":"","page_name":" 551 ","page_number":551},
  {"content":"\r\nزمينه ديده مىشود كه در يك جمع بندى مىتوان آن را در دو تفسير خلاصه كرد :\r\n1 - گروهى آن را يك موجود جاندار و جنبنده غير عادى از غير جنس انسان با شكلى عجيب دانسته‌اند ، و براى آن عجائبى نقل كرده‌اند كه شبيه خارق عادات و معجزات انبياء است .\r\nاين جنبنده در آخر زمان ظاهر مىشود ، و از كفر و ايمان سخن مىگويد و منافقين را رسوا مىسازد و بر آنها علامت مىنهد .\r\n2 - جمعى ديگر به پيروى از روايات متعددى كه در اين زمينه وارد شده او را يك انسان مىدانند ، يك انسان فوق العاده ، يك انسان متحرك و جنبنده و فعال كه يكى از كارهاى اصليش جدا ساختن صفوف مسلمين از منافقين و علامتگذارى آنها است ، حتى از پاره اى از روايات استفاده مىشود كه عصاى موسى و خاتم سليمان با او است ، و مىدانيم عصاى موسى ، رمز قدرت و اعجاز ، و خاتم سليمان ، رمز حكومت و سلطه الهى است ، و به اين ترتيب او يك انسان قدرتمند و افشاگر است ! در حديثى از حذيفه از پيامبر ص در توصيف « دابة الارض » چنين آمده است\r\nلا يدركها طالب و لا يفوتها هارب فتسم المؤمن بين عينيه ، و يكتب بين عينيه مؤمن و تسم الكافر بين عينيه و تكتب بين عينيه كافر ، و معها عصا موسى و خاتم سليمان :\r\n« او به قدرى نيرومند است كه هيچكس به او نمىرسد و كسى از دست او نمىتواند فرار كند ، در پيشانى مؤمن علامت مىگذارد و مىنويسد مؤمن و در پيشانى كافر علامت ميگذارد و مىنويسد كافر ! با او عصاى موسى و انگشتر سليمان است ( 1 ) .\r\nو در روايات متعددى بر شخص امير مؤمنان على ع تطبيق شده است :\r\nدر تفسير على بن ابراهيم از امام صادق ع مىخوانيم : « مردى به عمار ياسر گفت آيه اى در قرآن است كه فكر مرا پريشان ساخته و مرا در شك انداخته\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 552 ","page_number":552},
  {"content":"\r\nاست ، عمار گفت : كدام آيه ؟ گفت : آيه * ( وَإِذا وَقَعَ الْقَوْلُ عَلَيْهِمْ أَخْرَجْنا لَهُمْ دَابَّةً مِنَ الأَرْضِ تُكَلِّمُهُمْ أَنَّ النَّاسَ كانُوا بِآياتِنا لا يُوقِنُونَ ) * اين كدام جنبنده است ؟\r\nعمار مىگويد : به خدا سوگند من روى زمين نمىنشينم ، غذايى نمىخورم و آبى نمىنوشم تا دابة الارض را به تو نشان دهم ! سپس همراه آن مرد به خدمت على ع آمد ، در حالى كه غذا مىخورد هنگامى كه چشم امام ع به عمار افتاد ، فرمود بيا ، عمار آمد و نشست و با امام ع غذا خورد .\r\nآن مرد سخت در تعجب فرو رفت و با ناباورى به اين صحنه مىنگريست ، چرا كه عمار به او قول داده بود و قسم خورده بود كه تا به وعده اش وفا نكند غذا نخورد ، گويى قول و قسم خود را فراموش كرده است . هنگامى كه عمار برخاست و با على ع خدا حافظى كرد ، آن مرد رو به او كرده گفت : عجيب است تو سوگند ياد كردى كه غذا نخورى و آب ننوشى و بر زمين ننشينى مگر اينكه « دابة الارض » را به من نشان دهى ؟ عمار در جواب گفت :\r\nاريتكها ان كنت تعقل ! : « من او را به تو نشان دادم اگر مىفهميدى » ! ( 1 ) نظير همين حديث در تفسير عياشى از « ابو ذر » رحمة اللَّه عليه نقل شده است ( 2 ) .\r\nعلامه مجلسى در بحار الانوار با سند معتبرى از امام صادق ع چنين نقل مىكند كه على ع در مسجد خوابيده بود ، پيامبر ص آنجا آمد ، على ع را بيدار كرد و فرمود قم يا دابة اللَّه ! : « برخيز اى جنبنده الهى » كسى از ياران عرض كرد اى رسول خدا آيا ما حق داريم يكديگر را بر چنين اسمى بناميم ؟\r\nپيامبر فرمود : نه اين نام مخصوص او است ، و او است « دابة الارض » كه خداوند در قرآن فرموده : * ( وَإِذا وَقَعَ الْقَوْلُ عَلَيْهِمْ أَخْرَجْنا لَهُمْ دَابَّةً مِنَ الأَرْضِ ) * . . . سپس فرمود : اى على ! در آخر زمان خداوند تو را در بهترين صورت زنده مىكند\r\n\r\n","description":"","footnote":"\r\n( 1 و 2 ) مجمع البيان ذيل آيات مورد بحث .\r\n","page_name":" 553 ","page_number":553},
  {"content":"\r\nو وسيله اى در دست تو است كه دشمنان را با آن علامت مىنهى » ( 1 ) .\r\nطبق اين روايات ، آيه فوق مربوط به « رجعت » است و با آيه اى كه بعدا درباره رجعت مىآيد هماهنگ مىباشد .\r\nمرحوم ابو الفتوح رازى در تفسير خود ذيل آيه فوق مىنويسد : بر طبق اخبارى كه از طريق اصحاب ما نقل شده ، « دابة الارض » كنايه از حضرت مهدى صاحب الزمان ع است ( 2 ) .\r\nبا در نظر گرفتن اين حديث و احاديث فوق ، مىتوان از « دابة الارض » مفهوم كلىترى را استفاده كرد كه بر هر يك از پيشوايان بزرگ كه در آخر زمان قيام و حركت فوق العاده مىكنند و حق و باطل و مؤمن و كافر را از هم مشخص مىسازند منطبق مىشود .\r\nاين تعبير كه در روايات وارد شده كه عصاى موسى و انگشتر سليمان كه رمز قدرت و پيروزى و حكومت است با او است قرينه اى است بر اينكه دابة الارض يك انسان بسيار فعال است نه يك حيوان .\r\nو نيز اينكه در روايات وارد شده كه مؤمن و كافر را نشانه گذارى مىكند و صفوفشان را مشخص مىسازد با انسان سازگار است .\r\nسخن گفتن با مردم كه در متن آيه قرآن به عنوان توصيف او آمده نيز مناسب همين معنى است .\r\nدر يك جمع بندى به اينجا مىرسيم كه از يك سو واژه « دابه » بيشتر در غير انسانها به كار مىرود ( هر چند در قرآن كرارا در مفهوم اعم و يا در مورد انسانها استعمال شده ) از سوى ديگر قرائن متعدد در خود آيه وجود دارد ، و روايات فراوانى در تفسير آيه وارد شده است كه نشان مىدهد منظور از « دابة الارض »\r\n\r\n","description":"","footnote":"\r\n( 1 ) بحار الانوار ج 53 صفحه 52 .\r\n( 2 ) تفسير ابو الفتوح جلد 8 صفحه 423 .\r\n","page_name":" 554 ","page_number":554},
  {"content":"\r\nدر اينجا انسانى است با ويژگيهايى كه در بالا ذكر كرديم ، انسانى است بسيار فعال ، مشخص كننده خط حق و باطل ، مؤمن و منافق و كافر ، انسانى است كه در آستانه رستاخيز ظاهر مىشود و خود يكى از آيات عظمت پروردگار است .\r\n\r\n2 - « رجعت » در كتاب و سنت\r\nاز مسائلى كه در آيات مورد بحث قابل ملاحظه است ، ظهور بعضى از اين آيات در مساله رجعت است .\r\n« رجعت » از عقائد معروف شيعه است و تفسيرش در يك عبارت كوتاه چنين است : بعد از ظهور مهدى ع و در آستانه رستاخيز گروهى از « مؤمنان خالص » و « كفار و طاغيان بسيار شرور » به اين جهان بازمىگردند ، گروه اول مدارجى از كمال را طى مىكنند ، و گروه دوم كيفرهاى شديدى مىبينند .\r\nمرحوم « سيد مرتضى » كه از بزرگان شيعه است چنين مىگويد : « خداوند متعال بعد از ظهور حضرت مهدى گروهى از كسانى كه قبلا از دنيا رفته‌اند به اين جهان بازمىگرداند ، تا در ثواب و افتخارات يارى او و مشاهده حكومت حق بر سراسر جهان شركت جويند ، و نيز گروهى از دشمنان سرسخت را بازمىگرداند تا از آنها انتقام گيرد .\r\nسپس مىافزايد : دليل بر صحت اين مذهب اين است كه هيچ عاقلى نمىتواند قدرت خدا را بر اين امر انكار كند چرا كه اين مساله محالى نيست ، در حالى كه بعضى از مخالفين ما چنان اين موضوع را انكار مىكنند كه گويى آن را محال و غير ممكن مىشمرند .\r\nبعد اضافه مىكند : دليل بر اثبات اين عقيده اجماع اماميه است زيرا احدى از آنها با اين عقيده مخالفت نكرده است » ( 1 ) .\r\n\r\n","description":"","footnote":"\r\n( 1 ) « سفينة البحار » جلد 1 صفحه 511 ( ماده رجع ) .\r\n","page_name":" 555 ","page_number":555},
  {"content":"\r\nالبته از كلمات بعضى از قدماى علماى شيعه و همچنين از سخنان مرحوم طبرسى در مجمع البيان برمىآيد كه اقليت بسيار كوچكى از شيعه با اين عقيده مخالف بودند ، و رجعت را به معنى بازگشت دولت و حكومت اهل بيت ع تفسير مىكردند ، نه بازگشت اشخاص و زنده شدن مردگان ، ولى مخالفت آنها طورى است كه لطمه اى به اجماع نمىزند .\r\nبه هر حال در اينجا بحثهاى فراوانى است كه براى خارج نشدن از طرز بحث تفسيرى به صورت فشرده در اينجا مىآوريم :\r\n1 - بدون ترديد احياى گروهى از مردگان در اين دنيا از محالات نيست ، همانگونه كه احياى جميع انسانها در قيامت كاملا ممكن است و تعجب از چنين امرى همچون تعجب گروهى از مشركان جاهليت از مساله معاد است و سخريه در برابر آن همانند سخريه آنها در مورد معاد مىباشد ، چرا كه عقل چنين چيزى را محال نمىبيند ، و قدرت خدا آن چنان وسيع و گسترده است كه همه اين امور در برابر آن سهل و آسان است .\r\n2 - در قرآن مجيد ، وقوع رجعت اجمالا در پنج مورد از امتهاى پيشين آمده است .\r\nالف - در مورد « پيامبرى كه از كنار يك آبادى عبور كرد در حالى كه ديوارهاى آن فرو ريخته بود و اجساد و استخوانهاى اهل آن در هر سو پراكنده شده بود ، و از خود پرسيد چگونه خداوند اينها را پس از مرگ زنده مىكند ، اما خدا او را يكصد سال ميراند و سپس زنده كرد و به او گفت چقدر درنگ كردى ؟\r\nعرض كرد يك روز يا قسمتى از آن ، فرمود نه بلكه يكصد سال بر تو گذشت « ( آيه 259 سوره بقره ) .\r\nاين پيامبر ، عزير باشد يا پيامبر ديگرى تفاوت نمىكند ، مهم صراحت قرآن در زندگى پس از مرگ است در همين دنيا ( فَأَماتَه اللَّه مِائَةَ عامٍ ثُمَّ بَعَثَه ) .\r\n","description":"","footnote":"","page_name":" 556 ","page_number":556},
  {"content":"\r\nب - قرآن در آيه 243 همين سوره بقره سخن از جمعيت ديگرى به ميان مىآورد كه « از ترس مرگ ( و طبق گفته مفسران به بهانه بيمارى طاعون از شركت در ميدان جهاد خوددارى كردند و ) از خانه‌هاى خود بيرون رفتند خداوند فرمان مرگ به آنها داد و سپس آنها را زنده كرد » ( فَقالَ لَهُمُ اللَّه مُوتُوا ثُمَّ أَحْياهُمْ ) .\r\nگرچه بعضى از مفسران كه نتوانسته‌اند وقوع چنين حادثه غير عادى را تحمل كنند آن را تنها بيان يك مثال شمرده‌اند ، ولى روشن است كه اين گونه تاويلات در برابر ظهور بلكه صراحت آيه در وقوع اين مساله ، قابل قبول نيست .\r\nج - در آيه 55 و 56 سوره بقره درباره « بنى اسرائيل » مىخوانيم كه گروهى از آنها بعد از تقاضاى مشاهده خداوند گرفتار صاعقه مرگبارى شدند و مردند ، سپس خداوند آنها را به زندگى بازگرداند تا شكر نعمت او را بجا آورند ( ثُمَّ بَعَثْناكُمْ مِنْ بَعْدِ مَوْتِكُمْ لَعَلَّكُمْ تَشْكُرُونَ ) .\r\nد - در آيه 110 سوره مائده ضمن بر شمردن معجزات عيسى ع مىخوانيم :\r\nوَ إِذْ تُخْرِجُ الْمَوْتى بِإِذْنِي : « تو مردگان را به فرمان من زنده مىكردى » .\r\nاين تعبير نشان مىدهد كه مسيح ع از اين معجزه خود ( احياى موتى ) استفاده كرد ، بلكه تعبير به فعل مضارع ( تخرج ) دليل بر تكرار آن است و اين خود يك نوع رجعت براى بعضى محسوب مىشود .\r\nه : بالآخره در سوره بقره در آيه 73 در مورد كشته اى كه در بنى اسرائيل براى پيدا كردن قاتلش نزاع و جدال برخاسته بود ، قرآن مىگويد : « دستور داده شد گاوى را با ويژگيهايى سر ببرند و بخشى از آن را بر بدن مرده زنند تا به حيات بازگردد ( و قاتل خود را معرفى كند و نزاع خاتمه يابد ) ( فَقُلْنا اضْرِبُوه بِبَعْضِها كَذلِكَ يُحْيِ اللَّه الْمَوْتى وَيُرِيكُمْ آياتِه لَعَلَّكُمْ تَعْقِلُونَ ) علاوه بر اين پنج مورد ، موارد ديگرى در قرآن مجيد ديده مىشود همچون\r\n","description":"","footnote":"","page_name":" 557 ","page_number":557},
  {"content":"\r\nداستان اصحاب كهف كه آن نيز چيزى شبيه به رجعت بود ، و داستان مرغهاى چهارگانه ابراهيم ع كه بعد از ذبح بار ديگر به زندگى بازگشتند تا امكان معاد را در مورد انسانها براى او مجسم سازند كه در مساله رجعت نيز قابل توجه است .\r\nبه هر حال چگونه ممكن است كسى قرآن را به عنوان يك كتاب آسمانى بپذيرد و با اينهمه آيات روشن باز امكان رجعت را انكار كند ؟ اساسا مگر رجعت چيزى جز بازگشت به حيات بعد از مرگ است ؟\r\nمگر رجعت نمونه كوچكى از رستاخيز در اين جهان كوچك محسوب نمىشود ؟\r\nكسى كه رستاخيز را در آن مقياس وسيعش مىپذيرد ، چگونه مىتواند خط سرخ بر مساله رجعت بكشد ؟ و يا آن را بباد مسخره گيرد ؟ و يا همچون احمد امين مصرى در كتاب فجر الاسلام بگويد : اليهودية ظهرت بالتشيع بالقول بالرجعة ! :\r\n« آئين يهود ديگرى در مذهب شيعه به خاطر اعتقاد به رجعت ظهور كرده است » ! ( 1 ) .\r\nراستى چه فرقى ميان اين گفتار احمد امين ، و تعجب و انكار اعراب جاهليت در مقابل معاد جسمانى است ؟ ! 3 - آنچه تا به اينجا گفتيم امكان رجعت را ثابت مىكرد آنچه وقوع آن را تاييد مىكند روايات زيادى است كه از جمعى از ثقات از ائمه اهل بيت ع نقل شده است ، و از آنجا كه بحث ما گنجايش نقل آنها را ندارد كافى است آمارى را كه مرحوم علامه مجلسى از آن جمع آورى كرده است بازگو كنيم او مىگويد :\r\nچگونه ممكن است كسى به صدق گفتار ائمه اهل بيت ع ايمان داشته باشد و احاديث متواتر رجعت را نپذيرد ؟ احاديث صريحى كه شماره آن به حدود\r\n\r\n","description":"","footnote":"\r\n( 1 ) « عقائد الاماميه » از شيخ محمد رضا المظفر صفحه 71 .\r\n","page_name":" 558 ","page_number":558},
  {"content":"\r\nدويست حديث مىرسد كه چهل و چند نفر از راويان ثقات ، و علماى اعلام ، در بيش از پنجاه كتاب آورده‌اند . . . اگر اين احاديث متواتر نباشد چه حديثى متواتر است « ؟ ! ( 1 ) .\r\n\r\n3 - اما فلسفه رجعت\r\nمهمترين سؤالى كه در برابر اين عقيده مطرح مىشود اين است كه هدف از رجعت قبل از رستاخيز عمومى انسانها چيست ؟\r\nبا توجه به آنچه از روايات اسلامى استفاده مىشود اين موضوع جنبه همگانى ندارد ، بلكه اختصاص به مؤمنان صالحالعملى دارد كه در يك مرحله عالى از ايمان قرار دارند ، و همچنين كفار و طاغيان ستمگرى كه در مرحله منحطى از كفر و ظلم قرار دارند ، چنين به نظر مىرسد كه بازگشت مجدد اين دو گروه به زندگى دنيا به منظور تكميل يك حلقه تكاملى گروه اول و چشيدن كيفر دنيوى گروه دوم است .\r\nبه تعبير ديگر گروهى از مؤمنان خالص كه در مسير تكامل معنوى با موانع و عوائقى در زندگى خود روبرو شده‌اند و تكامل آنها ناتمام مانده است حكمت الهى ايجاب مىكند كه سير تكاملى خود را از طريق بازگشت مجدد به اين جهان ادامه دهند ، شاهد و ناظر حكومت جهانى حق و عدالت باشند و در بناى اين حكومت شركت جويند ، چرا كه شركت در تشكيل چنين حكومتى از بزرگترين افتخارات است .\r\nو به عكس گروهى از منافقان و جباران سرسخت علاوه بر كيفر خاص خود در رستاخيز بايد مجازاتهايى در اين جهان ، نظير آنچه اقوام سركشى مانند فرعونيان و عاد و ثمود و قوم لوط ديدند ببينند ، و تنها راه آن رجعت است .\r\n\r\n","description":"","footnote":"\r\n( 1 ) بحار الانوار جلد 53 صفحه 122 .\r\n","page_name":" 559 ","page_number":559},
  {"content":"\r\nامام صادق ع در حديثى مىفرمايد ،\r\nان الرجعة ليست بعامة ، و هى خاصة ، لا يرجع الا من محض الايمان محضا ، أو محض الشرك محضا :\r\n« رجعت عمومى نيست بلكه جنبه خصوصى دارد ، تنها گروهى بازگشت مىكنند كه ايمان خالص يا شرك خالص دارند » ( 1 ) .\r\nممكن است آيه 95 سوره انبياء : وَحَرامٌ عَلى قَرْيَةٍ أَهْلَكْناها أَنَّهُمْ لا يَرْجِعُونَ : « حرام است بر شهرهايى كه بر اثر گناه نابودشان كرديم كه بازگردند آنها هرگز بازنمىگردند » نيز اشاره به همين معنى باشد ، چرا كه عدم بازگشت را در مورد كسانى مىگويد كه در اين جهان به كيفر شديد خود رسيدند و از آن روشن مىشود گروهى كه چنين كيفرهايى را نديدند بايد بازگردند ، و مجازات شوند ( دقت كنيد ) .\r\nاين احتمال نيز وجود دارد كه بازگشت اين دو گروه در آن مقطع خاص تاريخ بشر به عنوان دو درس بزرگ و دو نشانه مهم از عظمت خدا و مساله رستاخيز ( مبدء و معاد ) براى انسانها است ، تا با مشاهده آن به اوج تكامل معنوى و ايمان برسند و از هيچ نظر كمبودى نداشته باشند .\r\n5 - بعضى تصور كرده‌اند اعتقاد به رجعت با اصل آزادى اراده و اختيار بشر سازگار نيست .\r\nاز آنچه در بالا گفتيم روشن مىشود كه اين اشتباه محض است زيرا بازگشت آنها به اين جهان در يك شرائط عادى است و از آزادى كامل برخوردارند .\r\nو اينكه بعضى مىگويند ممكن است جباران و كفار سرسخت بعد از رجعت توبه كنند و به سوى حق بازگردند ، جوابش اين است كه اين گونه افراد آن چنان در ظلم و فساد و كفر فرو رفته‌اند كه اين امور جزء بافت وجودشان شده و بازگشتى\r\n\r\n","description":"","footnote":"\r\n( 1 ) بحار الانوار جلد 53 صفحه 39 .\r\n","page_name":" 560 ","page_number":560},
  {"content":"\r\nدر آن متصور نيست .\r\nهمانگونه كه قرآن در پاسخ جمعى از دوزخيان كه در قيامت تقاضاى بازگشت به دنيا براى جبران خطاهاى خود مىكنند مىگويد : وَلَوْ رُدُّوا لَعادُوا لِما نُهُوا عَنْه : « اگر آنها بازگردند دگربار همان امورى را كه از آن نهى شده‌اند انجام مىدهند » ( انعام آيه 28 ) .\r\nو نيز اينكه بعضى گفته‌اند : رجعت با آيه 100 سوره مؤمنون سازگار نيست ، زيرا طبق اين آيه مشركان تقاضاى بازگشت به جهان مىكنند تا عمل صالح انجام دهند و مىگويند : « رَبِّ ارْجِعُونِ لَعَلِّي أَعْمَلُ صالِحاً فِيما تَرَكْتُ » اما به آنها پاسخ منفى داده مىشود و گفته مىشود « كَلَّا إِنَّها كَلِمَةٌ هُوَ قائِلُها » پاسخ آن با توجه به اينكه اين آيه عام است و رجعت خاص است روشن مىگردد .\r\n( دقت كنيد ) .\r\n6 - آخرين سخن اينكه شيعه در عين اعتقاد به رجعت كه آن را از مكتب ائمه اهل بيت ع گرفته است ، منكران رجعت را كافر نمىشمرد ، چرا كه رجعت از ضروريات مذهب شيعه است ، نه از ضروريات اسلام ، بنا بر اين رشته اخوت اسلامى را با ديگران به خاطر آن نمىگسلد ولى به دفاع منطقى از عقيده خود ادامه مىدهد .\r\nاين نيز قابل توجه است كه احيانا خرافات بسيارى با مساله رجعت آميخته شده كه چهره آن را در نظر بعضى دگرگون ساخته است ، لازم است پايه را بر احاديث صحيح بگذاريم و از احاديث مخدوش و مشكوك بپرهيزيم .\r\nآنچه در اينجا گفتيم فشرده اى بود از مباحث مربوط به « رجعت » و براى اطلاع از خصوصيات و جزئيات ديگر بايد به كتبى كه در اين زمينه نوشته شده\r\n","description":"","footnote":"","page_name":" 561 ","page_number":561},
  {"content":"\r\nاست مراجعه شود .\r\nبا توجه به همين مقدار كه در اينجا آورديم پاسخ حملات ناآگاهانه بعضى از مفسران اهل تسنن به شيعه ( همانند آنچه آلوسى در روح المعانى ذيل آيات مورد بحث آورده ) روشن مىشود كه اين ايراد كنندگان « چون نديدند حقيقت ، ره افسانه زدند » ! .\r\n","description":"","footnote":"","page_name":" 562 ","page_number":562},
  {"content":"\r\n\r\n[ سوره النمل ‹ 27 › : آيات 86 تا 88 
  ]\r\nأَ لَمْ يَرَوْا أَنَّا جَعَلْنَا اللَّيْلَ لِيَسْكُنُوا فِيه وَالنَّهارَ مُبْصِراً إِنَّ فِي ذلِكَ لآياتٍ لِقَوْمٍ يُؤْمِنُونَ ‹ 86 › وَيَوْمَ يُنْفَخُ فِي الصُّورِ فَفَزِعَ مَنْ فِي السَّماواتِ وَمَنْ فِي الأَرْضِ إِلَّا مَنْ شاءَ اللَّه وَكُلٌّ أَتَوْه داخِرِينَ ‹ 87 › وَتَرَى الْجِبالَ تَحْسَبُها جامِدَةً وَهِيَ تَمُرُّ مَرَّ السَّحابِ صُنْعَ اللَّه الَّذِي أَتْقَنَ كُلَّ شَيْءٍ إِنَّه خَبِيرٌ بِما تَفْعَلُونَ ‹ 88 ›\r\n\r\nترجمه :\r\n86 - آيا آنها نديدند ما شب را قرار داديم كه در آن بيارامند و روز را روشنى بخش ، در اين امور نشانه‌هاى روشنى است براى كسانى كه آماده پذيرش ايمانند .\r\n87 - به خاطر بياوريد روزى را كه در صور دميده مىشود و تمام كسانى كه در آسمانها و زمين هستند در وحشت فرو مىروند جز كسانى كه خدا به خواهد و همگى با خضوع در پيشگاه او حاضر مىشوند .\r\n88 - كوه‌ها را مىبينى و آنها را ساكن و جامد مىپندارى در حالى كه مانند ابر در حركتند اين صنع و آفرينش خداوندى است كه همه چيز را متقن آفريده او از كارهايى كه شما انجام مىدهيد آگاه است .\r\n\r\nتفسير : حركت زمين - يك معجزه علمى قرآن\r\nبار ديگر در اين آيات به مساله مبدء و معاد و نشانه‌هاى قدرت و عظمت\r\n","description":"","footnote":"","page_name":" 563 ","page_number":563},
  {"content":"\r\nخداوند در عالم هستى ، و همچنين حوادث رستاخيز پرداخته چنين مىگويد : « آيا آنها نديدند كه ما شب را براى آرامش آنها قرار داديم » ( * ( أَ لَمْ يَرَوْا أَنَّا جَعَلْنَا اللَّيْلَ لِيَسْكُنُوا فِيه ) * ) .\r\n« و روز را روشنى بخش » ( * ( وَالنَّهارَ مُبْصِراً ) * ) .\r\n« در اين امور نشانه‌ها و دلائل روشنى است از قدرت و حكمت پروردگار براى كسانى كه آماده پذيرش ايمانند » ( * ( إِنَّ فِي ذلِكَ لآياتٍ لِقَوْمٍ يُؤْمِنُونَ ) * ) .\r\nاين نخستين بار نيست كه قرآن از آثار حياتبخش شب و روز و نظام نور و ظلمت سخن مىگويد ، همانگونه كه آخرين بار نيز نمىباشد ، اين به خاطر آنست كه قرآن يك كتاب تعليم و تربيت و انسانسازى است و مىدانيم اصول تعليم و تربيت گاه ايجاب مىكند كه يك موضوع را در فواصل مختلف تكرار كنند و به ياد آورند تا كاملا خاطر نشان گردد و به اصطلاح جا بيفتد .\r\nآرامشى كه از تاريكى شب به وجود مىآيد يك واقعيت مسلم علمى است پرده‌هاى تاريك شب نه تنها يك وسيله اجبارى براى تعطيل فعاليتهاى روزانه است ، بلكه اثر عميقى روى سلسله اعصاب انسان و ساير جانداران مىگذارد و آنها را در استراحت و خواب عميق - و به تعبير قرآن « سكوت » - فرو مىبرد .\r\nهمچنين رابطه روشنايى روز ، و تلاش و حركت و جنبشى كه خاصيت تابش نور است نيز از نظر علمى جاى ترديد نيست ، نه فقط نور آفتاب ، صحنه زندگى را روشن و چشم انسان را فعال مىسازد ، بلكه تمام ذرات وجود انسان را بيدار كرده و به فعاليت وا مىدارد .\r\nاين آيه گوشه اى از « توحيد ربوبى » را روشن مىسازد و از آنجا كه معبود واقعى همان رب و مدبر عالم هستى است خط بطلان بر چهره بتها مىكشد و مشركان را به تجديد نظر در عقائد خود وا ميدارد .\r\nتوجه به اين نكته نيز لازم است كه انسان بايد خود را با اين نظام هماهنگ\r\n","description":"","footnote":"","page_name":" 564 ","page_number":564},
  {"content":"\r\nسازد ، شب را استراحت كند ، و روز را به تلاش و كوشش بپردازد ، تا هميشه سالم و فعال باشد نه همچون هوسرانانى كه شب را بيدار مىمانند و روز را تا نزديكى ظهر در خواب فرو مىروند .\r\nجالب اينكه « مبصر » كه در اصل به معنى « بينا » است صفت روز قرار داده شده است ، در حالى كه وصف انسانها در روز مىباشد ، اين يك نوع تاكيد زيبا است همانگونه كه گاه شب را توصيف به خواب رفتن مىكنند و مىگويند « ليل نائم » ! .\r\nو اين تفاوت تعبير كه در بيان فائده شب و روز در آيه مشاهده مىشود كه در يك جا « * ( لِيَسْكُنُوا فِيه ) * » مىگويد و در جاى ديگر « مبصرا » ، ممكن است اشاره به اين باشد كه هدف اصلى شب سكونت و آرامش است ، ولى هدف روشنايى روز ديدن نيست ، بلكه ديدن ابزارى است براى رسيدن به مواهب حيات و بهره گيرى از آن ( دقت كنيد ) .\r\nبه هر حال اين آيه گرچه مستقيما سخن از توحيد و تدبير عالم هستى مىگويد ولى مىتواند اشاره لطيفى به مساله معاد نيز در برداشته باشد ، چرا كه خواب همچون مرگ است ، و بيدارى همچون زندگى پس از مرگ .\r\nآيه بعد به رستاخيز و مقدمات آن مىپردازد و مىگويد : « به خاطر بياوريد روزى را كه در صور دميده مىشود و تمام كسانى كه در آسمانها و در زمين هستند در وحشت فرو مىروند ، جز كسانى كه خدا بخواهد ، و همگى با خضوع در پيشگاه او حاضر مىشوند » ( * ( وَيَوْمَ يُنْفَخُ فِي الصُّورِ فَفَزِعَ مَنْ فِي السَّماواتِ وَمَنْ فِي الأَرْضِ إِلَّا مَنْ شاءَ اللَّه وَكُلٌّ أَتَوْه داخِرِينَ ) . ) *\r\nاز مجموعه آيات قرآن استفاده مىشود كه دو يا سه بار « نفخ صور » مىشود :\r\nيك بار در پايان دنيا و آستانه رستاخيز ، كه وحشت همه را فرا مىگيرد .\r\n","description":"","footnote":"","page_name":" 565 ","page_number":565},
  {"content":"\r\nبار دوم همگى با شنيدن آن قالب تهى مىكنند و ميميرند ( اين دو نفخه ممكن است يكى باشد ) .\r\nبار سوم به هنگام بعث و نشور و قيام قيامت است كه با نفخ صور همه مردگان به حيات بازمىگردند و زندگى نوينى را آغاز مىكنند .\r\nدر اينكه آيه فوق اشاره اى به نفخه اول و دوم است يا نفخه سوم ميان مفسران گفتگو است ، قرائنى در خود آيه و آيات بعد بر هر دو نظر وجود دارد ، بعضى نيز آن را اشاره به همه اين نفخه‌ها دانسته‌اند .\r\nولى ظاهر آيه نشان مىدهد كه اشاره به نفخه اولى است كه در پايان جهان صورت مىگيرد زيرا « فزع » كه به معنى ترس و وحشتى است كه تمام قلب انسان را فرا مىگيرد از آثار اين نفخه شمرده شده ، و مىدانيم در نفخه قيامت ترس و وحشت به خاطر اعمال است و حساب و جزا ، نه به خاطر تاثير نفخه .\r\nبه تعبير ديگر ظاهر « فاء تفريع » در « ففزع » اين است كه اين فزع و وحشت ناشى از نفخه صور است و اين مخصوص نفخه اولى است ، زيرا نفخه آخر نه تنها فزع آفرين نيست ، بلكه مايه حيات و حركت و جنبش است و اگر وحشتى باشد از اعمال خود انسان است .\r\nو اما مفهوم « نفخه صور » ، « نفخ » به معنى « دميدن » ، « و » صور « به معنى شيپور است و در اينكه منظور از اين تعبير در اينجا چيست ؟ گفتگوهاى فراوانى است كه به خواست خدا در ذيل آيه 68 سوره زمر خواهد آمد .\r\nو اما جمله * ( إِلَّا مَنْ شاءَ اللَّه ) * كه به صورت استثناء از اين ترس و وحشت عمومى ذكر شده اشاره به نيكان و پاكان ، اعم از فرشتگان و مؤمنانى است كه در آسمانها و زمينند آنها در پرتو ايمان ، آرامش مخصوصى دارند ، نه نفخه اول صور آنها را متوحش مىسازد ، و نه نفخه آخر ، و در آيات بعد نيز مىخوانيم كسانى كه با دست پر از حسنات به پيشگاه خدا بروند از وحشت و فزع آن روز در امن و امانند .\r\n","description":"","footnote":"","page_name":" 566 ","page_number":566},
  {"content":"\r\n* ( مَنْ جاءَ بِالْحَسَنَةِ فَلَه خَيْرٌ مِنْها وَهُمْ مِنْ فَزَعٍ يَوْمَئِذٍ آمِنُونَ ) * اما جمله كل آتوه داخرين : « همگى با خضوع و ذلت در پيشگاه او حاضر مىشوند » ظاهرا عام است و هيچ استثنايى در آن نيست زيرا حتى انبياء و اوليا در پيشگاه او خاضع و كوچكند ، و اگر مىبينيم در آيه 127 سوره صافات مىفرمايد :\r\nفَإِنَّهُمْ لَمُحْضَرُونَ إِلَّا عِبادَ اللَّه الْمُخْلَصِينَ : « همگان در پيشگاه او حاضر مىشوند مگر بندگان مخلص پروردگار » منافاتى با عموميت آيه مورد بحث ندارد ، چرا كه آيه مورد بحث اشاره به اصل حضور در محشر و پيشگاه خدا است و دوم اشاره به حضور در صحنه حساب و بررسى اعمال است .\r\nآيه بعد اشاره به يكى ديگر از آيات عظمت خداوند در پهنه عالم هستى كرده مىگويد : « كوه‌ها را مىبينى و آنها را ساكن و جامد مىپندارى در حالى كه مانند ابر در حركتند » ( * ( وَتَرَى الْجِبالَ تَحْسَبُها جامِدَةً وَهِيَ تَمُرُّ مَرَّ السَّحابِ ) * ) .\r\n« اين صنع و آفرينش خداوندى است كه همه چيز را متقن آفريده » ( * ( صُنْعَ اللَّه الَّذِي أَتْقَنَ كُلَّ شَيْءٍ ) * ) ( 1 ) .\r\nكسى كه اين همه حساب و نظم در برنامه آفرينش او است « مسلما از كارهايى كه شما انجام مىدهيد آگاه است » ( * ( إِنَّه خَبِيرٌ بِما تَفْعَلُونَ ) * ) .\r\nبسيارى از مفسران معتقدند كه آيه فوق اشاره به حوادث آستانه رستاخيز است ، چرا كه مىدانيم در پايان اين جهان و آغاز جهان ديگر زلزله‌ها و انفجارها\r\n\r\n","description":"","footnote":"\r\n( 1 ) صنع اللَّه منصوب به فعل مقدرى است همچون انذر يا صنع .\r\n","page_name":" 567 ","page_number":567},
  {"content":"\r\nو دگرگونيهاى عظيم واقع مىشود ، و كوه‌ها از هم متلاشى مىگردند ، اين نكته در بسيارى از سوره‌هاى آخر قرآن صريحا آمده است .\r\nقرار گرفتن اين آيه در ميان آيات رستاخيز ، دليل و گواه اين تفسير است .\r\nولى قرائن فراوانى در آيه وجود دارد كه تفسير ديگرى را تاييد مىكند و آن اينكه آيه فوق از قبيل آيات توحيد و نشانه‌هاى عظمت خداوند در همين دنيا است و به « حركت كره زمين » كه براى ما محسوس نيست اشاره مىكند .\r\nتوضيح اينكه :\r\n1 - آيه فوق مىگويد : « گمان مىكنى كوه‌ها جامد و ساكنند ، در حالى كه همچون ابر در حركتند » معلوم است اين تعبير با حوادث آغاز رستاخيز سازگار نيست ، چرا كه اين حوادث به قدرى آشكار است كه به تعبير قرآن « از مشاهده آنها مادران كودكان شيرخوار خود را فراموش مىكنند و زنان باردار سقط چنين مىنمايند ، و مردم از شدت وحشت همچون مستانند در حالى كه مست نيستند » ! ( سوره حج آيه 2 ) .\r\n2 - تشبيه به حركت ابرها متناسب حركات يك نواخت و نرم و بدون سر و صدا است ، نه انفجارهاى عظيمى كه صداى رعد آسايش ، گوشها را كر مىكند .\r\n3 - تعبير بالا نشان مىدهد ، در عين اينكه ظاهرا كوه‌ها ساكنند در واقع در همان حال به سرعت حركت مىكنند ( يعنى دو حالت از يك شىء را در آن واحد بيان مىكند ) .\r\n4 - تعبير به « اتقان » كه به معنى منظم ساختن و محكم نمودن است نيز تناسب با زمان برقرارى نظام جهان دارد ، نه زمانى كه اين نظام فرو مىريزد و متلاشى و ويران مىگردد .\r\n5 - جمله « * ( إِنَّه خَبِيرٌ بِما تَفْعَلُونَ ) * » مخصوصا با توجه به اينكه « تفعلون »\r\n","description":"","footnote":"","page_name":" 568 ","page_number":568},
  {"content":"\r\nفعل مضارع است نشان مىدهد كه مربوط به اين دنيا است چرا كه مىگويد :\r\n« او از اعمالى كه شما در حال و آينده انجام مىدهيد با خبر است » و اگر مربوط به پايان اين جهان بود مىبايست گفته شود « ما فعلتم » ( كارى كه انجام داديد ) ( دقت كنيد ) .\r\nاز مجموع اين قرائن دقيقا چنين استفاده مىشود كه اين آيه يكى ديگر از عجائب آفرينش را بيان مىكند و در واقع شبيه چيزى است كه در دو آيه قبل آمده ( * ( أَ لَمْ يَرَوْا أَنَّا جَعَلْنَا اللَّيْلَ لِيَسْكُنُوا فِيه ) * ) .\r\nو بنا بر اين آيات مورد بحث ، قسمتى درباره توحيد و بخشى درباره معاد است .\r\nنتيجه اى كه از اين تفسير مىگيريم اين است كه اين كوه‌ها كه ما آنها را ساكن مىپنداريم با سرعت زياد در حركتند ، مسلما حركت كوه‌ها بدون حركت زمينهاى ديگر كه به آنها متصل است معنى ندارد ، و به اين ترتيب معنى آيه چنين مىشود كه زمين با سرعت حركت مىكند همچون حركت ابرها ! طبق محاسبات دانشمندان امروز سرعت سير حركت زمين به دور خود نزديك به 30 كيلومتر در هر دقيقه است و سرعت سير آن در حركت انتقالى به دور آفتاب از اين هم بيشتر است .\r\nاما چرا قرآن « كوه‌ها » را مركز بحث قرار داده شايد به اين جهت است كه كوه‌ها از نظر سنگينى و وزن و پا بر جايى ضرب المثلند و براى تشريح قدرت خداوند نمونه بهترى محسوب مىشوند ، جايى كه كوه‌ها با اين عظمت و سنگينى به فرمان خدا ( همراه زمين ) حركت كنند قدرت او بر هر چيز به ثبوت مىرسد .\r\nبه هر حال آيه فوق از معجزات علمى قرآن است ، زيرا مىدانيم نخستين دانشمندانى كه حركت كره زمين را كشف كردند ، « گاليله » ايتاليايى و « كپرنيك » لهستانى بودند كه در اواخر قرن 16 و اوائل 17 ميلادى اين عقيده را برملا\r\n","description":"","footnote":"","page_name":" 569 ","page_number":569},
  {"content":"\r\nساختند ، هر چند ارباب كليسا شديدا آنها را محكوم كرده و تحت فشار گذاشتند ! .\r\nولى قرآن مجيد حدود يكهزار سال قبل از آنها ، پرده از روى اين حقيقت برداشت ، و حركت زمين را به صورت فوق به عنوان يك نشانه توحيد مطرح ساخت .\r\nبعضى از فلاسفه اسلامى در عين قبول تفسير دوم يعنى اشاره به حركت كوه‌ها در اين جهان ، آيه را ناظر به « حركت جوهرى » اشياء دانسته‌اند و آن را هماهنگ و مؤيد نظريه معروف حركت جوهرى مىدانند ( 1 ) .\r\nدر حالى كه تعبيرات ، آيه با آن سازگار نيست ، زيرا تشبيه به حركت ابرها تناسب با حركت در مكان ( حركت در اين ) دارد نه حركت در جوهر ، بنا بر اين ظاهر آيه فقط يك تفسير را مىپذيرد و آن حركت ميكانيكى زمين ( به دور خويش يا به دور خورشيد ) است .\r\n\r\n","description":"","footnote":"\r\n( 1 ) منظور از « حركت جوهرى » آنست كه اشياء عالم ماده علاوه بر تغييرات مختلفى كه در كيفيت و كميت و مكان و مانند آن پيدا مىكند حركتى در درون ذات دارند ، يعنى ذات آنها يك وجود سيال و متحرك است ، و تغييرات ظاهرى پرتوى از تغييرات مستمر درونى آنها است ، و به تعبير ديگر ما دو نوع وجود داريم كه ذاتا با هم مختلفند ، وجود ثابت ( وجود ما وراء مادى ) و وجود سيال و متحرك ( وجود مادى ) و مهمترين دليل بر اثبات اين نظريه را مساله زمان داشتن موجودات مادى و همچنين جدايى ناپذيرى تغييرات ظاهرى از تغييرات درونى دانسته‌اند كه شرح آن از موضوع بحث ما خارج است .\r\n","page_name":" 570 ","page_number":570},
  {"content":"\r\n\r\n[ سوره النمل ‹ 27 › : آيات 89 تا 93 
  ]\r\nمَنْ جاءَ بِالْحَسَنَةِ فَلَه خَيْرٌ مِنْها وَهُمْ مِنْ فَزَعٍ يَوْمَئِذٍ آمِنُونَ ‹ 89 › وَمَنْ جاءَ بِالسَّيِّئَةِ فَكُبَّتْ وُجُوهُهُمْ فِي النَّارِ هَلْ تُجْزَوْنَ إِلَّا ما كُنْتُمْ تَعْمَلُونَ ‹ 90 › إِنَّما أُمِرْتُ أَنْ أَعْبُدَ رَبَّ هذِه الْبَلْدَةِ الَّذِي حَرَّمَها وَلَه كُلُّ شَيْءٍ وَأُمِرْتُ أَنْ أَكُونَ مِنَ الْمُسْلِمِينَ ‹ 91 ) وَأَنْ أَتْلُوَا الْقُرْآنَ فَمَنِ اهْتَدى فَإِنَّما يَهْتَدِي لِنَفْسِه وَمَنْ ضَلَّ فَقُلْ إِنَّما أَنَا مِنَ الْمُنْذِرِينَ ‹ 92 › وَقُلِ الْحَمْدُ لِلَّه سَيُرِيكُمْ آياتِه فَتَعْرِفُونَها وَما رَبُّكَ بِغافِلٍ عَمَّا تَعْمَلُونَ ‹ 93 ›\r\n\r\nترجمه :\r\n89 - كسانى كه كار نيكى انجام دهند پاداشى بهتر از آن خواهند داشت و آنها از وحشت آن روز در امانند .\r\n90 - و آنها كه اعمال بدى انجام دهند به رو در آتش افكنده مىشوند آيا جزائى جز آنچه عمل مىكرديد خواهيد داشت .\r\n","description":"","footnote":"","page_name":" 571 ","page_number":571},
  {"content":"\r\n91 - ( بگو ) من مامورم پروردگار اين شهر ( مقدس مكه ) را عبادت كنم همان كسى كه اين شهر را حرمت بخشيده و همه چيز از آن اوست و من مامورم كه از مسلمين باشم .\r\n92 - و اينكه قرآن را تلاوت كنم هر كس هدايت شود براى خود هدايت شده و هر كس گمراه گردد ( گناهش به گردن خود اوست ) بگو من فقط از انذار كنندگانم .\r\n93 - بگو حمد و ستايش مخصوص ذات خداست به زودى آياتش را به شما نشان مىدهد تا آن را بشناسيد و پروردگار تو از آنچه انجام مىدهيد غافل نيست .\r\n\r\nتفسير : آخرين ماموريت پيامبر ( ص )\r\nدر آيات گذشته سخنى از اعمال بندگان و آگاهى خداوند نسبت به آن در ميان بود و در نخستين آيات مورد بحث سخن از پاداش عمل و ايمنى آنها از فزع روز قيامت است .\r\nمىفرمايد : « كسانى كه حسنه و كار نيكى انجام دهند پاداشى بهتر از آن خواهند داشت و از وحشت آن روز در امان خواهند بود » ( * ( مَنْ جاءَ بِالْحَسَنَةِ فَلَه خَيْرٌ مِنْها وَهُمْ مِنْ فَزَعٍ يَوْمَئِذٍ آمِنُونَ ) * ) .\r\nدر اينكه منظور از « حسنه » چيست ؟ مفسران تعبيرات گوناگونى دارند :\r\nبعضى آن را به كلمه توحيد و « لا إله الا اللَّه » و ايمان به خدا تفسير كرده‌اند .\r\nو بعضى آن را اشاره به ولايت امير مؤمنان على ع و ائمه معصومين مىدانند ، و در روايات متعددى كه از طرق اهل بيت ع رسيده بر اين معنا تاكيد شده است ، از جمله : در حديثى از امام باقر ع مىخوانيم كه يكى از ياران على ع بنام « ابو عبد اللَّه جدلى » خدمتش آمد امام فرمود آيا از معنى اين سخن خداوند * ( مَنْ جاءَ بِالْحَسَنَةِ فَلَه خَيْرٌ مِنْها ) * . . . ( تا پايان آيه بعد ) به تو خبر دهم ؟ عرض كرد آرى فدايت شوم اى امير مؤمنان ! فرمود :\r\nالحسنه معرفة الولاية و حبنا اهل البيت و السيئة انكار الولاية و بغضنا اهل البيت :\r\n« حسنه شناخت ولايت و دوستى ما\r\n","description":"","footnote":"","page_name":" 572 ","page_number":572},
  {"content":"\r\nاهل بيت است ، و سيئه انكار ولايت و دشمنى ما اهل بيت مىباشد » ( 1 ) .\r\nالبته همانگونه كه بارها گفته‌ايم معنى آيات وسيع و گسترده است « حسنه » و « سيئه » نيز در اينجا مفهوم وسيعى دارند كه همه اعمال نيك را در بر مىگيرد ، از جمله ايمان به خدا و پيامبر اسلام و ولايت ائمه ع كه در رأس هر كار نيك قرار دارد و مانع از آن نيست كه اعمال صالح ديگر نيز در آيه جمع باشد .\r\nاما اينكه بعضى از اين عموميت بخاطر كلمه « خير » نگران شده‌اند و گفته‌اند مگر چيزى بهتر از ايمان به خدا پيدا مىشود كه پاداش آن باشد ؟ پاسخش روشن است : زيرا رضا و خشنودى پروردگار از ايمان هم والاتر است ، و به تعبير ديگر همه اينها مقدمه براى آن است و ذى المقدمه برتر از مقدمه باشد .\r\nسؤال ديگرى كه در اينجا مطرح مىشود اين است كه ظاهر بعضى از آيات ( مانند آيه 2 سوره حج ) اين است كه وحشت رستاخيز همگان را فرا مىگيرد ، چگونه صاحبان حسنات از آن مستثنى هستند ؟ .\r\nآيه 103 سوره انبياء پاسخ اين سؤال را بيان مىكند چرا كه مىگويد « مؤمنان صالح از وحشت بزرگ در امانند » .\r\nو مىدانيم كه وحشت بزرگ همان وحشت روز قيامت است وحشت ورود در دوزخ ، نه وحشتى كه به هنگام نفخه صور پيدا مىشود ( دقت كنيد ) .\r\nسپس به نقطه مقابل اين گروه پرداخته ، مىگويد : كسانى كه « سيئه » و كار بدى انجام دهند به رو در آتش افكنده مىشوند « ! ( * ( وَمَنْ جاءَ بِالسَّيِّئَةِ فَكُبَّتْ وُجُوهُهُمْ فِي النَّارِ ) * ) .\r\nو جز اين توقعى نمىتوانند داشته باشند « آيا جزائى جز آنچه عمل مىكرديد\r\n\r\n","description":"","footnote":"\r\n( 1 ) « اصول كافى » طبق نقل تفسير نور الثقلين جلد 4 صفحه 104 .\r\n","page_name":" 573 ","page_number":573},
  {"content":"\r\nخواهيد داشت « ؟ ! ( * ( هَلْ تُجْزَوْنَ إِلَّا ما كُنْتُمْ تَعْمَلُونَ ) * ) .\r\n« كبت » از ماده « كب » ( بر وزن جد ) در اصل به معنى افكندن چيزى به صورت بر زمين است و بنا بر اين ذكر « وجوه » ( صورتها ) در آيه فوق از باب تاكيد است .\r\nافكندن اين گروه را به صورت در آتش به عنوان بدترين نوع عذاب است .\r\nبعلاوه چون آنها هنگامى كه مواجه با حق مىشدند ، صورت خود را بر مىگرداندند و با همان صورت از گناه استقبال مىكردند اكنون بايد گرفتار چنين مجازاتى شوند .\r\nجمله « * ( هَلْ تُجْزَوْنَ إِلَّا ما كُنْتُمْ تَعْمَلُونَ ) * » ممكن است پاسخ سؤالى باشد كه در اينجا مطرح مىشود و آن اينكه اگر كسى بگويد اين مجازات ، مجازات شديدى است ، در پاسخ گفته مىشود اين همان اعمال شما است كه دامانتان را گرفته شما جزائى جز اعمالتان نداريد ؟ ( دقت كنيد ) .\r\nسپس در سه آيه آخر اين سوره ، روى سخن را به پيامبر گرامى اسلام ص كرده و حقايقى را بازگو مىكند كه در واقع بيانگر اين واقعيت است كه به آنها بگو من وظائف خودم را انجام مىدهم ، چه شما مشركان لجوج ايمان بياوريد و چه نياوريد .\r\nنخست مىفرمايد : « من مامورم پروردگار اين شهر مقدس ( شهر مكه ) را عبادت كنم » ! ( * ( إِنَّما أُمِرْتُ أَنْ أَعْبُدَ رَبَّ هذِه الْبَلْدَةِ ) * ) .\r\nاين شهر مقدسى كه تمام افتخار شما و موجوديتتان در آن خلاصه مىشود ، شهر مقدسى كه خدا آن را با بركاتش به شما ارزانى داشته ولى شما بجاى شكر نعمتش كفران مىكنيد .\r\n","description":"","footnote":"","page_name":" 574 ","page_number":574},
  {"content":"\r\nشهر مقدسى كه حرم امن خداست و شريفترين نقطه روى زمين ، و قديمىترين معبد توحيد است .\r\nآرى من مامورم « پروردگارى را عبادت كنم كه اين شهر را حرمت نهاده » ( * ( الَّذِي حَرَّمَها ) * ) .\r\nويژگيهايى براى آن قرار داده ، و احترامات و احكام خاص ، و ممنوعيتهايى كه براى شهرهاى ديگر در جهان نيست .\r\nاما تصور نكنيد كه فقط اين سرزمين ملك خدا است بلكه « همه چيز در عالم هستى به او تعلق دارد » ( * ( وَلَه كُلُّ شَيْءٍ ) * ) .\r\nو دومين دستور كه به من داده شده اين است : « من مامورم كه از مسلمين باشم » تسليم مطلق در برابر فرمان پروردگار و نه غير او ( * ( وَأُمِرْتُ أَنْ أَكُونَ مِنَ الْمُسْلِمِينَ ) * ) .\r\nو به اين ترتيب دو ماموريت اصلى خود را كه « پرستش خداوند يگانه » و « تسليم مطلق در برابر فرمان » او است بيان مىدارد .\r\nسپس ابزار وصول به اين دو هدف را چنين بيان مىكند : « من مامورم قرآن را تلاوت كنم » ( * ( وَأَنْ أَتْلُوَا الْقُرْآنَ ) * ) .\r\nاز فروغ آن شعله گيرم ، و از چشمه آب حياتش جرعه‌ها بنوشم ، و در همه برنامه‌ها بر راهنمايى آن تكيه كنم ، آرى اين وسيله من است براى رسيدن به آن دو هدف مقدس ، و مبارزه با هر گونه شرك و انحراف و گمراهى .\r\nو به دنبال آن اضافه مىكند : تصور نكنيد ايمان آوردن شما سودى به حال من و يا از آن بالاتر سودى براى خداوند بزرگ دارد ، نه « هر كس هدايت شود براى خود هدايت شده » ( * ( فَمَنِ اهْتَدى فَإِنَّما يَهْتَدِي لِنَفْسِه ) * ) .\r\nو تمام منافع هدايت چه در اين جهان و چه در جهان ديگر عائد خود او\r\n","description":"","footnote":"","page_name":" 575 ","page_number":575},
  {"content":"\r\nمىشود .\r\n« و هر كس گمراه شود ، وزر و وبالش به گردن خود او است ، بگو من فقط از انذار كنندگان و بيم دهندگانم ( * ( وَمَنْ ضَلَّ فَقُلْ إِنَّما أَنَا مِنَ الْمُنْذِرِينَ ) * ) .\r\nو عواقب شوم آن دامن مرا نمىگيرد ، وظيفه من بلاغ مبين و ابلاغ آشكار است ، وظيفه من ارائه طريق و اصرار بر پيمودن راه است ، اما آن كس كه مايل است در گمراهى بماند ، تنها خويشتن را بدبخت كرده .\r\nجالب اينكه در مورد هدايت مىگويد هر كسى هدايت شود به سود خويش است ولى در مورد ضلالت نمىگويد به زيان خود او است ، بلكه مىگويد : « من از منذرين هستم » اين تفاوت تعبير ممكن است اشاره به اين باشد كه من در برابر گمراهان هرگز سكوت نمىكنم ، و آنها را به حال خود رها نمىسازم ، بلكه پيوسته انذار مىكنم و به اين كار ادامه مىدهم و خسته نمىشوم ، چرا كه من انذار كننده‌ام . ( البته در بعضى ديگر از آيات قرآن هر دو تعبير ، مشابه آمده است ولى مىدانيم تفاوت تعبيرات هماهنگ با تفاوت مقامات است و گاه براى القاى معانى مختلف و متفاوت مىباشد ) .\r\nقابل توجه اينكه اين سوره با ذكر اهميت قرآن آغاز شده و با تاكيد بر تلاوت قرآن پايان مىگيرد و ابتدا و انتها ، قرآن است .\r\nو سرانجام در آخرين آيه به پيامبر دستور مىدهد كه خدا را در برابر اينهمه نعمتهاى بزرگ مخصوصا نعمت هدايت حمد و ستايش كند مىفرمايد : « بگو حمد براى خدا است » ( * ( وَقُلِ الْحَمْدُ لِلَّه ) * ) .\r\nاين حمد و ستايش هم به نعمت قرآن بازمىگردد ، هم هدايت الهى و هم مىتواند مقدمه اى براى جمله بعد باشد كه مىگويد :\r\n« به زودى خداوند آياتش را به شما نشان مىدهد تا آن را بشناسيد »\r\n","description":"","footnote":"","page_name":" 576 ","page_number":576},
  {"content":"\r\n( * ( سَيُرِيكُمْ آياتِه فَتَعْرِفُونَها ) * ) .\r\nاين تعبير اشاره به آن است كه با گذشت زمان و پيشرفت علم و دانش و خرد آدمى ، هر روز پرده از آيات جديد و اسرار تازه اى از عالم هستى برداشته مىشود ، و روز به روز به عظمت قدرت و عمق حكمت پروردگار آشناتر مىشويد ، و اين ارائه آيات هرگز قطع نمىشود و در طول عمر بشر هم چنان ادامه دارد .\r\nاما اگر با اينهمه ، باز راه خلاف و انحراف به پيمائيد ، بدانيد « پروردگار شما هرگز از كارهايى كه انجام مىدهيد غافل نيست » ( * ( وَما رَبُّكَ بِغافِلٍ عَمَّا تَعْمَلُونَ ) * ) .\r\nگمان نكنيد اگر خداوند كيفر شما را به لطفش تاخير مىاندازد دليل اين است كه از اعمالتان آگاه نيست و يا حساب و كتاب آن محفوظ نمىماند .\r\nجمله « * ( وَما رَبُّكَ بِغافِلٍ عَمَّا تَعْمَلُونَ ) * » كه عينا - يا با كمى تفاوت - در نه مورد از قرآن مجيد تكرار شده جمله اى است كوتاه و تهديدى است پر معنا و هشدارى است به همه انسانها .\r\nبا آخرين آيه سوره نمل جلد 15 تفسير نمونه پايان مىگيرد و الان غروب آخرين روز ماه شعبان 1403 و نزديك طلوع هلال ماه مبارك رمضان است .\r\nپروردگارا : به حرمت اين ماه‌هاى عزيزت سوگندت مىدهيم كه توفيق بندگى خالص و تسليم مطلق در برابر فرمانت و تلاوت آيات قرآن مجيدت را به ما مرحمت فرما .\r\nخداوندا ! هر روز گوشه تازه اى از آيات عظمتت را بما نشان ده تا تو را هر روز بهتر و بيشتر بشناسيم ، و به شكر اينهمه مواهبى كه نصيب ما كرده اى بپردازيم .\r\nبارالها ! انبوهى از مشكلات جامعه اسلامى ما را فرا گرفته و دشمنان\r\n","description":"","footnote":"","page_name":" 577 ","page_number":577},
  {"content":"\r\nدر داخل و خارج سخت تلاشى مىكنند تا نور تو را خاموش سازند .\r\nتويى كه به سليمان آن همه قدرت بخشيدى و به موسى در برابر فرعونيان آن همه قوت دادى ، ما را بر اين دشمنان پيروز بگردان و آنها را كه قابل هدايت نيستند همچون قوم عاد و هود و ثمود و قوم لوط در هم بشكن ! و الحمد للَّه رب العالمين 30 شعبان سال 1403 .\r\n22 : 3 : 1362 پايان جلد 15 تفسير نمونه\r\n\r\n","description":"","footnote":"","page_name":" 578 ","page_number":578}
  ]