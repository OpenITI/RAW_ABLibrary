[
  {"content":"\r\n\r\nانتشارات الامام\r\nالحسن بن على\r\nعليه السلام\r\nتقريرات\r\nدرس مكاسب\r\nاستاد على محمدى خراسانى\r\nبا كوشش عبدالحسين فياضى\r\nجلد ششم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nفياضى ، عبدالحسين ، 1346 - تقرير كنندهء درس استاد على محمدى خراسانى .\r\nتقريرات درس مكاسب استاد على محمدى خراسانى ، باكوشش\r\nعبدالحسين فياضى . - قم : الامام الحسن بن على عليه السلام ، 1390 .\r\n9 مجلد .\r\n480 ص\r\n( ج . 6 ) isbn 978 - 964 - 7686 - 03 - 7\r\nفهرستنويسى براساس اطلاعات فيپا .\r\nكتابنامه : به صورت زيرنويس .\r\n1 . انصارى ، مرتضى ، 1214 - 1281 ق . تقريرات درس مكاسب\r\nاستاد محمدى خراسانى . 2 . فقه شيعه . الف . انصارى ، مرتضى ، . مكاسب .\r\nشرح . ب . عنوان . ج . عنوان : مكاسب . تقريرات -\r\nانتشارات الامام\r\nالحسن بن على عليه السلام\r\nشناسنامهء كتاب\r\nنام كتاب : تقريرات درس مكاسب ( جلد 6 )\r\nبا كوشش عبدالحسين فياضى\r\nناشر : الامام الحسن بن على عليه السلام\r\nنوبت چاپ : سوم / 1390\r\nتيراژ : 2000 نسخه\r\nقيمت : 6700 تومان\r\nچاپخانه : ياران\r\nصحافى : زرين\r\nمركز پخش :\r\n7752823 - 0251\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\n[ جلد ششم 
  ]\r\n\r\nبيع الفضولى لنفسه\r\nبسم اللَّه الرحمن الرحيم\r\n\r\nالمسألة الثالثة\r\nمسئلهء سوّم از مجموع سه مسئلهء بيع فضولى آن است كه : شخص فضول ، مال مردم را براى خودش مورد معامله قرار دهد ( با مال مردم چيزى را براى خود خريدارى كند ، متاع ديگران را براى خويش به فروش برساند . ) و اين قسم از بيع فضولى دو مصداق كلّى دارد :\r\nالف : بيوع و معاملاتى كه غاصبين و سارقين انجام مىدهند كه مال مردم را سرقت كرده يا به زور از آنها گرفته و براى خود مىفروشند . و غالباً بيع الفضولى مال غيره لنفسه از همين نوع و سنخ است .\r\nب : و گاهى هم مصداق مسئلهء سوّم آن است كه : اشخاصى واقعاً و عند اللّه مالك حقيقى متاعى نيستند ولى خيال مىكنند كه مالك‌اند و با همين اعتقاد و تخيّل مال مردم را مىفروشند . نمونه‌اش مطلبى بود كه در مسئله اوّل در مؤيّد چهارم تحت عنوان صحيحهء حلبى آورديم كه فروشنده با خريدار پارچه اقالهء بوضيعهء كرده بود و از روى جهل به حكم گمان كرده بود كه : پارچه را مالك شده و براى خود به شخص ديگر فروخته بود . . . .\r\nحكم مسئله : آيا چنين بيعى از ريشه و اساس باطل است ؟ يا صحيح است و با اجازهء مالك اصلى براى خود مالك واقع مىشود ؟ و يا صحيح است و با اجازهء مالك براى شخص فضول واقع مىشود ؟ قدر مسلّم نزد مشهور اين است كه : براى شخص فضولى و غاصب واقع نمىشود و ثمن به ملك او داخل نمىشود ولى براى مالك اصلى چطور ؟\r\nمرحوم شيخ مىفرمايد : ما نيز به پيروى از مشهور مىگوييم : « الاقوى الصّحة » يعنى چنين معامله‌اى صحيح است « و يَقَعُ للمالك مع اجازته » و براى اين مدّعا به چهار دليل استدلال مىكنيم :\r\n1 - عمومات و اطلاقاتى كه در مسئله اوّل گذشت و عمده دليل ما بر صحّت بود\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n« اوفوا بالعقود ، احل اللّه البيع ، تجارةً عن تراضٍ و . . . » و كيفيّت استدلال به اين آيات چنان است كه در مسئلهء اوّل گذشت : ( مقتضى موجود است زيرا معامله و عقدى محقّق شده و طيب نفس مالك هم حاصل شده ، و مانع مفقود است زيرا سبق اذن معتبر نيست . . . . )\r\n2 - فحواى رواياتِ نكاحِ فضولى : اگر عبدى بدون اذن مولايش براى خود زن اختيار كند ، به حكم روايات « ذاك الى سيّده ان اجاز جاز » ، يعنى با اجازهء بعدىِ مولى اين نكاح صحيح است ، حال اگر نكاح فضولى لنفسه با اجازهء لاحق تصحيح شود ، بيع فضولى لنفسه به طريق اولى با اجازهء لاحق صحيح خواهد بود . ( با اين تفاوت كه نكاح براى خود عبد واقع مىشود نه براى مولى ، ولى بيع فضولى براى مالكِ مُجيز واقع شود ، ) ( البته جناب شيخ اعظم در جواب از دليل هفتم از ادلّه صحّتِ بيع فضولى در مسئلهء اولى ، فحوى و اولويّت را رد كردند ولى در اينجا مثل مسئلهء دوّم به فحوى استدلال مىكنند و جاى اعتراض باقى است . )\r\n3 - اكثر مؤيّداتى كه در مسئلهء اوّل گذشت اطلاق يا عموم داشته و مسئلهء ثالثه را نيز شامل مىگردد مثل معاملات عامل مضارب ( متاع ديگر را براى خود بخرد يا براى ربّ المال ) و مثل اتجّار به مال اليتيم ( غير ولى با اين مال براى خود تجارت كند يا براى يتيم ) و بلكه بعضاً در مورد مسئلهء سوّم بود ( فروشندهء اقاله گر كه پارچه مردمان را براى خويش فروخته بود ، البته با اعتقاد به مالك بودن ) و . . . .\r\n4 - روايت محمّد بن قيس هم ظهور در بيع لنفسه داشت زيرا معمولًا فرزندى كه در غياب پدر و بدون اذن او مالى از اموال پدر را مىفروشد ( مثلًا وليدهء اب را ) براى اين مىفروشد كه از ثمن و پول آن استفاده كند و خودش انتفاع ببرد ، مضافاً به عدم استفصال امام عليه السلام كه مفيد عموم است .\r\n\r\nقوله : و لا وجه :\r\nبه عقيدهء ما از لحاظ صحّت فرقى ميان مسئلهء اوّل و سوّم نيست و هر دو مورد بيع صحيح تعليقى است و با اجازهء مالك اصلى براى مالك واقع مىشود ، و هيچ وجه و دليلى بر تفاوت بينهما وجود ندارد . ولى به عقيدهء گروهى از فقهاء ميان بيع فضولى للمالك ( مسئله 1 و 2 ) و بيع فضولى لنفسه ( مسئله 3 ) فرق است يعنى بيع فضولى براى مالك بااجازهء بعدى صحيح است ولى بيع فضولى براى خويش از اصل باطل است ، و وجوهى براى\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nبيان فرق بينهما آورده‌اند كه برخى از اين وجوه مخصوص بيع غاصب ( مصداق غالب اين مسئله ) و برخى ديگر عامّ بوده و جميع صور مسئله را شامل است . ذيلًا اين وجوه را مورد بحث و بررسى قرار مىدهيم : ( در مجموع پنج وجه است . )\r\n\r\nقوله : منها :\r\nوجه اوّل همان اخبار و رواياتى است كه دليل دوّم از ادلّه قائلين به بطلان در مسئلهء اولى بود و تحت عنوان سنّت ذكر شده و هشت روايت بود كه در اينجا به اهمّ آنها يعنى دو حديث نبوى استناد شده :\r\n1 - لاتبع ماليس عندك . 2 - لا بيع الّافى ملك كه اوّلى نهى ارشادى بود و ارشاد به فساد بيع داشت يعنى بيع ماليس عندك باطل است ، دوّمى هم نفى جنس بود و بر نفى صحّت حمل شد و نتيجه اين شد كه فقط بيع در ملك صحيح است و بيعى كه در ملك انسان نباشد باطل است .\r\nكيفيت استدلال : در اين روايات دو احتمال وجود دارد :\r\n1 - اطلاق داشته باشند : يعنى بيع مال مردم باطل است چه بايع اين اموال را براى مالكين آنها بفروشد و چه براى خودش بفروشد . كه به اطلاقش مسئلهء سوّم را مىگيرد .\r\n2 - اختصاص به مسئله سوّم و بيع فضولى لنفسه داشته باشند و دلالت كنند كه : اين بيع باطل است و كارى به بيع فضولى للمالك نداشته باشند .\r\nطبق هر دو احتمال قابل استدلال هستند ولى مرحوم شيخ مىفرمايد : بناءً على . . .\r\nيعنى ما به اين اخبار بنابر احتمال دوّم يعنى اختصاص استدلال مىكنيم ( تا فرق باشد ميان بيع فضولى براى مالك و بيع فضولى براى خودش و گرنه طبق احتمال اوّل و ( اطلاق ) فرقى نخواهد بود ، و على الفرض برخى از مجوزّين در بيع للمالك ، جزء ما نعين بيع لنفسه هستند . )\r\nضمناً در اوّل اين وجه كلمهء اطلاق ما تقدم آمده و مراد از اطلاق اين است كه ، بيع فضولى لنفسه مطلقاً باطل است يعنى نه براى فضولى واقع مىشود و نه براى مالك اصلى .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n\r\nقوله : والجواب :\r\nمرحوم شيخ مىفرمايد : آن مقدارى كه از اين روايات استظهار مىشود اينست كه : بيع فضولى براى خود بايع فضولى واقع نمىشود و « لا تبع ماليس عندك » يعنى بىجهت زحمت نكش و اين معامله را انجام نده كه براى تو واقع نمىشود ، و ما نيز اين را قبول داريم ، ولى منافاتى ندارد كه با اجازهء بعدى مالك براى خود مالك اصلى واقع شود و اخبار مذكور اين امر را متعرض نيست و از اين حيث ساكت است و به حكم اطلاقات و عمومات حكم به صحّتِ آن مىنمائيم .\r\n\r\nقوله : و منها :\r\nوجه دوم : مسئله سوّم را برمسئله دوّم مبتنى كرده‌اند و گفته‌اند : معمولًا وقتى غاصب مال مردم را غصب كرده و براى خود مىفروشد خود غصبيّت امارهء كراهت و منع مالك است و از اوّل راضى به اين معامله نيست پس منع درونى سابق دارد و در مسئله دوّم گفته آمد كه : منع سابق مضر است و شرط صحّت بيع فضولى آن است كه سابقاً و پيش از معامله منع و نهى و كراهتى در بين نباشد ، كه على الفرض در مورد غاصب هست ، پس اين بيع فاقد شرط صحّت است و اذا انتفى الشرط انتفى المشروط يعنى اين بيع هم باطل است .\r\n\r\nقوله : و فيه :\r\nمرحوم شيخ به سه بيان از اين وجه جواب داده‌اند :\r\nالف : بحث ما در مسئله سوّم اختصاص به غاصب ندارد تا بگوئيد : در اين مورد امارهء عدم وجود رضا دارد . . . بلكه بحث اعّم است و شخصى را هم كه با اعتقاد به مالكيّت مال مردم را مىفروشد شامل است و در مورد او كراهت و منعى نيست .\r\nب : غصبيّت امارهء عدم رضايت است ولى قدر مسلّم امارهء عدم رضا بر وقوع بيع براى غاصب است يعنى مالك اصلى راضى نيست كه معامله براى غاصب واقع شود ، ولى امارهء بر عدم رضا به اصل البيع نيست ، اى چه بسا به اصل بيع راضى باشد ، و خلاصه از اين جهت غاصب و غير غاصب فرقى ندارد گاهى غاصب مىفروشد ولى مالك اصلى راضى به بيع او هست و آن را اجازه مىكند و بيع براى مالك واقع مىشود . و گاهى غير غاصب مىفروشد ولى مالك اصلى راضى نيست و اجازه نمىدهد .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nج : اصل مبناى استدلال شما را قبول نداريم زيرا شما مسئله سوّم را بر مسئله دوّم مبتنى كرديد و گفتيد : در صحّت معامله عدم سبق نهى شرط است . . . ولى ما در مسئله دوّم ثابت كرديم كه چنين چيزى شرط نيست و منع سابق قادح نيست ، حتّى اگر نهى صريح بكند باز اجازهء بعدى صحيح است تا چه رسد به مجرّد كراهتِ نفسانى نسبت به بيع .\r\n\r\nقوله : ومنها :\r\nوجه سوّم : شخص فضول وقتى مال مردم را براى خودش مىفروشد و قصدش اين است كه معامله براى او واقع شود ، در واقع قصد معاوضهء حقيقيّه ندارد « صغرى » و هر جا كه قصد معاوضهء حقيقيّه نباشد و صرفاً عقد صورى ، ظاهرى و شكلى باشد عقد باطل است « كبرى » پس بيع فضولى لنفسه باطل است « نتيجه » .\r\nبيان صغرى : معاوضهء حقيقى آن است كه : مثمن از ملك هركسى خارج شد ثمن در ملك همان كس داخل شود تا مبادله و جابجائى صدق كند و معنا ندارد كه مثمن از ملك مالك اصلى خارج شود ولى ثمن در ملك بايعِ فضولى داخل شود ، پس در حقيقت فضولى مال مردم را مجّاناً به ديگرى اعطا كرده و در عوض ثمن را هم براى خود اخذ كرده است و اين بيع نيست بلكه تمليك مال مردم به ديگران به صورت مجّانى است . و بيان كبرى و نتيجه روشن است .\r\n\r\nقوله : و الجواب :\r\nاوّلًا اين وجه اختصاص به بيع غاصب دارد ، زيرا غاصب به غصبيت و ملك مردم بودن عالم است و با چنين علمى قصد معاوضهء حقيقى مشكل است ، ولى بحث ما در مسئله سوّم مخصوص بيع غاصب نيست ، بلكه بيع كسى را هم كه به اعتقاد مالك بودن مىفروشد شامل است و در اينجابلاشك فروشنده قصد معاوضهء حقيقى دارد .\r\nو ثانياً در مورد غاصب هم قصد معاوضهء حقيقى وجود دارد ، به اين صورت كه : فرد غاصب اوّل خود را نازل منزلهء مالك قرار مىدهد و ادّعاى مالكيّت مىكند و يا غير غاصب اوّل عقيدهء به ملكيّت پيدا مىكند ، و بدنبال اين جعل و فرض و تنزيل ، حقيقيتاً و جداً قصد معاوضه كرده و مال مردم را براى خود مىفروشد ، البته به صرف جعل و تنزيل وى حقيقتاً مالك نمىشود ولى معامله‌اى كه بر اين جعل و اعتبار مبتنى مىشود يك معاوضهء حقيقى است .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nتنظير : مانحن فيه از قبيل حقيقت ادعائى سكّاكى است كه تصرّف در يك امر عقلى است نه وضعى و استعمالى ، يعنى اوّل در عالم ادّعا و فرض ، رجل شجاع را فردى از اسد و حيوان مفترس فرض مىكنيم و بدنبال اين تنزيل وقتى مىگوييم : « رأيتُ اسداً » مجاز گوئى نكرده‌ايم بلكه كلمه اسد را در خود حيوان مفترس استعمال كرده‌ايم و بر فرد ادّعائى اش تطبيق كرده‌ايم\r\nنتيجه : بيع فضولى لنفسه از لحاظ قصد معاوضهء حقيقى كمبودى ندارد ، پس مانعى ندارد كه با اجازهء بعدى مالك براى او واقع شود .\r\n\r\nقوله : نعم :\r\nاگر مىخواهيد بدانيد كه كجاها بيع فضولى لنفسه باطل است و فضولى قصدِ معاوضهء حقيقى ندارد ، ما موردش را مىآوريم : مال مردم را براى خود بفروشد يعنى قصدش اين باشد كه ثمن به ملك او درآيد . ولى نه مالك حقيقى و واقعى مثمن است و نه ادّعاى مالكيّت دارد ( آنگونه كه در بيع غاصب است كه معمولًا خود را مالك دانسته و بيع مىكند ) و نه اعتقاد به مالكيّت دارد ( در مواردى كه جهل مركّب دارد و خيال مىكند كه مالك فلان مال است در حالى كه مالك نيست . ) بدون تمام اينها مىگويد : بعتُ فلان مال را . . . اينجا است كه معاملهء مذكور كلًا باطل است يعنى نه براى فضولى واقع مىشود و نه با اجازهء بعدى براى خود مالك واقع مىشود ، چرا كه معاوضهء حقيقى در بين نيست و صرفاً صورتِ معامله در كار است ، و چنين چيزى بيشتر به شوخى مىماند تا به معاملهء جدّى ، و قهراً قابل لحوق اجازه نيست .\r\n\r\nقوله : و لذا ذكروا :\r\nاين فراز شاهد صدق بر مطلب فراز قبلى است كه با عنوانِ « نعم » ذكر شد : اگر كسى با مال خويش براى ديگران متاعى را خريدارى كند كه ثمن از ملك مالك اصلى خارج شود و جاى ثمن در ملك او و جيب او خالى شود ولى مثمن جاى خالى ثمن را پر نكند و به ملك وى درنيايد بلكه ملك شخص ديگر شود و دست او را پر كند . در چنين موردى فقهاء حكم به بطلان شراء كرده‌اند و گفته‌اند : نه براى مالك اصلى واقع مىشود و نه براى فضولى .\r\nالبته در اين شراء سه احتمال مطرح است :\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n1 - منظور اين باشد كه اوّل با پول خودش جنسى را براى خود خريدارى كند و سپس آن متاع را به ديگرى هبه و هديه و در يك كلام تمليك كند . چنين چيزى بلامانع است و نظيرش را قبلًا در مسئلهء : اشْتَرْ بمالى لنفسك طعاماً آورديم .\r\n( 2 - منظور اين باشد كه مالك اصلى وى را به منزلهء مالك فرض كرده و براى او جعل مالكيّت كند و سپس با پول خود براى او متاعى خريدارى كند . كه اين مجرّد فرض و بعيد است و شيخ اعظم متعرّض نيست . )\r\n3 - بدون ادّعاى مالكيّت براى غير نسبت به ثمن و بدون اعتقاد به مالكيّت او با مالِ خود براى ديگران متاعى خريدارى كند ، باز قطعاً باطل است زيرا معاوضهء حقيقى نيست .\r\n\r\nقوله : و قد تخيّل :\r\nبعضى از محقّقين فرموده‌اند : بطلان معامله در فرع مذكور ( شراء با مال خود براى ديگران ) مستلزم بطلان بيع در ما نحن فيه است ( بيع مال مردم براى خود ) زيرا ما نحن فيه عكس فرع مذكور است ( فرع مذكور با مال خود براى ديگران چيزى خريدارى كند و ما نحن فيه مال ديگران را براى خود بفروشد . ) و قانون منطقى آن است كه : كلّما صدق الاصل صدق العكس ، يعنى هر حكمى اصل داشت فرع هم دارد ، و اصل يا مورد مذكور باطل است پس عكس و ما نحن فيه هم باطل خواهد بود .\r\n\r\nقوله : و قد عرفت :\r\nمرحوم شيخ در رد تخيّل مذكور مىفرمايد : ما نحن فيه عكس فرع مذكور نيست ؛ زيرا ما نحن فيه فرض تنزيل و جعل و ادعّايا اعتقاد به مالكيّت است و بر اين اساس قصد بيع مىكند ولى فرع مذكور در موردى است كه خريدار و مالك اصلى نه اعتقاد به مالكيّت طرف دارد و نه او را به منزلهء مالك فرض مىكند و صرفاً بيع صورى است .\r\nآرى عكس فرع مذكور مطلبى است كه تحت عنوان نعم آورديم : فضولى مال مردم را براى خود بفروشد آن هم بدون ادّعاى مالكيّت يا اعتقاد بدان . . . و اين در حكم تابع آن اصل است و چنانچه شراء مذكور در مَنِ اشترى بماله . . . باطل است ، بيع مذكور ( باع مال غيره لنفسه ) هم باطل است چون در هر دو قصد معاوضهء حقيقى ندارد . ولى ما نحن فيه از اين قبيل نيست و فرض كلام ما در جائى است كه : با ادّعا و تنزيل معامله را انجام\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nمىدهد و در اينجا مىگوييم : با اجازهء لاحق براى مالك اصلى واقع مىشود و گرنه اگر ادّعائى نباشد كه معاوضهء حقيقى نيست و اجازه هم به جائى بند نمىشود .\r\n\r\nقوله : لانّ المفروض :\r\nمرحوم شهيدى فرموده : اى مفروض البحث بين الاصحاب انّما كان فى بيع الغاصب الذّى لو اجازه المالك كان البيع له و لايكون كذالك الّا فى صورة التنزيل المذكور ، و معلوم انّ هذه الصورة ليست ما هو المراد من المثال اعنى الشراء بماله لغيره من دون تنزيل الغير منزلة نفسه حتّى يلزم من بطلانه بطلان ما نحن فيه و انّما عكسه بيع الغاصب لنفسه بدون التنزيل المذكور و لا ريب فى بطلانه « 1 » .\r\n\r\nقوله : و منها :\r\nوجه چهارم از وجوه بطلان : شخص فضول مال مردم را براى خود مىفروشد و قصدش آن است كه بيع مزبور براى خود او واقع شود و ثمن به ملك او درآيد ، آنگاه وقتى مالك اصلى بعداً اين بيع را اجازه مىكند و شما حكم به صحّت مىكنيد منظور چيست ؟ مالك اصلى چه چيز را امضاء مىكند ؟ از دو حال خارج نيست :\r\n1 - يا همان را كه فضولى قصد كرده است امضاء مىكند و شما حكم به صحّت مىكنيد ، چنين اجازه‌اى با صحّت بيع منافى است زيرا از طرفى صحّت بيع عبارتست از وقوع معامله براى مالك اصلى و صيرورت ثمن براى مالك واقعىِ مثمن ، و از طرفى هم معناى اجازهء همان معامله با همان قصد آن است كه : معامله براى فضولى واقع شود و ثمن ملك او گردد و ايندو متنافيان هستند .\r\n2 - و يا غير آن را امضاء مىكند يعنى فضولى قصدش بيع لنفسه بوده ولى مالك اصلى بيع را براى خودش اجاره مىكند نه براى فضولى ، چنين چيزى سر از عقد جديد و مستأنف در مىآورد و ربطى به عقد قديم و اجازه آن ندارد و از بحث خارج است .\r\n\r\nقوله : فيكون :\r\nدر واقع جان كلام در وجه رابع آن است كه : « ما انْشِىءَ لم يُجَزْ و ما اجيزَ لم يُنْشَىء » يعنى آن بيع و عقدى كه از سوى فضولى انشاء شد ( كه لنفسه بيع كرده ) مالك اصلى آن را\r\n\r\n\r\n","description":"","footnote":"\r\n( 1 ) . هداية الطالب ، ص 277 .\r\n","page_name":" 22 ","page_number":22},
  {"content":"\r\n\r\nاجازه نداده است تا صحيح باشد ، و آن را كه مالك اصلى اجازه داده ( وقوع بيع للمالك ) از اصل انشاء نشده است و چيزى كه انشاء نشده اجازه‌اش معنى ندارد . پس هر طورى محاسبه كنيم بيع فضولى باطل است .\r\n\r\nقوله : و قد اجاب :\r\nمرحوم محقّق قمى « 1 » در جواب از وجه چهارم فرموده : اجازه‌اى كه در بيع فضولىِ معهود و متعارف ( بيع فضولى للمالك ) مطرح بود با اجازه‌اى كه در ما نحن فيه ( بيع فضولى لنفسه ) مطرح است متفاوت است :\r\nاجازه در بيع فضولى معمولى عبارتست از : امضاء نفس عقد سابق و مُنْشَىء با مُجاز تطابق دارند يعنى همان را كه فضولى انشاء كرده مالك نيز همان را امضاء كرده است .\r\nولى اجازه در ما نحن فيه به معناى تصحيح بيع فضولى و صرف البيع عن الفضولى و اضافة البيع الى المالك است ، به عبارت ديگر : حقيقت اجازه عبارتست از تبديل مالك اصلى رضاى غاصب به بيع و وقوع بيع براى غاصب را ، به رضاى خود مالك و وقوع بيع براى نفس مالك پس حقيقت اجازه تبديل عقدى به عقد ديگر است .\r\nوى نظير اين مطلب را در مسئلهء : « من باع شيئاً ثم ملكه فاجاز » هم فرموده : « 2 » اوّل فضولى مال مردم را براى مالكين آنها فروخته بود و سپس خودش آمد و آن را خريدارى كرد و پس از مالك شدن بيع فضولىِ خود را اجاره كرد و اين اجازه يعنى تبديل معامله از اينكه براى مالك اصلى واقع شود به اينكه براى خود عاقد واقع شود .\r\nو در جاى ديگر صريحاً فرموده « 3 » : اجازه در چنين موردى عبارتست از انشاء تبديل عقدى به عقد ديگر يعنى آن معامله‌اى را كه فضولى روى عين خارجى براى خودش انجام داده بود نفس همان را براى خود قرار دادم و عقد او را به عقد خود تبديل كرديم ، در نتيجه اجازهء مذكور نوعى عقد جديد است چنانچه يكى از اقوال در اجازه همين است . پس اجازه در ما نحن فيه با اجازه در بيع فضولى متداول از حيث ماهيّت فرق دارند . و اشكال مذكور وارد نيست .\r\n\r\n\r\n","description":"","footnote":"\r\n( 1 ) . جامع الشتات ، ج 2 ، ص 319 .\r\n( 2 ) . جامع الشتات ، ج 2 ، ص 320 .\r\n( 3 ) . جامع الشتات ، ج 2 ، ص 276 .\r\n","page_name":" 23 ","page_number":23},
  {"content":"\r\n\r\n\r\nقوله : و فيه :\r\nمرحوم شيخ به ميرزاى قمى دو ايراد دارند :\r\n1 - طبق فرمايش شما اجازه عقد جديدى است كه هم جانشين ايجاب و هم قبول است زيرا على الفرض اجازه امضاء عقد سابق كه نيست ، و على الفرض بدنبال اجازهء مالك قبول مجدّد و رضايت ثانوى از سوى مشترى ملحق نشده تا مشكلى نباشد ، و قبول قبلى هم كه قابل الحاق به اجازهء بعدى نيست زيرا با يكديگر تطابق ندارند چون قبول قبلى به معناى تملّك مبيع از بايعِ فضولى و تمليك ثمن به او است و اجازهء بعدى به معناى تملّك مبيع از مالك اصلى و تمليك ثمن به مالك است ، و مشترى به آن ايجابى كه مغاير با مؤدّاى اجازه است راضى شده نه به اينكه مفاد اجازه است ، در نتيجه اگر اجازه را عقد جديد دانستيم - لازمه‌اش آن است كه هم قائم مقام ايجاب مالك باشد و هم جانشين قبول قابل و مشترى و چنين چيزى هم خلاف اجماع است ( احدى اين مطلب را نگفته ) و هم خلافِ عقل است . ( به قول مرحوم سيّد : الشيئى لا ينقلب عمّا وقع عليه و عقد قبلى براى فضولى واقع شده و اجازه نمىتواند آن را منقلب كرده و براى مالك اصلى واقع سازد . « 1 » و به قول بعضى محشيّن : عقد مركبّ است و مركّب بدون اجزاء تمام نيست و اجازه يك امر است و يك امر نمىتواند مركّب و دو جزئى باشد بلكه حدّاكثر قائم مقام يك جزء است . « 2 » )\r\n2 - محقّق قمى در پايان كلامش فرمود : كما هو احد الا قوال فى الاجازة ، مرحوم شيخ مىفرمايد : احدى اين مطلب را نگفته كه اجازه عقد جديد باشد ، آنچه هست مطلبى از كاشف الرموز « 3 » است كه از استاد مرحوم محقّق نقل كرده كه ايشان فرموده : اجازهء مالك بيع جديدى است كه به جاى بعتُ به لفظ اجزت انشاء شده ، و چنين اجازه‌اى قائم مقام ايجاب است و به انضمام قبول قبلى معامله تمام مىشود ، ولى اين حرفها مربوط به بيع فضولىِ معمولى است كه بيع براى مالك بوده و اجازه نسبت به آن مفيد است ولى در مسئله سوّم كه بيع براى خود فضولى بوده و مشترى هم با قبولش مثمن را از بايع تملّك كرده و ثمن را به بايع تمليك كرده واجازهء مالك مىخواهد آن رابراى مالك اصلى\r\n\r\n\r\n","description":"","footnote":"\r\n( 1 ) . حاشية السيّد على المكاسب ، ص 142 .\r\n( 2 ) . ارشاد الطالب ، ج 2 ، ص 322\r\n( 3 ) . كشف الرموز ، ج 1 ، ص 445 - 446 .\r\n","page_name":" 24 ","page_number":24},
  {"content":"\r\n\r\nدرست كند حتماً احتياج به قبول جديد دارد و اكتفا به مجرّد اجازهءبايع كه معنايش تبديل رضاى غاصب به رضاى مالك باشد ، در واقع ملتزم شدن به كفايت رضايت بايع و انشاء او و بىنيازى از رضايت و انشاء مشترى است و اين همان است كه قبلًا آورديم كه هم خلاف اجماع است و هم خلاف حكم عقل . پس جواب محقّق قمى از وجه چهارم ناتمام است .\r\n\r\nقوله : فالاولى فى الجواب :\r\nجواب مرحوم شيخ از وجه چهارم : در بيع فضولى لنفسه هم اجازهء مالك به معناى امضاء بيع فضولى است و اينكه گفتيد : مُجاز غير از مُنْشَىء است ما قبول نداريم و مدّعى هستيم كه دقيقاً همان را كه فضولى انشاء كرده مالك اصلى هم همان را اجازه كرده و مجاز همان مُنْشَىء است و ما انْشِىَء اجيزَ ، پس تطابقِ كامل ميان اجازه و عقد فضولى وجود دارد و اشكال وارد نيست ، توضيح مطلب : فضولى كه در مقام بيع مال مردم براى خويش بر مىآيد و انشاء بيع مىكند و مىگويد : « بعتك يا ملّكتك هذا الثوب بماءة درهم مثلًا » دو قصد در طول يكديگر دارد :\r\n1 - قصد اصلى و مدلول مطابقى : مقصود اصلى بايع فضولى و هر عاقد و موجبى از ايجاب و انشاء عبارتست از : انشاء تمليك عين به عوض يعنى با گفتنِ بعتُ هذا الثوب ، اين عين را به مشترى تمليك مىكند و چون هبه و هديه و مانند آن نيست كه تمليك مجّانى باشد بلكه بيع است عوض هم‌دارد و لذا مىگويد : بعوضٍ يا بماءة درهم ، ولى در متن انشاء اصلًا مطرح نشده كه آيا عوض يا ثمن ملك خود بايع فضولى باشد يا ملك مالك اصلى باشد ؟ و ايجاب بيع از اين حيث ساكت است ، آنگاه از خارج بايد بدست آوريم كه ثمن به چه كسى تعلّق مىگيرد ؟ منظور از خارج همان مقتضاى معاوضه و مبادله است كه معنى ومفهوم معاوضه ومعادله آن است كه : معوض و مثمن از ملك هر كس خارج شد ثمن هم به ملك همان كس داخل شود تا عنوان معاوضه و مبايعه صدق كند .\r\n\r\n2 - قوله : و حيث :\r\nقصد فرعى و مدلول التزامى : از آنجا كه در بيع لنفسه وقتى فضولى درصدد بيع برآمده و در مقام انشاء بيع و تمليك مال مردمان براى خودش بنا را بر مالكيّت گذاشته و ادّعاى مالكيت مىكند و خود را مالك مىبيند و مىفروشد يا خود را مالك مىپندارد و با اين\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nاعتقاد مىفروشد ، قهراً لازمهء اين ادّعا يا اعتقاد آن است كه : قصدش اين باشد كه در مقابل ، ثمن هم به ملك او داخل شود - ولى اين امر مدلول التزامى ايجاب است .\r\nحال مالك اصلى كه بعداً اجازه مىكند همان مقصود اصلى و مطابقى يعنى نفس انشاء تمليك عين به عوض را امضاء مىكند و باز سخن از اينكه ثمن مال كى باشد در ميان نيست و از خارج به حكم معاوضه و به مقتضاى قانون مبادله مىگوييم : ثمن ملك كسى مىشود كه مثمن از ملك او خارج شده ، و لا ريب در اينكه مثمن از ملك مالك ادّعائى يا اعتقادى خارج نگشته تا ثمن به ملك او درآيد ، بلكه از ملك مالك اصلى و واقعى خارج شده و با اجازهء او ثمن هم در ملك او داخل مىشود .\r\nحال با تحليلى كه كرديم مانحن فيه از باب دوران بين المحذورين نيست كه « ما اجيز لِمَ يُنشىء و ما انشىء لم يُجز » و به عبارت ديگر : اجازه به همان بيع لنفسه مىخورد يا به غير آن و هر كدام باشد اشكال دارد ، خير در مانحن فيه همان كه توسّط فضولى انشاء شده ( تمليك عين به عوض ) همان توسّط مالك اصلى امضاء شده است و مابقى مقتضاى معاوضه و مدلول التزامىِ آن است و ربطى به خود مُنْشَىء ندارد .\r\n\r\nقوله : و لكن :\r\nجواب ما هم كامل نيست و همهء مشكلات را بر طرف نمىكند .\r\nزيرا گاهى فضولى بايع است و در مقام انشاء مىگويد : « بعتك يا ملّكتك يا بعتُ و ملكتُّ هذا الثواب بكذا و . . . » در اينجا مشكل حلّ شد . و گاهى فضولى مشترى است و در مقام قبول مىگويد : « اشتريتُ او شريتُ هذا الثواب بمأة درهم » باز مشكل قابل حلّ است چرا كه وى بالمطالقه و مستقيماً شراء و تملّك ثوب به عوض صد درهم را انشاء كرده و اماّاينكه مثمن و معوض به ملك چه كسى داخل مىشود مطرح نشده ( و لذا سابقاً از زبان محقّق تسترى آورديم كه تعيين مالكين لازم است . ) و اين جهت از مقتضاىِ معاوضه فهميده مىشود و . . . باز اجازهء مالك اصلى كار را درست مىكند و انشاء تملّك براى او واقع مىشود همان بيانى كه در بيع فضولى لنفسه گفتيم .\r\nولى گاهى مشترى در مقام شراء فضولى مىگويد : « تملّكتُ هذا الثوب بماءة درهم ، » يا مىگويد : « مَلِكْتُ هذا بكذا » و مستقيماً براى خود انشاء شراء و تملّك مىكند و مىگويد : خودم مالك شدم و خودم تملّك كردم و . . . و انشائش مقيّد است به اين كه\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nلنفسه باشد و اطلاق ندارد .\r\nحال در چنين مواردى اشكال چهارم به قوّت خود باقى است كه كسى بگويد :\r\nمالك اصلى كه بعداً شراء فضولى را اجازه مىكند چه چيزى را اجازه مىكند ؟ آيا همان را كه فضولى انشاء كرده او امضاء مىكند ؟ اينكه به درد مالك نمىخورد و منافى با صحّت است . و يا غير آن را امضاء مىكند يعنى وقوع شراء را براى خود اجازه مىدهد ؟\r\nاينهم كه از اوّل انشاء نشده تا اجازهء بعدى به آن برگردد ، « فما اجيزَ لم ينشىء و ما انْشِأ لم يجز » ، و براى رفع اشكال چاره‌اى نداريم كه سخن ميرزاى قمى را بپذيريم و اجازه را نقل جديد و مستأنف بدانيم .\r\n\r\nقوله : و بالجمله :\r\nاين فراز در واقع نظيرى براى فراز قبلى و توسعهء اشكال است و آن اين كه : اگر فروشنده مالك اصلى باشد و خريدار فضولى و بايع در مقام انشاء بگويد : « ملّكتك هذا بكذا » يعنى به شماى مخاطب ( شخص فضول ) اين پارچه را تمليك كردم و مستقيماً براى شخص مخاطب انشاء تمليك عين به عوض نمايد و فضولى هم بگويد : قبلت يعنى همين انشاء براى خودم را پذيرفتم ، باز كار اجازه زار و مبتلا به اشكال است زيرا مالك اصلى يا همان را كه فضولى انشاء كرده اجازه مىكند ؟ اينكه به حال او فائده‌اى ندارد . يا غير آن را اجازه مىكند ؟ اينهم كه اساساً انشاء نشده پس اشكال به قوّت خود باقى است .\r\nضمناً به عقيدهء ما فرقى ميان صورت علم و جهل نيست يعنى چه بايع كه مالك اصلى است و « ملّكتك » با كاف خطاب مىگويد و مستقيماً شخص فضول را مخاطب قرار مىدهد . و براى او انشاء تمليك مىكند : بداند كه طرف فضولى است ، يااز اين امر اطّلاع نداشته باشد ، در هر حال اشكال موجود است .\r\n\r\nقوله : و بهذا استشكل :\r\nعلّامه هم در تذكره همين اشكال را مطرح كرده و فرموده :\r\nاگر فضولى مال مردم را به ديگرى بفروشد ( البته فرض شراء فضولى هم همين حكم را دارد ) و طرف معامله جاهل به فضوليّت باشد ( در كلام علّامه فرض جهل مطرح شده ولى عندنا فرق نداشت ) و به خيال اينكه فروشنده مالك اصلى است بگويد :\r\n« اشتريت منك » و مستقيماً انشاء تمليك ثمن براى فضولى بكند آيا با اجازهء مالك اصلى\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاين معامله صحيح است ؟ فرموده : « فيه اشكالٌ ، » و منشأ اشكال هم آن است كه غير فضولى ( يعنى مشترى در فرض علّامه ) قصدش تمليك ثمن به شخص عاقد و موجب است غافل از اينكه وى مالك نيست « 1 » و لذا همان اشكال هست كه : « ما انْشِأَ لم يجز و ما اجيز لم يُنْشَىء . »\r\n\r\nقوله : ولا ينتقض :\r\nشيخ اعظم مىفرمايد : اگر كسى به ما اشكال نقضى كرده و بگويد :\r\nفقهاء مىگويند : اگر شخصى متاعى را فروخت و مستقيماً او را مخاطب قرار داد و گفت : ملّكتك و نمىدانست كه وى مالك اصلى نيست بلكه وكيل يا ولّى است و بر اساس جهل به وكالت و ولايت گفت : « بعتك يا ملّكتك » و . . . چنين معامله‌اى صحيح است و براى موكّل يا موّلى عليه واقع مىشود . حال چه اشكال دارد كه ما نحن فيه هم از اين قبيل باشد يعنى بايعى كه جاهل به فضوليّت مشترى است و مىگويد : « ملكتّك . . . » بگوييم : اين معامله صحيح است و براى مالك اصلى واقع مىشود ؟ چرا در مورد جهل به وكالت آن حرف را مىزنيد و در مورد جهل به فضولى بودن نمىزنيد ؟\r\nدر جواب مىفرمايند : قياس مع الفارق است زيرا در مورد جهل به وكالت معمولًا مخاطب به عنوان اعمّ مدّ نظر است زيرا براى فروشنده مهم نيست كه خريدار براى خود مىخرد يا براى موكّل و موّلى عليه‌اش و لذا حتى در فرض علم به وكالت و نيابت هم مىتواند مستقيماً به او خطاب كرده و بگويد : بعتك و اين تصوير صحيحى ندارد مگر اينكه منظور از كاف خطاب اعمّ از اصلى و مأذون باشد . ولى در مورد فضولى چنين نيست ، فروشنده وقتى به كسى خطاب مىكند و ملّكتك مىگويد : منظورش اين نيست كه : چه مالك باشد و چه فضولى فروختم ، خير اگر بداند فضولى است قطعاً نمىفروشد و خريدارى نمىكند ولى به گمان اين كه مالك اصلى است شخص او را در نظر گرفته و به او مىفروشد و چون قصد تمليك براى شخص او شده اجازهء بعدى محذور پيدا مىكند .\r\nپس كماكان اشكال باقى است .\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 463 .\r\n","page_name":" 28 ","page_number":28},
  {"content":"\r\n\r\n\r\nقوله : و قد تفّطن :\r\nمرحوم صاحب مقابيس هم به اشكال موجود در « تملّكت و ملِكتُ » و مانند آن پى برده و لذا در صدد جواب برآمده و دو نوع جواب داده كه هيچكدام قابل قبول نيست :\r\n1 - فرموده : ما ملتزم مىشويم به اينكه : شراء فضولى لنفسه با صيغهء « تملّكت » و مانند آن باطل است و با اجازهء بعدىِ مالك هم قابل تصحيح نيست .\r\nمرحوم شيخ مىفرمايد : اين التزام بر خلاف فتواى مشهور و اكثر ادلّه و اخبار است كه حكم به صحّت اين معامله كرده‌اند ( البته بر فرض اجازهء مالك ) خوشبختانه خود صاحب جواهر هم به اين مطلب اعتراف كرده و قول به بطلان را مخالف ادلّه و مشهور دانسته .\r\n2 - فرموده : در شراء فضولى لنفسه با لفظ « تملّكت » دو قصد وجود دارد :\r\nالف ) قصد اصل شراء و انشاء تملّك عين به مال قطع نظر از اين كه چه كسى مالك مثمن مىگردد . ب ) قصد خصوصيّت شراء و اين كه انشاء مذكور لنفسه و براى خود مشترى باشد .\r\nو اجازهء مالك به قصد اوّل و انشاء تملّك ، تعلّق مىگيرد و آن را صحيح مىكند و كارى به خصوصيّت ندارد و بعد به مقتضاى معاوضه معلوم مىگردد كه مثمن ملك مشترى فضولى است ؟ يا مالك اصلى ؟ « 1 » مرحوم شيخ مىفرمايد : وجداناً در اينجا دو انشاء و دو قصد طولى نيست بلكه يك انشاء خاص و مقيّد وجود دارد و همان هم مقصود فضولى است و آن انشاء تملّك لنفسه است ، آنگاه اجازهء مالك اگر به همين انشاء خاص تعلّق بگيرد كه به حال مجيز فائده ندارد و اگر به غير آن بار شود كه غير آن اصلًا انشاء نشده است . پس كماكان اشكال باقى است و با اجازهء مالك كار درست نمىشود آرى اگر مالك اصلى بخواهد مالك مثمن شود بايد نقل جديد و معاملهء تازه‌اى با فروشندهء اصيل انجام دهد .\r\n\r\nقوله : و الانسب فى التفصّى :\r\nجواب قبلى ما كه در « فالاولى الجواب . . . » آورديم ناقص بود ، حال مىگوييم : مناسبترين\r\n\r\n\r\n","description":"","footnote":"\r\n( 1 ) . مقابس الانوار ، ص 131 - 132 .\r\n","page_name":" 29 ","page_number":29},
  {"content":"\r\n\r\nراه حلّ و راه فرار از وجه چهارم قول به بطلان آن است كه چنين بگوييم : شخص فضولى كه مىگويد : « تملّكت منك هذا الثوب بكذا ، » يا مىگويد : « مَلِكْتُ منك . . . » و ملكيّت ثوب را به خود نسبت مىدهد و براى خود انشاء تملّك مىكند . يا مالك اصلى كه به مشترىِ فضولى خطاب كرده و مىگويد : « ملّكتك هذا الثوب بكذا ، » و ملكيّت ثوب را به فضولى نسبت مىدهد و با كاف خطاب مستقيماً براى خود فضولى انشاء تمليك مىكند ، منظورشان چيست ؟ سه احتمال در اين رابطه متصوّر است :\r\n1 - منظور اين باشد كه فضولى به عنوان شخص خاص و فرد معيّن كه مثلًا زيد بن بكر است موضوعيّت دارد و انشاء تملّك براى فضولى بما هووفى نفسه است و نسبت ملك به فضولى به عنوان اين است كه : او ذات معيّنى هست ( قطع نظر از حيثيّات ديگر از قبيل مالك بودن ، مأذون بودن ، عاقد بودن ، و . . . )\r\n2 - منظور اين باشد كه فضولى بما هو عاقدٌ و متكلّمٌ موضوعيّت داشته باشد و نسبت ملكيّت به او از اين حيث باشد ، انشاء تملّك براى خودش به اين عنوان باشد .\r\n3 - منظور اين باشد كه فضولى بما انّه مالكٌ موضوعيّت دارد و انشاء تملّك براى خودش از اين حيث است و اگر ملكيّت مثمن را به خود نسبت مىدهد از اين باب است كه خود را مالك مىداند ، و به اين عنوان است كه ادّعاى مالكيّت دارد .\r\nترديدى نيست كه از ميان احتمالاتِ ذكر شده احتمال سوّم صحيح است ، زيرا مكرّر گفته آمد كه اگر فضولى بنا را بر ملكيّت نگذارد و ادّعاى مالكيّت نداشته باشد و اعتقاد به آن هم نداشته باشد و بدون اين حيثيّت بفروشد يا خريدارى كند ، آن معامله حقيقى نخواهد بود بلكه صورى و ظاهرى است و قصد جدّى ندارد و به هزل اقرب از جدّ است .\r\nپس كسى كه در مقام انشاء مىگويد : « تملّكت » و ملكيّت را به خود نسبت مىدهد ، اين انتساب از اين حيث است كه خود را مالك مىداند يعنى در حقيقت منسوب اليه شخص فضولى است ولى نه به عنوان انّه شخصٌ معيّنٌ ولا بما انه متكلّمٌ و عاقدٌ : بلكه بما انّه مالك ، پس حيثيّت مالكيّت حيث تقييدى است :\r\n« حيثيّت دو قسم است : 1 - تعليلى 2 - تقييدى .\r\nحيثيّت تعليلى آن است كه تمام الموضوع خود ذات است و حكم براى خود ذات\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nثابت است و فلان حيثيّت علّت و فلسفهء ثبوت حكم براى موضوع است . مثلًا مىگويد :\r\nاكرم زيداً لكونه عالماً كه وجوب اكرام براى زيد ثابت شده و حيث عالميّت سبب وجوب اكرام زيد است ، و مثل « الخمر حرام لكونه مسكراً » و مثل : قطع مسافت واجب است لكونه مقدّمهً للواجب و . . .\r\nو حيثيّت تقييدى آن است كه : تمام الموضوع يا قيد الموضوع همين حيثيّت است و حكم در واقع براى نفس اين حيثيّت ثابت است مثل « الصلاة واجبةٌ » كه ذات العمل بدون عنوان صلوتى وجوب ندارد تمام موضوع براى وجوب حيث صلوتى است ، و مثل « اكرم العالم ، » « المسكرُ حرام » و . . . )\r\nو قانون حيث تقييدى آن است كه : حكم در حقيقت براى نفس اين حيثيّت ثابت‌است و اگر براى خود هم انشاء تملّك مىكند به عنوان انّه مالكٌ است ، پس در حقيقت تملّكت عبارتست از : انشاء تملّك براى مالك ، نسبت دادن ملكيت به مالك و بعداً كه مالك اصلى اجازه مىكند همين امر مُنْشَىء را امضاء مىكند ، و بعد بايد ديد چه كسى حقيقتاً مصداق حيث مالكيّت و عنوانِ مالك بودن است تا معامله براى او واقع شود ، و وقتى محاسبه مىكنيم غاصب و فضولى مصداق حقيقى نيست او واقعاً مالك نيست ، ادّعاى مالكيّت دارد ، يا اعتقاد خلاف واقع به مالكيّت دارد و . . . ولى مجيز و مالك اصلى مالك واقعى است و معامله براى او واقع مىشود .\r\nنتيجه : با اين محاسبه دقيقاً همان را كه فضولى انشاء كرده ( انشاء تملّك ثمن براى مالك ) همان را مالك اصلى امضاء و اجازه كرده « و ما ا نْشِأ اجيز » و اشكالى هم نيست .\r\nو بااين جوابى كه داديم در جميع صور اشكال رفع مىشود چه فضولى بايع باشد و بگويد : « بعتُ يا ملّكت هذا الثوب بماة درهم ، » يا بگويد : « ملّكت هذا الثوب بكذا لنفسى » و قيد « لنفسى » را بياورد يا بگويد : « اشتريت بكذا ، » يا « اشتريتُ لنفسى » ، يا با لفظ مَلِكْتُ و تملكّت بگويد ، يا طرف اصيل بگويد : « ملكتّك و بعتك » و . . . همه جا مطلب همان است كه گفته آمد .\r\n\r\nقوله : مع انّه :\r\nظاهر اين تعبير مُوهِمْ است زيرا گمان مىشود كه : فالانسب فى التّفصى جواب اوّل از اشكال مذكور ( در مَلِكْتُ و تملّكت ) بود ، و اين فراز جواب ثانى از آن است - غافل از\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nاينكه اين فراز به اصل مطلب مىخورد و جواب ديگرى از وجه چهارم از وجوه بطلان است ، بيان ذلك : تا به حال بر اين مبنا جواب مىداديم كه معاملهء فضولى لنفسه ( چه بيعش و چه شرائش ) با اجازهء مالك اصلى صحيح است و براى خود مالك واقع مىشود و ابتدا با « فالاولى فى الجواب » از اشكال و وجه چهارم جواب داديم و سپس با « فالانسب فى التفّصى . . . » ولى از حالا بر مبناى ديگر جواب داده مىگوييم : ممكن است كسانى بگويند و ملتزم شوند به اين كه : معاملهء مذكور با اجازهء مالك اصلى صحيح است و براى خود فضولى واقع مىشود ( نه براى مالك اصلى ) آنگاه كاملًا مُنْشَىء با مُجاز تطابق دارند و ما انْشِأ اجيزَ و وجه چهارم ابطال مىشود . ( ضمناً با اين وجه در مسئلهء بيع فضولى لنفسه سه قول پيدا مىشود :\r\n1 - عدّه‌اى فرمودند : چنين بيعى از اصل فاسد و باطل است و اجازهء بعدى هم مصحّح نيست .\r\n2 - مشهور فرمودند : اين نوع از معاملهء فضولى هم صحيح است و با اجازهء مالك اصلى براى خود مالك واقع مىشود و مختار شيخ اعظم بود .\r\n3 - عدّه‌اى هم مىفرمايند : چنين معامله‌اى صحيح است و با اجازهء مالك اصلى براى خود فضولى واقع شود ) مرحوم كاشف الغطاء در شرح قواعدش اين وجه را فرموده « 1 » و كثيرى از شاگردان بزرگوار او هم از وى پيروى كرده‌اند « 2 » و بعضاً دو دليل هم براى اين التزام آورده‌اند :\r\nوجه اوّل : باب اجازه لاحق را به باب اذن سابق قياس كرده‌اند : در باب اذن سابق نمونه‌هاى در معاطات ذكر شد كه در اينجا سه نمونه را مىآوريم :\r\n1 - اگر شخص به مولائى بگويد : « اعْتِقْ عبدك عنّى » يعنى عبد خودت را از طرف من آزاد كن ، كه ظاهراش اين است : عبد مال تو باشد ولى آزادى براى من صورت پذيرد ، و اين مطلب قابل قبول نيست زيرا دليل مىگويد : « لا عِتْقَ الّا فى ملكٍ » ، آنگاه چگونه ممكن است من مالكِ عبد نباشم ولى عتق براى من صورت پذيرد ؟\r\nحلّ مشكل به اين بود كه بگوييم : كلام مذكور ( اعتق عبدك عنّى ) مستقيماً و بالمطابقه بر اذن در عتق دلالت دارد ولى ضمناً ( بدلالت تبعى و التزامى ) بر تمليك ضمنى\r\n\r\n\r\n","description":"","footnote":"\r\n( 1 ) . شرح قواعد خطى ، ص 60 .\r\n( 2 ) . مقابس الانوار ، ص 132 .\r\n","page_name":" 32 ","page_number":32},
  {"content":"\r\n\r\nدلالت دارد و منظوراين است كه : « مَلِّكْنى عبدك ثم اعتقه عنّى » يعنى اوّل آن را به من تمليك كن ( يا استدعاء بيع و استيجاب است و يا وكالت در تمليك است ) و سپس به وكالت از طرف من آزادش كن .\r\n2 - اگر مالكى به ديگرى بگويد : « بِعْ مالى لنفسك » يعنى كالاى مرا براى خودت به فروش كه ظاهرش اين است متاع مال من باشد ولى بيع براى تو واقع شود ، مثمن از ملك من درآيد ولى عوض و ثمن به ملك تو داخل شود ، و اين به ظاهرش نامعقول است ، زيرا « لا بيع الّا فى ملكٍ » و تو مالك نيستى پس چگونه بيع براى تو واقع شود و مالك ثمن گردى ؟\r\nحلّ مشكل به‌اين است كه : كلام مذكور بالمطابقه بر اذن در بيع دلالت دارد و بالتبع و الالتزام بر تمليك ضمنى دلالت دارد يعنى انت وكيلٌ كه اوّل متاع را از طرف من به خودت هبه كنى و ملك تو شود و سپس مال خودت را براى خودت بفروشى .\r\n3 - اگر سرمايه دارى به شخص بگويد : « اشتر بمالى لنفسك طعاماً » يعنى با پول من براى خودت طعامى خريدارى كن ، ظاهرش‌اين است كه : پول از مال من خارج شود ولى طعام در ملك شما داخل گردد و اين با مقتضاى معاوضه ناسازگار نيست ، پس چه بايد كرد ؟\r\nراه حل‌ّاين است كه : كلام مذكور بالمطالقه بر اذن در شراء دلالت دارد و بدلالت ضمنى و تبعى بر تمليك دلالت دارد يعنى شما وكيل من هستيد در اينكه مال مرا به خود تمليك كنيد آنگاه با پول خودتان طعامى را براى خويش ابتياع نمائيد . ( اينها را دلالت اقتضاء مىناميم كه خود كلام اقتضاى تقديرى دارد تا از لغويت و كذب و نامعقول بودن درآيد . و گرنه به ظاهرش قابل اصلاح نيست . )\r\nحال چه مانعى دارد كه در باب اجازهء لاحق نيز همين حرفها را بزنيم ؟ اجازهء بعدى مثل اذن قبلى است و فرقى ندارد كه اوّل اذن در بيع يا شراء دهد و بگويد : « بع مالى لنفسك » يا « اشتر بمالى لنفسك طعاماً » يا اوّل فضولى اين بيع لنفسه يا شراء لنفسه را انجام داده و بعداً مالك اصلى اجازه بكند ، اجازه نيز دو كار مىكند :\r\n1 - بيع يا شراء مذكور را براى فضولى تصحيح مىكند .\r\n2 - دلالت مىكند بر اينكه ضمناً متاع يا پول را به ملك مشترى در آوردم و تمليك\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nضمنى را مىرساند ، آناً مّا قبل از بيع و شراء فضولى مالك شد و معامله در ملك خودش انجام شده و اجازهء بعدى كاشف از آن است و چنين معامله‌اى مانعى ندارد و با قواعد مخالف نيست .\r\nپس با اجازهء لاحق براى شخص فضولى واقع مىشود .\r\nوجه دوّم : اصولًا ما هيچ دليلى نداريم مبنى بر اينكه : حتماً بايد عاقد حين العقد و آناً ما قبل از آن مالك مثمن باشد تا با اين عقد و معامله ثمن به او منتقل شود ، يا حتماً مالك ثمن باشد تا در عوض مثمن به ملك او درآيد ، بلكه كافى است كه از طرف مالك اصلى مأذون باشد و حق داشته باشد مال مالك را براى خود بفروشد يا با مال مالك براى خود خريدارى كند ، و مستقيماً مال از ملك مالك اصلى به طرف معامله منتقل مىشود ولى عوض آن به ملك مأذون داخل مىشود ، پس اگر مالك اصلى به شخص بگويد : « بِعْ هذا لنفسك » او هم بگويد : « بعته بكذا » مبيع مستقيماً از ملك صاحب اصلى به مشترى منتقل مىشود و يك آن هم ملك بايع نشد ولى ثمن به ملك عاقد در مىآيد ، و مانعى هم ندارد . يا اگر مالك اصلى بگويد : « اشتر بهذا لنفسك طعاماً » و مأذون در شراء بگويد : « اشتريت كذا بكذا » باز ثمن از مالك اصلى به فروشنده منتقل مىشود ولى مثمن از فروشنده به عاقد و مشترى منتقل مىشود و هيچ مانعى هم ندارد و لازم نيست حتماً مأذون مالك هم باشد .\r\n( حال همين محاسبه در باب اجازه بعدى هم هست كه فضولى گفته : « بعت هذا الثوب بكذا » يا گفته : « اشتريت و تملّك هذا الثوب بكذا » و مالك اصلى اجازه داد ، مثمن يا ثمن از ملك مالك به طرف معامله منتقل مىشود ولى عوض به ملك عاقدِ فضولى داخل مىشود و همين اجازه براى اين جهت كافى است و شرط ديگر ندارد ) .\r\n\r\nقوله : و يتفرّع :\r\nگويا كسى مىپرسد : وجه دوّم با وجه اوّل در كجاها ثمره‌اش ظاهر مىشود و عملًا از هم جدا مىشوند ؟ مىفرمايد : ثمره اينجا ظاهر مىشود كه : اگر اتفّاق افتاد و معاملهء بين فضولى و طرف اصيل فسخ شد ( مثلًا اقاله كردند يا به يكى از اسباب و موجِبات فسخ بهم زدند ) در اينجا طبق وجه اوّل كه آناً مّا قبل از معامله فضولى مالك شده بود ، بعد از فسخ مال به ملك فضولى بر مىگردد نه مالك اصلى . ولى طبق وجه ثانى كه فضولى\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nاصلًا مالك متاع نشد و مستقيماً از مالك اصلى به ديگرى منتقل شد پس از فسخ معامله ، مال به مالك اصلى عودت مىكند و ربطى به فضولى ندارد .\r\n\r\nقوله : اقول :\r\nمرحوم شيخ انصارى مىفرمايد : هر دو وجه قول سوّم ( وقوع معامله براى خود فضولى ) محلّ نظر و قابل مناقشه است :\r\nاماّوجه اوّل : وجه اوّل يك قياس بود يعنى اجازهء لاحق را به اذن سابق قياس كردند . . . مرحوم شيخ از اين وجه دو جواب مىدهند :\r\n1 - ما در خود اصل و مقيس عليه يعنى اذن سابق قبول نداريم كه مجرّد اذن مالك در بيع مالش براى ديگرى ( بع مالى لنفسك ) يا در شراء با مال ديگران ( اشتر بمالى لك طعاماً ) صحيح و مؤثر باشد و واقعاً معامله براى شخص مأذونِ غير مالك واقع شود ، خير مجرّد اذن در تمليك سببِ مملّك نيست ، بايد جعل ملكيّت و انشاء ملكيّت باشد و بگويد : « و هبتُ لك . . . » يا « و كلّتك » و . . . و طرف هم براى خود انشاء تملّك كند ( قولى يا فعلى ) تا مالك شود و بيع براى او باشد ، شراء براى او باشد و مجرّد اذن در بيع و اذن در تمليك و بناگذارىِ مأذون بر مالكيّت ثمن يا مثمن كافى نيست و يكى از موجبات ملك در اسلام نيست . و وقتى در مورد اذن سابق اين حرفها را زديم در اجازهء لاحق به طريق اولى مطلب از اين قرار است و اجازه مؤثر در مالك شدنِ فضولى نيست .\r\n2 - بر فرض در مورد اذن سابق بگوييم : نفس اذن در بيع يا شراء كفايت مىكند و مخاطب مالك مثمن يا ثمن مىگردد و معامله در ملك او صورت مىگيرد ، ولى باز قياس باب اجازه به باب اذن مع‌الفارق است ، بيان ذلك : در مورد اذن سابق فرض اين است كه قبل از اذن هيچ كارى انجام نشده بلكه ابتدا به ساكن انسان عاقل و شخص حكيم و يا معصوم مىگويد : « اعتق عبدك عنّى » ، « بع مالى لنفسك » ، « اشتر بمالى لك » و . . . و اين جملات به ظاهرش نامعقول و غير قابل قبول است و معنا ندارد كه : عبد مال ديگرى باشد ولى عتق براى من محقّق شود ، مثمن مال ديگرى ولى معامله براى من واقع شود و در نتيجه ثمن به ملك من داخل شود و . . . و لذا به حكم دلالت اقتضاء ( دلالتى كه صحّت و صدق كلام عقلًا يا شرعاً يا لغةً بر آن متوقّف است و اگر آن دلالت نباشد كلام يا صحيح نيست و يا صادق نيست و حتماً تقديرى در كار است ، مبسوطاً در آخر مبحث مفاهيم\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nاصول فقه بيان شده ) وصوناً لكلام الحكيم عن الكذب و الّلغوّيه مىگويئم : منظور اين است كه : « ملّكنى عبدك ثم اعتقه عنى و كالةً » ، « انت و كيلى فى تمليك مالى لنفسك ثم بيعه لك » و . . .\r\nكه خلاصه مراد اينست كه : آناً مّا قبل از عتق و بيع و شراء تو مالك مىشوى و عتق در ملك تو و براى تو واقع مىشود و بيع در ملك خودت و . . . و اينكه محذورى ندارد . ولى در باب اجازهء لاحق در معاملات فضولى قبلًا معامله‌اى واقع شده و فضولى مال مردم را براى خود فروخته يا با پول مردم براى خود چيزى خريدارى كرده ، البته از آنجا كه بنا را بر مالكيّت خويش گذاشته و خود را مالك مىداند ( عدواناً اگر غاصب باشد يا اعتقاداً اگر جاهل به جهل مركّب باشد . ) قهراً قصد نفس كرده و نيّتش اين است كه : معامله براى خودش واقع شود و عوض در ملك خودش داخل شود .\r\nآنگاه مالك اصلى كه اين ما وَقَعْ را اجازه و امضاء مىكند از دو حال خارج نيست :\r\nالف : يا اصل معامله را بدون بناگذارىِ فضولى بر رجوع بدل به او امضاء مىكند ، در اين فرض اگر حكم به صحّت كرديم نتيجه‌اش آن است كه : پس معامله براى خود مالك واقع شود ، چون او مالك حقيقى است و مقتضاى معاوضه‌اين است كه : هركس مالك معوّض بود مالك عوض شود .\r\nب : و يا معامله با خصوصيّت بناگذارى فضولى بر تملّك خودش را امضاء كند در اين فرض اگر چه نتيجه اجازه عود بدل به خود فضولى و دخول عوض در ملك او است ولى مرجع اين اجازه به‌اين است كه : من بناگذارىِ فضولى را بر تملّك امضاء كردم ولى معلوم نيست اين اجازه مؤثر باشدو موجب تحقّق متعلّق اين بناگذارى ( يعنى ملكيّت ) بشود ، بلكه دليل بر عدم تأثير اجازه در اين جهت داريم و آن اينكه : در جواب اوّل گفته آمد : اذن سابق هم بناگذارى را صحيح و مؤثر نمىكند و سبب مملّك نيست و به صرف اذن در تمليك يا بناگذارى بر تمليك يا اذن در بناگذارى و قصد ملك ملكيّت نمىآيد بلكه تحقّق ملكيّت در گرو سبب مملّك است ، پس عدم تأثير اجازهء لاحق در اين امر به طريق اولى است ، پس على كلّ حالٍ وجهى براى وقوع بيع براى خود فضولى پيدا نشد .\r\n\r\nقوله : و امّا الثانى :\r\nوجه دوّم اين بود كه : ما دليلى نداريم بر اينكه حتماً عاقد مالك مثمن باشد تا ثمن به ملك او درآيد ، يا حتماً مالك ثمن باشد تا مثمن را مالك شود ، بلكه كافى است كه از سوى\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nمالك مأذون يا مجاز باشد . . . .\r\nمرحوم شيخ مىفرمايد : چه دليلى از اين بالاتر كه اگر عاقد مالك ثمن يا مثمن نباشد اصلًا معاوضه و مبادله تحقّق پيدا نمىكند ، و سخن شما با حقيقت و ماهيّت بيع منافى است ، و مردود است و لذا علّامه ره در كتابهايش گاهى فرموده : اينكه انسان با مال ديگران براى خود چيزى خريدارى كند اصلًا متصور نيست « 1 » و گاهى فرموده : اصلًا چنين چيزى معقول است و بلكه برخى از فقهاء فرموده‌اند : لا خلاف در اينكه اگر مالك ثمن به ديگرى بگويد : « اشتر بمالى لنفسك طعاماً » چنين شرائى باطل است و محقّق و شيخ طوسى تصريح به بطلان كرده‌اند « 2 » .\r\n\r\nقوله : نعم :\r\nاستدراك از جواب وجه ثانى است : فرعى است كه در آينده و در بحث تعاقب عقود متعدّد بر مال مالك خواهد آمد و آن اينكه : اگر بايع فضولى باشد و مشترى مالك اصلى باشد و با علم به اينكه بايع فضولى است اقدام مىكند و با او معامله كند و ثمن را در اختيار او بگذارد عدّه‌اى از فقهاء از قبيل قطب الدين و شهيد و ديگران فرموده‌اند : بدين وسيله غاصب و فضولى بر ثمن مسلّط مىشود و حقّ انتفاع دارد اگر چه مالك نمىشود ، چون ثمن به عنوان عوض به او داده شده و نه مجاناً و چون او مالك معوّض نيست پس مالكِ عوض هم نخواهد شد ، حال اگر غاصب با همين ثمن از شخص ثالثى متاعى را خريدارى كند جماعت مذكور فرموده‌اند : وى مالك متاع مىشود ، و اين فتوى ظاهرش آن است كه : هيچ مانعى ندارد كه انسان مالكِ ثمن نباشد و معذلك اگر معامله كرد مالك مثمن بشود ، و اين تأييدى بر وجه دوّم كاشف الغطاء و طرفدارانِ او است كه مىگفتند : لا دليل على اشتراط . . . .\r\n\r\nقوله : الّا ان يحمل :\r\nمرحوم شيخ مىفرمايد : چون اين سخن از بزرگان صادر شده و بر خلاف حقيقتِ بيع و معاوضه است ناگزير بايد توجيه شود و بگوييم : منظور اين است كه : يا اين جماعت ملتزم به ملكيّت مطلقه هستند يعنى مىگويند : از اوّل كه غاصب ثمن را از مشترىِ اصيل\r\n\r\n\r\n","description":"","footnote":"\r\n( 1 ) . قواعد الاحكام ، ج 1 ، ص 151 و تذكره الفقهاء ، ج 1 ، ص 473 .\r\n( 2 ) . مبسوط ، ج 2 ، ص 121 و شرايع ، ج 2 ، ص 32 .\r\n","page_name":" 37 ","page_number":37},
  {"content":"\r\n\r\nگرفت و مسلّط شد از همان موقع مالك هم شد ، فخرالدين اين احتمال را به اصحاب نسبت داده « 1 » و يا منظوراين است كه : به ملكيّت آناً مّائى ملتزم شوند و بگويند : آناًمّا قبل از اينكه غاصب با آن پول چيزى براى خود خريدارى كند ، مالكِ ثمن شد و با مال خود چيزى خريد ، و گرنه غير از اين محامل و توجيهات وجهى براى فتواى جماعتِ مذكور نيست .\r\n\r\nقوله : كيف كان :\r\nسخن اين جماعت هرطور كه توجيه شود مىگوييم : از وجه چهارم از وجوه بطلانِ معاملهء فضولى لنفسه ( ما انْشِأ لم يُجَزْ و ما اجيز لم يُنْشَأ ) چندين جواب داده شد : ميرزاى قمى جوابى داد كه نپذيرفتيم : خود ما با « فالاولى فى الجواب » مطلبى داشتيم كه ناقص بود صاحب جواهر دو جواب داشتند كه نپذيرفتيم : كاشف الغطاء و پيروان او جوابى داشتند كه ردّ شد از ميان همهء جوابها بهترين جواب از اشكال مذكور همان بود كه با « فالانسب فى التفصّى » آورديم و آن جواب خالى از اشكال است .\r\n\r\nقوله : ثّم انَّ ممّا ذكرنا :\r\nبطور كلّى در مسئله معاملاتِ فضولى لنفسه سه قو ل پيدا شد :\r\n1 - مشهور و شيخ اعظم فرمودند : چنين معامله‌اى با اجازهء مالك اصلى صحيح است و براى خود مالك واقع مىشود ، و در صدر مسئله به چهار دسته ادلّه استدلال شد .\r\n2 - كاشف الفطاء و پيروان او فرمودند : اين معامله صحيح است و با اجازهء مالك اصلى براى خود فضولى واقع مىشود ، و دو وجه هم براى اين مدّعا آوردند .\r\n3 - گروهى فتوى به بطلان اين معامله دادند و گفتند : چه مالك اصلى اين معامله را رّد كند و چه امضاء كند فائده‌اى ندارد ، و معامله منعقد نمىشود ، اين عّده به وجوهى تمسّك كردند كه تا به حال چهار وجه از اين وجوه بررسى شد و عمدهء آنها وجه چهارم بود كه خيلى بحث داشت . و اينك پنجمين و آخرين وجه از وجوه بطلان را به صورتِ اشكال مطرح كرده و جواب مىدهند ، ضمناً اين وجه مخصوصِ صورت علم به فضوليّت و غصبيّت است ، بيان ذلك : فروشنده ، فضولىِ غاصب است و متاع ديگرى را غصب\r\n\r\n\r\n","description":"","footnote":"\r\n( 1 ) . ايضاح الفوائد ، ج 1 ، ص 417 .\r\n","page_name":" 38 ","page_number":38},
  {"content":"\r\n\r\nكرده و براى خود مىفروشد ، خريدار ، اصيل و مالك اصلى است و با پول خود آن متاع را مىخرد ، ضمناً مشترى مىداند كه بايع غاصب است و با علم و عمد وارد معامله شده و اقدام به شراء كرده و سپس قبض و اقباض هم محقّق مىشود و بايع ثمن را از مشترى دريافت مىكند ، در چنين فرضى فقهاء اماميّه فرموده‌اند : اگر پس از معاملهء مذكور مالك اصلى با خبر شد و اين معامله را ردّ كرد و مثمن را از مشترى گرفت ، مشترى حق ندارد به فضولىِ غاصب مراجعه كرده و ثمن را از وى باز پس گيرد . و اين حكم و فتوى اوّلًا كاشف ازاين است كه : بايع غاصب ، مالك ثمن گرديده و گرنه چرا حق رجوع نباشد و ثانياً كاشف از اين است كه معاملهء مذكور يك معاملهء حقيقى و جدّى و واقعى نبوده بلكه معامله صورى است يعنى در ظاهر و صورت ، معاوضه است و با الفاظ بيع انشاء شده ولى در باطن نوعى تسليط و تمليك مجّانى است زيرا اگر معاملهء واقعى بود قانونش اين بود كه پس از فسخ و ردّ و بهم خوردنِ معامله هر كدام از عوضين به مالك اصلى عود كند ، يعنى مثمن به مالك اصلىِ متاع و ثمن به مشترىِ اصيل برگردد ؛ در حالى كه حضرات فقهاء فتوى به عدم استرداد ثمن دادند .\r\n\r\nقوله : وحنيئذ :\r\nتا اينجا در حقيقت مقدّمه چينى و زمينه سازىِ اشكال بود و اصل اشكال يا وجه پنجم از اينجا شروع مىشود : حالا كه فقهاء چنين حكمى صادر كرده‌اند و مطلب از اين قرار است مىگوييم : اگر مالك اصلى چنين معامله‌اى را امضاء هم بكند فائده‌اى ندارد و وى مالك ثمن نخواهد شد زيرا كه پيشاپيش و قبل از اجازهء مالك و به توسّط تسليط و اقباضِ مشترى ، ثمن اختصاص ملكى به فضولى پيداكرد و وى مالك شد ، و تازه مالك اصلى مىخواهد با اجازه مالك شود ، سبب تملّكِ غاصب ( تسليط اصيل و اقباض ) سابق است و سبب مالك شدنِ مالك اصلىِ ( اجازه و امضاء ) لا حق است و قاعده‌اين است كه : با وجود سبب متقدّم و تأثير آن نوبت به سبب متأخر نمىرسد ، در نتيجه اگر بگوييم : اجازهء بعدى مؤثر است و معامله را صحيح مىكند سر از بيع بلاثمن در مىآورد ( نسبت به مالك اصلى كه متاعش فروخته شده ولى ثمن به او نرسيده ) و چنين بيعى در اسلام مشروع نيست . پس در فرض علم مشترى به غصبيّت بايع چه مالكِ اصلى اجازه بكند و چه ردّ كند فائده ندارد و معامله درست نمىشود .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nمرحوم علّامه هم در كتاب تذكره بر همين اساس ابتدا فرموده : صحّت معاملهء فضولى با جهل طرف ديگر مشكل است ( قبلًا هم آورديم ) چرا كه طرف ديگر در سايهء جهل به فضوليّت مستقيماً مالش را به فضولى تمليك مىكند و براى او انشاء تملّك مىكند آنگاه اجازهء مالك چه چيز را مىخواهد تصحيح و اصلاح كند ؟ سپس فرموده : و صحّت معاملهء مذكور با فرض علم مشترى مشكل‌تر است . ( اشاره به همان اشكالى كه به عنوان وجه پنجم ذكر شد كه به بيع بلا ثمن منجر و متأدى مىشود .\r\n\r\nقوله : اقول :\r\nمرحوم شيخ از وجه پنجم به سه بيان جواب مىدهند :\r\n1 - اصل و مبناى اين اشكال را قبول نداريم : شما گفتيد اصحاب فرموده‌اند : بافرض رّد مالك ، مشترى حق ندارد به غاصب رجوع كرده و ثمن را برگرداند ، ما مىگوييم : اين مطلب را قبول نداريم به كدام دليل مشترى حق رجوع ندارد ؟ مگر مجّاناً تسليم كرده كه هبه باشد و حقّ رجوع نداشته باشد ؟ خيرمعامله كرده و چون فضولى است بايد مالك امضاء كند و چون ردّ كرده پس معامله باطل است ، پس ثمن از ملك مشترى خارج نشده و ملك غاصب نگشته و كماكان در ملك مالكِ اصلى باقى است و اگر چنين است چرا حقّ رجوع به غاصب نداشته باشد ؟\r\n2 - بر فرض قبول اين حكم و فتوى مىگوييم : فلسفهء عدم جواز رجوع مشترى به فضولى آن است كه : خود مشترى با علم و عمد اقدام كرده و غاصب را بر مالش مسلّط كرده پس حق رجوع ندارد ، ولى بايد ديد چه نوع تسليطى در ميان است ؟ سه احتمال در اين رابطه متصوّر است :\r\nالف : مطلق تسليط يا تسليط مطلق در كار است يعنى مشترى زبان حالش اين است كه : چه مالك اصلى رّد كند و چه اجازه كند درهر حال من تو را مسلّط كردم و ثمن را به شما تمليك كردم .\r\nب : تسليط مراعى و مشروط به فرض اجازه باشد يعنى اگر مالك اصلى بعداً اجازه كند بر اين فرضّ شما را بر ثمن مسلّط كردم ( مرحوم شيخ آن را طرح نمىكنند زيرا پر واضح است كه تسليط بر فرض اجازه معنى ندارد و در اختيار مشترى نيست و پس از اجازه ، مالك اصلى سلطنت پيدامى كند نه غاصب )\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nج : تسليط مذكور مشروط به عدم اجازه باشد يعنى مشترى كه مىگويد : اشتريت و بعد غاصب را بر ثمن مسلّط مىكند منظورش آن است كه : اگر مالك اصلى اجازه نكرد و ردّ نمود شما بر ثمن مسلّط باشى و گرنه سلطنتى در ميان نيست :\r\nحال اگر احتمال اوّل باشد آرى حق با شماست ولى ظاهراً احتمال سوّم صحيح‌تر است و يا لااقل محتمل است و طبق آن اگر مالك اصلى اجازه كرد ثمن ملك مالك مىگردد و ربطى به فضولى ندارد ، و اجازهء مالك بىفائده نخواهد بود و در نتيجه بيع بلا ثمن نخواهد بود بلكه مع الثمن است .\r\n3 - از جوابهاى قبلى هم كه صرفنظر كرده و بگوييم : اجازه فائده‌اى ندارد و اشكال وارد است ، مىگوييم : در باب اجازه دو مسلك وجود دارد :\r\n1 - ناقله باشد\r\n2 - كاشفه باشد .\r\nاگر اجازه را ناقله بدانيم اشكال مذكور مىآيد كه : اين اجازه موضوع و مورد ندارد وفائده است . به اين دليل كه سبب مالكيّت فضولى قبل از سبب مالكيّت مالك اصلى ( با اجازه ) است و غاصب با اقباض مشترى مالك شده ولى مالك اصلى با اجازهء بعدى تازه مىخواهد مالك شود و نقل و انتقال محقّق شود و سبب سابق يا اسبق تأثير خود را مىگذارد و نوبت به سبب لاحق نمىرسد و در نتيجه ثمن ملك مشترى است و اگر با اجازهء مالك صحيح باشد سر از بيع بلا ثمن در مىآورد .\r\nولى اگر اجازه را كاشفه گرفتيم و گفتيم : اجازه كاشف ازاين است كه : مالك اصلى در واقع از اوّل و از هنگام عقد مالكِ ثمن شده ، در اين فرض سبب ملكيّت مالك اصلى ( خود عقد ) سابق است و سبب مالكيّتِ فضولى ( تسليط و اقباض مشترى ) لاحق است و هر سببى مقدّم باشد همان مؤّثر است پس با اجازهء مالك ثمن ملك او مىشود و اجازه مفيد است و بيع بلاثمن پيش نمىآيد .\r\nو به عبارت ديگر : در فرض كاشفيّت اجازه و براين مسلك از دو حال خارج نيست :\r\n1 - يا مالك اصلى معامله را ردّ مىكند ، در اين صورت مشترى ، غاصب را بر مال خويش مسلّط كرده و ربطى به مالك اصلى ندارد .\r\n2 - و يا معامله را امضاء مىكند ، در اين صورت است كه اقباض مشترى بىجا بوده و\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nنبايد فضولى را بر مال ديگرى ( مالك مثمن ) مسلّط مىكرد ، و حال كه مسلّط كرده مالك اصلى حق رجوع به او و اخذ ثمن دارد .\r\n\r\nقوله : ولذا :\r\nشاهد بر اينكه تسليط غاصب با اقباض حاصل مىشود آن است كه : اگر در فرض مورد بحث ما ( علم مشترى به غصبيت بايع و معذلك اقدام به معاملهء با او ) مشترى هنوز ثمن را به قبض فضولى نداده بود كه مالك اصلى امضاء يا ردّ كرد ، در هر حال فضولى حق مطالبهء ثمن ندارد و بر فرض ردّ نمىتواند ثمن را از دست مشترى بگيرد و از چنگ او در آ ورد و بر فرض اجازه حق ندارد ثمن را از دست مالك اصلى انتزاع كند . پس به نفس عقد بيع ، فضولى مالك نمىشود بلكه پس از تسليط مالك و قبض و اقباض ، ملك مىآيد ولى على الكشف نفس بيع سبب ملك مالك اصلى است و اجازه كاشفيّت دارد و لا غير\r\n\r\nقوله : ثمّ اعلم :\r\nدر اينجا دو مسئله داريم كه بايد از يكديگر تفكيك شود :\r\n1 - تا به حال كلام در اين بود كه فضولى ( غاصب يا غير غاصب ) مال مردم را مورد معامله قرار مىدهد و بعد مالك اصلى آن را اجازه مىكند ، اينجا بود كه حكم به صحّت كرده و گفتيم اين معامله براى مالك اصلى واقع مىشود ، و در اين فرض بود كه مشهور ميان سه مسئله ( بيع للمالك بدون منع سابق ، يا با منع سابق ، و بيع لنفسه ) فرق نگذاشته و در هر سه مورد فتوى به صحّتِ معامله و وقوعش للمالك الاصلى دادند .\r\n2 - و امّا مسئله ديگر هم هست كه در آينده تحت عنوان : « من باع شيئاً ثمّ ملكه فاجازه » مطرح خواهد شد كه شخص بدون اذن مالك اصلى مال مردم رابراى صاحبانش يا براى خودش مىفروشد ، سپس به سببى از اسباب مُملّكه مالك مىشود و معاملهء قبلىاش را اجازه مىكند ، مشهور در اين مسئله حكم به بطلان كرده‌اند .\r\nمرحوم شيخ مىفرمايد : اين مسئله ربطى به ما نحن فيه و مسئله اوّل ندارد ، چرا كه در ما نحن فيه سخن از وقوع معامله براى مالك است و در اين مسئله سخن از وقوع معامله براى عاقد اصلى و مالك بالعرض است .\r\n\r\nقوله : و من هنا :\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nهدف از طرح فراز قبلى بيان اين نكته است كه : صاحب رياض ره در كتاب خود « 1 » فرموده : اگر فضولى مال مردم را براى خودش بفروشد چنين بيعى باطل است و به مرحوم علّامه نسبت داده كه وى مىگويد : لاخلاف در بطلانِ چنين معامله‌اى .\r\nمرحوم شيخ مىفرمايد : با توجّه به اينكه مشهور فتوى به صحّت دادند ، ادّعاى نفى خلاف در بطلان و انتساب آن به علّامه ناتمام است و صاحب رياض دچار اشتباه شده است . مگر مقصود صاحب رياض مسئله دوّم باشد ( من باع شيئاً ثّم ملكه . . . ) كه ربطى به ما نحن فيه ندارد ، ولى اينهم خلاف ظاهر كلام ايشان است .\r\nدو مطلب ديگر\r\n\r\nقوله : بقى امران :\r\nمطلب اصلى بيع فضولى در ضمن سه مسئله با ذكر اقوال و ادلّه تا اينجا به پايان رسيد ، در اينجا دو مطلب ديگر باقى مانده كه آنها را بيان مىكنيم :\r\n\r\nقوله : الاوّل :\r\nمطلب اوّل دربارهء اين است كه : فضولى گاهى بايع است و گاهى مشترى و در هر يك از دو صورت گاهى براى مالك اصلى بدون نهى سابق معامله مىكند ( مسئلهءاوّل ) و گاهى با منع سابق اقدام مىكند ( مسئلهء دوّم ) و گاهى براى خود مىفروشد ( مسئلهء سوّم ) و در هر يك از شش صورت يا مال مردم عينى از اعيان خارجيّه است مثل فلان كتاب يا فرش يا منزل شخصى كه در خارج موجود است ، يا فلان درهم يا دينار و اسكناس كه در خارج موجود است ، و گاهى دين است كه در ذمّهء ديگران است مثلًا مالك اصلى صد من گندم بر ذمّهء فلانى طلبكار است ، فضولى صد من گندم در ذمّهء فلان را به خود مديون يا به شخص ديگر مىفروشد يا زيد از بكر هزار تومان طلبكار است ، فضولى مىگويد : من اين پارچه را به آن هزار تومانِ زيد كه در ذمّه بكر است خريدارى كردم ( باز هم با مال مردم معامله مىكند ولى اينبار مال مردم دين در ذمّهء ديگران است نه عين خارجى ) حال اينكه گفتيم : معاملهء فضولى صحيح است يعنى با اجازهء مالك اصلى براى خود مالك واقع\r\n\r\n\r\n","description":"","footnote":"\r\n( 1 ) . رياض المسائل ، ج 1 ، ص 512 .\r\n","page_name":" 43 ","page_number":43},
  {"content":"\r\n\r\nمىشود در اين جهت فرقى ميان دوازده صورتِ مذكور فرقى وجود ندارد . ( جز اينكه :\r\nاگر مال مردم دين در ذمّه باشد به فضولى عنوان غاصب و سارق اطلاق نمىشود چون دين در ذمّهء كه قابل غصب كردن نيست ، ولى در معاملهء عين خارجى ممكن است غاصب باشد يا معتقد باشد و . . . )\r\n\r\nقوله : و منه جعل :\r\nاز جمله موارد فضولى دو مورد زير است : ( علاوه بر دوازده صورتى كه ذكر شد . )\r\n1 - فضولى عوض را ثمنِ در ذمّهء ديگرى قرار دهد ، يعنى بگويد : « اشتريت هذا الثوب بمأة درهمٍ فى ذمّة الغير » ، كه ثمن را صد درهم در ذمّهء ديگرى قرار داده و ذمّهء غير را مشغول كرده است .\r\n2 - فضولى عوض را مثمنِ در ذمّهء غير قرار دهد ، يعنى بگويد : « بعت ثوباً فى ذمّة الغير بمأة درهم » ، كه مثمن را پارچهء در قبل ذمّهء ديگرى قرار داده و متاعى را بر ذمّهء غير فروخته است .\r\nحال در اين دو مورد اگر از سوى آن غير يعنى صاحب ذمّه اذن در چنين بيع يا شرائى داده باشد معامله صحيح خواهد بود و وكالت است نه فضولى ، ولى بحث در جائى است كه چنين اذن سابقى نبوده اينجا است كه دو معاملهء مذكور فضولى بوده و احكام آن باب را دارند .\r\n\r\nقوله : ثمّ انّ :\r\nاگر فضولى روى عين خارجى و شخصى معامله‌اى انجام دهد مشكلى نيست زيرا عين خارجى مالك معيّن دارد و معامله منوط به اجازهء او است ، ولى اگر روى ما فى الذمّه معامله كند ( كه مفروض بحث است ) ما فى الذّمه كلّى است و هر يك از ذمّهء خود فضولى و غير او را شامل است ، و اگر فى ذمّة الغير هم بگويد ( كه مفروض بحث است ) باز كلّى است زيرا غير مىتواند زيد باشد ، بكر باشد ، . . . و كلّى بدون تعيين و تميز مورد معامله واقع نمىشود .\r\nآنگاه سؤال اين است كه : راه تشخيص و تعيين ما فى الذمّه چيست ؟ از كجا بفهميم كه فضولى براى چه كسى معامله مىكند و ثمن يا مثمن و در يك كلام عوض را از مال چه كسى و به ذمّه كدام انسان قرار مىدهد ؟ در جواب مىگوييم : دو راه دارد :\r\n1 - از راه اضافه كردن ذمّه به سوى شخص معيّن يعنى بطور مطلق نگويد : فى الذمّه ،\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nو به طور مجمل نگويد : فى ذمّة الغير بلكه بطور مشخّص بگويد : فى ذمّة فلان ( كنايه از زيد مثلًا ) فى المثل اگر مثمن را در ذمّهء غير قرار مىدهد ، بگويد : ( بعتُ كرّاً من طعام فى ذمّة فلان بكذا ) . يعنى يك تُن گندم در ذمّهء فلانى فروختم در مقابل فلان مبلغ ، كه ذمّهء فلانى مشغول به گندم شود ( هر كرّ 60 قفيز است ، و هر قفيزى 8 كيل است 480 / 8 * 60 هر وكيلى يك من و نيم است / 720 / 12 1 * 480 ، پس كرّ از طعام 720 من مىباشد )\r\nيا اگر ثمن را در ذمّهء ديگرى قرار مىدهد بگويد : « اشتريت هذا الثوب بمأة درهم فى ذمّة فلان » كه صد درهم را به ذمّهء فلانى يعنى زيد مثلًا ، اضافه كرده است .\r\nحكم اين صورت : خيلى روشن است كه معامله فضولى بوده و منوط به اجازهء صاحب ذمّه ( زيد ) است اگر او اجازه داد معامله صحيح است و براى او واقع مىشود و ثمن يا مثمن هم به ذمّه‌اش مىآيد و بايد از عهده برآيد ، چه اينكه متقابلًا عوض ديگر هم در ملك او داخل مىشود . و اگر ردّ كرد معامله از ريشه باطل مىگردد و چيزى بر ذمّهء وى نمىآيد ( نظير اينكه عين مال مردم را مورد معامله قرار دهد ، ثمن يا مثمن قرار دهد كه موقوف به اجازه مالك اصلى بود و مبسوطاً گذشت . )\r\n2 - ذمّه را به شخص خاصى اضافه نكند و در متن عقد نام فرد خاصى را نبرد ، و سر بسته بگويد : « اشتريت كذا بكذا فى الذّمه » يا « بعتك كذا فى الذمّه بكذا » ، ولى در نيّت و قصد باطن ، آن صاحب ذمّه را مشخّص كند ، يعنى مقصودش اين باشد كه اين ثمن به ذمّهء زيد يا اين مبيع در ذمّهء زيد باشد ، باز با قصد كردن فرد خاص هم ، همان فرد به عنوان صاحب ذمّه متعيّن مىشود و معامله براى غير او واقع نمىشود ، زيرا نسبت به غير او قصدى نبود و عقد هم تابع قصد است ، و قاعده هم‌اين است كه عوض در ملك همان كسى داخل مىشود كه عوض ديگر از ملك او خارج مىشود و آن كس غير از مَنْ قُصِدَ مالكيّته نيست . آرى يك احنمال ضعيفى بود كه سابقاً از كاشف الغطاء و پيروانش نقل شد كه فرمودند : دليلى بر اشتراط ملك نيست و عاقد ولو مالك عوض هم نباشد مىتواند مالك معوّض شود و . . . ولى سخنان ايشان ردّ شد .\r\n\r\nقوله : فكما انّ : تنظير :\r\nهمانگونه كه تعيين عوض در خارج ( مثلًا بگويد : اين پارچه را فروختم يا به اين صد تومان خريدم و . . . ) ما را از ذكر نام مالك اصلى و قصد آن بىنياز مىكند و معامله براى\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nمالك واقع مىشود ولو فضولى او را قصد نكند و خود را قصد كند ( كه مسئله سوّم بود ) همچنين قصد و نيّت ( مَنْ وقع له العقد ) هم كافى است و ما را از ذكر نام او و اضافهء ذمّه به سوى او و تعيين عوض كلّى بدين وسيله ، بىنياز مىسازد .\r\nپس تشخيص كلّى و ما فى الذمّه به صورت ما نعة الخّلو دو راه دارد :\r\n1 - اضافهء ذمّه به غير\r\n2 - قصد غير از معامله .\r\n\r\nقوله : و حينئذ : حكم اين صورت :\r\nاگر آن كسى كه فضولى در معامله او را قصد كرده معامله را اجازه كرد بيع يا شراء صحيح است و براى همان كس واقع مىشود و عوض هم به ذمّه همان شخص مىآيد ، ولى اگر وى معامله را ردّ كرد على القاعده و طبق معمول بايد بگوييم : اين معامله از اصل و اساس در واقع باطل مىشود زيرا مقتضا و مفاد ردّ عقد از سوى مَنْ قُصِدَ مالكيّته‌اين است كه :\r\nنقل و انتقالى محقّق نشده و هر عوضى در ملك صاحب اصلىاش باقى است ( چه عوضى كه بنا بود به ذمّهء اين شخص بيايد و بدهكار شود كه نشده ، و چه عوض ديگر كه از سوى طرف اصيل در اين معامله مطرح شده و به عنوان عوض واقع شده است . )\r\n\r\nقوله : اذ المال :\r\nدليل بر بقاء هر عوضى بر ملك صاحبش اين است كه : مال ( مال اصيل كه از طرف اصيل به عنوان عوض منظور شده ) در باب معاملهء فضولى مردّد است بين مالك اصلىِ آن ( كه طرف اصيل باشد ) و بين كسى كه مقصود او است و عقد براى او واقع شده ( صاحب ذمّه ) و معقول نيست كه مال از ملك مالك اصلىاش كه طرف اصيل است خارج شود و ميان فضولى و مَنْ قُصِدَ مالكيّته مردّد شود ( زيرا يا عقد مزبور در نقل و انتقال مؤثر است ، مثل صورت اجازة پس مال براى مَنْ وَقَعْ له العقد است و مردّد نيست ، و يا مؤثر نيست مثل فرض ردّ ، پس مال براى مالك اصلى و طرف اصيل است ، و معقول نيست كه عقد اين اندازه مؤثر باشد كه سبب اخراج مال از ملك طرف اصيل بشود ولى سبب ادخال آن در ملك صاحب ذمّه نشود بلكه مردّد باشد ميان فضولى و مَنْ قُصِدِ مالكيّته ) پس هيچگاه براى فضولى ولو ظاهراً واقع نمىشود و او مالك مال نمىشود و بر فرض وقوع براى فضولى نيازى به اجازه نخواهد داشت چون خودش عاقد است و در مال كسى تصرّف\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nنكرده تا اجازه لازم باشد ، و ذمّه هم كه مال نيست ، در حالى كه فتوى اينست كه اجازه لازم است .\r\nدر نتيجه : مقتضاى قاعده‌اين است كه : اگر صاحب ذمّه ردّ كرد عقد واقعاً باطل باشد يعنى نه براى صاحب ذمّه واقع شود و نه براى فضولى ،\r\n\r\nقوله : الّا انّ :\r\nسخنان مزبور بر اين فرض بود كه ميان فضولى و طرف اصيل نزاعى پيش نيايد ، امّا اگر فضولى مدّعى شد كه من براى خودم خريد و فروش نمىكردم و قصدم ديگرى بوده و به ذمّهء او چيزى را فروخته يا خريده‌ام ، ولى طرف اصيل او را تصديق نكرد و اين امر را انكار كرد و قسم خورد كه : خيال مىكرده فضولى به ذمّهء خود معامله مىكند و خبر نداشته از اينكه او قصد غير دارد و فضولى است ، و خلاصه قسم خورد بر اينكه او فضولى نبوده يا من نمىدانستم كه او فضولى است و گرنه اقدام به معامله نمىكردم ، در اينجا حاكم شرع به نفع طرف اصيل و بر ضرر فضولى حكم مىكند يعنى او را مجبور مىكند بر اينكه عوض را از ذمّهء خودش بپردازد ، زيرا پس از نفى فضوليّت با قسم ، ظاهراً عقد براى خود او واقع مىشود و بايد از عهده برآيد ( ضمناً حق ندارد از مال طرف اصيل استفاده كند ، چرا كه خودش مدّعى است كه مال من نيست و براى خودم خريدارى نكرده‌ام ، مگر از طرف اصيل اذن در تصرّف بگيرد . ) جماعتى از فقهاء از قبيل : محقّق اوّل « 1 » فخر الاسلام « 2 » محقّق كركى معروف به محقّق ثانى « 3 » شهيد ثانى « 4 » همين فتوى را داده و حكم كرده‌اند به وقوع ظاهرىِ عقد براى فضولى .\r\n\r\nقوله : و قد يظهر :\r\nكلمات جماعت مذكور مقيّد به كلمهء ظاهراً بود يعنى در ظاهر حكم به وقوع عقد براى فضولى مىشود ، ولى برخى از كلمات نظير كلام علّامه در قواعد « 5 » و شيخ در مبسوط « 6 » اطلاق دارد و به ظاهر اطلاقى دلالت مىكند بر وقوع عقد براى فضولى واقعاً ، و همين وقوع واقعى به جماعتى از فقهاء در برخى از فروع باب مضار به نسبت داده شده است\r\n\r\n\r\n","description":"","footnote":"\r\n( 1 ) . شرايع ، ج 2 ، ص 205 .\r\n( 2 ) . ايضاح الفوائد ، ج 2 ، ص 347 .\r\n( 3 ) . جامع المقاصد ، ج 251 .\r\n( 4 ) . مسالك ، ج 5 ، ص 300 .\r\n( 5 ) . قواعد ، ج 1 ، ص 247 .\r\n( 6 ) . مبسوط ، ج 2 ، ص 386 .\r\n","page_name":" 47 ","page_number":47},
  {"content":"\r\n\r\n( منجمله محقّق در شرايع و علّامه در قواعد ، و فرع مذكور كه : شخصى به ديگرى مالى داده و او با اين مال مضاربه مىكند ، حال عبدى را كه پدر يا مادر ربّ المال است و باصطلاح : ( ممنّ ينعتق عليه ) است خريدارى كرد ، اگر با اذن قبلى ابّ المال بود صحيح است و اول عبد قهرب آزاد مىشود ولى اگر بدون اذن قبلى بوده و به نيت ابّ المال خريدارى كرد و او اجازه نداد فرموده‌اند : يقع للعامل ، يعنى معامله براى خود عامل مضارب واقع مىشود و مقيّد به كلمهء ظاهراً نكرده‌اند و ظاهرش اين است كه : يَقَعُ للعامل واقعاً . )\r\n\r\nقوله : و حيث عرفت :\r\nدر مورد بحث كه ثمن يا مثمن را در ذمّهء غير قرار مىدهد يك بيع و شراء و اصل معامله داريم و يك كلّى و ذمّه و نسبت به ايندو چهار احتمال وجود دارد :\r\n1 - تمام اينها را به خودش نسبت بدهد يعنى بگويد : ( بعتُ عن نفسى ثوباً بذمّتى يا فى ذمّتى بمأة درهم ، ) كه بيع را به خودش اضافه كرده ، كلّى را هم كه ثوباً باشد به ذمّهء خودش اضافه كرده است ، يا بگويد : ( اشتريت هذا الثوب لنفسى بمأة درهمٍ فى ذمّتى ) كه باز همه را به خودش نسبت داده و اضافه كرده است ، چنين معامله‌اى قطعاً صحيح است و ثمن يا مثمن به ذمّهء عاقد مىآيد و ربطى هم به فضولى ندارد . و هكذا اگر قصد نفس داشته باشد .\r\n2 - تمام اينها را به غير خودش نسبت دهد ، يعنى بگويد : ( بعتُ عن فلان ثوباً بذمّته الفلان بدرهم ، ) كه بيع را به فلان نسبت داده و مبيع را در ذمّه همان كسى قرار داده ، يا بگويد : ( اشتريتُ لفلان ثوباً بدرهم فى ذمّته ، ) در اين فرض هم اگر اذن قبلى نداشته قطعاً فضولى است و احكامش همان است كه گذشت ، و هكذا اگر به غير اضافه نكند ولى قصد باطنى اش غير باشد .\r\n3 - يكى از آن دو را مطلق و مجمل گذارده و ديگرى را در لفظ يا در قصد تعيين كند ، مثلًا بيع يا شراء را مقيّد كند و به كسى اضافه بكند يا كسى را هم قصد بكند ولى كلّى و ذمّه را مطلق بياورد مثلًا بگويد : ( بعتُ عن نفسى ثوباً فى الذمّة بكذا ، ) يا كلمهء عن نفسى را نياورد ولى قصدش اين باشد ، يا بگويد : ( اشتريت لنفسى هذا الثوب بمأة درهم فى الذّمة ) يا كلمهء لنفسى را نياورد ولى قصدش اين باشد . و يا عكس فرض مذكور يعنى بيع و شراء\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nرا مطلق و مجمل بياورد و به كسى اضافه نكند يا كسى را قصد نكند ولى ذمّه را به خودش يا به غير اضافه كند مثلًا بگويد : ( بعتُ ثوباً فى ذمّتى يا فى ذمّة فلان بكذا ، يا بگويد :\r\nاشتريت هذا الثوب بمأةٍ فى ذمّتى يا ذمّة فلان . ) ( قوله : و حيث عرفت . . . تا يك سطر يعنى تا كلمهء ظَهَرَ كه جواب حيث است ، اشاره به اين صورت دارد . ) و حكمش اين است كه :\r\nمقيّد و مبيّن ، مجمل و مطلق را تفسير كرده و موجب صرف آن به اين مىشود و معلوم مىشود كه بيع و شراء براى كيست ؟ يا ذمّه ذمّهء كيست ؟\r\n\r\n4 - قوله : ظهر من ذلك :\r\nجمع بين متنافيين كند يعنى بيع را ( منظور اصل معامله است اعمّ از اينكه بيع باشد يا شراء باشد ) به سوى غير اضافه كند ولى كلّى و ذمّه را به خودش اضافه كند و يا حدّاقل قصدش از كلّى و ذمّه ذمّه خودش باشد ولو در لفظ اضافه‌اى صورت نگرفته مثلًا بگويد :\r\n( اشتريت هذا الثوب لفلانٍ بمأة درهم فى ذمّتى ، ) كه در حقيقت شراء براى فلانى است و مثمن به ملك او در مىآيد . ولى من مشغول الذمّه شده و ثمن به عهدهء من مىآيد و با مال خودم براى غير خودم متاعى خريده‌ام . و يا عكس فرض قبلى يعنى معامله را به خودش نسبت دهد ، ولى كلّى و ذمّه را به غير خود اضافه كند و يا لااقلّ قصدش غير باشد مثلًا بگويد : ( اشتريت هذالنفسى بدرهمٍ فى ذمّة فلانٍ ، ) كه در حقيقت با مالى به ذمّهء فلانى متاعى را براى خود مىخرد . حكم اين دو فرض متعاكس چيست ؟\r\nحكم اين است كه : اگر قصد فضولى يا عاقد از عقد مزبور جمع بين متنافيين باشد يعنى هم قصدش اين است كه شراء براى غير باشد و هم ثمن در ذمّه خودش ، يا بالعكس اين به نظر شيخ از محالات است و قصد جدّى به آن هرگز تعلّق نمىگيرد . ولى اگر قصد واقعى روى يكى از آن دو است ولى مردّد است كه خودش باشد يا غير و در ظاهر هر دو اضافه و نسبت را مىآورد ، در اينجا شيخ اعظم حكم هر صورت را جدا مىآورند ، امّا فرض اوّل : ( اشتريت هذا لفلان بدرهمٍ فى ذمّتى ) دو احتمال در اينجا ذكر مىكنند :\r\n1 - احتمال دارد اين معامله باطل باشد ، زيرا به منزلهء آن است كه انسان با عين مالش متاعى را براى ديگر خريدارى كند ، زيرا در هر دو ( به عين مال يا در ذمّه ) قصد معاوضه حقيقيّه ندارد ، چون معاوضهء حقيقى آن است كه عوض از ملك هركسى در آمد معوض در ملك او داخل شود نه در ملك ديگرى ، و در اينجا اين امر وجود ندارد ، ضمناً معمولًا\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nدر چنين فرضى ادّعاى مالكيّت براى غير و يا اعتقاد به مالكيّت او هم نيست ، پس معاوضه صد درصد صورى است و از اين حيث باطل است .\r\n2 - و احتمال دارد كه صحيح باشد كه خود دو شعبه دارد :\r\n1 - براى خود عاقد صحيح باشد و براى او واقع شود اگر قيد لفلانٍ را الغاء كنيم .\r\n2 - براى غير واقع شود و صحيح باشد اگر قيد فى ذمّتى را ناديده بگيريم .\r\nو امّا فرض دوّم « اشتريت لنفسى بدرهم فى ذمّة فلان » اين نيز دو احتمال دارد :\r\n1 - از قبيل مسئله سوّم از مسائل فضولى باشد كه عين مال غير را براى خود مىفروخت يا با عين مال مردم براى خود متاعى خريدارى مىكرد و حكمش اين بود كه :\r\nبا اجازهء مالك اصلى براى او واقع مىشد ، در اينجا هم با اجازهء صاحب ذمّه براى او واقع مىشود . منتهى اوّل بايد معامله را تصحيح كرده و قصد معاوضه را درست كنيم ، و آن را با بناگذارى بر تملّك درست مىشود ، يعنى فرض رابر اين بگيريم كه : وى معتقد بود كه واقعاً در ذمّه فلان درهمى مالك است ( از باب قرض و غيره ) و با اين اعتقاد گفت : فى ذمّة فلان ، و قصد معاوضهء حقيقى كرد ، ولى بعداً معلوم شد اشتباه كرده و مالك درهم در ذمّهء غير نبوده آنگاه پاى عاقد بر كنار مىشود و پاى صاحب ذمّه به ميدان مىآيد و منوط به اجازهء او مىشود .\r\n\r\nقوله : اعتقاداً :\r\nدر مسئله سوّم دو چيز مطرح بود :\r\n1 - ادّعاى مالكيّت كه در غاصب بود .\r\n2 - اعتقاد به ملكيّت ، ولى در اينجا فقط اعتقاداً را آورده‌اند ، علّت آن است كه كلّى و ما فى الذمّه قابل غصب كردن نيست تا بناء عدوانى بر مالكيّت مغصوب بگذارد ، و لذا همان اعتقاداً فرض صحيح دارد .\r\n2 - احتمال هم دارد بگوييم : اين معامله صحيح است و براى خود عاقد واقع مىشود و قيد « فى ذمّة فلان » كه بعداً آورده لغو است ، زيرا اوّل قيد « لنفسى » را آورده و ظاهر بلكه صريحش شراء لنفسه است آنگاه هر چه منافى با آن باشد ( مثل اضافه ذمّه به غير ) الغاء مىشود ، پس صحيح است .\r\nدر عين حال مسئله براى ما صاف نيست و جاى تأمّل دارد .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n( نكته : مُحشّين بزرگوار در اينجا به مرحوم شيخ اعتراض كرده‌اند و ما براى نمونه تنها كلام سيّد را در حاشيه ياد آور مىشويم : ثمّ من المعلوم عدم الفرق بين الصورتين من حيث كونهما من الجمع بين المتنافيين ، فلوبنينا على ترجيح احد القيدين و الغاء الآخر لاوجه للفرق بينهما كما هو ظاهر المصنف ( ره ) حيث انّه فى الصورة الاولى احتمل الغاء احد القيدين لاعلى التعيين و فى الثانية بنى على الغاء ذمّة الغير ، فان كان نظره الى الاظهريّة فهما سواء فى ذلك ، و ان كان نظره الى ترجيح مايكون مقدّماً فى اللفظ فمقتضى ذلك ان يحكم فى الاولى ايضاً بالغاء قيد ذمّة نفسه و الحكم فيها بالصحة لذلك الغير به شرط اجازته لتأخره فى اللفظ ، و الانصاف انّ البطلان فى الصورتين مقطوع به و لاوجه لهذه الاحتمالات اصلًا لانّ العاقد ليس بهازل فى شىءٍ من القيدين . . . « 1 » )\r\n\r\nقوله : ثمّ انّه قال :\r\nبمناسبت اينكه ازجمع بين متنافيين گفتگو شد ، كلامى را از علّامه در تذكره نقل و نقد مىكنند : علّامه فرموده : اگر شخصى فضوليّاً ( نه بااذن قبلى به وكالت ياولايت ) متاعى راخريدارى كرد ، از دوحال خارج نيست :\r\n1 - با عين مال ديگرى ( كه در اختيار اوست يا در خارج موجود است ولو در اختيار فضولى نيست ) متاعى را خريدارى كرد ( آيا براى مالك اصلى خريدارى مىكند ؟ كه مسأله اوّل و دوّم بيع فضولى بود ، يا براى خودش مىخرد كه مسأله سوّم بود ؟ در عبارت قيدى ندارد و با هر دو فرض مىسازد ) حكم اين فرض آن است كه : همان اختلاف معهود و متعارف كه در آغاز مسألهء اوّل از مسائل بيع فضولى ذكر شد ، در اينجا هم جارى و سارى است و آن اينكه : عدّه‌اى قائل به بطلان بودند و مىگفتند : معامله فضولى از اصل باطل است و با اجازهء مالك هم درست نمىشود . و مشهور طرفدار صحّتِ تعليقى بودند و مىگفتند : معاملهء فضولى موقوف بر اجازهء مالك اصلى است ، اگر اجازه كرد صحيح فعلى شده و براى خود مالك اصلى واقع مىشود ، و اگر ردّ كرد باطل مىگردد . حال در ما نحن فيه هم همين دو وجه مىآيد كه شراء مذكور باطل باشد يا موقوف بر اجازه .\r\n\r\n\r\n","description":"","footnote":"\r\n( 1 ) . حاشية السيّد على المكاسب ، ص 146 .\r\n","page_name":" 51 ","page_number":51},
  {"content":"\r\n\r\n\r\nقوله : فالخلاف :\r\nالف و لام عهد است يعنى همان خلاف معهود و متعارفى كه قبلًا ذكر شد يا در ذهن شما است . و الخلاف مبتدا و فى البطلان . . . خبر است . اينكه گفتيم ، فتواى مشهور فقهاء اسلام بود ، ولى ابوحنيفه با مشهور مخالفت كرده و گفته : شراء مذكور صحيح است و براى مشترىِ فضولى واقع مىشود ، آن هم « لكلّ حالٍ » يعنى چه حال اجازه و چه حال ردّ يعنى چه مالك اصلى و صاحب عين ثمن ، شراء مزبور را اجازه كند و چه ردّ كند در هر حال معامله براى خود مشترى واقع مىشود . ( منتهى در فرض اجازه به اين معنى است كه مبيع در ملك مشترى داخل مىشود ولى ثمن از ملك مجيز خارج مىگردد ، و از نظر ابوحنيفه شرط مالك شدن مثمن ، مالك بودنِ ثمن نيست . و در فرض ردّ به اين معنى است كه : خود ثمن كه عين خارجى است به مالك اصلى مستردّ مىشود و بدل ثمن بر عهدهء مشترى مىآيد و بايد بپردازد . )\r\n2 - و ان كان فى الذمة لغيره و اطلق اللفظ : ( از ديدگاه محشيّن اين جمله اجمال و ابهام دارد و داراى سه احتمال است كه بر محور كلمه « الذمّة » دور مىزنند ،\r\nالف : مراد از ذمّه ذمّهء خود مشترىِ فضولى باشد وكلمهء لغيره متعلّق به فعل مقدّر يعنى اشترى باشد كه به قرينهء مقام فهميده مىشود و مراد از اطلاق لفظ هم اين است كه بودن ثمن در ذمّهء خودش ، و بودن شراء براى غير كه مثمن ملك غير شود ، هر دو را در قصد و نيّت منظور كرده و به زبان نياورده و عقد خالى از آنها است مثلًا گفته : « اشتريت هذا الثوب بدرهمٍ » و لفظ فى ذمّتى و لفلانٍ را نياورده ولى منظورش‌اين است كه : « اشتريت لغيرى بدرهمٍ فى ذمّتى . »\r\nب : مراد از ذمّه ذمّهء غير باشد و كلمهء لغيره هم صفت « الذمّه » باشد و منطوراين است كه « اشتريت هذا الثوب لفلان فى ذمّة » ، ولى لفظ را مطلق آورده و كلمهء لفلانٍ و فى ذمّة را در لفظ نياورده و تنها در نيّت و قصد لحاظ كرده است .\r\nج : مراد از « الذمّه » مطلق يا مبهم باشد و لغيره هم متعلّق به اشترى باشد و اطلاق لفظ هم يعنى در لفظ كلمهء ذمّه و غير را ذكر نكند و در نيّت داشته باشد كه منظور اين است متاعى را به نيّت غير و براى غير مىخرد آن هم به ثمن در ذمّه چه كسى ؟ خودش ؟ يا همان غير ؟ يا فرد ثالث ؟ اينها را مشخّص نكرده است . حال هر كدام از اين احتمالها شواهد و\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nمؤيّداتى دارد كه مرحوم شهيدى در حاشيه آورده است « 1 » اظهر احتمالات احتمال « الف » است كه مرحوم شيخ همين برداشت را كرده و بر آن اساس پيش رفته‌اند و ما همين را تعقيب مىكنيم : ) متاعى را براى ديگرى خريدارى مىكند و قصدش اين است كه مثمن در ملك ديگرى داخل شود ، ولى نه با عين خارجى و ثمن معيّن ، بلكه با ثمن كلّى و در ذمّهء خودش يعنى به ذمّه خود براى ديگرى چيزى مىخرد ، كه ثمن را خودش بدهد و خودش مشغول الذمّه باشد ، نه ديگرى و ضمناً لفظ عقد را مطلق آورده و مقيّد به قيد فى ذمّتى و لغيرى نمىكند ، ولى قصدش‌اين است كه ثمن به ذمّهء خودش بيايد و مثمن ملك ديگرى شود ( علّت آوردنِ و اطلق اللفظ آن است كه : اگر لفظ را مطلق نياورد و مقيّد كند به قولش كه اشتريت لفلانٍ . . . نمىتوانيم احكام بعدى را صادر كنيم و بگوييم : اگر غير ردّ كرد معامله براى مباشر و فضولى واقع مىشود بلكه ناچار مىشويم از حكم به بطلان . ) حكم اين فرض آن است كه : فقهاى اماميّه به اتفاق چنين فتوى داده‌اند : اگر آن غير كه « مَنْ قُصِدَ مالكيّته للمثمن » است معاملهء مزبور را اجازه كرد ، معامله صحيح است و براى خود مُجيز واقع مىشود و ثمن را هم خود او و بايد بدهد و گرنه معاوضه معقول نخواهد بود .\r\nولى اگر غير معامله را ردّ كرد ( نگفته‌اند : معامله باطل مىشود بلكه فرموده‌اند : ) معامله از ناحيهء خود مباشر ( فضولى ) نافذ و مؤثر مىشود و ثمن به ذمّه خود او مىآيد و بايد از عهده برآيد . ( امّا مثمن ملك چه كسى مىشود ؟ ملك منوّى له ؟ يا ملك ناوى يعنى فضولى ؟ عبارت ساكت است و بعداً در نقد مرحوم شيخ تحليل خواهد شد . ) و فتواى قديم شافعى از عامّه و نيز احمد حنبل از عامّه هم همين است .\r\nسؤال : چرا در فرض ردّ غير ، حكم به بطلان نكرديد و حكم به صحّت و نفوذ از سوى خود فضولى كرديد ؟\r\nجواب : براى اينكه فضولى در مال ديگرى كه تصرّف نكرده تا با ردّ ديگرى تمام اينها ابطال شود ، او فقط در ذمّهء خويش تصرّف كرده است و اختيار ذمّهء خويش را دارد ، پس با ردّ غير براى خودش ثابت مىشود .\r\nسؤال ديگر : چرا از اوّل نگفتيد : براى خود مشترى واقع مىشود و ربطى به غير ندارد ، بلكه موقوف به اجازهء غير كرديد ؟\r\n\r\n\r\n","description":"","footnote":"\r\n( 1 ) . هداية الطالب الى اسرار المكاسب ، ص 283 .\r\n","page_name":" 53 ","page_number":53},
  {"content":"\r\n\r\nجواب : زيرا فضولى ابتدائاً قصد غير داشت و شراء را براى او منعقد كرده و هدف اصلىاش اين بود كه بدين وسيله متاع ملك فلانى شود ، و لذا منوط به رضايت و اجازهء غير است ، آنگاه اگر غير ، اجازه كرد معامله براى او لازم مىگردد و بايد از عهده برآيد ، و اگر ردّ كرد براى مشترى لازم مىشود . ( در حقيقت با اين بيان تنافى رفع شد و ميان قصد ذمّهء خودش با قصد وقوع شراء براى غير ، جمع كرديم به اين صورت كه :\r\nدر قدم اوّل قصد غيرمقدّم است چون او غرض اصلى است پس اگر او اجازه داد معامله براى او است ، و در قدم دوّم اگر اورضايت نداد قصد خودش زنده مىشود و معامله براى او واقع مىشود . )\r\nضمناً فرقى ندارد ( يعنى ضررى به وقوع معامله براى مشترى نمىزند وقادح نيست ) كه فضولى ثمن در ذمّه را از مال همان غير كه مقصودش بود نقد كرده و به فروشنده بپردازد ( كه چنين اقباض و دفعى صحيح نيست و بايد قبضِ صحيح صورت پذيرد ، ولى لطمه به صحّت معامله نمىزند . ) و يا از مال ديگر ذمّه را فارغ كند .\r\nباز فتواى ابوحنيفه و رأى جديد محمد بن ادريس شافعى ( در مقابل رأى قديم او ) بر خلاف ديگران است يعنى در فرض شراء در ذمّه هم بطور مطلق گفته‌اند : معامله براى خود مشترىِ فضولى واقع مىشود ، چه آن غير اجازه بكند و چه اجازه نكند ( با اين تفاوت كه : در فرض شراء به عين ثمن ، اگر اجازه مىكرد ، مشترى مالك متاع مىشد با همان ثمن معيّن كه مال غير بود ، ولى در فرض شراء به ذمّه خودش ، اگر هم غير ، اجازه كند همين معامله در ذمّه را اجازه كرده پس ذمّه خود مشترى مشغول مىشود نه ذمّه غير ، ) پايان كلام علّامه . « 1 »\r\n\r\nقوله : و ظاهره :\r\nمرحوم شيخ مىفرمايد : از ظاهر كلام علّامه چنين فهميده مىشود كه : در فرض شراء در ذمّه ، اگر غير ، معامله را ردّ كرد ، بالاجماع معامله باطل نيست و براى خود فضولى واقع مىشود ، آن هم صحّت واقعى دارد يعنى واقعاً و عندللَّه براى مباشر واقع مىشود و اين حكم واقعى است نه اينكه فقط در ظاهر چنين باشد ( ثمره بعداً خواهد آمد ) و قرينهء\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 463 .\r\n","page_name":" 54 ","page_number":54},
  {"content":"\r\n\r\nوقوع واقعى آن است كه : در مقام تعليل صحّت فرموده : مشترى در مال كسى تصرّف نكرده تا با ردّ ديگرى معامله باطل شود ، بلكه در ذمّهء خويش تصرّف كرده و اينكه محذورى ندارد ، هركس مىتواند به ذمّه خود چيزى را خريدارى كند و اگر با شرائط خريد واقعاً هم مالك شود . ( مضافاً به قرينهء مقابله : اگر اجازه مىكرد مىگفتيم : معامله صحيح است و براى غير واقع مىشود و لا ريب در اينكه وقوعش واقعى بود نه ظاهرى ، حال اگر ردّ هم كرد مىگوييم : معامله صحيح است و براى مشترى واقع مىشود ، پس بايد اين وقوع هم واقعى باشد . ) و از نظر ما صحّتِ واقعى مبتلا به اشكال است ، زيرا اينكه در ذمّه خود براى ديگرى متاعى را خريدارى مىكند از دو حال خارج نيست :\r\n1 - يا اصالتاً و استقلالًا و به عنوان اينكه خودش است ( نه به عنوان نيابت و غيره ) اين معامله را انجام مىدهد و تصميم مىگيرد كه ثمن به ذمّهء خودش باشد ، چنين معامله‌اى مثل معامله با عين مال خودش است ، يعنى مثل آن است كه با عين مال خارجى براى ديگرى چيزى خريدارى كند ، فرقى ندارد كه به ذمّه‌اش براى كسى چيزى خريدارى كند ، يا با پولى كه در دست دارد و ملك او است براى شخص ديگر متاعى ابتياع كند ، حال حكم چنين شرائى چيست ؟\r\nمىفرمايد : از نظر قواعد معامله چنين شرائى از دو حال خارج نيست :\r\nالف : يا محكوم به بطلان است ، اگر به نيّت غير عمل شود ، يعنى مشترى قصدش اين بود كه براى غير خريدارى كند و معذلك از عين مال خودش يا در ذمّه‌اش ثمن را قرار دهد ، و اين قصد را الغاء نكنيم و حفظ كنيم ، حتماً باطل است زيرا كراراً گفته آمد كه :\r\nحقيقت معاوضه آن است كه ثمن از ملك هر كسى خارج شد مثمن در ملك همان كس داخل شود و معقول نيست و صدق معاوضه نمىكند بر اينكه ثمن از ملك مشترى درآيد ولى مثمن در ملك غير داخل شود ، پس على القاعده بايد حكم به بطلان كرد .\r\nب : و يا محكوم به صحّت است ، اگر نيّتِ غير الغاء شود و بگوييم : قصد غير داشتن وجودش كالعدم است به اين دليل كه وقتى با عين مال خودش چيزى را مىخرد ، چه بخواهد و چه نخواهد ، چه نيّت غير داشته باشد يا نه ، به طور قهرى معامله به خود صاحب مال و مالك اصلى منصرف مىشود و مثمن ملك او مىشود . در نتيجه محكوم به صحّت است آن هم صحّت لنفسه يعنى براى خود صاحب ثمن نه صحّت مطلقه كه\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nمثمن بتواند ملك غير شود . خير فقط براى مالك اصلى است .\r\n2 - و يا به عنوان نيابت و وكالتِ فضولى اين شراء را انجام مىدهد ، يعنى در حقيقت دو تا كار فضولى مىكند : يكى شراء براى غير فضوليّاً ، و ديگرى نيابت از غير فضوليّاً ، و خود را به جاى غير فرض مىكند و قائم مقام غير قرار مىدهد ( البته اذن در اين جعل ندارد و فضولتاً چنين مىكند ) و وقتى خود را به جاى او فرض كرد ذمّهء خود را ذمّهء غير مىبيند ، و به اين عنوان قصد ذمّهء خودش را مىكند كه در حقيقت ذمّهء غير است ( همانطور كه يد الوكيل يد الموكل و لسانه لسانه هكذا ذمّة الوكيل ذمّة الموكّل ) حكم اين فرض :\r\nمرحوم شيخ مىفرمايد : اوّلًا اصل اين نيابت فضولى محلّ اشكال است ( البته محشيّن اعتراض كرده‌اند كه فضولى اگر صحيح باشد در همهء معاملات صحيح است چه بيع و چه وكالت ، و وجهى براى « مع الاشكال فى صحتة » در كلام شيخ نيست . « 1 » ) مگر به نوعى برگردد به مطلبى كه در اوّل اين امر اوّل ذكر شد كه : جَعْلُ العوض ثمناً فى ذمّة الغير باشد ، يعنى گرچه در ظاهر فى ذمّتى گفته ولى چون با فرض نيابت است و ذمّهء خود را ذمّهء غير حساب كرده پس در باطن گويا مستقيماً ثمن را به ذمّه غير گذاشته و گفته : « اشتريت هذا الثوب لفلانٍ بدرهم فى ذمّة فلان » ، و قبلًا حكم اين مورد بيان شد كه اشكالى نداشت .\r\nو ثانياً اگر به ذمّه قرار دادن مال به عنوان نيابت فضولى باشد لازمه‌اش اين است كه :\r\nوقتى غير ، شراء را ردّ كرد ، و نيابت را هم ردّ كرد ، بگوييم : معامله از اصل و اساس فاسد و باطل است ( چون ماقُصِدَ لم يقع ) نه اينكه بگوييم : معامله صحيح است و براى فضولى واقع مىشود ( زيرا ماوقع لم يُقصد ) و عقود هم تابع قصود است .\r\n\r\nقوله : نعم :\r\nتا به حال وجهى براى وقوع شراء براى خود فضولى آن هم واقعاً و حقيقتاً ، نيافتيم ، حال مىفرمايد : اگر طرف اصيل يعنى بايع منكر شد و گفت : من خيال مىكردم اين آدم براى خودش خريدارى مىكند و نمىدانستم كه فضولى است و قسم خورد بر نفى علم ، و متقابلًا مشترى هم نتوانست ثابت كند كه قصد غير داشته و براى خود نمىخريده ، در چنين فرضى حكم به وقوع معامله براى مشترى مىشود و او را ملزم به پرداخت ثمن\r\n\r\n\r\n","description":"","footnote":"\r\n( 1 ) . حاشية السيّد على المكاسب ، ص 147 و حواشى ديگر .\r\n","page_name":" 56 ","page_number":56},
  {"content":"\r\n\r\nمىكنند ولى نه واقعاً بلكه در ظاهر شريعت ( و ثمره در اينجا ظاهر مىشود كه : اگر واقعاً معامله براى او واقع شود ، پس مثمن واقعاً ملك او است و حقّ تصرّف دارد ولى اگر در ظاهر حكم به صحّت شد ، حكم ظاهرى فقط براى رفع دعوا است و چون خودش معترف است كه قصد غير داشته ، پس حقّ ندارد در مثمن دخل و تصرّفى انجام دهد . ) و گروهى از فقهاء در باب توكيل به اين امر تصريح دادند : ( منجمله محقّق اوّل در شرايع فرموده : و كلّ موضعٍ يبطل فيه الشراء للموكّل للمخالفة فان كان سماّه لم يقع عن احدِهما و ان لم يكن سماّه قُضى به على الوكيل فى الظاهر واخذ المبيع مقاصة و كذا لوانكر الوكالة ) و كيف كان : اينكه معامله در واقع صحيح باشد و مثمن از ملك بايع درآمده باشد و مردّد باشد بين فضولى كه مباشر عقد است يا منوّى كه غير باشد ( تردّد به اين معنى كه : اگر غير اجازه كرد واقعاً براى او واقع مىشود ، و اگر ردّ كرد واقعاً براى فضولى مىشود . ) اثبات آن از خرط قتاد ( كندن خارهاى درخت خار دار با دست باز از بالا به پائين كه خيلى سخت و طاقت فرسا است ) هم مشكلتر است . در پايان : از باب توجيه كلام بزرگان ممكن است كلام علّامه را توجيه كرده و بگوييم : منظورش از وقوع معامله براى مباشر عقد يعنى فضولى ، وقوع واقعى نيست بلكه وقوع ظاهرى است ، و برايشان ايرادى نيست . و لكن اين توجيه هم بعيد است و با ظاهر تعليل مذكور در كلام علّامه ( لّانه تصرّف فى ذمّة . . . ) سازگار نيست . پس اشكال بر ظاهر قول علّامه ، كماكان به قوّت خود باقى است .\r\n\r\nقوله : الثانى :\r\nدوّمين امر باقيمانده : دربارهء معاطاتِ فضولى است : در اوائل كتاب البيع ، مطلق بيع را به دو قسم تقسيم كرديم :\r\n1 - بيع قولى ياعقدى يا باصيغه : بيعى كه با ايجاب و قبول لفظى انشاء مىشود .\r\n2 - بيع فعلى يا معاطات : معامله‌اى كه با اخذ واعطاء ، قبض و اقباض ، داد و ستد به نيّت انشاء تمليك حاصل مىشود و به نفس اين دادن و ستاندن انشاء تمليك و تملّك مىشود . حال يكى از مصاديق مطلق البيع ، بيع فضولى است ( و مصداق ديگر بيع مالكين ، وكيلين ، وليّين و . . . است ) كه آن نيز دو شعبه دارد :\r\n1 - بيع فضولى قولى : معامله‌اى كه فضولى با انشاء لفظى و گفتنِ بعتُ و اشتريت\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nانجام مىدهد ، و كلّ مطالبى كه از اوّل بيع فضولى تا اينجا ذكر شد ، مربوط به همين بخش بود .\r\n2 - بيعِ فضولىِ فعلى يا معاطاتِ فضولى : دو نفر كه هر دو فضولى هستند و يا يكى از آن دو فضولى و ديگرى اصيل است ، با يكديگر معاملهء معاطاتى انجام مىدهند ، و تقابض و تعاطى مىكنند و هر كدام مالى را به ديگرى به قصد انشاء تمليك مىدهند و اين امر ثانى دربارهء بيان حكم همين قسم است : سؤال : آيا معاطات فضولى مثل بيع فضولى است و موقوف بر اجازهء مالك اصلى است ؟ يا از ريشه باطل و بىاثر است و اجازه لاحق هم تأثيرى ندارد ؟ در جواب اين سئوال ، مسأله را بر دو مبناى مذكور در باب معاطات مبتنى مىكنند : آنجا بحثى بود كه آيا معاطاتى كه مقصود طرفين از آن تمليك و تملّك است ، مفيد اباحهء تصرّف است ؟ يا مفيد ملكيّت است ؟ مشهور فقهاء تا زمانِ محقّق ثانى مىگفتند : معاطات كذائى فقط مفيد اباحهء تصرّف است ، ولى محقّق ثانى و جماعتى و منجمله شيخ اعظم مىفرمود : معاطات مزبور مفيد ملكيّت است . ( البته ملك جايز و متزلزل و نه لازم ) حال بنابر اينكه در آن بحث مسلك مشهور را اختيار كنيم و معاطات را مفيد اباحه بدانيم ، در ما نحن فيه بايد بگوييم : معاطات فضولى باطل و بىاثر است و حتّى مفيد اباحهء تصرّف هم نيست ، زيرا افادهء اباحه بر خلاف اصل است ، چون مقصود متعاطيين تمليك و تملّك بود نه صرف اباحه ، و عقود هم تابع قصود هستند ، پس على القاعده بايد معاطات مفيد ملك مىبود ولى حكم به اباحه شده ، پس اين خلاف قاعده است ، و در امورى كه خلاف اصل باشد به قدر متيقّن اكتفا مىشود ، و قدر متيقن از معاطاتى كه مفيد اباحهء تصرّف مىباشد ، معاطاتِ دو مالك يا مأذون است نه دو فضولى يا يك فضولى و يك اصيل ، و بر فرض شك در تأثيرِ معاطاتِ فضولى از اصل عدم تأثير استفاده مىكنيم .\r\nولى بنابر مسلك محقّق ثانى و متأخّرين از وى كه معاطات را مفيد ملك مىدانند ، شيخ اعظم مىفرمايد : بر اين مبنى فرقى ميان بيع فضولى و معاطات فضولى در تمام اقسام بيع فضولى ( كه در امر اوّل به دوازده قسم اشاره شد ، مضافاً به اقسام ديگرى كه در دنبالهء آن آورديم ) وجود ندارد ، و به عقيدهء ما هيچ مانعى ندارد كه دو فضولى يا يك فضولى و يك اصيل به نيّت تمليك و تملّك با يكديگر داد و ستدى انجام دهند ( مثل\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاينكه ايجاب و قبولى انجام مىدادند ) و موقوف به اجازهء مالك اصلى باشد و اگر اجازه داد اين معاطات صحيح و مفيد ملك باشد ، آن هم براساس دو مسلكى كه در باب اجازه خواهد آمد كه ناقله باشد يا كاشفه ، اگر ناقله باشد از هنگام اجازه ملكيّت جايزه محقّق مىشود و معاطات مؤثّر مىگردد ، و اگر كاشفه باشد از حين تعاطى و وقوع معاطات ملكيّت بوده و اجازه كاشف از آن است ، ( و به زودى ثمرات و نتايج قول به كشف و نقل خواهد آمد . ) و وقتى مانعى نبود ، عمومات و اطلاقاتِ باب بيع و تجارت همانطور كه بيع فضولى را شامل بود ( و عمده دليل مرحوم شيخ بر صحّت فضولى همين اطلاقات و عمومات بود . ) همچنين معاطات فضولى را هم شامل مىشود ، پس احّل الله البيع « 1 » تجارةً عن تراض « 2 » و . . . ما نحن فيه را شامل مىشود . و علاوه بر دليل مذكور ، مؤيّدى هم داريم كه حديث عروهء بارقى است ، وجه تأييد آن است كه : ظاهر قضيّه آن است كه معامله عروه ( كه در بين راه يكى از دو گوسفند را به يك دينار فروخت و گوسفند را تحويل داد و دينار را گرفت . ) به نحو معاطات انجام شده و معذالك رسول اكرم صلى الله عليه و آله و سلم كار او را تقرير كرد و رّد نكرد ، پس معاطات فضولى هم با اجازهء مالك صحيح است .\r\n( سؤال : منشاء ظهور آن روايت در معاطاتى بودن معامله چيست ؟ جواب : مرحوم شهيدى فرموده : شايد منشاء ظهور غلبه باشد « 3 » كه غالباً معاملات مزبور در خارج به معاطات انجام مىشده ( و الظّن يلحق الشئى باالاعمّ الاغلب ، ) ولى كراراً گفته آمده كه غلبه ظنّ آورست و ارزشى ندارد مگر به پايهء ظهور برسد كه ثابت نيست و اوّل الكلام است . و مرحوم سيّد فرموده : شايد منشاء ظهور ، سيرهء مستمرّه باشد ، به اين نحو كه در زمان ما كه اين گونه معاملات به نحو معاطات انجام مىگيرد پس در آن زمان همچنين بوده ، و سپس خود سيّد در آن مناقشه كرده كه : از كجا اين سيره تا آن عصر استمرار داشته باشد ؟ ! « 4 » و مرحوم ايروانى منشاء ظهور را ترك استفصال قرار داده كه پيامبر صلى الله عليه و آله و سلم از عروه سؤال نكرد كه : اين معامله را به قول انجام داده يا معاطاتى ؟ و بدون طلب تفصيل كار او را تأييد كرده و فرمود : بارك الّله فى صفقة يمينك ، البته در اين وجه نيز مناقشه شده است « 5 » ولى از دو وجه ديگر بهتر است . )\r\n\r\n\r\n","description":"","footnote":"\r\n( 1 ) . سورهء بقره / 275 .\r\n( 2 ) . سورهء نساء / 29 .\r\n( 3 ) . هداية الطالب الى اسرار المكاسب ، ص 284 .\r\n( 4 ) . حاشية السيّد على المكاسب ، ص 147 .\r\n( 5 ) . حاشية المكاسب ، ص 125 .\r\n","page_name":" 59 ","page_number":59},
  {"content":"\r\n\r\n( سؤال ديگر : اگر ظهور در معاطات دارد خوب بود آن را دليل قرار مىدادند و مىفرمودند : يدّل . . . چرا فرمودند : و يؤيّد ، و اين را مؤيّد قرار داده‌اند ؟ جواب سابقاً گفته آمد كه مورد حديث آنجائى است كه عروه علم به رضايت مالك يعنى پيامبر صلى الله عليه و آله و سلم داشت و در بيان مصاديق بيع فضولى اختلاف بود كه آيا با علم به رضايتِ مالك هم معامله فضولى است و بايد اذن صريح بدهد ؟ يا به مجرّد احراز رضايت ، معامله از فضولى بودن خارج است ؟ به عقيدهء مشهور : باز هم معامله فضولى است . ولى به عقيدهء شيخ موضوعاً از فضوليّت خارج بود ، حال بر مسلك ما روايت از بيع فضولى اجنبى است ولى بر مسلك مشهور دليل بر بيع فضولى است و به همين مقدار كه مشهور قبول دارند ، براى ما يك مؤيّد مىشود . )\r\n\r\nقوله : و توهّم :\r\nعدّه‌اى با ما مخالفت كرده و گفته‌اند : معاطات فضولى كلّاً باطل و فاسد است و با اجازهء بعدى هم قابل اصلاح نيست ، از مجموع سخنانِ مخالفين سه دليل مستفاد است كه به نقد و بررسى آنها مىپردازيم .\r\nدليل اوّل همين است كه به عنوان توهّم ذكر شده ، و آن اينكه : متوهّم مىگويد معاطات يعنى قبض و اقباض و اخذ و اعطاء طرفينى پس بايد فضولى هم مال غير را به قبض طرف معامله بدهد تا معاطات صدق كند ، و اقباضِ فضولى تصرّف در مالِ غير است ، و تصرّف در مالِ ديگرى بدون اذن مالك و طيب نفس او حرام است ، پس اقباض مزبور حرام است ، و حرمت ملازم با فساد است ، يعنى اقباض مزبور چون نامشروع است فاسد و بىاثر است و وجودش كالعدم است و كانّ اقباضى صورت نگرفته ، آنگاه اجازهء بعدى هم كارى از پيش نمىبرد و تأثيرى ندارد ، زيرا چيزى كه مؤثر باشد نيامده تا اجازه آن را تكميل كند . پس معاطات فضولى باطل است .\r\n\r\nقوله : فى غير محلّه :\r\nمرحوم شيخ از توهّم مذكور ، چهار جواب مىدهند :\r\n1 - اوّلًا چنين نيست كه هميشه از سوى فضولى اقباضى صورت بگيرد تا بگوييد حرام است ، بلكه گاهى فضولى چيزى را براى ديگرى در ذمّهء همان ديگرى خريدارى مىكند و از طرف فضولى اعطائى صورت نگرفت تا حرام باشد ، از طرف ديگر هم كه\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nاقباضى صورت گرفته ، على الفرض او اصيل است و اقباض مال خودش كه حرام نيست ، و باز على الفرض در معاطات اعطاء يكطرف هم كافى باشد . حال دليل شما چنين فرضى را شامل نيست ، پس اخصّ از مدعّاى شما است .\r\n2 - ثانياً بر فرض كه از سوى فضولى هم اقباض صورت بگيرد و مال مردم را به طرف معامله بدهد ، ولى چنين نيست كه هميشه و همه جا اقباض مال مردم حرام باشد ، بلكه اى چه بسا فضولى يقين داشت كه مالك اصلى راضى به اين اعطاء است و يا خيال مىكرد كه او راضى است ، در اين فرض هم اقباض حرام نيست تا بگوييد حرمت مستلزم فساد است و . . . پس دليل شما اين فرض را هم شامل نيست و اخصّ از مدعّا است . ( البته همان قيد مذكور در حديث عروه را مىآوريم كه : بنابر مسلك مشهور كه با علم به رضايت هم معامله از فضولى بودن خارج نشود ، اين جواب صحيح است . )\r\n3 - بر فرض كه اقباضى باشد و حرام هم باشد ( در اثر عدم احراز رضايت مالك اصلى ) ولى چنين نيست كه هر حرمتى مستلزم فساد باشد بلكه اگر اقباض به عنوان اينكه بيع و معامله است حرام و منهى مىشد نهى ارشاد به فساد بود ولى اقباض به عنوان اينكه تصرّف است تخريم شده و حرمت تصرّف صرفاً تكليفى است و در معاملات چنين نهى و حرمتى ملازم با فساد نيست ، پس نتوان گفت : اصل معاملات فضولى باطل است .\r\n4 - بر فرض كه اقباضى باشد و حرام هم باشد و حرمت هم مستلزم فساد باشد ، ولى معناى فساد چيست ؟ معنايش آن است كه : اثر مقصود بر اين معاطات بار نمىشود ، اثر مقصود چيست ؟ آن است كه نفس اين معاطات سبب مستقّل و علّت تامّه براى ملك باشد ( چنان كه در معاطات مالكين است . ) حال معاطات فضولى فاسد است يعنى علّت تامّهء نقل و انتقال نيست ، ما هم اين را قبول داريم ، ولى اين منافاتى ندارد با آنكه سبب ناقص و جزء العلّة باشد و به ضميمهء اجازهء بعدى مؤثر باشد .\r\n\r\nقوله : و ربما يستدل :\r\nدليل دوّم و سوّم مخالفين دو بيانى است كه مرحوم شيخ اسد الله تسترى در مقابيس « 1 »\r\n\r\n\r\n","description":"","footnote":"\r\n( 1 ) . مقابس الانوار ، ص 138 .\r\n","page_name":" 61 ","page_number":61},
  {"content":"\r\n\r\nدارد :\r\nبيان اوّل : حقيقت معاطات عبارتست از تراضىِ طرفين بااضافهء قصد اباحهء تصرّف يا قصد ملكيّت داشتن ، و قبض و اقباض در حقيقت آن اصلًا دخيل نيست . « صغرى » و دو امر مذكور يعنى تراضى و قصد از وظايف و خصائص مالك اصلى است و صدور آن دو از غير معقول نيست ، مالك اصلى بايد طيب نفس داشته باشد او بايد قصد اباحه و ملك بكند نه ديگرى « كبرى » پس معاطات از مختصّات مالك است و از غير او متصور نيست « نتيجه » و فضولى هم كه مالك نيست ، پس معاطات از او واقع نمىشود . « نتيجهء نهائى »\r\nبيان دوّم : بر فرض كه قبض و اقباض هم در معاطات دخيل و معتبر باشد ولى قبض اقباض كه مقارن با دو امر مذكور ( تراضى ، قصد ملك يا اباحه ) باشد معتبر است نه هر قبض و اقباضى « صغرى » و قبض و اقباض با دو ويژگىِ مذكور از وظائف مالك است و بايد از مالك يا مأذون صادر شود تا مؤثر باشد و گرنه بىاثر است « كبرى » پس معاطات هم بايد از مالك يا مأذون صادر شود و الّا اثرى ندارد « نتيجه » و فضولى مالك يا مأذون نيست پس معاطاتِ او اثر ندارد و معناى بطلان هم جزاين نيست . « نتيجه نهائى »\r\n\r\nقوله : و فيه :\r\nمرحوم شيخ اوّل از بيان دوّم دو جواب مىدهند :\r\nجواب اوّل : آنان كه در معاطات قبض و اقباض را شرط و معتبر مىدانند براى چيست ؟ فقط براى اين است كه بدين وسيله انشاء تمليك و تملك شود و سبب مملّك درست شود ، زيرا على الفرض قولى كه نيست پس بايد به عمل و فعل يعنى قبض و اقباض انشاء تمليك كنند ، پس اين فعل هم سبب مملّك است و ( چنانچه كه در تعابير بزرگان هم آمده مثلًا شهيد در قواعد فرموده : معاطات نزد فقهاء عقد فعلى است و عقد هم كه سبب ملك است ، يا بعض از حنفيّه كه طرفدار لزوم معاطات هستند و آن را مفيد ملكِ لازم مىدانند گفته‌اند : بيع هم با ايجاب قبول منعقد مىشود و هم با تعاطى و هر دو را سبب قرار داده‌اند . )\r\nحال كه اشتراط قبض به منظور تحقّق سبب ملك و انشاء تمليك است ، مىگوييم :\r\nچه مانعى دارد كه اقباضِ فضولى مثل انشاء قولى و ملكّت گفتن او باشد ؟ همانطور كه صيغه را با قصد انشاء به زبان مىآورد ، اين اقباض را با همان قصد انشاء انجام مىدهد ،\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nآنگاه چرا فرق مىگذاريد ؟ و بيع فضولى را صحيح مىدانيد ولى معاطات او را باطل مىدانيد ؟ !\r\n\r\nقوله : و اعتبار :\r\nجواب دوّم : اينكه گفتيد بايد قبض و اقباض مقارن با طيب نفس و تراضىِ مالكين باشد مىپرسيم : مگر ادلّهء اعتبار طيب نفس واحد نيست ؟ قطعاً خواهيد گفت : آرى اين ادلّه اتحاد دارند .\r\nمىپرسيم : اگر واحد است پس چرا فرق مىگذاريد ميان بيع قولىِ فضولى با معاطات او و در بيعش مقارنت رضايت را شرط نمىدانيد ولى در معاطات شرط مىدانيد ؟ حقّ اين است كه ايندو مثل هم مىباشند ، اگر مقارنت طيب نفس شرط است در هر دو شرط است و اگر شرط نيست در هيچكدام نيست ، و چون در بيع فضولى اين شرط را نمىدانيد پس در معاطات فضولى هم نبايد شرط بدانيد .\r\n\r\nالّا ان يقال :\r\nمگر كسى بگويد : مقتضاى دليل‌اين است كه : همه جا طيب نفس مالك مقارن با عقد باشد منتهى خصوص بيع قولىِ فضولى به دليل خاص از اين اصل خارج شده و مقارنت در آن شرط نيست امّا معاطات فضولى كه دليل خاص ندارد و استثناء نشده و در تحت همان دليل باقى است و چون طيب نفس مقارن نيست پس فاقد شرط بوده و باطل است .\r\nلكن قبلًا دانستى كه عقد فضولى يك استثناء و امر بر خلاف قاعده و قانون نيست ، پس اگر على القاعده است فرقى ميان او و معاطات فضولى نيست . و حق اين است كه : در هيچكدام مقارنت تراضى معتبر نيست .\r\n\r\nقوله : نعم لو قلنا :\r\nاين فراز جواب از بيان اوّل صاحب مقابيس است : مرحوم شيخ نخست اصل بيان را مىپروراند و سپس با « لكّن الانصاف » جواب مىدهد ، امّا اصل بيان : اگر كسى قائل شود به اين مطلب كه : در حقيقت معاطات قبض و اقباض اصلًا معتبر نيست ( اگر چه همراه با آن قبضى هم اتّفاق بيفتد ولى جنبى و در كنار معاطات است نه خود آن و مقارن اتّفاقى است . ) بلكه حقيقت معاطات عبارتست از تراضىِ باطنىِ دو مالك اصلى بر اينكه هر يك مال ديگرى را مالك شود ( حال اين تراضى مطلقاً باشد يعنى چه در كنارش ايصال و\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nوصولى باشد يا نه ، يا همراه با وصول مال طرفين به يكديگر باشد ، يا همراه با وصول يكطرف باشد ، آن هم ايصال و وصول توّسط خود مالكها باشد يا توّسط قائم مقام آنها باشد ، يا بواسطهء اجنبى باشد يا بواسطه صبّى باشد ، يا حتّى توسّط چهار پايى باشد و بلكه حتّى اگر توسّط وزش باد باشد ، اينها هيچكدام در ماهيّت معاطات دخيل نيست . ) حال اگر معاطات صرف تراضى باطنى باشد و سبب مستقّل و علّت تامّه ملك يا اباحه همين تراضى باشد پر واضح است كه چنين چيزى از فضولى ميسور نيست چون او مالك نيست وملاك تراضى مالكين است ، پس معاطات هم از فضولى ميسّر نيست ، آرى آنچه از فضولى ميسور است همان ايصال و رساندن مال كسى بدست ديگرى است وفرض اينست كه ايصال در معاملهء معاطاتى دخيل نيست . آنگاه اگر بدنبال اين ايصال مالك اصلى راضى شد كه كسى كه مال دست او رسيده مالك مال شود ، به نفس اين رضا معاطات محقّق مىشود ، نه اينكه اين رضايت ، امضاء و اجازه يك معاطات پيشين باشد .\r\nپس اگر معاطات را مجرّد تراضى طرفين . . . بدانيم ، از فضولى قابل صدور نيست .\r\n\r\nقوله : و لكن الانصاف :\r\nتا اينجا تبيين بيان اوّل محقّق تسترى بود . ولى جوابش اين است كه : احدى از علماء از معاطات چنين معنائى را قصد نكرده ، آنها وقتى مىگويند : « معاطات » منظورشان يك عقد معاملهء فعلى است يعنى معامله‌اى كه با فعل و عمل انجام مىگيرد ، در مقابل معاملهء قولى كه با قول انجام مىگيرد ، پس حقيقت معاطات همان تعاطى و تقابض طرفينى است و همانطورى كه بعتُ و ملّكتُ گفتن به نيّت انشاء تمليك از فضولى ميسور است و شما هم قبول داريد ، همچنين اعطاء و اقباض هم به نيّت مزبور از فضولى ميسور است و هيچ محذورى ندارد . پس معاطاتِ فضولى هم موقوف بر اجازهء مالك است و باطل نيست .\r\n\r\nقوله : هذا كلّه :\r\nمطالبى كه از آغاز امر ثانى تا به حال گفته آمد ، تماماً بر مبناى متأخرين بود كه معاطات را مفيد ملك مىدانستند و نتيجه اين شد كه معاطات فضولى هم داريم . و امّا اگر كسى مبناى مشهور را گرفت و معاطات را مفيد اباحه دانست ، حق اين است كه : در ما نحن فيه يعنى باب فضولى ، معاطات فضولى باطل است . و دو دليل بر بطلان آن داريم :\r\n1 - افادهء اباحه بر خلاف اصل است ، زيرا مقصود متعاطيين تمليك بود و على\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nالقاعده بايد حكم به ملكيّت مىشد نه اباحه ، چرا كه عقود تابع قصود هستند ، پس حكم به اباحه خلاف قاعده ، و در امورى كه خلاف اصل باشند به قدر متيقن اكتفامى شود وقدر متيقن از معاطاتى كه مفيداباحه است ، معاطاتِ مالكين است و اگر بين دو فضولى يا يك فضولى و يك اصيل واقع شد بىاثر است .\r\n2 - اصولًا تحقّق اباحهء فعلى پيش از اجازهء مالك ممكن نيست ، زيرا اجازه اگر كاشفه باشد تا نيايد اباحه فعلى نمىشود و لو در واقع باشد ، و اگر ناقله باشد كه پر واضح است كه تا اجازه نيايد اباحه‌اى نيست نه واقعاً و نه فعلًا ، پس در هر حال بدون اجازه اباحهء فعلى نيست ، ادلّه طيب نفس هم مىگويد : تا طيب نفس نباشد حلاليّتى نيست ، پس اباحه و اثر بعد از اجازه مىآيد و قبل از اجازه اباحه‌اى نيست ، پس معاطات فضولى اثرى ندارد و معناى بطلان هم جز اين نيست كه : اثرى بر آن مترتّب نيست .\r\n\r\nقوله : و الآثار :\r\nدر باب معاطات غير از اباحهء تصرّف كه يك اثر تكليفى است ، آثار ديگرى هم بود از قبيل جواز بيع و هبه و . . . كه مباح له بتواند اين مال مباح را به ديگرى بفروشد يا هبه كند كه اثار وضعى هستند و قبلًا مورد بحث بود كه مباح له حقّ هر نوع تصرفى دارد ( حتّى تصرف متوقف برملك ) يا نه ؟\r\nحال بر فرض كه مباح له حقّ هر نوع تصرّفى داشته باشد ، باز هم ميگوييم : جواز اين تصرّف در زمان اباحهء فعلى است و از آنِ كسى است كه بالفعل مبالح له باشد و در باب فضولى تااجازه نيايد فعلًا نه اباحه‌اى و نه مُباحله‌اى ، پس آثار ديگر هم بر معاطاتِ فضولى مترتّب نيست .\r\nقوله : اللّهم : مگر كسى بگويد : در وقوع و ترتّب آثار مزبور ( بيع وهبه و . . . ) اباحهء فعلى معتبر نيست تا منوط به اجازه‌باشد ، همان اباحهء واقعى هم كه در واقع و عند للَّه ثابت است و اجازهء بعدى كاشف از آن است ( اين بر مبناى كشف است نه نقل ) كافى است براى ترتب آن آثار ، پس معاطات فضولى به كلّى بىاثر نيست تا باطل شود .\r\n\r\nقوله : فافهم :\r\nاشاره به اين است كه : اوّلًا اين فقط بر مبناى كشف ، معاطات فضولى را تصحيح كرد ولى بر مبناى نقل اشكال به قوّت خود باقى است . ثانياً اباحهء واقعى كافى نيست و بايد اباحهء\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nفعلى باشد زيرا دليل مىگويد : مباح له حقّ بيع وهبه و . . . دارد و مشتقّات ظهور در فعليّت دارند ، و مباح له يعنى كسى كه بالفعل مباح له است ، و فعليّت اباحه در گرو اجازه است .\r\nپس تا اجازه نيايد معاطات فضولى هيچ اثرى ندارد ، پس باطل است .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nالقول فى الاجازة و الردّ\r\nسه مسأله اصلىِ فضولى با دو امر باقيمانده آن به پايان رسيد ، اينك وارد مبحث اجازه و ردّ مىشويم : در بيع فضولى مكرّر گفته آمد كه : موقوف به اجازهء مالك اصلى است ، پس اگرمالك اصلى اين بيع را اجازه و امضاء كرد صحيح مىشود ، و اگر ردّ كرد باطل مىگردد .\r\nحال وقت آن رسيده كه مبسوطاً پيرامون اجازه و ردّ سخن بگوييم و احكام آن دو را بيان كنيم : امّا دربارهء اجازه : مرحوم شيخ در اين رابطه سه بحث منعقد مىكنند :\r\n1 - دربارهء احكام و شروط خود اجازه كه فعل مُجيز است .\r\n2 - دربارهء احكام و شرطهاى شخص مُجيز كه مالك اصلى يا قائم مقام او است .\r\n3 - دربارهء احكام و شروط عقد و معاملهء مُجاز و اجازه داده شده .\r\n( البته عنوان چهارم هم وجود دارد كه مُجازله باشد ولى بحث جدائى ندارد ، چون مُجازله همان طرف اصيل است كه مبسوطاً قبل از بيع فضولى ، احكام معاملهء مالك اصلى بيان شد . )\r\nاماّ مبحث اوّل : در رابطه با خود اجازه يك بحث دربارهء احكام اجازه است و يك بحث راجع به شروط آن ، اماّ احكام اجازه : مهمترين حكمى كه در رابطه با اجازه مطرح است مسألهء كشف و نقل است : آيا اجازه كاشفه است ؟ يا ناقله ؟ معناى كاشفيت اين است كه : اجازه كاشف از اين است كه از هنگام وقوع عقد و معاملهء فضولى ملكيّت و نقل و انتقال آمده بود و ما نمىدانستيم و با آمدن اجازه اين امر را دانستيم پس اجازه صددرصد كاشف است ، تا آنجا كه گويا در همان زمان كه عقد واقع شد ، اجازه هم حاصل شد . ( البته كشف اقسامى داردكه در ادامه خواهد آمد ) و معناى ناقليّت آن است كه : تا اجازه نيامده اصلًا ملكيّت و نقل و انتقالى حاصل نشده و با تحقّق اجازه نقل و انتقال هم محقّق مىشود و قبلًا نبوده بطورى كه گويا عقد فضولى هم اكنون و در هنگام اجازه محقّق شده و وجود قبلىِ آن تأثير استقلالى نداشت . ( ثمرات قول به كشف و نقل را مبسوطاً بررسى خواهيم كرد . ) حال مشهور فقهاء كه طرفدار صحّت معاملات فضولى هستند ، در يك مطلب اتفاق نظر دارند و آن توقّف معاملهء مزبور بر اجازهء مالك اصلى\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nاست . ولى در كيفيّت مدخليّت اجازه اختلاف نظر دارند كه آيا كاشفه است ؟ يا ناقله ؟ در اين رابطه دو مقام از بحث مطرح است :\r\n1 - مقتضاى قواعد و عمومات . 2 - مقتضاى اضار خاصّه ، اماّ مقام اوّل :\r\nدر اينكه آيا اجازه كاشفه است يا ناقله ؟ دو نظريّه مطرح است :\r\n1 - بيشتر فقهاء طرفدار كشف هستند ، و براى اثبات كاشفيّت به وجوهى استدلال كرده‌اند :\r\nوجه اوّل : به عموم آيهء اوفو بالعقود « 1 » استناد كرده‌اند ، آن هم به سه بيان كه فعلًا بيان اوّل مطرح است : از طرفى كلمهء العقود در آيه مفيد عموم است و عقد مالك و وكيل و فضولى هر سه را شامل است در عقد فضولى هم چه فردى كه مالك اجازه كرده و چه فردى كه رد كرده ، و چه فردى كه هنوز نه ردّ كرده و نه اجازه تمام اينها را شامل است .\r\nمنتهى به حكم ادلّهء اعتبار طيب نفس از مجموع اين افراد و مصاديق ، فردى از بيع فضولى كه از سوى مالك ردّ شده ، از عموم آيه استثناء شده است و بقيّهء مشمول آيه هستند .\r\nاز طرف ديگر مفاد آيه يا مستقيماً حكم وضعى است يعنى بر عقود و معاملات خود ترتيب اثر بدهيد ، يعنى عقدهاى شما مؤثّر است و سببيّت براى ملكيّت و زوجيّت و . . . دارند ، و يا مفيد حكم تكليفى است يعنى وجوب وفا را مىرساند ولى مستلزم حكم وضعى هم هست ، زيرا اگر عقدى صحيح بلكه لازم نبود كه واجب الوفا نبود .\r\nو از طرف سوّم در ظاهر آيه سببيّت و تأثير را استقلالًا به خود عقد نسبت داده و فرموده : « اوفوا بالعقود » و نفرموده : « اوفوا بالعقود مع شيئىٍ آخر » ضميمه‌اى در ميان نيست .\r\nبا توجّه به اين نكات مىگوييم : به حكم عموم و اطلاق آيه خود عقد سبب مستقّل در تأثير است ، منتهى اگر اين عقد از مالك اصلى صادر شود ، از آنجا كه از اوّل همراه با طيب نفس است و حالت منتظره ندارد ، از اوّل ما يقين به سبب تامّ بودن آن داريم و عليّت تامّه بودن آن براى ما محزر و معلوم است . ولى اگر از فضولى صادر شود ، با توجّه به اينكه يك فردش از عموم آيه اخراج شد ، ما از اوّل يقين به سبب تامّ بودن عقد او نداريم و در ظاهر شك داريم زيرا هر لحظه احتمال مىدهيم كه مالك اصلى آن را ردّ كند و ملحق به فرد مستثنى گردد ، ولى هنگامى كه مالك اصلى اجازه كرد خيالمان راحت\r\n\r\n\r\n","description":"","footnote":"\r\n( 1 ) . سورهء مائده / 1 .\r\n","page_name":" 68 ","page_number":68},
  {"content":"\r\n\r\nمىشود و مىفهميم كه اين هم از عقدهائى است كه سبب تامّ است و اين معنى براى ما منكشف مىشود ، و وقتى سببيّت تامّه محرز شد معلول هم مىآيد يعنى حكم به ملكيّت هم مىكنيم و منتظر چيزى نيستيم ، و الّا اگر حكم نكنيم با ظاهر آيه كه وجوب وفا را به خود عقد نسبت داد نه به عقد و چيز ديگر ، مخالفت كرده‌ايم . « 1 » وجه دوّم : قوله : و بانّ : ( پيش از بيان دوّم و سوّم وجه اوّل مىپردازيم به بيان ساير وجوه قول به كشف ) وجه دوّم از وجوه قائلين به كشف اين است كه : اجازهء بعدى به عقد قبلى و معاملهء فضولى بر مىگردد ، و متعلّق اجازه عقد سابق است ، و مضمون اجازه آن است كه : من به آن عقد سابق راضى هستم و آن را امضا مىكنم ، و مفاد عقد سابق عبارتست از نقل و تمليك از حين انشاء ( بعتُ يعنى نقلتُ هذا الشيئى الى ملكك من الآن اى من حين الانشاء ) پس اجازه هم به همين مضمون يعنى نقل از زمان انشاء مىخورد ، و اين چيزى جز كشف نيست . « 2 » وجه سوّم : جناب فخر الدين در ايضاح فرموده : فرض اين است كه عقد فضولى مثلًا يك ماه قبل صادر شده و اين عقد يك سلسله الفاظى بود كه تدريجاً از متعاقدين صادر شد و سپس معدوم شد ، و الان در زمان اجازه آن حقيقت زمانى متدرّج و متصرّم ( كلام و ايجاب و قبول ) نيست . حال اگر اجازه را كاشفه بدانيم ، بدان معنى است كه آن عقد در همان لحظه كه صادر شد و وجود يافت همان لحظه هم تأثير گذاشت ومفيد ملك شد و محذورى ندارد ، ولى اگر كاشفه ندانيم و ناقله بگيريم لازمه‌اش آن است كه : معدوم بما هو معدوم يعنى عقد فضولى در موجود بما هو موجود يعنى ملكيّت و نقل و انتقال ، تأثير بگذارد ، و در حالى كه چنين چيزى از محالات است عدم كه چيزى نيست تا در وجود تأثير بگذارد پس قول به نقل تالى فاسد دارد و ناچار بايد قائل به كشف شويم . و هو المطلوب . « 3 »\r\n\r\n\r\n","description":"","footnote":"\r\n( 1 ) . اين وجه را محقّق ثانى در جامع المقاصد ، ج 4 ، ص 62 و شهيد ثانى در شرح لمعه ، ج 3 ، ص 229 ذكر كرده‌اند .\r\n( 2 ) . اين وجه نيز مالِ دو بزرگوار مذكور در آدرس قبلى است .\r\n( 3 ) . ايضاح الفوائد ، ج 1 ، ص 419 .\r\n","page_name":" 69 ","page_number":69},
  {"content":"\r\n\r\n\r\nقوله : و يرد :\r\nمرحوم شيخ از سه وجه قائلين به كشف پاسخ مىدهند : ( البته از وجه سوّم پاسخى نداده‌اند ولى بطلان آن وجه روشن است و مرحوم سيّد در حاشيه به پنج وجه از اين دليل جواب داده‌اند كه يكى از آنها را مىآوريم : محذورى كه شما ذكر كرديد اختصاص به ما نحن فيه ندارد عامّ البلوى است و در كليّهء صيغ عقود جارى و سارى است زيرا در معاملاتى هم كه مالكهاانجام مىدهند ايجاب و قبول تدريجاً محقق مىشود و اوّل كه ايجاب آمد قبول نبود و بعد كه قبول مىآيد ، ايجاب موجود شد و سپس معدوم شده و چگونه جزء سبب و مؤثر در ملكيّت است ؟ آيا اين از باب تأثير معدوم در موجود نيست ؟ چرا هست ، حال هر جوابى اينجا داديد ما همان را در ما نحن فيه مىدهيم . « 1 » )\r\nامّا جواب از وجه اوّل : مقدّمه درست است كه در ظاهر آيه تنها عقد را سبب تامّ معرّفى كرده ولى از ادلّه طيب نفس استفاده مىشود كه عقد به ضميمهء طيب نفس و رضايت مالك ، مؤثر است . آنگاه اگر عقد از مالك اصلى صادر شود ، چون طيب نفس هم محرز است پس حالت منتظره‌اى نيست و خود عقد كذائى سبب تامّ است . ولى اگر از فضولى صادر شود ، فرض اين است كه طيب نفس مالك مقرون به عقد نيست و بعداً به عقد ملحق مىشود ، پس نتوان گفت : به سبب اجازه كشف مىكنيم كه از قبل سبب تامّ بوده و مثل عقد مالك است ، زيرا اجازه كاشف از رضاى مقارن نيست ، و حدّ اكثر معناى صحّت عقد فضولى اين است كه : اجازه قائم مقام رضايت مقارن است ، يعنى آثار او را دارد و موجب صحّت و لزوم است ، و همانطور كه رضاى مقارن مؤثر است ، رضاى لاحق هم كه قائم مقام او است مؤثر است ، و وقتى اجازهء بعدى جزء مؤثر بود عقلًا محال است كه اثر آن يعنى ملكيت و نقل و انتقال پيش از او باشد زيرا هميشه علّت تامّه با تمام اجزائش تقدّم بر معلول دارد و پيش از آن است و تخلّف معلول از علّت تامّه محال است و كلّما وجُدت العلّة وُجد المعلول ، پس نتوان از راه مذكور كاشفيّت را اثبات كرد .\r\n\r\nقوله : و منه يظهر :\r\n( اين فراز در حقيقت بيان دوّم از سه بيان وجه اوّل يعنى استدلال به آيه است كه وعده\r\n\r\n\r\n","description":"","footnote":"\r\n( 1 ) . حاشية السيّد على المكاسب ، ص 149\r\n","page_name":" 70 ","page_number":70},
  {"content":"\r\n\r\nداديم و مرحوم شيخ در اينجا طرح كرده و جواب داده‌اند :\r\nامّا اصل بيان : آيهء شريفه مىگويد : وفاى به عقد واجب است و منظور عقدى است كه جامع جميع اجزاء و شروط باشد و گرنه هر عقدى كه وجوب وفا ندارد ، آنگاه عقدى هم كه از فضولى صادر شده جامع همهء شروط معتبره هست ( و به اصطلاح : عقد فضولى عقدى است كه از اهل آن يعنى از انسان بالغ و عاقل و مختار و قاصد و . . . صادر شده ، و در محّل آن يعنى بر چيزى كه ماليّت و ملكيّت دارد و ساير شروط عوضين را دارد ، و از قبيل خمر و خنزير و . . . نيست . عَقْدٌ صَدَرَ من اهله و وقع فى محلّه . ) تنها يك شرط را ندارد كه رضايت و اجازهء مالك اصلى باشد ، آن هم كه حاصل شد ، سبب يعنى خود عقد تأثير خود را مىگذارد و موجب ملكيّت مىشود ، پس تأثير مالِ خود عقد است و اجازه كارگر نيست ، پس صرفاً كاشف از اثر واقعى است . و هو المطلوب .\r\n\r\nقوله : فانّه اذا :\r\nمرحوم شيخ مىفرمايد : ( سخن شما يك بام و دو هوا است زيرا ) از طرفى با صراحت اعتراف مىكنيد كه اجازهء مالك شرط است و از طرفى هم به صراحت مىگوييد : اجازهء مالك كاشف از وجود مشروط و اثر قبل از اجازه و از آغاز معامله است ، و اين دو قابل جمع نيست ، زيرا اگر اجازه شرط است ديگر محال است كه كاشف از وجود اثر و مشروط قبل از خودش باشد زيرا شرط از اجزاء علّت تامّه است و علّت تامّه به تمام اجزائش بر معلول تقدّم دارد و محال است كه معلول پيش از علّت خود باشد ، پس قول به كشف با اعتراف به شرطيّت اجازه سازگار نيست .\r\n\r\nقوله : و دعوى :\r\nصاحب جواهر ره در دفاع از قول به كشف و دفع اعتراض مزبور ، فرموده : شروط شرعيّه را به شروط عقليّه قياس نكنيد : علل اعتبارى و جعلى و تشريعى را به علل و اسباب تكوينى و واقعى و خارجى قياس نكنيد ، اين در اسباب و شروط عقلى و تكونى است كه سبب پيش از مسبّب است ، شرط مقدم بر مشروط است و تا شرطى نباشد مشروطى هم نيست ، تا تماسّى نباشد احراق هم نيست ، چون شرط از اجزاء علّت تامّه است و علّت تامه به تمام اجزائش مقدم بر معلول است ( به تقدّم رتبى و تعاصر زمانى ) ولى بحث ما در شروط شرعيّه است كه ماهيّتى جعلى و اعتبارى دارند ، و امور اعتبارى تابع اعتبار معتبر\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nاست و زمام امرش به دست اعتبار كننده است و هيج مانعى ندارد كه شارع مقدّس چنين اعتبار كند كه گاهى فلان عمل در وقت خودش مصلحت دار است به شرط اينكه بدنبالش و در زمان آينده فلان خصوصيّت اتفاق بيفتد ، و مصلحت دار بودن را بر امر متأخر متوقف كند . از نظر شرعى اى چه بساامورى كه شبيه سبب و مسبّب هم هستند ( كه در تكوينيّات قطعاً تقدم مسبّب بر سبب محال است . ولى ) در شرعيّات مواردى مشاهده مىشود كه ظاهراً مسبّب بر سبب مقدّم شده است به عنوان مثال : روز جمعه سبب استحباب و مشروعيّت غسل جمعه است ولى در مواردى مىتوانيم آن را روز پنجشنبه انجام دهيم ، پس مشروعيّت و استحباب كه مسبّب است قبل است ، و فرا رسيدن يوم الجمعه كه سبب باشد ، بعد است . و محذورى هم ندارد . مثال ديگر : وجوب زكات فطرة و صحّت و اجزاء آن مسبّب از دخول هلال شوّال است ولى پيش از آن هم مىتوان پرداخت كرد و مجزى هم هست ، پس سبب كه هلال شوّال باشد متأخر است و مسبّب كه اعطاء فطرة و مقبوليّت آن باشد متقدم است . حال اگر در شبه سبب و مسبّب مطلب از اين قرار بود ، در شرط و مشروط به طريق اولى مشروط مىتواند بر شرط مقدّم شود و هيچ محذورى هم ندارد ، و به عنوان نمونه دو مثال از شرط و مشروط مىآوريم :\r\n1 - زن مستحاضه با شرائطى بايد براى نماز صبح غسل كند ، وجوب غسل مشروط به طلوع فجر است ، ولى زنى كه مستحاضه است و مىخواهد روزه هم بگيرد ، حتماً بايد پيش از نماز صبح غسل كند ملاحظه مىكنيد كه مشروط كه غسل باشد پيش از اذان است و شرط كه طلوع فجر باشد متأخر است .\r\n2 - بنابر فتواى جمعى زنى كه مستحاضهء كثيره است و بايد براى نماز مغرب و عشا هم غسلى انجام دهد ، اگر ماه رمضان بود و آن روز را روزه گرفت بايد شب كه فرا رسيد غسل استحاصه را انجام دهد و گرنه روزه‌اش باطل است . حال صحت صوم كه مشروط است متقدّم و در طول روز است ولى غسل شب كه شرط است متأخر مىباشد . پس در شرعيّات تقدّم مشروط بر شرط ، مسبّب بر سبب بلامانع است ( حال ما نحن فيه هم از اين قبيل است كه شرط كه اجازه باشد بعداً مىآيد ولى مشروط كه تأثير عقد و ملك آور بودن آن است ، قبلًا و از زمان عقد آمده است . )\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nقوله : مدفوعة :\r\nمرحوم شيخ از ادّعاى صاحب جواهر جواب مىدهند : تقدّم مسبّب بر سبب يا مشروط بر شرط ( به معناى حقيقى كلمه ) عقلًا محال است ، و قواعد عقلى تخصيص بردار نيست و اگر چيزى عقلًا محال بود همه جا محال است ، و فرقى ميان موارد شرعى و غير شرعى ندارد ، چنين نيست كه تناقض عقلى محال باشد ولى تناقض شرعى محال نباشد ، هر دو و هميشه محال هستند . و اينكه شما مثالهاى متنوّعى ( 4 مثال ) آورديد ، صرف تكثير امثله كه مشكلى را حلّ نمىكند ، اگر هزار مثال هم بياوريد ، محال محال است و ممكن نمىشود . بنابر اين اگر قبول داريد كه رضايت بعدى شرط است ، بناچار بايد بپذيريد كه :\r\nتقدم مشروط بر آن از محالات است و به هيچ وجه ممكن نمىشود .\r\n\r\nقوله : فجميع :\r\nگويا كسى مىپرسد : اگر تقدّم مشروط و شبه مسبّب بر شرط و سبب از محالات است ، پس آن مثالهاى مذكور و امثال آن را چه جواب مىدهيد ؟ مىفرمايد : قانون اين است كه :\r\nوقتى عقلًا امرى محال شد ، هر آنچه از ظواهر شرعيّه منافى با اين حكم عقل قطعى باشد به گونه‌اى بايد حلّ و توجيه شود كه با قانون عقلى منافى نباشد و متأخّر بما هو متأخر ، شرط يا سبب نباشد . و توجيه اين است كه بگوييم : در تمام اين موارد يك عنوان انتراعى شرطيّت و سببيّت دارد كه آن عنوان مقارن و همزمان با سبب است نه متأخر از آن مثلًا در مثال اوّل مىگوييم : سبب استحاب غسل وجود خارجى يوم الجمعه نيست تا متأخر شود بلكه سبب عبارتست از : يوم الخميس المتعقّب ليوم الجمعه سبب الغسل يعنى روز پنجشنبه‌اى كه روز جمعه بدنبال آن است سبب استحباب غسل است و عنوان المتعقّب يا الملحوق بيوم الجمعه همزمان با يوم الخميس و وصف مقارن است و مسبّب كه استحباب غسل باشد بدنبال آن است نه پيش از آن .\r\nيا در مثال دوّم مىگوييم : اعطاء زكات فطره‌اى كه المتعقّب لهلال شوّال سبب للصحّة يعنى بدنبال دارد هلال شوّال را باز عنوان تعقّب وصف ، مقارن است .\r\nيا در مثال سوّم مىگوييم : غسلى كه به دنبال دارد طلوع فجر را ، الغسل المتعقّب لطلوع الفجر شرط لوجوبه ، و در مثال چهارم مىگوييم : الصوم المتعقّب بالغسل اللّيلى صحيح ، پس تمام مثالهاى مزبور به نحوى توجيه شد .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n\r\nقوله : لكن ذلك :\r\nگويا كسى به مرحوم شيخ اعتراض مىكند كه :\r\nچرا همين التزام و توجيه را در ما نحن و در رابطه با اجازه انجام نمىدهيد ؟ چه مانعى دارد بگوييم : العقد المتعقّب بالاجازه سبب للنقل و الانتقال ، يا العقد الملحوق بالرضا . . . و عنوان انتزاعى لحوق يا تعقّب را مطرح كنيم كه مقارن با عقد مىباشند ؟ شيخ اعظم ره مىفرمايد : در ما نحن فيه جاى آن التزام و توجيه نيست ، زيرا بر خلاف‌ادلّه است ، ادّلهء عقلى و نقلى ، خودِ طيب نفس و رضاى مالك را شرط كرده نه وصف عنوانى و انتراعىِ تعقّب و مانند آن را و خود رضايت يا وجود خارجىِ آن متأخر است نه مقدّم يا مقارن ، آنگاه اگر راه ديگرى نداشتيم ، اين را هم توجيه مىكرديم ، ولى راه منحصر به قول به كشف نيست ، راه ديگرى هم داريم كه قول به نقل باشد ، يعنى اجازهء بعدى را ناقل مىگيريم تا هيچ مخدور عقلى ( از قبيل تقدّم مشروط بر شرط ) پيش نيايد .\r\n\r\nقوله : اللّهم الّا :\r\nمقدّمه : معناى حقيقىِ شرط آن است كه : تأثير مقتضى بر آن متوقف باشد و تا شرط نيامده تأثيرى هم نباشد ، و اگر در غير آن استعمال شود مجازى خواهد بود . با اين مقدّمه مىفرمايد : آرى اگر كسى منظورش از شرط معناى ديگرى باشد و اينكه مىگويد : اجازه شرط است ، يعنى تأثير گذاردن عقد در ملكيّت در زمان خود عقد و قبل از اجازه متوقّف بر لحوق اجازه است ، كه يك توقّف تشريفاتى و صورى است . البتّه اگر اين باشد قابل توجيه است . و لكن به دو بيان اين مطلب رّد مىشود :\r\n1 - اطلاق شرط بر چنين امرى صحيح نيست زيرا اين اجازه شرط تأثير نيست ، وتأثير عقد بر آن وابسته نيست\r\n2 - در جاى ديگر هم شرط به معناى مزبور باشد ، در ما نحن فيه وباب رضا و اجازه شرط به آن معنى نيست زيرا به حكم عقل و نقل خود طيب نفس و رضايت باطنى به وجود خارجى و حقيقى اش شرط انتقال مال مالك به ديگرى است ، و بايد در حين تصرّف طيب نفس باشد ، نه لحوق و تعّقب و مانند آن ، و دليلى بر مخالفت با اين ظواهر نداريم چون راه قول به نقل باز است .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nقوله : وممّاذكرنا :\r\nصاحب فصول و غير واحدى از معاصرين در ما نحن فيه مشكل اجازه را « كه چگونه ممكن است هم اجازه شرط باشد كه تا نيامده ملكيّتى نيست و هم كاشف باشد كه از اوّل اثر و نقل و انتقال بوده ؟ » به اين نحو حل كرده‌اند كه : در واقع خود اجازه شرطيّت ندارد ، بلكه وصف انتزاعىِ تعقّب و لحوق شرط است « العقد المتعقّب اوالملحوق بالاجازه سبب » است كه آن هم شرط مقارن است نه متأخّر پس محذورى ندارد « 1 » مرحوم شيخ مىفرمايد :\r\nاز مطالبى كه در لكّن ذلك . . . تا اللّهم گفتيم : جواب اين فرمايش داده مىشود كه : در لسان دليل عقلى و نقلى خود طيب نفس و رضاى مالك شرط واقع شده نه عنوان تعقّب و غيره . . .\r\n\r\nقوله : و قد التزم :\r\nبرخى از توجيه گران مزبور كه وصف تعقّب را مطرح كردند ، گفته‌اند : اين مطلب ثمرهء فقهى هم دارد و آن اينكه : اگر طرف اصيل در معامله از اوّل يقين دارد كه مالك بعداً اجازه خواهد كرد و اين عقد متعقّب به رضا است ، پس از حالا علّت تامّهء ملك براى او محرز و مسلّم است پس حقّ تصرّف در آن مبيع هم دارد ، ولى اگر خود اجازه شرط باشد ، هنوز نيامده و مجوّزى براى تصرّف مشترىِ اصيل در مبيع فضولى وجود ندارد .\r\nمرحوم شيخ مىفرمايد : اصل توجيه و التزام شما به تعقّب و مانند آن باطل و بر خلاف ادّله است ، اين فرع فقهى هم كه به عنوان يكى از فروعات آن مطلب آورديد ، باطل است زيرا از لحاظ ادّله علّت جواز تصرّف طيب نفس مالك است كه هم اكنون و در هنگام تصرّف بايد باشد ، و اينكه من مىدانم كه در آينده مالك راضى خواهد بود ، دليل بر اباحهء تصرّف فعلى و الان نمىشود . ( پيش از بيان سوّمِ وجه اوّل به ردّ وجه ثانى برداخته‌اند . )\r\n\r\nقوله : و يرد على الوجه الثانى :\r\nمرحوم شيخ از وجه دوّم از وجوه قائلين به كشف سه جواب داده‌اند : جواب اوّل : قبول كرديم كه اجازه به خود عقد تعلّق مىگيرد ، و حقيقت اجازه هم امضاء همان مضمون عقد\r\n\r\n\r\n","description":"","footnote":"\r\n( 1 ) . الفصول الغرويه ، ص 80 و مستند مرحوم نراقى ، ج 2 ، ص 367 .\r\n","page_name":" 75 ","page_number":75},
  {"content":"\r\n\r\nاست . ولى اينكه گفتيد : مضمون عقد نقل و تمليك از هنگام انشاء است و بعتُ يعنى ملكيّت و انشأت النقل و التمليك من حين الانشاء ، كه مفاد عقد مقيّد باشد و من حين الانشاء قيدش باشد و مقيّد بما هو مقيّدٌ انشاء شود ، ما اين مطلب را قبول نداريم ما مىگوييم : مضمون عقد اصل انشاء نقل و تمليك است ، نه انشاء تمليك در همين زمان البته زمان از ضروريّات و لوازم لا ينفك انشاء است و انشاء قطعاً در زمانى واقع مىشود ولى آن زمان ظرف انشاء است نه قيد انشاء و وقتى مضمون عقد اصل انشاء تمليك شد مىگوييم : اگر اين انشاء و عقد از دو مالك اصلى يا مأذون صادر شود چون هيج حالت منتظره‌اى ندارد ، و مورد امضاى شارع هم هست ، عقل حكم مىكند كه از همان آغاز و هنگام انشاء چون سبب نقل و انتقال تامّ است از همان زمان نقل و انتقال هم مىآيد ، ولى اين به حكم عقل است و محاسبه تماميّت سبب نه اينكه معناى بعتُ اين باشد . ولى اگر از فضولى صادر شود ، از آنجا كه منوط به اجازه است و تا اجازه نباشد شارع هم امضا نمىكند ، عقل مىگويد : اين انشاء تمليك از آغاز ، كامل و تامّ و تمام نيست ، آرى پس از اجازه ، سبب كامل مىگردد و همان وقت هم تأثير و ملكيّت مىآيد نه قبل از آن ، و اين با نقل هماهنگ است نه با كشف .\r\nو در حقيقت اجازهء مالك قائم مقام عقد او است ، آنجا كه عقد او بود شارع همان عقد را امضا مىكرد و چون سبب تامّ بود همان وقت مسبّب هم مىآمد ، و آنجا كه عقد از فضولى واقع شده و مالك اجازه مىكند ، شارع هم اين اجازه را امضاء مىكند ، و از حالا سبب تامّ مىشود پس از حالا هم ملكيّت مىآيد .\r\n\r\nقوله : و لا جل ما ذكرنا :\r\nدر اينجا سه شاهد مىآورد مبنى بر اينكه مضمون عقد ، اصل انشاء تمليك و نقل و انتقال است نه انشاء تمليك از زمان خود انشاء كه مقيّد به اين قيد باشد :\r\nشاهد اوّل : در مواردى كه ايجاب و قبول از دو مالك و اصيل صورت مىگيرد ، اگر مقتضا و مفاد عقد نقل و انتقال و ترتب اثر از حين انشاء باشد ، لازمه‌اش آن است كه اثر مذكور از زمان انشاء ايجاب مترتب شود ، زيرا طبق نظر شما ايجابِ مالك مثل بعتُ به معناى تمليك و نقل از همين آنِ ايجاب است ، و قبول قابل هم كه چيزى جز رضا به همان مفاد انشاء نيست و شارع هم كه مقتضاى عقد را امضاء مىكند ، و مقتضاى عقد نقل از\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nزمان ايجاب است پس بايد در موارد انشاء مالكين اثر كه ملكيت و زوجيّت و . . . است از زمان ايجاب ( پيش از آمدن قبول ) محقّق و مترتب شود ، در حالى كه احدى بدان ملتزم نيست ، و همگى متفقّاً مىگويند : وقوع اثر پس از عقد و ايجاب و قبول است نه از لحظهء ايجاب .\r\nنتيجه مىگيريم كه : مضمون عقد يا ايجاب و قبول ، نقل از حين انشاء نيست بلكه نفس و اصل نقل و تمليك است .\r\n\r\nقوله : و دعوى :\r\nاگر كسى بگويد : قياس ما نحن فيه ( بيع فضولى و اجازهء مالك ) به مورد انشاء مالكين و ايجاب و قبول دو اصيل ، مع الفارق است ، و آن اينكه در مورد دو اصيل آنكه تمام السّبب است كلّ عقد ( ايجاب و قبول با هم ) است نه ايجاب تنها ، و تا سبب تام نشود مسبّب محقّق نمىشود و تقدّم مسبّب بر سبب محال است ، از اين رو ملكيّت از زمان ايجاب نمىآيد ولى در ما نحن فيه فرض اين است كه عقد كه تمام سبب باشد محقّق شده و على القاعده مانعى ندارد كه بدنبال آن ملكيّت هم بيايد ، و عقد مفادش نقل از زمان عقد باشد و اجازه هم به همان بخورد و نتيجه‌اش قول به كشف باشد نه قول به نقل .\r\n\r\nقوله : مدفوعة :\r\nمرحوم شيخ ادعّاى مزبور رادفع كرده و مىفرمايند : منظورتان از سببّيت عقد براى ملك چيست ؟ معناى سببيّت عقد جز اين نيست كه شارع آن را سبب قرار داده البّته به جعل امضائى نه تأسيسى ، آنگاه معناى خود عقد چيست ؟ عقد ايجاب دارد وقبول و ركن اصلى ايجاب است ، كه اگر به معناى انشاى نقل از حين خود ايجاب باشد ، قبول هم به همان مىخورد ، و شارع هم همين را سبب قرار داده ، پس شارع بايد حكم به وقوع اثر و ملك از زمان ايجاب كرده باشد كه قطعاً چنين نيست .\r\n\r\nقوله : و لاجل ما ذكرنا ايضاً :\r\nشاهد دوّم : بدنبال عقدى كه واقع مىشود امورى قابل تحقّق است كه فعلًا با سه امر كار داريم : 1 - اجازه 2 - ردّ 3 - فسخ ، اجازه و ردّ معمولًا در موردى است فضولى بر مال مردم معامله‌اى كرده و مالك اصلى يا ردّ مىكند و يا اجازه ، و فسخ در موردى است كه مالك اصلى معامله‌اى كرده و بعد در اثر حق‌ّالخيار يا اقاله ( كه عندنا عقد جديد نيست و تفاسخ\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nطرفين است ) فسخ مىكند . حال هر سه امر به خود عقد تعلّق مىگيرند و مىگوييم :\r\nفلانى عقد و معامله را اجازه كرد ، يا ردّ كرد يا فسخ كرد و اگر عقد به معناى نقل و انتقال از زمان انشاء باشد پس معناى اجازه كردن عقد ، رضايت دادن به وقوع مضمون عقد است از حين عقد ، و معناى ردّ كردن عقد هم به معناى عدم رضايت به نقل از حين انشاء است . و فسخ عقد هم به معناى ابطال و به هم زدن عقد از حين خود عقد است . در حالى كه احدى نگفته كه فسخ به هم زدن عقد از اوّل است بلكه همه مىگويند : فسخ ابطال عقد از همين زمان فسخ است ( ثمره در نمائات ظاهر مىشود كه اگر فسخ ابطال عقد از اوّل باشد پس منافعى را كه مشترى استيفا كرده ضامن است ، و اگر ابطال عقد از حالا به بعد باشد ، نسبت به منافع مستوفات و غير مستوفات ضمانى نيست . ) پس عقد به معناى نقل از حين خود عقد يا انشاء نيست بلكه اصل نقل و تمليك است ، و هر يك از اجازه و ردّ و فسخ هم به اصل نقل تعلّق مىگيرد ، آنگاه تا اجازه نيايد موجبى براى امضاء نيست و تا فسخى و ردّى نيايد موجبى براى ابطال نيست پس ملكيّت و يا فسخ آن بعد از اجازه يا فسخ مىآيد نه قبل از آن ، و اين با نقل مىسازد و نه با كشف .\r\n\r\nقوله : و الحاصل :\r\n( ابتدا انسان خيال مىكند اين فراز ، حاصل و خلاصهء مطلب گذشته است ، در حالى كه اين خود شاهد مثال سوّمى است ، و لذا به قول مرحوم شهيدى خوب بود به جاى و الحاصل بفرمايد : و لاجل ما ذكرنا ايضاً . . . ) اين شاهد از يك صغرى و يك كبرى تشكيل است : اماّ صغرى : مالك مىتواند با الفاظ مختلفى رضايت و امضاى خويش را اعلام كند ، مثلًا بگويد : اجزتُ العقد ، امضيتُ البيع و . . . كه تمام اينها مستقيماً نظر به عقد و انشاء فضولى دارند ، و يكى از الفاضى كه قطعاً امضاء و اجازهء معامله با آن واقع مىشود لفظ رضيت است كه مالك مىتواند بگويد : رضيت بالعقد ، بالبيع و . . . كه مثل الفاظ قبل مستقيماً نظر به عقد فضولى دارد ، و مىتواند بگويد : « رضيتُ بكون مالى لزيد و ماله لى » يعنى راضى شد كه مال من براى زيد و مال زيد براى من باشد ، يا بگويد به انتقال مالم به ديگران رضايت دادم ، و . . . كه تمام نظر به نتيجه و اثر عقد است و اصلًا كارى به عقد فضولى ندارد و متعرّض آن نيست تا چه رسد به اينكه نظر به زمان آن عقد داشته باشد .\r\n( سپس دو نمونه مىآورند :\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nالف : شخصى فضولّياً زنى را به عقد مردى درآورد ، پس از آنكه خانم مطّلع شد ، صريحاً و به زبان اظهار رضايت نكرد ولى عملًا در برابر زوج تمكين كرد ، فقهاء فرموده‌اند : همين تمكين عملى رضايت و اجازهء عقد محسوب مىشود ، با اين كه اصلًا قولى نيست تا متعرّض انشاء فضولى بشود يا نه .\r\nب : عبدى بدون اذن مولى زنى را به عقد خويش درآورد : مولى پس از اطّلاع از جريان ، سكوت كرد همين سكوت مولى رضاى او است ، با اينكه اصلًا به زبان نياورده و اظهار نكرده و قولى نيست تا نظر به عقد فضولى و زمان عقد داشته باشد يا نه ؟ و عقد را از همان زمان انشاء امضا بكند يا نه . )\r\nو اماّ كبرى : از مسلّمات است كه واژهء رضيت و لفظ رضا مستقيماً به خود نتيجهء عقد ( ملكيّت ، زوجيّت و . . . ) تعلّق مىگيرد بدون اينكه عقد و زمان عقد و انشاء فضولى مدّ نظر باشد .\r\nپس هيچ دليلى بر اينكه مضمون عقد ، نقل از زمان انشاء باشد وجود ندارد ، بلكه شواهد مذكور خلاف آن را ثابت كرد .\r\n\r\nقوله : و بتقرير آخر :\r\nدر اينكه اين فراز و فراز بعدى كه با لفظ « و بعبارة اخرى » خواهد آمد ، به كجاى مطلب بر مىگردد ، ميان محشّين اختلاف شده : مرحوم شهيدى كوشش كرده اين دو بيان را به قبل از سه شاهد مذكور و به اصل جواب از وجه دوّم برگرداند و اينها را سه بيان حساب كند كه هر كدام به بيانى همان جواب را تداعى مىكند و لذا متوسّل شده به اينكه اينها از قبيل ذكر لازم و ارادهء ملزوم است يا بالعكس . . . « 1 » و مرحوم ايروانى فرموده : اين دو تقرير و عبارت به وجه ثانى از وجوه قائلين به كشف هيچ ربطى ندارد ، بلكه مربوط به وجه اوّل از وجوه اين قول است كه استدلال به آيهء اوفو بالعقود بود كه به دو بيان به آيه استدلال كردند ، و جواب را مرحوم شيخ از هر دو بيان به سه عبارت تقرير كرده : يكى همان بيانى كه گذشت كه : خود شما اعتراف مىكنيد كه اجازه شرط است آنگاه چگونه معقول است كه مشروط پيش از شرط بيايد . . . ؟ ! و دو بيان اين دو فراز است كه الان مطرح است « 2 » به\r\n\r\n\r\n","description":"","footnote":"\r\n( 1 ) . هداية الطالب ، ص 289 - 288 .\r\n( 2 ) . حاشية المكاسب ، ص 128 .\r\n","page_name":" 79 ","page_number":79},
  {"content":"\r\n\r\nنظر مىرسد حقّ با مرحوم ايروانى است و ظاهر عبارات مرحوم شيخ نيز همين برداشت را تأييد مىكند ، حال فراز اوّل از اين دو فراز :\r\nاگر از اوّل خود مالك اصلى انشاء عقد مىكرد دو چيز وجود داشت : يكى اصل انشاء ( ايجاب يا قبول ) كه جزء سبب است . و ديگرى طيب نفس مالك كه شرط صحّت است . حال فرض اين است كه : فضولى انشاء كرده و مالك بعداً اجازه مىكند ، آنگاه اين اجازه يا قائم مقام رضايت و طيب نفس مقارن است كه نقش شرطى داشت و يا قائم مقام خود انشاء است كه جزء بود ، و در هر حال اجازه چه شرط باشد و چه جزء باشد مؤثر است و بدون آن محال است كه اثر و ملكيّت قبلًا آمده باشد تا كاشف باشد .\r\nو اماّ فراز دوّم : قوله : و بعبارةٍ اخرى : درست است كه آيه فرموده : به عقدتان وفا كنيد ، ولى ادّله طيب نفس مىگويد : عقدى كه در آن رضايت مالك باشد ارزش و اثر دارد و نتيجهء جمع ميان اين دو دسته دليل آن است كه : عقدى كه مرضى مالك است مؤثر و موجب ملك است ، و قانون كلّى آن است كه : هرجا اثر و حكمى بر مقيّد از جهت كه مقيد است بار شود ، محال است كه ذات مقيّد بودن قيدش بتواند داراى آن اثر و حكم باشد ، پس مقيّد بما هو مقيّد موجب ملكيّت است و تا رضايتِ مالك محقّق نشود عنوان مذكور محقّق نمىشود ، و اثر هم نمىكند ، پس ملكيّت پس از اجازه و رضا مىآيد و اين با نقل مىسازد نه با كشف .\r\n\r\nقوله : و ثانياً :\r\nطبق دو تلقّى متفاوتى كه از دو فراز قبلى داشتيم ، در اين عبارت نيز اختلاف شده مرحوم شهيدى اين را نيز توجيه كرده و از باب ذكر لازم و اراده و ملزوم دانسته ، و ديگران اين عبارت را نپسنديده و گفته‌اند : خوب بود چنين مىفرمود : و ثانياً لو سلمّنا انّ مضمون العقد الذى كانت اجازتها رضا به هو النقل من حينه لكن نقول . . . « 1 » به هر حال منظور مرحوم شيخ اين است : بر فرض از جواب اوّل صرفنظر كرده وبپذيريم كه مضمون عقد ، نقل از زمان انشاء است و قيد « من حين النقل » بودن در معناى عقد دخيل است ، و معناى اجازه هم امضاء همان مضمون است ومؤثّر قراردادن همان عقد سابق از هنگام خود عقد است ( ثمرهء جواب اوّل و دوّم : اگر قيد من حين النقل در معناى عقد دخيل نباشد بالفظ\r\n\r\n\r\n","description":"","footnote":"\r\n( 1 ) . حاشية المكاسب ايروانى ، ص 128 .\r\n","page_name":" 80 ","page_number":80},
  {"content":"\r\n\r\nرضيت و مانند آن هم قابل ابراز است چنانچه در شاهد سوّم گذشت ولى اگر دخيل باشد ، مجرّد ابراز رضايت از سوى مالك نسبت به نتيجهء عقد يعنى ملكيّت كافى نيست ، بلكه بايد نظر به عقد سابق داشته باشد و معناى اجازه عقد يعنى همان عقد سابق را مؤثر و نافذ قرار دادن ) لكن اشكال ديگر ى داريم و آن اينكه : بر فرض در اعتبار مالك اجازه به اين نحو باشد يعنى امضاى عقد از حين انشاء باشد و لكن از نظر ما متشرّعه ، تنها اعتبار مالك كافى نيست ، بلكه بايد شارع هم پاى آن را امضاء كند و متأسفانه هيچ دليلى بر امضاى شارع چنين اجازه‌اى را نداريم . زيرا دليل امضاء آيهء اوفوا بالعقود « 1 » است ، و مفاد آيه اين است اى كسانى كه عاقد هستيد و با ديگران عقدى مىخوانيد ، بايد به عقد خود وفا كنيد نه اينكه مراد اين باشد كه هر كس در هر كجاى عالم عقدى خواند بر ديگران وفاى به آن واجب باشد . نظائر اين تعبير فراوان است ، مثلًا وقتى مىگويد :\r\nاوفوا بالنذور ، يعنى اى ناذرها بايد به نذرتان وفا كنيد ، اى كسانى كه متعهّد شده و با خدا عهد بسته‌ايد به عهدتان وفادار باشيد ، و . . . اينجا هم اى عاقدها به عقد خود وفا كنيد ، و پر واضح است كه تا مالك اصلى اجازه نكرده ، نه عاقد حقيقى و نه به منزلهء آن است ، پس موضوع منتفى است و حكم وجوب وفا هم منتفى است و تا وجوب وفائى نباشد ملكيّتى هم كه از اين راه اثبات مىشود نخواهد بود ، زيرا ملك شرعى تابع حكم شرعى به وجوب وفا است و وقتى حكمى نبود ملكى هم نيست . باز نتيجه با نقل موافق است نه با كشف .\r\n\r\nقوله : و ممّا ذكرنا :\r\nبيان سوّم وجه اوّلِ قول به كشف يعنى استدلال به آيه : آيه شريفه فرموده : به عقودتان وفا كنيد ، و عقد به معناى نقل و انتقال از هنگام انشاء است ، پس بايد به نقل كذائى پايبند باشيد و بدان ترتيب اثر دهيد و اين جز با كشف با چيزى نمىسازد . مرحوم شيخ مىفرمايد : از مطالب گفته شده جواب اين بيان هم داده مىشود كه : اوّلًا مضمون عقد اصل نقل است نه نقل من حين الانشاء ، و ثانياً بر فرض قبول دليلى بر امضاى شارع عقد را به نحو مذكور نداريم .\r\n\r\n\r\n","description":"","footnote":"\r\n( 1 ) . سورهء مائده / 1 .\r\n","page_name":" 81 ","page_number":81},
  {"content":"\r\n\r\n\r\nقوله : و قس على ذلك :\r\nاين فراز را مىتوان وجه چهارمى براى قول به كشف قلمداد كرد به اين كه : قائل به كشف به اطلاق آيهء احلّ اللّه البيع « 1 » استناد كند ، سبك استدلال همان است كه در رابطه با آيهء وفاى به عقد آورديم كه به سه بيان از آن آيه استفاده كردند ، و ما هر سه بيان را جواب داديم ، اينجا هم همان سه بيان و همان جواب جارى و سارى است ( با اين تفاوت كه : در آيه وفاى به عقد به عموم آيه استدلال مىشد ، زيرا العقود جمع با الف و لام بود ، و اينجا به اطلاق آيه استدلال مىشود ، زيرا « البيع » مفرد معرَّف به لام است . و نيز آنجا روى عنوان عقد تكيه شده بود و اينجا روى عنوان بيع كه مصداقى از مصاديق عقد مىباشد ، تكيه شده است . ) مرحوم شيخ مىفرمايد : اگر كسى دليل ملكيّت از اوّل امر و از زمان عقد را اطلاق آيه احلّ اللّه البيع قرار دهد ، ما در جواب مىگوييم :\r\nمفاد مطابقى آيه يك حكم تكليفى است و خدا بيع را حلال كرده يعنى خداوند براى مشترى تصرّف در مبيع را جايز و حلال كرده ( احتمال ديگر اينكه : آيه مبيّن حكم وضعى باشد ، يعنى خداى بيع را امضاء كرده و آن را سبب و مؤثر و موجبِ ملك قرار داده است . ) و ملكيّت هم ملزوم حليّت تصرف است و ايندو و لازم و ملزوم هستند و از راه لازم وجود ملزوم را كشف مىكنيم ( و شايد منظور اين باشد كه ملكيّت از حليّت تصرّف انتزاع مىشود ، زيرا بر مسلك شيخ در اصول : احكام وضعيّه از احكام تكليفيّه انتزاع مىشوند ) و در هر حال در باب بيع ، حليّت تصرّف از ملكيّت جدا نيست : و حليّت تصرّف به حكم ادّله اعتبار طيب نفس ، منوط به اجازهء مالك است كه كاشف از طيب نفس است و پيش از اجازهء مالك تصرّف حلال نيست ( آن هم مطلقاً يعنى چه طرف اصيل در هنگام بيع بداند كه مالك اصلى بعداً راضى خواهد شد و چه بداند كه بعداً راضى نخواهد شد و ردّ خواهد كرد و چه نداند و مردّد باشد كه بعداً اجازه خواهد كرد يا ردّ مىكند ، در هر سه صورت تا اجازه نيايد و طيب نفس فعلى محرز نشود مجوّزى براى تصرّف در مال ديگران نيست . و مخصوصاً در دو صورت اخير كه جزماً مجوّزى نيست ، و البته عندنا صورت اوّل همچنين است ، ولى برخى از فقهاء مىگويند : علم به رضايت بعدى كافى است براى جواز تصرّف از هم اكنون . ) پس تا اجازه و طيب نفس نيايد تصرّف\r\n\r\n\r\n","description":"","footnote":"\r\n( 1 ) . سورهء بقره / 275 .\r\n","page_name":" 82 ","page_number":82},
  {"content":"\r\n\r\nدر مبيع حلال نيست ، و تا حليّت تصرّف نيايد ملكيّتى نيست ( يا چون لازم ملزوم هستند و يكى بدون ديگرى نشايد ، و يا چون انتزاعى است بدون منشأ انتزاع نشايد . ) پس حليّت تصرّف و ملكيّت پس از اجازه محقّق مىشوند ، و اين با نقل مىسازد نه با كشف .\r\n\r\nقوله : و ثالثاً :\r\nجواب سوّم از وجه دوّم از وجوه قول به كشف :\r\nاز جواب اوّل صرفنظر كرده و مىپذيريم كه : مضمون عقد از حيث لغت و عرف عام ، نقل و انتقال از حين عقد و از لحظهء انشاء است نه اصل نقل و تمليك و اجازه هم به همان ممضون تعلّق دارد . و از جواب دوّم هم غمض عين كرده و مىپذيريم كه : شارع مقدّس هم همين مضمون عرفى را امضاء كرده و اوفو بالعقود يعنى واجب است به همان چيزى كه مقتضاى عقدتان است وفا كنيد ، و لكن جواب سوّمى مىدهيم و آن اينكه :\r\nاوّلًا صرف اينكه مفهوم اجازه اين است كه همان نقل از زمان انشاء را اجازه كردم و مقتضاى اجازه آن است كه عقد فضولى از اوّل انشاء نافذ و ماضى و مؤثر در ملك است ، موجب نمىشود كه از نظر ادّله هم مفاد و مقتضاى عقد لزوم ترتيب اثر از حين عقد باشد . ( همان طورى كه مفاد قبول ، امضاء همان ايجاب بود ولى بدان معنى نبود كه در نتيجه ملكيّت هم از لحظهء ايجاب محقّق شود . و قبلًا در شاهد مثال اوّل گفته آمد . )\r\n\r\nقوله : فتأمّل :\r\nاشاره به اينكه : فعلًا در جواب سوّم بر فرض تنزل از جوابهاى قبلى و تسليم در برابر خصم ، گفتگو مىكنيم : و جواب مذكور كه به عنوان « اوّلًا » ذكر شد ، رجعت به همان جواب قبلى ( جواب دوّم ) است كه آنجا گفتيم : لكن نقول لم يدّل دليل . . . و اينجا مىگوييم : لكن لا يوجب . . . پس اوّلًا در اينجا جا ندارد . و شايد اشاره باشد به فرق ما نحن فيه با مورد ايجاب و قبول دو مالك ، كه در آنجا خود قبول جزء عقد است ولى در ما نحن فيه اجازه جزء عقد نيست .\r\n\r\nثانياً : قوله : انّ هذا :\r\nاصل جواب سوّم همين است : اينكه شما مىگوئيد : مفهوم عرفى و لغوىِ اجازه عبارتست از جعل العقد السابق جايزاً ما ضياً نافذاً . . . ما مىگوييم : اين مطلب به معناى حقيقى كلمه ( كه واقعاً اجازه جاعل باشد و مضىّ و تأثير در زمان سابق را به عقد بدهد و\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nآن را از يك ماه قبل مؤثر بسازد ) معقول و متصوّر نيست ، زيرا عقدى كه يك ماه قبل موجود شد و وصفش اين بود كه اثر ندارد ، محال است كه مجدّداً همان عقد در همان يك ماه گذشته داراى اثر شود ، مرده زنده شود ، بىخاصيّت با خاصيّت شود ، و سرّ امتناع آن است كه : « الشيئى لا ينقلب عماّ وقع عليه » هر چيزى در زمان گذشته هر گونه واقع شد همانگونه است و انقلابش محال است ، مگر عقربهء زمان به عقب بر گردد و به يك ماه قبل برگرديم و عين آن زمان اعاده شود تا بتوانيم عقد را تغيير دهيم ، ولى هيهات ! ! گذشته‌ها گذشته و برگشتى نيست ( نكته : اينكه مرحوم شيخ مىفرمايد : العقد الموجود على صفة عدم التأثير ، اوّل كلام و متنازعٌ فيه است زيرا شايد منظور قول به كشف اين است كه : عقد از اوّل كه موجود شد در واقع بر صفت تأثير بود و اجازهء بعدى صرفاً كاشف است ، و شايد هم مراد اين باشد كه : عقد از اوّل بىاثر بود و اجازه كه آمد به عقد سابق از همان زمان سابق تأثير داد ، كه اين را مرحوم شيخ متعرّض شده و محال و نامعقول دانسته . )\r\nحال كه چنين چيزى نامعقول است ، و شارع مقدّس امر نامعقول را امضاء نمىكند ، اگر چنانچه ظواهر ادّله شرعيه ( اوفو بالعقود ) ظهور در امضاى چنين اجازه‌اى داشت ، به حكم دلالت اقتضا كه ( دلالت لفظ است بر اينكه در كلام چيزى در تقدير است و صحت يا صدق كلام بر آن وابسته است و گرنه كلام لغو يا كذب خواهد بود . ) و صوناً لكلام الحكيم از لغويّت بايد توجيه كرده و بگوييم : منظور ديگرى دارد و منظورش اين است كه با چنين عقدى پس از اجازهء مالك آن معامله را داشته باش كه با عقد مالك اصلى داشتى ، اگر از اوّل عقد از مالك صادر مىشد و مؤثر بود حكم به ملكيّت كرده و تمام آثار ملك را بار مىكرديم ، حال كه از فضولى بود و بعداً اجازه آمد حكم به ملكيّت نمىكنيم و نمىگوييم : تحقيقاً مؤثر و ملكيّت آور است ولى گويا ملك آمده يعنى حتّى الامكان آثار ملك را مترتب كرده و مىگوييم : نمائات اين مبيع به مشترى تعلّق دارد ، و اين را نقل حقيقى ( چون ملك واقعاً بعد از اجازه مىآيد ) و كشف حكمى ( چون احكام كشف را از اوّل مترتب مىكنيم ) گويند ، و البته ثمرهء كشف حقيقى و كشف حكمى خواهد آمد و در ميان فقهاء فقط استاد ما مرحوم شريف العلماء مازندرانى در برخى تحقيقاتش اين مطلب را فرموده ، و گرنه مشهور طرفدار كشف حقيقى هستند و منظورشان از كشف اين است كه نقل و انتقال و ملكيّت حقيقتاً از اوّل عقد مىآيد . و لذا علّامه به جاى اصطلاح\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nكشف و نقل ، لفظ انتقال را آورده و فرموده : قائلين به صحت بيع فضولى در زمان انتقال اختلاف دارند كه از حين عقد است ( كشف ) يا از حين اجازه است ( نقل ) و ديديم كه كشف حقيقى باطل است .\r\n\r\nقوله : و قد تحصّل :\r\nاز مجموع مطالبى كه تا به حال در رابطه با اجازهء مالك مطرح شد ، سه نوع كشف مستفاد است :\r\n1 - كشف حقيقى ( اجازه كاشف باشد از اينكه حقيقتاً و واقعاً ملكيّت از اوّل عقد مىآيد ) كه مشهور قائل بودند آن هم با اين ويژگى كه اجازه را شرط متأخر دانسته آن هم خود وجود خارجى اجازه را شرط مىدانستند . و لذا مرحوم آقا جمال در حاشيهء شرح لمعه به مشهور اعتراض كرده كه : شرط محال است متأخر شود « 1 » ( اين همان است كه ما قبلًا توضيح داديم كه شرط از اجزاء علّت تامّه است . . . )\r\n2 - كشف حقيقى ( به معناى مذكور ) آن هم با اين ويژگى كه خود اجازه شرط آن نباشد ، بلكه وصف انتزاعىِ تعقّب و لحوق شرط باشد كه شرط مقارن است و مانعى ندارد . ( غير واحدى از معاصرين شيخ اين وجه را برگزيدند ) و از ثمرات اين وجه آن بود كه : اگر مشترى از اوّل يقين دارد كه مالك اصلى بعداً اجازه خواهد كرد ، از هم اكنون بر عقد مذكور عنوان « العقد المتعقب بالاجازه » صدق مىكند و تمام السبب همين است پس از حالا مىتواند در مبيع تصرّف كند ، ( بر خلاف وجه اوّل كه خود اجازه شرط باشد كه تا نيامده و لو يقين به آمدنش باشد ، مجوّز تصرّف نيست . )\r\n3 - كشف حكمى : حقيقتاً ملكى نيست ولى حدّالامكان آثار و احكام ملك را بر آن مرتب مىكنيم ، حكم كاشفيت در اينجا هست نه خود آن ، و منظور از آثار نمائات است كه ولو در ملك مالك اصلى پيدا شده ولى گويا در ملك مشترى تحقّق يافته و بايد به مشترى داده شود ، يا وى حقّ استفاده از اين نمائات را دارد .\r\n\r\nقوله : و قد تبيّن :\r\nاز مجموعهء مطالبى كه تا به حال در رابطه با وجوه و ادّلهء قائلين به كشف ، عنوان شد به\r\n\r\n\r\n","description":"","footnote":"\r\n( 1 ) . حاشيهء شرح لمعه ، ص 358 .\r\n","page_name":" 85 ","page_number":85},
  {"content":"\r\n\r\nاين نتيجه مىرسيم كه : در مقام اوّل ( از نظر قواعد عقلى و عمومات و اطلاقات وادّلهء عامّه ) قاعده ايجاب مىكند كه اجازه را ناقله بدانيم و تا نيامده نقل و ملكيّتى هم نيست . و اگر نتوانيم قائل به نقل شويم قول به كشف حكمى را كه رأى استاد بود انتخاب مىكنيم ، اماّ كشف حقيقى آن هم به وجه اوّل ( خود اجازه شرط آن باشد به نحو شرط متأخر ) در نهايت درجهء اشكال بود و بلكه به هيچ وجه قابل قبول نبود به بيانى كه مبسوطاً گذشت ، و اماّ كشف حقيقى بر وجه ثانى هم ( وصف تعقّب شرط باشد ) بر خلاف ادّله بود و نپذيرفتيم .\r\n\r\nقوله : و لذا :\r\nاين ما تنها نيستيم كه كشف حقيقى را قبول نداريم ، بزرگان ديگرى هم در آن شبهه كرده يا ردّ كرده‌اند : علامّه در قواعد « 1 » اشكال كرده ، محقّق ثانى در حاشيهء ارشادش « 2 » جانب كشف را ترجيح نداده ، فخرالدين در ايضاح خلاف آن را برگزيده ، كاشف الرموز در كشف الرموز « 3 » همينطور ، محقق اردبيلى در مجمع البرهان « 4 » خلاف كشف را تقويت كرده ، كاشف اللثام هم در كشف اللثام در باب نكاح « 5 » از حضرات نامبرده پيروى كرده است . اين بود محاسبهء قول به كشف و نقل از نظر قواعد عقلى و ادّلهء عامّه .\r\n\r\nقوله : و اماّ الاخبار :\r\nمقام ثانى يا مقتضاى اخبار خاصّه : گرچه مقتضاى قاعده و اطلاق و عموم اين شد كه اجازه ناقله باشد ، و لكن به اخبار بيع فضولى كه برمى گرديم ، مفاد آنها با قول به كشف مىسازد ، يكى از آن اخبار صحيحهء محمدبن قيس بود كه در مسألهء اوّل از مسائل بيع فضولى به عنوان يكى از ادّلهء صحت بيع فضولى به تفصيل بيان شد ، محل شاهد :\r\nصحيحه دلالت داشت كه پس از اينكه : مولاى اوّلى و اصلىِ كنيز ، معاملهء فضولىِ فرزندش را بر جاريه‌اش اجازه و امضاء كرد ، جاريه و ولد آن به مشترى تعلّق مىگيرد ، بدون اينكه قيمت ولد را ضامن باشد ، و خلاصه اينكه : صحيحه به سقوط قيمت ولد از عهدهء مشترى حكم مىكرد . حال اين سقوط قيمت باقول به كشف مىسازد ؟ يا با نقل ؟\r\n\r\n\r\n","description":"","footnote":"\r\n( 1 ) . قواعد ، ج 1 ، ص 124 .\r\n( 2 ) . حاشيهء خطى ، ص 219 .\r\n( 3 ) . كشف الرموز ، ج 1 ، ص 445 .\r\n( 4 ) . مجمع الفائده و البرهان ، ج 8 ، ص 159 .\r\n( 5 ) . كشف اللثّام ، ج 2 ، ص 22 .\r\n","page_name":" 86 ","page_number":86},
  {"content":"\r\n\r\nقطعاً دليل بر كشف است زيرا اگر اجازه ناقله بود لازمه‌اش اين بود كه استيلاد در ملك مالك اصلى بوجود آمده باشد ، و اين تصرّف در جاريه است و متصرّف يا مشترى منافع مستوفات را ضامن است پس بايد قيمت ولد را بپردازد ، ولى على الكشف اين احكام از اوّل مترتّب مىشود ، پس مشترى حّق استيفاء منفعت داشته و ضامن نيست ، البتّه از صحيحه استفاده نمىشود كه كشف حقيقى است ؟ يا كشف حكمى ؟ ولى اصل كشف محرز است .\r\nو نيز اخبارى كه پس از صحيحهء مزبور در همان مسأله به عنوان مؤيّد ذكر كرديم ( مثل اخبار مضاربه و تجارت عامل مضارب . . . و اخبار اتّجار به مال يتيم و . . . ) ظهور در كشف دارند ، زيرا از اوّل فرموده : ضرر و زيان بر عهده تاجر است ولى ربح و سود در مضاربه ميان آن دو به نسبت تقسيم مىشود ، و در مال يتيم تمام سود به يتيم تعلّق مىگيرد ، و اين با كشف مىسازد كه از اوّل ربح تقسيم مىشود يا به يتيم مىرسد . ولى باز هم خصوص كشف حقيقى يا حكمى روشن نيست .\r\nآرى روايت ديگرى داريم كه از آن كشف حقيقى مستفاد است و آن صحيحهء ابى عبيده است « 1 » اجمال مطلب اين است كه : فضولى دختر و پسر صغير و نابالغ و نارسيده به سنّ تكليف را به يكديگر تزويج كرده و براى آن دو و عقد ازدواج خوانده ، پس از مدّتى پسر بچه مُدرِك شد يعنى به سنّ بلوغ رسيد و نكاح مزبور را امضاء كرد و بعد هم مُرد و از دنيا رفت ، در اين مورد امام عليه السلام مىفرمايد : بايد سهم زوجه را از ما ترك اين ميّت جدا كنند و كنار بگذارند ، تا زمانى كه وى به سنّ بلوغ برسيد ، آنگاه اگر به اختيار و طيب نفس نكاح فضولى را اجازه كرد ، سهم الارث وى را بپردازد ، البته پس از اينكه او را قسم مىدهند كه : آيا اگر زوج زنده بود ، وى راضى به اين عقد مىشد و بنا داشت با آن مرد زندگى كند ، يا نه فعلًا كه صحنه را خالى مىبيند به طمع رسيدن به سرمايهء باد آورده ، آن نكاح بىحاصل را اجازه مىكند ؟ وقتى قسم خورد كه چشم داشتى به مال طرف ندارد و واقعاً تمايل به زندگى با او داشته ، سهميّهء او را مىپردازند .\r\nكيفيّت استشهاد : در اينجا اطلاقى داريم و عمومى : امّا اطلاق : امام عليه السلام در اين حديث به طور مطلق امر به عزل كرد و فرمود سهم زوجه راكنار بگذارند ، و حكم عزل را\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 527 باب يازدهم حديث اوّل .\r\n","page_name":" 87 ","page_number":87},
  {"content":"\r\n\r\nمقّيد به صورت رضايت ورثه نكرد ، يعنى چه آنها راضى باشند يا نه بايد اين سهم جدا شود . و امّا عموم : روايات سلطنت مىگويد : مردم بر اموال خويش سلطنت دارند ، و اين عام است و هر كس را نسبت به مال خودش شامل است . و قاعده اين است كه : حتّى الامكان اطلاق وعموم مزبور حفظ شود واصالة الاطلاق و العموم همين را ايجاب مىكند . آنگاه اگر اجازه بعد از بلوغِ زوجه را ناقله بدانيم لازمه‌اش آن است كه امر به عزل به قول مطلق و بدون در نظر گرفتن رضايت ورثه با عموم قاعدهء سلطنت منافى و مخالف باشد ، زيرا قانون سلطنت مىگويد : مردم بر مال خود مسلّط هستند و كسى حق ندارد بدون رضاى آنها در اموالشان كمترين دخل و تصّرفى داشته باشد : در حالى كه عزل كردن مال ورثه بدون رضاى آنان به معناى محدود كردن سلطنت آنها است پس قول به نقل مستلزم تخصيص عموم سلطنت است و با حفظ عموم آن نمىسازد . و نيز اگر كاشفه به نوع كشف حكمى بدانيم باز امر به عزل به نحو مطلق منافى با قاعدهء سلطنت است ، زيرا بر اين مبنا هم اصل عين تركه به ملك ورثه باقى است و تا اجازه نيايد حقيقتاً ملك زوجه نمىشود ، ولى معذلك كه ملك وارث است ، چه آنها راضى باشند وجه نباشند حاكم حقّ عزل دارد ، اين هم مستلزم تخصيص عموم مزبور است و با اجراء اصالة العموم منافى است ولى اگر اجازه را كاشف به نحو كشف حقيقى بدانيم ، هيچ مشكلى پيش نمىآيد و عموم قاعدهء سلطنت تخصيص نمىخورد ، زيرا بر اين مبنا وقتى اجازه آمد كاشف از آن است كه از لحظهء موت مورِّث ، اين 14 تركهء او مال زوجه بوده و اساساً از اوّل ملك ورثهء ديگر نشد تا با سلطنت آنها منافى باشد ، و وقتى از اوّل ملك زوجه بوده پس بايد عزل شود و به او برسد . آنگاه جمع ميان اطلاق امر به عزل و عموم قانون سلطنت يعنى حفظ هر دو مستلزم قول به كشف حقيقى است .\r\nاگر كسى بگويد : فعلًا كه زوج مُرد زوجه نابالغ است و اجازه هم بكند بىاثر است ، زيرا او مسلوب العبارة مىباشد و نسبت به آينده و پس از بلوغ هم الان شك داريم كه آيا اين دختر بچّه تا آن زمان زنده است يا خواهد مُرد ؟ بر فرض زنده ماندن آيا بعد از بلوغ عقد را امضاء خواهد كرد يا نه ؟ و وقتى شك داريم از اصل عدم اجازه استفاده مىكنيم و در ظاهر حكم به عدم اجازه مىكنيم يعنى مىگوييم : انشاء اللّه بعداً زوجه اجازه نخواهد كرد ، و به حكم اين اصل از اوّل نوبت به عزل و مطالب ديگر نمىرسد .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nمرحوم شيخ مىفرمايد : اينجا جاى اصل مزبور نيست بلكه امر مالى است و حق الناس است و در چنين موردى شرعاً احتياط واجب شده و شارع مقدس جانب احتياط را بر اصل مزبور غلبه و ترجيح داده است و لذا امر به عزل و مانند آن همگى از باب احتياط و مراعات حقّ الناس است .\r\nتنظير : كما اينكه در باب حمل هم مطلب از اين قرار است ، بيان مطلب : شخصى از دنيا مىرود ، فرزندانى يا ورّاثى دارد ، ضمناً همسر او حامله است و فرزندى هم در رحم زوجه ميّت است و بلاشك او نيز به شرط زنده متولّد شدن ارث مىبرد ، و شرع مقدّس از باب احتياط و مراعات حقّ جنين امر به عزل كرده و فرموده سهم حمل را از ميراث جدا كنيد ، آن هم بيشترين مقدار محتمل و ممكن را بر حسب عادت منظور كرده يعنى حد اكثر احتمال عقلائى مىرود كه دو بچّه در رحم باشد و دو قلو باشند و هر دو هم مذكّر باشند ، و لذا شارع به عزل سهميّه دو فرزند ذكور ، امر كرده است ، تمام اينها از باب تغليب جانب احتياط بر اصل عدمى است . آنگاه اگر پس از وضع حمل دو نوزاد نبود يا هر دو پسر نبودند ، محاسباتى و جمع و تفريقهائى انجام داده مىشود و سهم واقعى به آنان مىرسد .\r\nنتيجه : مقتضاى قواعد و ادلّهء عامّه قول به نقل و يا كشف حكمى بود ، و مقتضاى اخبار و ادلّهء خاصّه قول به كشف حقيقى است و با وجود دليل خاص نوبت به قواعد اوليّه و ادلّهء عامّه نمىرسد ، و بايد طبق اخبار خاصّه حكم كرد ، آرى اگر نزد كسى اين اخبار ناتمام بود او بايد به مقتضاى قواعد مراجعه داشته باشد .\r\n\r\nقوله : بقى الكلام :\r\nتا به حال دربارهء اجازه چهار احتمال مطرح شد :\r\n1 - كشف حقيقى آن هم به اين نحو كه اجازه به وجود خارجىاش شرط باشد ، از باب شرط متأخر ( رأى مشهور ) .\r\n2 - كشف حقيقى به اين نحو كه وصف انتزاعىِ تعقّب و لحوق كه مقارن با عقد است شرط باشد ( رأى معاصرين شيخ )\r\n3 - كشف حكمى و نقل حقيقى به اين نحو كه از اوّل خود ملك نيامده ولى احكام و آثار آن تا حدّ امكان از اوّل مترتب مىشود . ( رأى شريف العلماء مازندرانى )\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n4 - نقل حقيقى به اين معنى كه تا اجازه نيايد نه ملكيّتى محقق مىشود و نه آثار آن مترتب مىشود .\r\nحال كلام در بيان ثمره يا ثمرات عملىِ اين احتمالات است كه طىّ چند مرحله محاسبه مىكنند :\r\nقدم اوّل : فرق عملىِ كشف حقيقىِ مشهور با كشف حقيقىِ معاصرين مرحوم شيخ در كجا است ؟\r\nمىفرمايند : ثمره در جواز و عدم جواز تصرّف در فرض علم به اجازه ظاهر مىشود ، يعنى اگر مورد موردى است كه مشترىِ اصيل از ابتداى معاملهء فضولى يقين دارد كه مالك اصلى بعداً اين معامله را اجازه خواهد كرد ، در چنين فرضى اگر اجازه را به وجود خارجىاش شرط بدانيم هنوز اجازه نيامده و مشترى حقّ ندارد در مبيع تصرّف كند . ولى اگر وصف تعقّب و لحوق را شرط بدانيم ، در فرض علم ، از اوّل مشترى يقين دارد كه : اين عقد يك عقدى است كه متعقّب به اجازه است ، پس از اوّل سبب تامّ است و مسبّب و ملكيّت آمده و حقّ تصرف محفوظ است .\r\nقدم دوّم : ثمرهء قول به كشف حقيقى از يكطرف ( به هر دو قسم آن ) با قول به كشف حكمى از طرف ديگر ، كجا ظاهر مىشود ؟\r\nمرحوم شيخ در اين رابطه فرعى را عنوان كرده و در آن احكامى را به ترتيب بيان مىكنند :\r\nامّا فرع : اگر شخصى فضولتاً كنيز ديگرى را به فرد ثالث فروخت ، و معاملهء فضولى محقّق شد و بعداً مالك اصلى اين معامله را امضاء كرد حكم چيست ؟ امّا حكم فرع مزبور :\r\nالف : مشترى پيش از اجازهء مالك اصلى با جاريه هم بستر شده ، آيا اين وطى حلال است يا حرام ؟\r\nاگر اجازه را كاشف به كشف حقيقى بگيريم ( به هر دو شقّ آن ) بايد بگوييم : وطى مزبور در ظاهر شرع حرام است زيرا مشترى نمىدانست كه بعداً اجازه مىآيد يا نه ؟ و عند الشك اصل عدم اجازه جارى است و نهى ظاهرى از وطى دارد و مخالفتِ آن حرام است . ولى در واقع و عند اللّه حرام نيست زيرا خدا مىدانست كه مالك اجازه خواهد\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nكرد و اجازه هم كاشف از ملك از اوّل امر است ، پس وطى واقعاً در ملك خودش بوده نه در ملك ديگرى پس مفسدهء ذاتى نداشته و حرام نبوده ( البته بر فرض شرطيّت تعقّب اجازه بايد گفت : چنانچه علم به اجازهء بعدى داشت در ظاهر حرام نبود . ) امّا اگر اجازه كاشف حكمى باشد بايد گفت : وطى مزبور ظاهراً و واقعاً حرام است . امّا ظاهراً به حكم اصل عدم اجازه ، و امّا واقعاً به حكم اينكه عين جاريه حين الوطى ملك او نبوده و روايات مىگويد : لا وطى الّا فى ملكٍ اى لا وطى مشروعاً و جايزاً . . . .\r\nب : اگر كنيز مزبور در دست مشترى مستولده شد و از او فرزندى به دنيا آورد آيا اين كنيز امّ ولد مىشود و احكام امّ ولد ( از قبيل در شُرف آزادى بودن و عدم جواز نقل و انتقال آن به ديگران . ) بر او جارى مىشود يا نه ؟ باز بر مبناى كشف حقيقى به هر دو قسم آن ، جواب مثبت است ، زيرا واقعاً ولد در ملك خود مشترى موجود شده و مناط امّ ولد بودنِ آن كنيز قطعى است . ولى بر مبناى كشف حكمى اوّل مىفرمايند : باز هم جواب مثبت است و اجازه كاشف از ترتب آثار ملك از اوّل عقد است و امّ ولد شدن هم يكى از آن آثار است پس مترتب مىشود . ولى احتمال هم مىدهند كه شرط امّ ولد شدن حدوث ولد در ملك واقعىِ خود مشترى باشد و اينجا على الكشف الحكمى ولد در ملك مشترى منعقد نشده و لو بعد از اجازهء مالك اصلى ملك مشترى مىشود ولى فعلًا كه ملك نيست ، و امّ ولد يا مستولده هم صدق نمىكند تا محكوم به احكامِ آن باشد . پس طبق احتمال مزبور باز هم كشف حكمى و حقيقى ثمره پيدا كرد .\r\nج :\r\n\r\nقوله : و لو نقل :\r\nاگر مالك اصلى پيش از اطّلاع از معاملهء فضولى و اجازهء آن خود مستقيماً اقدام كرد و جاريه را به ديگرى منتقل كرد ( به هبه يا بيع و . . . ) و بعداً از ما وقع با خبر شد و معاملهء فضولى را هم اجازه كرد ، در اينجا اگر اجازه را كاشف حقيقى بگيريم نتيجه آن است كه :\r\nنقل مزبور باطل و فاسد است ، زيرا اجازه كاشف از اين است كه نقل مزبور در ملك خود مالك اصلى نبوده و ملك واقعىِ غير ( مشترى ) را به ديگران منتقل كرده آن هم صحيح نيست ( مگر مجدداً مشترى آن نقل مالك اصلى و قبلى را اجازه كند . ) البته احتمال هم دارد كه نقل مزبور به منزلهء رّد معاملهء فضولى از سوى مالك اصلى باشد ( البته به دلالت التزامى بررّد دلالت مىكند ولازمهء نقل دادن آن است كه اگر ديگرى روى اين عين كار\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nكرده من قبول ندارم . ) و اگر ردّ شد اجازهء بعدى فائده‌اى ندارد زيرا به زودى خواهد آمد كه از شروط مفيد و مؤثر بودن اجازه آن است كه مسبوق به ردّ نباشد ، و اينجا مسبوق به ردّ است . ولى اگر اجازه را كاشف حكمى بدانيم بايد گفت : هم نقل مالك اصلى صحيح و بجا است زيرا تا اجازه نكرده بود ، عين مال در ملك خودش بود و مردمان بر اموال خويش سلطنت دارند ، پس حقّ نقل و انتقال داشت و از اين حقّ استفاده كرد . و هم اجازهء بعدى نسبت به بيع فضولى صحيح است ، زيرا زمام امر اين مال در دست مالك اصلى است و بايد او طيب نفس داشته باشد ، آنگاه مقتضاى جمع ميان دو حقّ مزبور ( حق نقل و حق اجازه داشتن ) آن است كه : اگر اوّل منتقل كرده بود و بعداً معامله فضولى را اجازه كرد ، عين جاريه به منتقل اليه تعلّق مىگيرد و بعد بايد قيمت واقعى آن را ( كه بدل قيمى است ) به مشترىِ اصيل بپردازد .\r\nتنظير : ما نحن فيه مثل فسخ معاملهء خيارى است ، بيان ذلك : شخصى متاعى را به ديگرى فروخته و مثلًا براى مدّتى حقّ الخيار گذاشته كه اگر خواست معامله را فسخ كند ، در ظرف آن مدّت مشترى متاع مزبور را به نقل لازم به شخص ثالث منتقل كرد ، حال چه بايد كرد ؟ بگوييم ذى الخيار پس از اين نقل لازم حقّ الخيار ندارد ؟ يا بگوييم : نقل لازم از سوى مشترى بى جا است ؟ خير هم حق الخيار باقى و قابل اعمال است و هم نقل لازم صحيح است . و جمع ميان آن دو به‌اين است كه : اگر ذى الخيار اعمال خيار نمود ، مشترى بايد از عهده برآيد ، و بدل آن عين را به فروشنده ردّ كند ( مثل بوده بايد مثلى را بدهد و قيمى بوده بايد قيمت را بپردازد . )\r\n\r\nقوله : و ضابط :\r\nضابطهء كشف حكمى آن است كه پس از اجازهء مالك آثار و احكام ملك را از اوّل مترتب كنيم ، به گونه‌اى كه گويا از اوّلِ معامله ملكيّت آمده بود . ( البته تا حدّ امكان اثر بار مىشود . ) بدنبال اين ضابطه مىگوييم : بر مبناى كشف حكمى از حيث ترتّب و عدم‌ترتّب آثار سه صورت متصور است :\r\n( 1 - در ظرف مدتى كه معامله فضولى واقع شده تا لحظهء اجازه هيچ اثرى از آثار ملك بر اين عين مترتّب نشده ، و مالك اصلى هيچ استفاده‌اى از آن نكرده است و منافع مستوفاتى ندارد . در اين فرض بعد از اجازه خود عين به ملك مشترىِ اصيل در مىآيد و\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nنسبت به آثار و منافع آن هم ضمانى نيست . )\r\n2 - در مدّت مزبور برخى از آثار ملك بر اين مبيع مترتّب شده و مالك اصلى از آنها بهره‌مند شده ولى اين ترتّب آثار ملك و انتفاع بردن از آن بگونه‌اى است كه با اجازهء بعدىِ مالك تنافى ندارد و قابل جمع است ، مثلًا نماء مبيع را تلف كرده ( ميوهء درخت را خورده ، شير گوسفند را خورده و . . . ) و يا منافع مزبور را به ديگرى هديه كرده يا فروخته و خلاصه : به ديگران منتقل كرده است . ولى خود عين كماكان موجود است و قابل تسليم به مشترى هم هست . در اينجا اگر بعداً اجازه كرد ، عين ، ملك مشترى مىشود و نسبت به نماء تالف هم مالك اصلى ضامن است و بايد از عهده برآيد يعنى بدل تالف ( مثل يا قيمت ) را بپردازد .\r\n3 - در مدّت مزبور ترتّب اثر محقّق شده آن هم بگونه‌اى كه با اجازهء بعدى منافى است ، مثلًا عين را عقلًا و واقعاً تلف كرده و يا اتلاف شرعى پيدا شده يعنى عبد را آزاد كرده ، مبيع را وقف كرده و . . . كه شرعاً خود عين قابل برگشت به ملكيّتِ او نيست . در چنين فرضى محلّ و موضوع اجازه ( عين ) فوت شده و طبعاً اجازه لغو است و معاملهء فضولى خود به خود منفسح است . البته در همين فرض هم احتمال دارد كه اجازه صحيح باشد و چون خود عين تلف شده بدلِ آن را مالك اصلى به مشترىِ اصيل بدهد . و به زودى خواهد آمد كه چنين احتمالى بجا است يا بى جا ؟\r\n\r\nقوله : ثم انّهم :\r\nدر قدم سوّم ثمره قول به كشف را ( مطلقاً يعنى چه كشف حقيقى به هر دو قسم آن و چه كشف حكمى ) از يكطرف ، و قول به نقل را از طرف ديگر ، بيان مىكنند كه بحث مهمّى است ، اجازه مالك كاشفه باشد چه ثمرات و نتايج عملى دارد ؟ و ناقله باشد چه بركات و فوايدى دارد ؟ ابتدا سه ثمره را كه از اهميّت بسزائى بر خوردارند ذكر مىكنند ، سپس ثمرات غير مهمّ را مورد بحث و بررسى قرار مىدهند ، اماّ ثمرات اصلى و مهمّ :\r\nالف : مقدمه : نماء يا متّصل به عين است مثل رشد و نمّو شجره ، چاقى حيوان و . . . و يا منفصل وجداى از عين است مثل ميوهء درخت ، پشم و شير و برّه گوسفند و . . . نماء متّصل تابع عين است و هر كس مالك عين بود مالك نماء نيز خواهد بود ، و كلام در نماء منفصل است ، با اين مقدّمه مىگوييم : ثمرهء قول كشف و نقل در نمائات منفصل ظاهر\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 527 باب يازدهم حديث اوّل .\r\n","page_name":" 93 ","page_number":93},
  {"content":"\r\n\r\nمىگردد ، و آن اينكه : اگر اجازه را كاشفه بدانيم ( به قول مطلق ، يعنى كشف حقيقى يا حكمى ) نماء مبيع از آغاز معاملهء فضولى از آنِ مشترى يعنى منتقل اليه است . ( و نماء ثمن از آن مالك اصلى است ، البته ثمن اگر نقد رائج باشد چنين نمائى ندارد ولى اگر جنس باشد و معاملهء پا به پا انجام مىشود در آن هم نماء متصور است و مال مجيز است . ) و اگر اجازه را ناقله بدانيم نماء مبيع تا زمان اجازه مال خود مالك اصلى و مجيز و منتقلٌ عنه است ، چون هركس مالك عين است مالك نمائات نيز مىباشد . ( و نماء ثمن هم مال مشترى است ، البتّه اگر نمائى باشد . ) ثمرهء مذكور كاملًا واضح است ، ولى شهيد ثانى در شرح لمعه عبارتى دارد كه مورد بحث و توجيه واقع شده : عبارت شهيد : اگر اجازه را كاشفه بدانيم نماء منفصلِ مبيع مال مشترى است و نماء حاصل از ثمن مال بايع است ( منظور مالك اصلى بايد باشد نه بايع فضولى . ) ولى اگر اجازه را ناقله بدانيم هم فوائد مثمن و هم ثمن هر دو مال مالك مجيز است . « 1 » اين عبارت به ظاهرش مبتلا به اشكال و بر خلاف قواعد است زيرا جمع ميان عوض و معوض در ملك واحد است . بعضى از فقهاء ( صاحب مفتاح الكرامة ) فرموده :\r\nما كلمهء مالك مجيز را در عبارت شهيد بر ظاهرش ابقاء مىكنيم ، و حكم شهيد ثانى را « كه فرموده : هر دو مال مالك است » توجيه مىكنيم ، و مىگوييم : اماّ اينكه نماء مبيع از آنِ مالك مجيز است ، براى آن است كه : تا اجازه نيامده وى مالك مبيع است و به تبع آن مالك نماء هم هست . و اماّ اينكه نماء ثمن مال او است ، زيرا مشترىِ اصيل به ميل و اختيار خويش ثمن را از ملك خود خارج كرده و مالك را بر آن مسلّط ساخته است « 2 » ( و نظير تسليط مجّانىِ غاصب بر مال است كه سبب مىشد كه اگر غاصب با عين آن مال متاعى خريدارى كند ، ملكش شود . )\r\nولى اين توجيه صحيح نيست زيرا مشترى گرچه به اختيار خود ثمن را از ملكش خارج كرده و طرف را بر آن مسلّط كرده ولى تسليط مجّانى كه نيست ، تسليط به عوض است و نتوان عوض و معوّض را به مجيز داد . و لذا بهتراين است كه در ظاهر كلمهء « مالك مجيز » در عبارت شهيد تصرف كرده و بگوييم : منظور ايشان از مالك مجيز ، جنس مالك است و جنس بر يك فرد و دو فرد هر دو صادق است و مورد كلام ايشان هم جايى است\r\n\r\n\r\n","description":"","footnote":"\r\n( 1 ) . اللمعة الدمشقيه ، ج 3 ، ص 229 .\r\n( 2 ) . مفتاح الكرامة ، ج 4 ، ص 190 .\r\n","page_name":" 94 ","page_number":94},
  {"content":"\r\n\r\nكه بايع و مشترى هر دو فضولى باشند ، و عقد از هر دو طرف نيازمند به اجازه باشد اينجا است كه اگر هر دو اجازه كردند ، نماء ثمن و مثمن از آنِ جنس مالك مجيز است يعنى نماء مثمن به مالك اصلىِ مبيع تعلّق دارد ، و نماء ثمن هم به مالك اصلى ثمن تعلّق دارد .\r\nو اگر كلام شهيد را بر اين توجيه حمل كنيم به حسب قواعد ، اولى و انسب از توجيه مفتاح الكرامة است .\r\nب : ثمرهء دوّم پس از معاملهء فضولى و پيش از اجازهء مالك اصلى ، اگر طرف اصيل عقد را فسخ كرد و معامله را ابطال كرد و گفت : فسختُ يا ابطلتُ و . . . آيا فسخ او مؤثر است يا نه ؟ باز بر مبناى كشف و نقل مطلب فرق مىكند ، و ما اين فراز از كلام شيخ را به بيان زير توضيح مىدهيم : عمومات و اطلاقى داريم كه دالّ بر صحّت و لزوم معامله هستند ، و دلالت دارند كه اگر معامله‌اى انجام شد بايد بدان وفا كنيد و حق نداريد آن را باطل كنيد ( اوفو بالعقود ، احلّ اللّه البيع و . . . ) اين عمومات معاملهء فضولى را نيز شامل است ، و طرف اصيل بايد به عقدش وفا دار باشد و على القاعده نبايد فسخ كند ، مگر مواردى كه به حكم اجماع خارج شده و فسخ جايز است از قبيل :\r\n1 - هنوز عقد كه سبب است كامل نشده و جزء آن محقّق شده يعنى مثلًا موجب ايجاب را انشاء كرده ولى هنوز قابل قبول را انشاء نكرده ، در اينجا فقهاء تسالم و اجماع دارند كه : وى حق دارد از ايجابش رجوع كرده و آن را باطل كند .\r\n2 - عقد كامل شده ولى هنوز شرط صحّت محقّق نشده ، مثلًا در باب هبه و وقف و صدقه و بيع سلم ، قبض شرط صحّت است و در بيع صرف تقابض فى المجلس شرط صحّت است و تا نيامده عقد صحيح نيست : باز به اجماع فقهاء طرفين يا يكطرف حق فسخ دارند . و عقد مزبور لازم الوفاء نيست .\r\n( 3 - مواردى كه عقد آمده و قبض هم آمده و معامله كاملًا صحيح است و ملكيّت هم آورده ولى در مدّت خيار باز معامله جايز و متزلزل است و كسى كه حقّ الخيار دارد مىتواند آن را به هم بزند و وجوب وفاء ندارد . )\r\nحال موارد مذكور و مانند آن از عموم و اطلاق ادّلهء لزوم معامله خارج شده است .\r\nآنگاه در ما نحن فيه اجازه اگر ناقله باشد يا شرط صحّت است و تا نيايد مشروط نيامده و يا جزء سبب است و تا نيايد مسبّب نمىآيد ، ( مثل ايجاب بدون قول ) و در هر حال به\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nحكم اجماع تا اجازه نيايد بر طرف اصيل وفا كردن واجب نيست و عقد مزبور عقد لازم نيست . و حق فسخ محفوظ است و اگر فسخ كرد معاملهء فضولى باطل و منفسخ مىگردد .\r\nولى اگر اجازه كاشفه باشد حق فسخ ندارد و به حكم عمومات و اطلاقات بايد پاى عقدش بايستد ، آرى مالك اصلى حق فسخ و ردّ يا امضاء دارد ولى مشترى اصيل ندارد .\r\n\r\nقوله : فلا يرد :\r\nمحقّق قمى فرموده : بنابر اينكه اجازه ناقله هم باشد باز فسخ عقد قبل از اجازه صحيح نيست و طرف اصيل حق ندارد معامله را ابطال كند ، زيرا فرض‌اين است كه جزء سبب ( عقدى كه ميان فضولى و اصيل منعقد شد . ) يك ماه قبل مثلًا آمده ، جزء ديگر هم كه اجازهء مالك باشد وقتى ضميمه شد ، ترتّب اثر يعنى ملكيّت و نقل و انتقال كه يك اثر وضعى است به طور قهرى مترتّب مىشود ، و در اختيار مشترى نيست كه بخواهد آن را به هم بزند و جلو ترتّب اثر را بگيرد ، ( اصولًا آثار وضعى چنين هستند كه چه بخواهد و چه نخواهد مترتب مىشود مثل مستى كه بر شرب خمر مترتب مىشود . ) پس بعد از عقد و معامله در اختيار مشترى نيست كه به هم بزند . « 1 »\r\n\r\nقوله : و فيه :\r\nمرحوم شيخ در جواب ميرزا قمى مىفرمايد : شما از كجا به ضرس قاطع مىفرمائيد : به مجرّد انضمام جزء ديگر يعنى اجازه حتماً اثر مترتب مىشود و هيچ قيد و شرطى ندارد ؟\r\nشايد ترتّب اثر منوط و مشروط به فاصله نشدنِ فسخ ميان دو جزء سبب باشد ، و اگر فسخ فاصله شد جلو ترتّب اثر را بگيرد ، و با وجود اين احتمال مجرّد انضمام جزء ديگر مفيد نيست و دليل بر وجود مسبّب و اثر نمىباشد .\r\n\r\nقوله : فا لاولى :\r\nاگر مىخواهيد جواز فسخ و ابطال را منع كنيد و بگوئيد : ما نحن فيه از مواردى نيست كه اجماع بر جواز فسخ داشته باشيم و يا شك در اجماع داريم ، خوب است احتمال مزبور را كه در جواب ميرزا داديم دفع كنيد و بگوئيد : عدم تخلّل فسخ شرط نيست ، بلكه چه فسخ فاصله بشود چه نشود معاملهء فضولى باطل نمىشود به اين دليل كه اطلاقات\r\n\r\n\r\n","description":"","footnote":"\r\n( 1 ) . جامع الشتات ، ج 2 ، ص 282 .\r\n","page_name":" 96 ","page_number":96},
  {"content":"\r\n\r\nصحت و لزومِ عقود و معاملات اين معامله را مىگيرد و دليلى هم بر تخصيص آنها و عدم لزوم وفا و جواز فسخ اين معامله وارد نشده ، و اجماع هم مشكوك است . پس فسخ جايز نيست . ولى دفع احتمال مزبور به توسّط ادّله و اطلاقات صحّت و لزوم خالى از اشكال نيست ( و نتوان گفت : به حكم اطلاقات فاصله نشدن فسخ شرط اينست بلكه فاصله بشود يا نه لزوم وفا هست يعنى فسخ اثرى ندارد . ) زيرا كه پس از احتمال مزبور و تحقّق فسخ از سوى اصيل ، الان شك در صدق عقد و عهد داريم زيرا شايد با فسخ اصيل از بين رفت و با شكّ در صدق عقد و عهد ، تمسّك به عام يا مطلق از قبيل تمسّك به عام در شبههء مصداقيّهء دليل عام و مطلق است كه به اتفاق كلمهء اصولين جايز نيست . و اگر بگوئيد : با استصحاب ، بقاء عقد و عهد را احراز مىكنيم ، خواهيم گفت : اين استصحاب اصل مثبت است و مستقيماً نتيجهء شرعى ندارد ، بلكه نتيجه‌اش جواز تمسّك به عام و مطلق است كه اثر شرعى نيست . و لذا حجّت نيست وقتى شمول دليل محرز نشد ، شك در جواز و عدم جواز فسخ مىكنيم ، حكم به جواز مىشود . در نتيجه ثمره به قوّت خود باقى است كه على الكشف اين فسخ باطل است و على النقل صحيح و مؤثر است .\r\n\r\nج : قوله : و منها :\r\nسوّمين ثمرهء مهّم كشف و نقل : در مورد جواز و عدم جواز تصرّفِ اصيل ثمره ظاهر مىشود ، ( قبل از هر مطلبى لازم است بدانيم كه اين ثمرهء سوّم مبتنى بر ثمرهء دوّم نيست ، يعنى اينطور نيست كه بگوييم : هر كس در آنجا قائل به جواز فسخ اصيل شد در اينجا هم قائل به جواز تصرّف اصيل مىشود ، و هر كس در آنجا طرفدار عدم جواز فسخ بود در اينجا هم حكم به عدم جواز تصرف مىكند بلكه چه در آنجا فتوى به جواز فسخ بدهيم و چه فسخ را جايز ندانيم ( مثل محقّق قمى ) در اينجا بحث از جواز تصرّف و عدم جواز تصرّف باقى است . و اصولًا عنوان تصرّف و عنوان فسخ عام و خاص من وجه هستند ، از طرفى فسخ اعمّ از قولى و فعلى است ( فسخى كه با فعلى از افعال و تصرّف به نيّت فسخ انجام گيرد . ) البته فسخ فعلى مورد بحث است كما سيأتى و از طرفى هم تصرّف اعمّ از تصرّف به قصد فسخ و ابطال و تصرّف بدون قصد مزبور است ، پس هر كدام از جهتى اعمّ هستند و لذا ربطى به هم نداشته و تصرّف از حيث حكم مبتنى بر فسخ نيست . )\r\nحال اگر يك اصيل و يك فضولى معامله كردند ، پس از اجازهء مالك اصلى تكليف\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nروشن است ، ولى قبل از آمدن اجازه و در فاصلهء زمانىِ از عقد تا اجازه باز فضولى تكليفش روشن است و حقّ تصرّف ندارد ، و اماّ طرف اصيل : اينهم نسبت به منتقلٌ اليه بحثش در ادامه خواهد آمد ، اماّ نسبت به منتقلٌ عنه فعلًا بحث داريم كه : تا زمانى كه مالك اصلى معاملهء مزبور را اجازه نكرده آيا طرف اصيل در مَا انْتُقِلَ عنه حق دارد تصرف كند يا نه ؟ ( تصرّف هم گاهى به گونه‌اى است كه با اجازه بعدى منافى است و مفّوِت محلّ اجازه است كه مثالهايش د رادامه مىآيد و گاهى به نوعى است كه لطمه‌اى به اجازهء بعدى نمىزند ، مثلًا در مدّت يك ماه بين عقد و اجازه از مركب استفاده كرد از خدمات عبد وامه برخوردار شده و . . . فرقى از اين حيث نيست . ) در كلّ از كلام شيخ اعظم سه قول مستفاد است :\r\n\r\n1 - قول به تفصيل :\r\nاگر اجازه را ناقله بدانيم تصرّفات اصيل جايز است ، به دليل اينكه تا اجازه نيامده منتقلٌ عنه و مالى كه اصيل مورد معامله قرار داده ملك خود او است و مردمان بر اموال خويش سلطنت دارند ، پس حقّ تصرّف محفوظ است . ( بر مبناى كشف حكمى هم مطلب چنين است . ) دو مثال :\r\nالف : مولايى جاريه‌اش را به شخص فضولى فروخت ، و هنوز مالك اصلىِ ثمن اين معامله و شراء فضولى را امضا نكرده ، تا امضا نشده فروشندهء اصيل ( مولى ) مجاز است در جاريه هر نوع تصرّفى بنمايد ، زيرا هنوز جاريه ملك او است و الناّس مسلّطون على اموالهم ، پس حق دارد جاريه را وطى كند ، و اگر جاريه در اين مدّت مستولده شد امّ ولدِ مولى محسوب مىشود ، و احكام امّ ولد بر آن پياده مىشود ، و قهراً نوبت به اجازهء بعدى نمىرسد و محّل آن فوت مىگردد ، چرا كه امّ ولد قابل نقل و انتقال به ديگران نيست .\r\nب : زنى فضولتاً خود را به عقد مردى در آورد قبل از آنكه آن مرد اين نكاح را اجازه كند رفت و با مرد ديگرى ازدواج كرد ، چون چنين حقّى داشت و از آن استفاده كرد ، اجازهء اوّلى ملغى است ، چون محّل قابليّت آن را ندارد ، زيرا يك زن در زمان واحد يك زوج مىتواند اختيار كند نه بيش از آن . پس بر فرض كه طرف اصيل حقّ فسخ كردن نداشته باشد ، ولى حقّ دارد تصرّف كند آن هم سلطنت مطلقه دارد يعنى حتّى تصرّف منافى با اجازه هم مىتواند انجام دهد .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\n2 - قوله : و ربّما احتمل :\r\nپيش از آنكه شقّ دوّم تفصيل مزبور را ذكر كنند قول يا احتمال دوّم را مىآورند ، و آن اينكه : طرف اصيل مطلقاً حقّ تصرّف ندارد : چه اجازه را ناقله بدانيم و چه كاشفه ، امّا بنا بر كشف : دليل آن در ادامه و تكميل تفصيل مزبور خواهد آمد . و امّا بنا بر نقل : فرض اين است كه : عقدى منعقد شده و طرف اصيل عاقد است ، و عموم اوفو با العقود ، دامنگير او است و او بايد به عقد خود وفادار باشد آرى طرف ديگر ( مالك اصلى ) حق دارد فسخ و ردّ كند يا اجازه كند ، چون تا اجازه نكرد عاقد يا به منزلهء عاقد نيست ، و عموم آيه او را شامل نمىشود . ولى طرف اصيل چنين حقّى ندارد و بايد پاى عقدش بايستد و معناى وفاى به عقداين است كه : منتقلٌ عنه را از ملك خارج شده تلقّى كند و آن را نزد خود امانت به حساب آورد ، و در نتيجه حقّ تصرّف ندارد .\r\n\r\nقوله : و هو الذّى :\r\nاز سخنان محقّق ثانى هم در مسألهء شراء به عين مغصوبه همين احتمال مستفاد است كه فرموده : نه بايع ( اصيل ) و نه غاصب ( فضولى ) هيچكدام حق ندارند در عين ( عينى كه از بايع به مشترى منتقل مىشود كه متاع بايع باشد ، نه عين مغصوب ) تصرّف كنند ، زيرا احتمال دارد بعداً مالك اصلى اجازه كند ، پس اصيل هم حق ندارد ، مخصوصاً بر مبناى كاشفيّت اجازه « 1 » ( از اين جمله استفاده مىشود كه اصيل مطلقاً حق تصرف ندارد ، چه بر مبناى كشف يا نقل ، و به ويژه بر مسلك كشف اين عدم جواز روشنتر است . )\r\n\r\nقوله : و فيه :\r\nمرحوم شيخ قول دوّم را ردّ كرده و مىفرمايد : بنابر اينكه اجازه ناقله باشد يا شرط تأثير است و يا جزء سبب و مؤثر است و به هر مال مدخليّت دارد و تا نيامده ملكيّتى نيست ، آنگاه بر اين مبنا عقد تمام سبب و تمام مؤثر نيست تا بگوئيد : عقد آمده پس وجوب وفا هم مىآيد ، پس اصيل حق ندارد در مالش تصرّف كند ، بلكه تمام سبب ، عقد مُجاز است كه قيد و مقيّد است ، يعنى عقدى باشد و اجازه‌اى هم باشد ، و مقيّد بما هو مقيّد تا قيدش كه اجازه است نيايد به تنهائى حكمى ندارد پس عقد تنها وجوب وفا ندارد ، عقد مُجاز\r\n\r\n\r\n","description":"","footnote":"\r\n( 1 ) . جامع المقاصد ، ج 6 ، ص 331 .\r\n","page_name":" 99 ","page_number":99},
  {"content":"\r\n\r\nواجب الوفا است ، و فرض‌اين است كه هنوز اجازه نيامده پس قيد نيامده و ذات مقيّد هم كه به تنهائى حكمى ندارد ، پس وجوب وفا هم نيامده ، و بر فرض شك ، از اصل عدم وجوب وفا استفاده مىشود ، در نتيجه بر مسلك نقل حقّ تصرف محفوظ است .\r\n\r\nقوله : و امّا على القول بالكشف :\r\nاين فراز در حقيقت بخش دوّم تفصيل مزبور است ، و آن اينكه : اگر اجازه را كاشفه بدانيم ( منظور كشف حقيقى است ) ولو با اصل عدم اجازه و مانند آن حليّت تصرّف ظاهرى درست شود ولى اين تصرّفات در واقع حرام است زيرا با آمدن اجازه كشف شد كه اين تصرّفها در واقع در ملك غير و بدون اجازهء مالك مجيز بوده است . بنابراين وطى جاريه حرام است ، اگر مستولده شد احكام امّ ولد را پيدا نمىكند ، اگر زوجه مجدّداً با ديگرى تزويج كرد ، و زوج اوّل نكاح فضولى را امضاء كرد ، نكاح دوّم باطل مىشود ، چون معلوم مىشود كه اين زن زوجهء قانونى و واقعىِ اوّلى بوده و اصلًا نكاحش با دوّمى در واقع و عند اللّه منعقد نشده است . و از كلمات جماعتى اين عدم جواز تصرّف مستفاد است ، منجمله : علامّه سيّد عميدى « 1 » و محقّق ثانى « 2 » و ديگران .\r\n\r\n3 - قوله : و ربّما اعترض :\r\nاز كلمات برخى استفاده مىشود كه : تازمانى كه اجازه نيامده طرف اصيل حقّ تصرّف دارد مطلقاً يعنى چه اجازه را ناقله بدانيم و چه كاشفه ، اماّ بنابر نقل كه پر واضح است زيرا تا اجازه نيامده ، مال مزبور واقعاً ملك اصيل است و سلطنت دارد و مطلب همان است كه در شقّ اوّلِ تفصيل گفته آمد . و اماّ بنابر كشف ، فعلًا تا اجازه نيامده مانعى از تصرّف نيست زيرا احتمال مىدهيم بعداً اجازه كند پس در واقع از اوّل اين مال از اصيل منتقل شده و سلطنتى ندارد ، و احتمال هم دارد كه بعداً اجازه نكند پس در واقع ملك او است و سلطنت دارد ، و از اصل عدم اجازه اصل عدم انتقال ، اصل بقاء مال بر ملك اصيل ، اصل بقاء سلطنت و . . . استفاده كرده و در ظاهر مجوّز تصّرف درست مىكنيم ، آرى اگر بعداً مالك اصلى اجازه كرد ، تمام تصرّفاتى كه منافى با اجازه باشد لغو مىشود و طرف اصيل ضامن است كه بدل آن را بپردازد . و مرحوم صاحب فصول هم فرموده : طرف اصيل حقّ\r\n\r\n\r\n","description":"","footnote":"\r\n( 1 ) . كنز الفوائد ، ج 1 ، ص 385 .\r\n( 2 ) . جامع المقاصد ، ج 6 ، ص 331 .\r\n","page_name":" 100 ","page_number":100},
  {"content":"\r\n\r\nتصرف دارد مطلقاً يعنى حتّى بنابر كشف ( تا چه رسد به نقل ) و بعد هم طبق مبناى خودش تبصره‌اى آورده و آن اينكه : اگر از اوّل طرف اصيل مىداند كه بعداً مالك اصلى اجازه خواهد كرد حقّ تصرف ندارد ( زيرا از اوّل عنوان عقد متعقّب به اجازه بر اين عقد صادق است و موضوع وجوب وفا است . )\r\n\r\nقوله : اقول :\r\nمرحوم شيخ در ردّ اين نظّريه مىفرمايد : عمومات مىگويد : اوفوا بالعقود و وجوب وفا را روى عنوان عقد بار مىكند ، و از طرف اصيل عنوان عقد و عاقد كمبودى ندارد ، پس بر او وفا كردن واجب و نقض كردن حرام است ، آن هم مطلقاً يعنى چه بداند كه بعداً مالك اصلى اجازه خواهد كرد و چه نداند كه اجازه مىكند يا نه ، و چه بداند كه بعداً ردّ خواهد كرد ، ولى تا زمانى كه مالك اصلى ردّ و امضاء نكرده ، وى بايد به عقدش وفا دار باشد ، از اينجا معلوم شد كه جاى تمسّك به اصل عدم اجازه و مانند آن نيست ، زيرا با وجود عموم و دليل اجتهادى چه جاى اصل عملى است ، عام به عمومش فرض علم به عدم اجازه را هم گرفت تا چه رسد به فرض شك و عدم العلم ،\r\nآنگاه اگر اجازه را ناقله بدانيم ، مىگوييم : نفس عقد به نحو مطلق و بىقيد و شرط واجب الوفا نيست بلكه عقد مُجاز وجوب وفا دارد و تا اجازه نيامده قيدش نيست و ذات العقد هم وجوب وفا ندارد ، پس حقّ تصرّف دارد ،\r\nو اگر اجازه را كاشفه بدانيم ولى مبناى فصول را اختيار كنيم يعنى وصف تعقّب را شرط بدانيم ، باز موضوع وجوب وفا خود عقد نيست بلكه عقد متعقّب به اجازه است و طرف اصيل الان شك در تعقّب دارد ، پس باز عقد مقيّد به قيد تعقّب الان محرز نيست و وجوب وفا هم نمىآيد ، مگر در فرض علم به تعقّب كه به صورت تبصره ذكر كرد .\r\nولى اگر اجازه را كاشفه بدانيم آن هم خود اجازه را كه مسلك مشهور همين است ، بر اين مبنا تمام موضوع براى وجوب وفا خود عقد است و هيچ قيدى ندارد ، خود عقد هم كه آمده پس بايد طرف اصيل به عقدش وفا كند و حق ندارد نقض كند و هر نوع تصرّفى كه موجب نقض عقد شود ممنوع است .\r\nنتيجه : همان تفصيل حق است و بر آن مبنا ثمرهء سوّم هم مقبول است .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nقوله : و من هنا تبيّن :\r\nدر پايان فراز قبلى يك قاعدهء كلّى ذكر كردند و آن اينكه : هر نوع تصرّفى كه نقض مبادله و معامله به شمار آيد ، به حكم آيهء اوفوا بالعقود ، جايز نيست . حال از همين مطلب فساد و بطلانِ يك توهّم روشن مىشود ،\r\nاماّ توهّم : ما گفتيم : بر مبناى مشهور در باب كشف طرف اصيل حقّ ندارد در منتقلٌ عنه تصرّفى بكند ، متوهّم مىگويد : اگر تصرّف اصيل در منتقلٌ عنه ( مالى كه از ملك خود منتقل كرده ) حرام باشد لازمه‌اش آن است كه : تصرّف او در منتقل اليه ( مالى كه توسّط فضولى به او منتقل شده ) جايز باشد ، يعنى در فاصلهء زمانىِ ميان عقد و اجازه ملازمه وجود دارد بين حرمت و ممنوعيّت از تصرّف در مال خودش ( منتقلٌ اليه ) با جواز تصرّف در مال ديگر ( منتقل اليه ) و دليل ملازمه : اقتضاى خود عقد است كه مفاد عقد مبادلهء عوضين و مالين است يعنى هر مالى جاى خالىِ مال ديگر را بگيرد ، و نسبت به منتقل عنه هم جاى عين در ملك اصيل خالى است و هم جاى تصرف و انتفاع خالى است پس بايد منتقلٌ اليه جاى هر دو را پر كند و معنى ندارد كه : بر اصيل هم تصرّف در مال خودش حرام باشد و هم تصرّف در مال ديگرى ، اين با مقتضاى معامله كه مبادله است نمىسازد .\r\nو امّا فساد توهّم : شيخ اعظم ( ره ) مىفرمايد : ميان حرمتِ تصرّف در منتقلٌ عنه با جواز تصرّف منتقلٌ اليه هيچ ملازمه‌اى نيست ، و مىشود كه هم اوّلى حرام باشد و هم دوّمى ، امّااوّلى حرام است به اين دليل كه اصيل وقتى انشاء عقد كرد بر او عاقد صدق مىكند و مخاطب به خطابِ اوفوا بالعقود مىشود و معناى اوفوا بالعقود آن است كه : بر شماى عاقد وفاى عقد واجب است و نقض عقد حرام است . و عقد يعنى عهد و عهد يعنى التزام و التزام يعنى چيزى را به عهده گرفتن ، و زير بار امرى رفتن ، و نسبت به خروج منتقلٌ عنه از ملك اصيل و دخول آن در ملك مالك اصلى اين معنى صدق مىكند يعنى اصيل به اين امر ملتزم شده و آن رابه عهده گرفته است ، پس بايد پاى تعهّدش بايستد و حقّ نقض ندارد ، پس هر تصرّف منافى با آن هم جايز نيست . البته اين التزام در مقابل عوض است يعنى مجاّناً ملتزم به تمليك مال خود به ديگران نشده بلكه معامله است و در برابر عوض ملتزم به خروج مال خود گرديده ، ولى اين عوض داشتن داخل در التزام او نيست و نامش التزام على نفسه نيست ، گرچه داخل در مفهوم معامله هست ، ولى\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nمعامله التزام طرفينى است نه يك طرفى ، پس آنچه اصيل بدان ملتزم شده خروج مال خودش مىباشد ، و اماّ نسبت به دخول مال ديگرى در ملك اصيل ، التزام نيست بلكه الزام غير است ، جعل مال ديگرى براى خودش است ، و اين قسمت در گرو امضا و رضايت غير است . آنگاه اگر اصيل در مال خودش تصرّفى انجام دهد تخلّف و تخطّى و نقض عقد صدق مىكند . ولى اگر در مال ديگرى تصرفى نكند نقض صادق نيست تا بگوئيد : پس تصرّف جايز است تا نقض عقد نشود .\r\nو اماّ دوّمى ( تصرّف در منتقل اليه ) حرام است براى اينكه شك داريم كه آيا در واقع به اصيل منتقل شده يا نه ؟ و منشأ شك هم آن است كه : نمىدانيم كه آيا بعداً اجازه خواهد آمد يا نه ؟ اصل عدم اجازه ، اصل عدم انتقال ، اصل عدم جواز تصرّف در مال غير جارى مىشود ( البته اصول مزبور در طول هم هستند و سوّمى مسبّب از دوّمى و دوّمى از اوّلى است و اگر سببى جارى نشد نوبت به مسبّبى مىرسد . )\r\nنتيجه : پس منافاتى ندارد كه بر اصيل هم تصرّف در منتقلٌ عنه حرام باشد و هم در منتقلٌ اليه ( خواهيد گفت : اين به ضرر او است ، ظلم و اجحاف بر او است غلّ ايدىِ اصيل است و . . . در جواب مىگوييم : اوّلًا خودش اقدام كرده و كسى كه بر ضرر خويش اقدام كرد ديگرى ضامن او نيست . و ثانياً ضرر جبران مىشود ، زيرا بعداً اگر مالك اصلى ردّ كرد تمام نمائات منتقلٌ عنه مالِ اصيل است . و اگر امضا كرد و ناقله بود باز تا وقت اجازه نمائاتِ عين ، مال او است . و اگر كاشفه بود باز در واقع منافع و نمائات بدلى يعنى منتقلٌ اليه مال او است و مالك اصلى ضامن است و ظلم و ضررى هم پيش نمىآيد . )\r\n\r\nقوله : و دعوى :\r\nما گفتيم : بر مسلك مشهور ( كاشفيّت ) اصيل حق تصرّف در مال خودش ندارد . حال مستشكل مىگويد : التزام اصيل به معامله و عقد و خروج مال از ملك خودش ، يك التزام فعلى و تنجيزى نيست تا وجوب وفا و حرمت نقض داشته باشد ، بلكه در حقيقت يك التزام تعليقى و مشروط است ، كه شرط آن اجازه است يعنى اصيل كه مىگويد : بعتُ و انشاء عقد مىكند منظورش‌اين است كه : اگر مالكِ اصلى اجازه دهد من مىفروشم ، يا اگر عوضِ مالم ملك من شود ملكم را مىفروشم ، و وقتى التزام اگرى و تعليقى و على تقدير الاجازه شد ، چنانچه يقين داريم كه آن شرط و تقدير محقّق خواهد شد ، بايد\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nوفادار باشيم ولى اگر علم به تحقّق آن نداريم هيچ مانعى ندارد كه قبل از تحقّق شرط يا معلّقٌ عليه ، اصيل بتواند در مال خود تصرف كند . همان طورى كه درباب نذر معلّق ( نذر گاهى مطلق و فعلى و حالى است مثلًا مىگويد : للّه علّى ان افعل كذا و كذا و به مجرّد انعقاد صيغهء نذر وجوب وفاى به نذر مىآيد و مخالفت با آن موجب حنث نذر است و كفارّه دارد . ولى گاهى معلّق و مشروط است مثلًا مىگويد : للّه علّى انْ شفى المريض او قدم المسافر ان افعل كذا و كذا . ) مادامى كه معلّق عليه نيامده جماعتى از فقهاء مىفرمايند : ناذر حق دارد در مال منظور تصرّف كند ، چون هنوز نذر منجّز نشده و اگر تصرّف كرد حنث نذر نمىشود و كفارّه هم ندارد . هكذا در ما نحن فيه نسبت به تصرّف اصيل قبل از علم او به تحقّق اجازه كه اين هم نقض عقد و التزام محسوب نمىشود تا حرام باشد .\r\n\r\nقوله : مدفوعة :\r\nمرحوم شيخ در جواب ادّعاى مزبور مىفرمايند :\r\nاوّلا در باب مقيس عليه ( نذر ) هم مطلب روشن نيست واشكال مشهورى است كه قبل از حصول شرط نذر آيا ناذر حقّ دارد در مال منذور تصرّف نمايد يا نه ، پس چگونه ما نحن فيه به آن باب قياس مىشود ؟\r\nثانياً بر فرض در باب نذر تصرّف مزبور جايز باشد ولى قياس مسألهء ما به آن باب مع‌الغارق است زيرا در باب نذر اصل ماهيّت نذر و التزام يك التزام تعليقى و مشروط است و كسى را رسد كه بگويد : تا شرط نيايد وجوب وفا هم نمىآيد . ولى در مسألهء ما التزام اصيل معلّق و مشروط نيست و اصولًا تعليق در عقد مبُطل است و اجماعى است كه بايد انشاء تنجيزى باشد و اى چه بسا اصيل اصلًا از فضولى بودنِ طرف بىاطلاع است و جزماًانشاء بيع يا شراء مىنمايد و يا اگر از فضولى بودن هم با خبر است باز نمىگويد :\r\nبعتُ به شرط اجازهء مالك ، بلكه جزماً مىگويد : بعتُ ، البته در كنار آن اميدوار است و رجاء واثق دارد كه بعداً مالك اصلى هم اين را امضا كند پس اصل التزام معلّق بر چيزى نيست ، و وقتى از ناحيهء اصيل التزام به مبادله فعلى و مطلق بود وفاى به آن واجب و نقض آن حرام خواهد بود و بايد منتظربماند تا مالك اصلى عقد را اجازه يا ردّ كند و خود به خود معامله منتقض شود .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nقوله : و لاجل :\r\nدر اين فراز شاهد گويايى مىآورند مبنى بر اينكه طرف اصيل به آنچه بر نفس خويش ملتزم شده بايد وفادار باشد و كارى كه با اين التزام منافى است انجام ندهد ، نه چيزهايى كه مربوط به او نيست و عنوان ملتزم به بر آنها صدق نمىكند ، و آن مطلبى است كه علامّه در قواعد درباب نكاح آورده : اگر شخصى بدون اذن طرف ديگر عقد نكاح را خواند و يك طرف كه خود عاقد است اصيل بود و طرف ديگر فضولى ، در اينجا نسبت به عاقد يا مباشر عقد كه اصيل است مصاهره و ازدواج حرام مىشود ،\r\nآنگاه اگر مباشر عقد مرد است و بدون اذن و توكيل زنى را به عقد خويش در آورده و خود را به اين نكاح ملتزم ساخته است حكمش آن است كه : اگر قبلًا سه زن دائمى داشته و الان هم فضولتاً اين زن چهارم را به عقد دائم در آورده است فعلًا حق از ازدواج دائم با زن ديگر ندارد زيرا بيش از چهار زوجهء دائمى شرعاً ممنوع است . و نيز اگر آن زنى كه فضولتاً معقودهء اين مرد واقع شده خواهرى داشته باشد ، بر اين مرد ازدواج با آن حرام است زيرا جمع ميان دو خواهر جايز نيست . و نيز اگر آن زن دخترى دارد ، فعلًا از ازدواج با دخترش بر اين عاقد حرام است و جمع ميان مادر و دختر كه نبتُ الزوجة المعقوده است نشايد . و نيز مادر آن زن بر اين مرد حرام مىشود چرا كه امّ الزوجة المعقوده است .\r\nاينها احكامى است كه مرد بدانها ملتزم شده . و بايد پاى التزامش بايستد و تا زمانى كه آن زن نكاح را فسخ يا امضا نكرده اين التزامات هست ، آنگاه اگر آن زن نكاح را امضا كرد كه حرمتهاى مزبور كماكان مىمانند و اگر فسخ كرد آنگاه است كه ازدواج با زن ديگر جايز مىشود ( چون پنجمى نيست ) ازدواج با خواهر اين زن جايز مىشود با دخترش جايز مىشود ( چون نسبت زوجهء مدخول بها نيست . ) ولى با مادر آن زن حتّى پس از ردّ نكاح هم حليّت ازدواج مورد اشكال است . ( و هو ناشٍ من انّ التحريم فى الّام يكفى فيه العقد على البنت الصحيح اللازم المجّرد عن الوطى كما هو المشهور و المفروض انه صحيح لازم من طرف المباشر فيترتّب عليه اثره و هو تحريم الّام ، و من انّه لا يكفى فيه ذلك بل لّا بدمن الدخول على النبت المعقوده و الّا فلا يحرم الّا من باب الجمع كمايقول به ابن ابى عقيل ،\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nو بعد الفسخ لا يبقى موضوع للجمع . « 1 »\r\nسؤال : آيا طلاق آن زن ( در فاصلهء ميان عقد و اجازه ) صحيح است و حرمت ازدواج با زن ديگر يا خواهر آن زن يا دختر او و يا مادرش را بر مىدارد ؟ يا خير ؟ مىفرمايد :\r\nمحلّ نظر است . ( وجه النظر : من لزوم ترتّب الطلاق على نكاح لازم من قبل الزوجة ايضاً و هو منتف هنا فلايكون الطلاق الكذائى معتبراً فى نظر الشارع فلا يفيد فى ازالة العقد المزبور فلا يبيح المصاهره بل تحرم الى ان يحصل الفسخ من الزوجه او الاجازة ثم الطلاق . و من انّه طلاق صدر عن اهله فى محلّه لانّ الموقع له كامل و الزوجيّة ثابتة من طرفه فوجب ان يترتب عليه مقتضاه و هو اباحة المصاهرة « 2 » )\r\nو اگر عاقد يا مباشرِ عقد زن است و فضولتاً خود را به عقد مردى در آورده باز حكم‌اين است كه بايد پاى عقد و التزامش بايستد و شرعاً ازدواج او با مرد ديگر جايز نيست مگر مرد اوّلى وقتى خبردار شد نكاح فضولى را فسخ كند ، پس از آن ، زن آزاد است .\r\nسؤال : آيا در اين فرض طلاق صحيح است ؟\r\nجواب : آرى صحيح است زيرا به دلالت اقتضا دلالت دارد كه آناً ما قبل از طلاق نكاح را امضا كرده كه طلاق مىدهد و گرنه طلاقش لغو و عبث بود .\r\nجناب كاشف اللشام هم در كتاب كشف اللشام فرمود : لااشكال در تحريم مصاهره و ازدواج از سوى مباشر « 3 » و جماعت ديگرى هم بدان تصريح نموده‌اند .\r\n\r\nقوله : و امّا مثل النظر :\r\nاينها كه گفتيم احكامى بود كه مباشر عقد بر عهده گرفته بود وبدان ملتزم شده بود و بايد به آنها وفا مىكرد ، و امّا آثارى كه به نفع مباشر است از قبيل : جواز تطر به زوجهء معقوده يا به ما در او ( به عنوان ما در زن ) و ساير احكام ، به مجرّد عقد فضولى جايز نمىشود و اينها در بخش ملتزمٌ به داخل نيست تا بگوييم : بايد به التزامش وفا بكند ، پس در اين گونه از احكام به اصل عدم جواز بر مىگرديم ، زيرا اين احكام از آثار علاقهء زوجيّت است كه\r\n\r\n\r\n","description":"","footnote":"\r\n( 1 ) . هداية الطالب ، ص 291 .\r\n( 2 ) . آدرس قبلى .\r\n( 3 ) . كشف اللثام ، ج 2 ، ص 23 .\r\n","page_name":" 106 ","page_number":106},
  {"content":"\r\n\r\nطرفينى است و نه تنها ثابت نيست بلكه با اصل عدم زوجيّت منفى است .\r\n\r\nقوله : فحرمة :\r\nنتيجهء بحثها از و دعوى . . . تا اينجا اين است كه : حرمت نقض عقد بر عاقد ( نسبت به آنچه بدان ملتزم شده ) فعلى و منجّز است وموقوف بر ثبوت نتيجهء عقد ( ملكيّت در بيع ، زوجيّت در نكاح ) نيست ، بلكه ثبوت نتيجهء عقد تابع ثبوت حرمت نقض از هر دو طرف است و فعلًا تا اجازه نيايد اين نتيجه ثابت نيست ولى بر عاقد وفا به عقد والتزام واجب است . پس على الكشف تصرّف اصيل در منتقل عنه جايز نيست .\r\n\r\nقوله : ثمّ انّ :\r\nاز نظر مرحوم شيخ سه ثمرهء اساسى فيما بين قول به كشف و نقل بود كه تا اينجا ذكر كردند و در برابر اشكالهاى مطرح شده از اين ثمرات دفاع كرده و آنها را پذيرفتند . حال مىفرمايد : برخى از متأخّر المتأخرين ( مرحوم كاشف الغطاء ومقدّس اردبيلى ثمرات ديگرى نيز ذكر كرده‌اند كه بد نيست سرى به آن ثمرات زده و به دو منظور آنها را مطرح كنيم .\r\n1 - براى تنّبه و آگاهى شمااز آن ثمرات\r\n2 - واحياناً براى حاشيه زدن و بيان اشكالات وارده بر آن ثمرات : در مجموع شش ثمره از اول بعض مىآورند :\r\n1 - اگر يك اصيل و يك فضولى معامله‌اى انجام دادند و در هنگام معامله هم اصيل وهم مالك اصلى اهليّت و قابليّت مالك شدن را دارا بودند ، ولى پس از معامله و قبل از اجازهء مالك اصلى ، يكى از طرفين معامله ( يعنى طرف اصيل ) از اهليّت و قابليّتِ مزبور خارج شد ، و اين لياقت و شايستگى از او منسلخ گرديد ( مثلًا مُرد و از دنيا رفت و مىدانيم كه مرده اهليّت از براى مالك شدن ندارد . يا مرتّد فطرى شد كه واجب القتل است . و از همان لحظهء ارتداد مرده حساب مىشود و اموالش به ورثه مىرسد و خود او نمىتواند چيزى را مالك شود ، و يا مرتد ملّى شد كه تا چند روز مهلت دارد و در آن مدّتى كه زنده است اهليّت تجارت و داد و ستدد و مالك شدن را دارد ولى فقط نسبت به دو چيز اهليّت ندارد : يكى نسبت به عبد مسلم و ديگرى نسبت به مصحف ) حال اصيل قبل از اجازه مرد ، مرتد فطرى شد ، مرتد ملّى شد و عبد مسلم يا مصحف از فضولى خريده بود در چنين فرضى اگر اجازهء مالك اصلى را كه بعداً مىآيد كاشفه بدانيم معاملهء\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nمزبور صحيح است زيرا حين البيع اصيل اهليت داشت و محذورى نبود ولى اگر ناقله بدانيم اين معامله باطل است زيرا حين النقل و الانتقال يعنى در هنگام اجازه اصيل از اهليّت خارج شده است . و اجازه نمىتواند مؤثر بيفتد و چيزى به ملك او در آيد .\r\n2 - معامله‌اى فضولى انجام گرفت و در هنگام معامله عوضين هر دو ماليّت داشتند و قابل تملّك بودند ولى پس از معامله و قبل از اجازهء مالك اصلى هر دو يا يكى از آن دو از ماليّت افتاده و ارزش تملّك ندارد ( مثلًا تلف شده و از بين رفته و چيزى نيست كه ملك كسى شود ، يا مثلًا روغن مايعى بوده و حالا نجس شده و از حيّز انتفاع افتاده است و ماليّت ندارد ، يا مثلًا به كلّى از قيمت و ارزش افتاده و مثل قالب يخ در زمستان است و . . . ) در اين فرض هم اگر عوض و معوّض هر دو از ماليّت افتاده كه قطعاً اجازه بىاثر است ، و اگر مالِ مالكِ اصلى از ارزش افتاده باز اجازه بىتأثير است « زيرا چنان كه در تنبيهات خواهد آمد » شرط تأثير اجازه آن است كه مُجيز در حال اجازه مالك باشد و على الفرض چنين نيست . آرى فرض مسأله آنجا است كه مالى كه از طرف اصيل به ديگرى منتقل شده از ارزش افتاده و تلف شده يا متنجّس شده يا سركه بوده و تبديل به شراب شده و . . .\r\nباز در اينجا گفته‌اند : اگر اجازهء مالك را كاشفه قرار دهيم ، معاملهء مزبور صحيح است چون حين العقد كمبودى نبوده ، ولى اگر ناقله بدانيم معاملهءمزبور باطل است ، زيرا حين الاجازه ماليّتى نيست تا نقل و انتقالى بيابد .\r\n3 و 4 - ( اين دو فرض را با هم ذكر كرده‌اند و كلمهء القابليّة در عبارت الف و لامش عهد ذكرى است و اشاره به دو فرض 1 و 2 مىباشد . ) اماّ سوّم : اين فرض عكس فرض اوّل است يعنى در هنگام معامله يكى از دو طرف كه طرف اصيل باشد قابليّت مالك شدن را نداشت و پس از معامله و قبل از اجازه اهليّتِ تملّك را يافته ( مثلًا عبد مسلم يا مصحفى را از فضولى خريدارى كرده و در هنگام خريدن طرف اصيل كافر بوده ولى بعداً مسلمان شده و الان كه مالك اصلى اجازه مىدهد مانعى نيست . ) در اينجا ثمره عكس ثمرهء فرض اوّل است ، يعنى اگر اجازه را كاشفه بدانيم معامله باطل است زيرا حين العقد طرف قابليّت نداشت و كافر بود ، و اگر ناقله بدانيم معامله صحيح است ، زيرا حين الاجازه او مسلمان شده و قابليّت دارد .\r\nو اماّ چهارم : اين نيز نقطهء مقابل فرض دوّم است : در هنگام معامله مال منقول از\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاصيل ماليّت و ارزش نداشت و قابل تملّك نبود ولى در وقت اجازه ماليّت دارد . ( مثلًا قبل از انعقاد ثمره در انگور ، يا قبل از انعقاد حبّ در گندم ، يا قبل از بُدُوِّ و صلاح به احمرار يا اصفرار در خرما ، اينها را به فضولى فروخته ولى حالا كه مالك اصلى مىخواهد اجازه كند ، انگور غوره بسته ، گندم دانه بسته ، خرما رنگ انداخته و ارزش پيدا كرده است . ) در اينجا هم اگر اجازه كاشفه باشد معامله باطل است زيرا حين البيع ماليّتى نبوده و شرط صحّت معامله آن است كه عوضين ماليّت داشته باشند . ولى اگر ناقله باشد معامله صحيح است زيرا حين الاجازه ماليّت هست .\r\n5 - معاملهء فضولى انجام گرفته ولى عقد فضولى با فقد شرطى از شروط تأثير عقد همراه است و مقارنِ با عقد آن شرط نبود ولى بعداً و قبل الاجازه حاصل شد . ( مثلًا وقت عقد طرف فضولى يا اصيل يا هر دو بچّه بودند ولى وقت اجازه بالغ شده‌اند و شرط حاصل شده ) در اينجا هم اگر اجازه كاشفه باشد معامله باطل است ولى اگر ناقله باشد صحيح است .\r\n6 - به عكس فرض پنجم : يعنى در هنگام معامله عقد واجد شروط تأثير بود ولى بعد از معامله و قبل از اجازه فاقد شرط شد ( مثلًا احد الطرفين در اين اثناء مجنون يا محجور و . . . شد ) باز اگر اجازه كاشفه باشد معامله صحيح است ولى اگر ناقله باشد محكوم به بطلان است .\r\n\r\nقوله و ربّما يعترض :\r\nمرحوم صاحب جواهر « 1 » به تمام اين ثمرات اعتراض كرده و معتقد است كه در تمام فروض مزبور معاملهء فضولى كلّاً باطل است و فرقى ميان قول به نقل و كشف نيست .\r\nمنتهى در اعتراض به ثمرهء اوّل و دوّم و ششم مرحوم شيخ با صاحب جواهر هم عقيده نيست و اعتراض ايشان را پاسخ مىدهند ، ولى در ثمرهء سوّم و چهارم و پنجم همصدا با صاحب جواهر آنها را محكوم مىكنند :\r\nاماّ اعتراض جواهر به ثمرهء اوّل : اگر اجازه را ناقله بدانيم شما نيز قبول كرديد كه معاملهء مزبور باطل است چون در وقت اجازه طرف اهليّتِ مالك شدن را دارا نيست . و\r\n\r\n\r\n","description":"","footnote":"\r\n( 1 ) . جواهر الكلام ، ج 22 ، ص 291 .\r\n","page_name":" 109 ","page_number":109},
  {"content":"\r\n\r\nاگر كاشفه هم باشد باز معامله مزبور باطل است . زيرا ادّلهء صحّت بيع فضولى ( در مسألهء اوّل از مسائل بيع فضولى مبسوطاً اين ادّله و مؤيدات را آورديم ) ظهور در استمرار قابليّت دارند و دلالت مىكنند كه بايد قابليّت مالك شدن از اوّل عقد تا هنگام اجازه باشد تا اجازه كاشف از مالكيّت از اوّل عقد باشد ( و لا اقلّ مىتوان گفت : قدر متيقن از آن ادّله اين فرض يعنى صورت بقاء و استمرار قابليّت است . ) و در فرض مزبور اين قابليّت استمرار نيافته بلكه پيش از اجازه منسلخ شده و از بين رفته است ، پس چنين معامله‌اى مشمول ادّلهء صحّتِ معاملهء فضولى نيست ، پس دليلى بر صحّت آن نداريم ( و بر فرض شك به اصالة الفساد رجوع مىكنيم ) آنگاه نوبت به قول به كشف يا نقل نمىرسد و فرقى ميان اين دو مسلك نيست .\r\n\r\nقوله : و فيه :\r\nمرحوم شيخ در ردّ اعتراض صاحب جواهر ( ره ) مىفرمايد : ما هيچ دليلى نداريم مبنى بر اينكه بايد قابليّت تملّك از لحظهء عقد تا زمان اجازه مستمر و مستدام باشد بلكه شواهد خلاف آن را دلالت دارد : يكى از شواهد فتواى صريح فقهاء در اين فرع است : اگر فضولى مال كسى را به زيد فروخت و زيد هم به بكر و بكر هم به خالد و خالد هم به قادر فروخت و عقود متعدّدى در طول هم بر آن وارد شد در اينجا فقهاء فرموده‌اند : اگر مالك اصلى همان معاملهء اوّل را امضاء كرد تمام معاملات بعدى صحيح مىشود . كيفيت استشهاد : صحّت باقى معاملات مستلزم آن است كه از هنگامى كه اصيل اين متاع را به بكر فروخت از ملك خود زيد خارج شده باشد ، پس در واقع ملك او مستمر نيست و تا زمان اجازه تداوم ندارد ، پس استمرار لازم نيست .\r\nيكى ديگر از شواهد ظاهر برخى اخبار است كه در مسألهء اوّلِ بيع فضولى به صورت مؤيدات ذكر شد : « منظور روايات تجارت عامل مضارب بود كه بر خلاف خواست ربّ المال متاع ديگرى را مورد تجارت قرار داده بود و روايات به طور مطلق مىفرمود : با اجازه ربّ المال ربح و سود ميان آن دو تقسيم مىشود و اطلاق مىگرفت فرضى را كه در هنگام اجازهء مالك اصلى طرف مقابل ( يعنى اصيل كه با عامل مضارب معامله كرده ) حين الاجازه مرده باشد يا زنده ، مرتد شده باشد يا نه ، و نيز روايات اتجّار به مال اليتيم كه فضولى تجارت مىكرد و با اجازهء ولى سود مال يتيم مىشد ولى نداشت\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nكه در زمان اجازهء ولىّ ، طرف اصيل اهليّتش باقى است يا نه »\r\nيكى ديگر از شواهد صريح برخى از همان اخبار بود ( منظور روايت ابن اشيم در مورد عبد مأذون است كه بعداً ورثهء دافع و مولاى عبد مأذون و مولاى پدر عبد اختلاف داشتند ، و اصلًا مورد موردى بود كه دافع مرده بود و از اهليّت تملّك خارج شده بود . )\r\nيكى ديگر از شواهد فحواى روايت تزويج صغيرين است كه قبلًا ذكر شد ، اين روايت هم ردّ بر اعتراض صاحب جواهر بر ثمرهء دوّمِ كاشف الغطاء است و هم شاهدى بر مدّعاى ما يعنى عدم استمرار : صاحب جواهر نظير اعتراض مذكور را بر ثمرهء ثانى هم كرده كه ظاهر ادلّهء صحت بيع فضولى ، استمرار قابليّت مال است و . . . ما به حكم اين روايت مىگوييم : خير بقاء قابليّت منقول بر ماليّت تا زمان اجازه لازم نيست ، زيرا در مورد حديث پسر كه صغير بود وقتى بالغ شد و اجازه كرد بعدش مُرد و از قابليّت افتاد ، معذلك اگر زوجه بعد از بلوغ اجازه مىكرد حكم به صحّت نكاح و ترتيب آثار مىكرديم ، آنگاه زوجين در باب نكاح مانند عوضين در باب بيع است ، پس به حكم اين حديث مىگوييم : در عوضين هم بقاء بر ماليّت تا زمان اجازه لازم نيست . اين ردّ اعتراض جواهر بر ثمرهء ثانيه بود ، و اماّ فحواى اين خبر به عنوان شاهدى بر عدم لزوم استمرار قابليّت مالك بر مالكيّت : عوضين ركن بيع هستند ولى متبايعين ركن نيستند ، و اگر در ركن استمرار قابليّت لازم نباشد ، پس در غير ركن به طريق اولى لازم نيست .\r\nيكى ديگر از شواهد روايت عروهء بارقى است كه پيامبر اكرم صلى الله عليه و آله و سلم در مقام اجازه كردن بيع عروه ترك استفصال كرد يعنى نپرسيد كه : حالا آن گوسفند زنده است يا مرده ؟\r\nآيا ذبح كرده و گوشت آن را خورده‌اند يا خير ؟ از اين ترك استفصال مىفهميم كه : فرقى ندارد ، چه عين منقول باقى بر قابليّت و ماليّت باشد و چه باقى نباشد معاملهء فضولى صحيح است .\r\nنتيجه : هيچ دليلى بر لزوم استمرار قابليّت تملّك وجود ندارد ، پس دو مورد مذكور در كلام كاشف الغطاء هم مشمول ادلّهء بيع فضولى است و از اين حيث اشكالى ندارند . و نظير اعتراض و جواب مزبور در مورد ثمرهء ششم هم مطرح است و اعاده لازم نيست .\r\n\r\nقوله : نعم :\r\nآرى ما نيز همصدا با صاحب جواهر ثمرهء سوّم و چهارم و پنجم را قبول نداريم و\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nمىگوييم : اگر در هنگام عقد طرف اصيل قابليّت نداشت ( مثلًا كافر بود ) و بعداً قابليّت آمده اين معامله از اصل منعقد نشده و باطل است و فرقى ميان كشف و نقل نيست .\r\nو نيز اگر در وقت عقد مال منقول قابليّت نداشت ( بدوِ صلاح نشده بود ) و بعداً ماليّت پيدا كرده باز شرط صحّت را نداشته و از اوّل معامله منعقد نشده و ثمره‌اى در كار نيست .\r\nو نيز اگر عقد مقرون به فقدان شرط بود معامله از اساس باطل است و نوبت به ثمرهء مزبور نمىرسد . و بالجمله ميدان مناقشه و اشكال در ثمرات مزبور وسيع است ولى از اين زاويه كه صاحب جواهر اعتراض كرد و مسألهء استمرار قابليّت را عنوان فرمود ، ما قبول نداريم و خلاف آن يعنى عدم اشتراط استمرار نزد ما ارجح است .\r\n\r\nقوله : و ربما يقال :\r\nتا به حال نه ثمره از ثمرات قول به كشف و نقل را ذكر كرديم ، سه ثمره مهم و مقبول بود كه اوّل به آنها پرداختيم ، و سپس شش ثمره از زبان كاشف الغطاء و ديگران آورديم ، اينك مىگوييم : ثمرات ديگرى هم ذكر شده كه در اين فراز به آنها اشاره مىكنيم و آن شش ثمره است :\r\n1 - ظهور ثمره در تعلّق خيار : اصيل از فضولى متاعى را به قيمتى خريدارى كرد ، پس از معامله و پيش از اجازهء مالك اصلى قيمت بازار تنزّل يافت و خيلى كاهش پيدا كرد بدرجه‌اى كه موجب غبن مشترى شد ، يا عيبى در مبيع حادث شد ، و مشترى از اين حوادث بىاطلاع بود تا زمانى كه مالك اصلى اجازه كرد ، اينجا اگر اجازه را كاشفه بدانيم نتيجه‌اش عدم ثبوت خيار غبن يا خيار عيب براى مشترى است ، زيرا عيب در ملك خودش حادث شده ، قيمت مال خودش كاهش يافته و ديگرى در قبال آن مسئول نيست .\r\nولى اگر اجازه را ناقله بدانيم و از حين اجازه مىخواهد مالك شود ، نتيجه‌اش ثبوت خيار غبن يا عيب براى مشترى است زيرا در هنگام نقل و انتقال و مالك شدن كه زمان اجازه است متاع معيوب است يا از ارزش آن كاسته شده و مشترى مخيّر است .\r\n2 - ظهور ثمره در حقّ الشفعة : مالك اصلى زمينى دارد ، فضولى نصف مشاع آن را به شخصى فروخت پس از مدّتى خود مالك اصلى هم نصف مشاع زمين خود را به شخص ديگرى فروخت ، و پس از آن با خبر شد كه فضولى هم چنان معامله‌اى انجام\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nداده و آن را هم اجازه كرد ، در اينجا اگر اجازه را كاشفه بدانيم نتيجه آن است كه در واقع از اوّل عقد و قبل از معاملهء خود مالك اصلى ، مشترىِ اصيل مالكِ نصف مشاع شده بود و در واقع با مالك اصلى شريك بود ، و بعداً شريك او يعنى مالك اصلى نصف ديگر را فروخته ، و مشترىِ اصيل حقّ الشفعة دارد . ولى اگر اجازه ناقله باشد نتيجه آن است كه الان كه اجازه مىآيد و آن مشترى اصيل مالك مىشود ولى پيش از آن خود مالك اصلى نصف مشاع را ملك ديگرى كرده بود و آن ديگرى با مالك شريك شده بود و همان فرد ديگر حقّ الشفعة دارد .\r\n3 - ظهور ثمره در احتساب مبدء خيارات : برخى از خيارات نظير خيار حيوان و خيار شرط مدّت دار هستند ( خيار حيوان سه روز است ، خيار شرط هم بر اساس تعيين طرفين و شرط آنها است . ) حال فضولى حيوانى را به مشترى فروخت و مشترى سه روز خيار حيوان دارد ، ولى مبدء سه روز از چه زمانى است ؟ اگر اجازهء بعدىِ مالك را كاشفه بدانيم مبدء خيار حيوان از زمان عقد خواهد بود ، و اگر ناقله بدانيم مبدئش از زمان اجازه تا سه روز خواهد بود ، زيرا از حالا بر مشترى صاحب الحيوان صدق مىكند ، و صاحب الحيوان بالخيار ثلاثهء ايّام .\r\n4 - ظهور ثمره در معرفت مجلس صرف و سلم : فضولى با ديگرى بيع صرفى انجام داده كه شرط صحّت آن تقابض فى المجلس است ، يا بيع سلفى انجام داده كه شرط صحّت آن قبض ثمن در مجلس است ، و بعداً مالك اصلى اجازه داد ، آيا مجلسى كه معتبر است مجلس عقد است ؟ يا مجلس اجازه ؟ اگر اجازه كاشفه باشد مجلس عقد ملاك است ولى اگر ناقله باشد مجلس اجازه معتبر است و بايد تقابض در اين مجلس باشد .\r\n5 - ظهور ثمره در نذر و قسم : پس از معاملهء فضولى و قبل از اجازه ، مشترى نسبت به مبيع نذر كرد يا قسم خورد كه در راه خير انفاق كند و بعداً اجازه آمد ، اگر كاشفه باشد نذر و قسم نسبت به مال خود مشترى است و منعقد مىشود و بايد به نذرش وفا كند ، و اگر ناقله باشد نذر منعقد نمىشود زيرا هنوز ملك او نشده است . و يا مشترى نسبت به ثمن و مالى كه از ملك خود منتقل كرده چنين قسم يا نذرى منعقد كرد ، اگر اجازه كاشفه باشد نذرش باطل است چون مال ديگرى را نذر كرده ، و اگر ناقله باشد صحيح است ، و\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nهكذا در جانب مالك اصلى نسبت به ثمن يا مثمن قبل از اجازه . . .\r\n6 - ظهور ثمره در بيوع متعدّد : اگر مشترىِ اصيل متاعى را كه از فضولى خريده بود به دوّمى و دوّمى به سوّمى و سوّمى به چهارمى و . . . فروخته بودند و بعداً مالك اصلى آن معاملهء اوّلى را امضا كرد ، در اينجا اگر اجازه كاشفه باشد تمام معاملات صحيح است چون كاشف به عمل آمد كه مشترى ملك واقعىِ خود را فروخته است و دوّمى هم هكذا و . . . ولى اگر ناقله باشد اين مورد در مسألهء آينده داخل مىشود كه : « من باع شيئاً ثم ملكه » يعنى مشترى چيزى را فروخته سپس مالك شده و احكام آن مسأله را دارد كه آيا از ريشه باطل است يا صحيح است ؟ و بر فرض صحت آيا همين كه مالك شد كافى است يا اجازه هم لازم دارد ؟\r\n\r\nتنبيهات اجازه\r\nدر پايان مبحث اجازه هفت امر را به عنوان تنبيهات اين مسأله عنوان مىكنند :\r\n\r\nتنبيه اوّل :\r\nتنبيه اوّل از تنبيهات باب اجازه درباره اين مطلب است كه : نزاع معروف در باب اجازه كه تا به حال مطرح بود ( كاشفيّت و ناقليّت ) آيا يك بحث لغوى است و اختلاف در معنا و مفهوم اجازه است ؟ يا يك بحث شرعى و مربوط به حكم شارع و مفاد ادلّهء صحّت بيع فضولى است ؟\r\n( تصوير لغوى بودن نزاع به يكى از دو نحو است :\r\n1 - نزاع در موضوع له كلمهء اجازه باشد كه آيا وضع شده براى معنايى كه مقيّد به كاشفيّت است ؟ يا وضع شده براى مفهومى كه مقيّد به ناقليّت است ؟ آيا كشف در مفهوم اجازه دخيل است ؟ يا نقل ؟ 2 - نزاع در منصرف اليه اجازه باشد يعنى اجازه براى قدر جامع ميان كشف و نقل وضع شده است ولى عند الاطلاق آيا به خصوص كشف انصراف پيدا مىكند ؟ يا به نقل منصرف مىشود ؟ )\r\nمرحوم شيخ مىفرمايد : بىشك نزاع مزبور در اصل معناى لغوى و وضعىِ كلمهء اجازه نيست ، چه اينكه در منصرف اليه آن نيز نمىباشد . ( زيرا مفهوم اجازه واضح است\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nيعنى رضايت به مفاد عقد و امضاء معامله و داخل اين معنى كشف يا نقل نهفته نيست . ) پس نزاع در حكم شرعىِ اجازه است يعنى بحث در اين است كه از ادلّه چه چيز استفاده مىشود ؟ دو دسته ادلّه در اينجا مطرح است :\r\nالف : عمومات كه خود دو بخش مىباشند :\r\n1 - عمومات صحّت و لزوم معامله كه فضولى را هم شامل مىشوند .\r\n2 - عمومات اشتراط طيب نفس مالك كه تا نباشد تصرّف در مال او جايز نيست .\r\nجمع ايندو ايجاب مىكند كه در معامله بايد طيب نفس هم باشد و لازم نيست كه مقارنِ عقد باشد بلكه متأخر هم بود صحيح است و در بيع فضولى طيب نفس مالك متأخر است . ولى آيا نتيجهء اين دو دسته آن است كه : طيب نفس صرفاً كاشف است و علّت تامّهء ملك ، خود عقد است ؟ يا طيب نفس به عنوان شرط يا شطر دخالت دارد ؟\r\nمشهور از عمومات كشف را استفاده كردند ولى شيخ اعظم نقل را نتيجه گرفتند .\r\nب : ادلّهء خاصّه : نظير صحيحهء محمد بن قيس ، صحيحهء ابو عبيده در مورد تزويج صغيرين و . . . كه مرحوم شيخ از ادلّه خاصه كشف حقيقى را استفاده كردند ، پس بحث در حكم شرعىِ مسأله است و حق قول به كشف است .\r\n\r\nقوله : فلو قصد :\r\nگويا كسى مىپرسد : ثمره اينكه بحث مزبور يك بحث لغوى مىباشد يا شرعى ، چيست ؟ در جواب فرمايند : اگر فقيهى كشف را اختيار كرد و گفت : اجازه كاشفه است ، ولى مالك مجيز معامله را از اوّل امضا نكرد بلكه از زمان اجازه امضا كرد و قصدش اين بود كه از حالا به بعد نقل و انتقال صورت بگيرد نه از اوّل ، در اينجا اگر كاشفيّت اجازه وضعى و لغوى باشد ، تصرّف در آن و ارادهء خلاف ظاهر و اقامهء قرينه بر اين مراد روا است و در نتيجه قصد مجيز مقدم است ولى اگر كاشفيّتِ آن شرعى و مفاد ادلّه باشد قصد مجيز با مفاد ادلّه منافى است و لذا در حكم به صحّت دو وجه وجود دارد : ( 1 - باطل است چون ما اجيزَ لم يقع و ما وقع لم يُجز 2 - صحيح است و به قصد مجيز اعتنا نمىشود . )\r\nو نيز اگر فقيهى نقل را اختيار كرد و اجازه را ناقله دانست ولى مالكِ مجيز قصدش امضاى عقد از زمان عقد بود باز اگر ناقليّت مربوط به معناى اجازه باشد قابل دخل و\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nتصرّف است و قصد مُجيز قرينه بر خلاف آن مىشود و طبق قصد او حكم به صحت مىشود ( مثل اسد كه به معناى حيوان مفترس است ولى با آمدن قرينه از آن معنى عدول مىكند . ) ولى اگر مربوط به شارع و مفاد دليل باشد ، ما قصده المجيز با ما امْضاهُ الشارع و افاده الدليل فرق دارد و همان دو وجه در اينجا نيز جارى است .\r\n\r\nتنبيه دوّم :\r\nتنبيه دوّم از تنبيهات اجازه راجع به مراتب گوناگون اجازه است و اينكه اجازه به وسيلهء چه عوامل و اسبابى محقّق مىشود ؟ در مجموع پنج امر را ذكر مىكنند :\r\n1 - به وسيلهء لفظى كه نصّ و صريح در اجازه باشد محقّق مىشود ، مثل اجَزْتُ البيع .\r\n2 - به وسيله لفظى كه نصّ خالص نيست ولى صريح عرفى است يعنى ظهور و دلالت روشنِ عرفى دارد ، محقّق مىشود مثل الفاظ : امضيتُ ، انفذتُ ، رضيتُ و . . .\r\n3 - از روايت عروهء بارقى استفاده مىشود كه حتّى با الفاظ كنايى هم ( ذكر لازم و ارادهء ملزوم ) واقع مىشود زيرا در مورد حديث پيامبر صلى الله عليه و آله و سلم نفرمود : اجزتُ و امضيتُ و . . .\r\nبلكه فرمود : بارك اللّه فى صفقة يمينك ، يعنى خداوند به معاملهء تو بركت دهد ، كه كنايه از رضايت حضرت به اين معامله است .\r\nشيخ اعظم مىفرمايد : بعيد نيست كه كنايه اگر از چيزهايى باشد كه عرف بر آن اتّكال و اعتماد مىكنند ، كفايت بكند و لفظ صريح لازم نباشد ( و تعبير مذكور مورد اتّكال عرف است و در معاطات فراوان مىگويند : خدا بركت دهد ، خيرش را ببينى ، به خوبى و خوشى از آن استفاده كنى و . . . كه كنايه از رضايت است . )\r\n4 - اگر به زبان نياورد و اجازهء قولى نيايد ولى مالك اصلى پس از اطّلاع از معاملهء فضولى كارى بكند كه كاشف از رضايت است ، همين رضايت فعلى هم كفايت مىكند ، فى المثل فضولى متاع او را فروخته و او وقتى فهميد چيزى نگفت ولى در ثمن متاعش تصرّف كرد ، اين تصّرف علامت رضاى او به بيع است . يا فضولى متاع كسى را فروخت و دوباره با ثمن آن هم معاملهء ديگرى انجام داد ، و مالك اصلى اين معاملهء دوّم را امضا كرد كه به معناى امضاى اوّلى هم هست . و يا مثلًا زوجه‌اى كه فضولى او را به عقد مردى در آورده بود وقتى باخبر شد عملًا در برابر آن زوج تمكين كرد و تسليم شد ، اين تمكين عملى كاشف از رضاى زن به نكاح است .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nقوله : و ربّما يحكى :\r\nبه عقيدهء ما در باب اجازه وجود قول به نقل و لفظ لازم نيست ، فعلِ كاشف هم كافى است ، ولى به بعضى فقهاء نسبت داده شده كه آنان قول و لفظ را در اجازه شرط مىدانند ، « 1 » برخى هم صريحاً گفته‌اند بايد لفظ باشد بعضى هم ظهور كلامشان اين است كه : قول باشد و براى اينان استدلالى هم شده : اجازه مثل بيع است و همانطورى كه در بيع استقرار ملك يعنى لزوم آن منوط به قول و بيع قولى بود هكذا در اجازه هم كه مىخواهد مفيد ملك لازم شود و با اجازه ملك مستقر شود ، قول و لفظ لازم است .\r\nشيخ اعظم مىفرمايد : اين استدلال شبيه مصادره به مطلوب است ، زيرا اوّلًا اينكه اجازه مثل بيع باشد اوّل كلام و محلّ نزاع است و مسلّم نيست . و ثانياً بر فرض اجازه مثل بيع باشد ولى اينكه در بيع استقرار ملك حتماً بايد در گرو بيع قولى باشد و معاطات مفيد لزوم نيست ، اوّل كلام است و در باب معاطات از نظر قواعد ثابت كرديم كه مفيد لزوم است و تنها اجماع مانع بود . پس اين استدلال درست نيست .\r\nسپس در مقام توجيه بر آمده و مىفرمايند : مگر مراد اينان مسألهء استقراء باشد يعنى ما رفتيم و موارد ناقلِ اختيارىِ ( در قبال قهرى كالارث ) مفيد لزوم ( در مقابل نواقلى كه مفيد ملك جايز و متزلزل هستند . ) را تتبع كرديم و هر جا سخن از لزوم بود قول مطرح بود ، و اجازه هم مىخواهد مفيد نقل اختيارىِ لازم و مستقر باشد پس بايد قولى باشد .\r\nمرحوم شيخ مىفرمايد : اين بيان هم محلّ نظر است . ( زيرا استقراء تام كه حاصل نيست و ناقص هم كه ارزشى ندارد . )\r\n\r\n5 - قوله : بل لولا :\r\nعبارت جماعتى از معاصرين بوى اجماع مىدهد و گويا مىخواهند بگويند : لزوم لفظ در باب اجازه اجماعى است . حال اگر اين شبهه نباشد ما جزماً مىگوييم : در باب اجازه نه تنها انشاء لفظى لازم نيست ، بلكه انشاء فعلى هم لازم نيست و مجرّد رضايت باطنى و قلبىِ مالك كفايت مىكند ، يعنى به مجرّد احراز رضايت مالك ( از هر راهى كه احراز شود ) حكم به صحّت و لزومِ بيع فضولى مىكنيم ، و از فتاواى فراوانى و نيز بسيارى از\r\n\r\n\r\n","description":"","footnote":"\r\n( 1 ) . التنقيح ، ج 2 ، ص 27\r\n","page_name":" 117 ","page_number":117},
  {"content":"\r\n\r\nنصوص همين امر مستفاد است و ذيلًا شواهد فراوانى از فتاوى و نصوص مىآوريم :\r\n1 - در اينكه آيا سكوت مالك اصلى كافى است و اجازه محسوب مىشود يا نه ؟\r\nجماعتى گفته‌اند : سكوت كافى نيست ، به اين دليل كه سكوت اعمّ از رضا است .\r\nكيفيت استشهاد : در مقابل تعليل نفرمودند : چون لفظ نيست كفايت نمىكند ، بلكه فرمودند : چون سكوت اعمّ است و دالّ بر رضا نيست كافى نيست ، پس ملاك رضايت مالك است و اينكه به نحوى رضاى او براى ما معلوم شود .\r\n2 - شخصى ادّعاى وكالت از كسى كرده و مىگويد : اين متاع را به وكالت از سوى فلانى خريده‌ام و آن موكّل اين اذن در وكالت را انكار مىكند و قسم مىخورد ، در اين مسأله جماعتى از فقهاء فرموده‌اند : به دنبال قسم معامله خود به خود منفسخ مىگردد ، به دليل اينكه قسم دليل بر كراهت آن موكّل نسبت به اين معامله است . ملاحظه مىفرماييد كه باز هم ملاك بطلان را كراهت عنوان كرده‌اند و به قرينهء مقابله ملاك صحت و لزوم رضايت باطنى است .\r\n3 - در اين مسأله كه دختر باكره‌اى را فضولى به عقد كسى در آورده ، فقهاء فرموده‌اند : سكوت دختر براى صحّت نكاح كافى است . حال منظور اين نيست كه : اينجا اجازه لازم نيست بلكه منظور اين است كه : در اين گونه موارد سكوت علامت رضايت است و به اين مناط كفايت مىكند ، البته سكوت باكره موجب يقين به رضايتِ او نيست ولى ظهور در رضايت دارد و همين كافى است و گرنه كسب يقين به رضايت هم براى خود باكره حرجى است كه حيا و شرم مىكند ، و هم براى ما حرجى است كه بخواهيم اصرار بر اجازهء زبانىِ او داشته باشيم .\r\n4 - كلّيهء كسانى كه در باب اجازه گفته‌اند : قول لازم نيست و فعلى هم كه كاشف از رضايت مالك باشد كافى است ( مثل تمكين زن ، تصرّف مالك در ثمن و . . . ) منظورشان اين نيست كه اين فعل موضوعيّت دارد و تعبّداً بايد باشد بلكه منظورشان اين است كه چون اين فعل كاشف از رضا است كافى مىباشد ، يعنى باز هم مناط احراز رضايت است .\r\n5 - در باب شخص مكره بسيارى از فقهاء فرموده‌اند : اگر پس از رفع اكراه ، مكره از كارى كه كرده راضى شد معامله‌اش صحيح است . ملاحظه مىكنيد كه تعبير به رضايت\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nكرده‌اند كه ظهور در طيب نفس دارد و تعبير به اجازه نكرده‌اند تا ظهور در اجازهء قولى داشته باشد .\r\n6 - روايتى داريم مبنى بر اينكه : اگر زنى در حال مستى خود را به عقد مردى درآورده است و بعد از اينكه حالت سُكر او بر طرف شد و افاقه پيدا كرد در خانهء آن مرد ماند و با او زندگى كرد ، روايت مىگويد : خود اين ماندن ( بدون قول يا فعل تمكين ) رضايت او را مىرساند و همين كافى است . باز مناط رضاى باطنى است . ( متن روايت :\r\nعن ابن بزيع قال : مسألت ابا الحسن عليه السلام عن امرأة ابتليت بشرت النبيد فسكرت فزوجت نفسها رجلًا فى سكرها ثم افاقت فانكرت ذلك ، ثم ظنّت انه يلزمها ففزعت منه فاقامت مع الرجل على ذلك التزويج احلال هولها ام التزويج فاسد ، لمكان السكر ، و لا سبيل للزوج عليها ؟ فقال : اذا اقامت معه بعدان افاقت فهو رضاً منه ، قلت : و يجوز ذلك التزويج عليها ؟ فقال : نعم . « 1 » )\r\n( نكته : در مورد حديث ، سخن از تزويج خود زن مست است كه خودش عقد خوانده و مىدانيم كه عبارت آدم سكران مثل آدم مجنون ارزشى ندارد و وى از اوّل مسلوب العباره است پس چگونه با رضاى بعدى صحيح مىشود ؟ دو توجيه ذكر شده :\r\n1 - خودش عقد نخوانده و شخص ديگر فضولتاً او را در حال مستىاش به عقد مردى در آورده است . . . 2 - خودش عقد خوانده ولى قبل از آنكه كاملًا مست شود و عقل از سرش زائل شود بلكه هنوز مراحل اوّليهء مستى بوده و مثل سفيه بوده و مسلوب العباره نبوده )\r\n7 - مشهور در مقابل استدلال بر كاشفيّت اجازه چنين گفتند : عقد فضولى جامع جميع شروط است و تنها يك شرط را ندارد و آن رضايت مالك است . آن شرط هم كه حاصل شد سبب تام كه خود عقد باشد تأثير خود را گذاشته و از اوّل ملكيت و نقل و انتقال مىآيد . ملاحظه مىفرماييد كه : باز سخن از رضاى مالك است و تعبير به رضايت شده نه اجازه . و بالجمله : با اين همه شواهد باز هم ادّعاى اجماع كردن بر لزوم لفظ در باب اجازه ادّعاى گزافى است و آسانتر از اثبات آن خرط قتاد ( كندن خارهاى درخت خار دار با دست باز ) است .\r\n8 - عمومات صحت و لزوم بيع ، بيع فضولى را هم شامل مىشود و تنها مخصِّص\r\n\r\n\r\n","description":"","footnote":"\r\n( 1 ) . وسائل الشيعه ، ج 14 ، ص 221 باب 14 حديث اوّل .\r\n","page_name":" 119 ","page_number":119},
  {"content":"\r\n\r\nاين عمومات ادلّهء طيبت نفس است كه مىگويد : بايد مالك اصلى هم راضى باشد و بيش از رضايت و طيب نفس دليلى ندارد كه حتماً اجازهء قولى يا فعلى در بين باشد .\r\n9 - در رواياتى چنين آمده : اگر عبدى بدون اذن مولايش ازدواج كرد و وقتى مولى از اين تزويج مطّلع شد در برابر آن سكوت كرد همين سكوت اقرارى از مولى به نفع عبد بر امر نكاح است . و لازم نيست قول يا فعلى باشد . ملاحظه مىكنيد كه چون اين سكوت اقرار و رضايت محسوب مىشود كفايت مىكند . « 1 » 10 - رواياتى كه مىگويد : اگر عبدى بدون اذن مولى ازدواج كرد و مولى وقتى خبردار شد به عبدش گفت : او را طلاق بده ، همين كلام اقرار به نكاح و رضايت به آن است و بدلالت اقتضا بر امضاى نكاح دلالت دارد . و مناط رضايت است . « 2 » 11 - رواياتى كه مىگويد : تنها مانع از لزوم نكاح عبد بدون اذن مولى ، مسألهء معصيت مولى است كه آن هم با رضايت مولى مرتفع مىشود . پس مناط رضايت است .\r\n12 - رواياتى كه مىگويد : اگر ذى الخيار در مدّت خيار در مال ديگرى تصرف كند اين به معناى رضايت او به اصل معامله است و رضايت كه آمد حق الخيار او ساقط مىشود . « 3 »\r\n\r\nقوله : بقى فى المقام :\r\nتا اينجا با شواهد گوناگون ثابت كرديم كه : در باب اجازه در بيع فضولى نه قول معتبر است و نه فعل بلكه مجرّد احراز رضايتِ باطنىِ مالك كفايت مىكند ، ولى در اينجا مشكله‌اى مطرح است و آن اينكه : در معاملهء فضولى ، مالك اصلى در حال معامله در واقع سه صورت دارد :\r\n1 - در واقع راضى به معامله است و طرفين معامله علم به رضايت او دارند يا بعداً خودش ابراز كرد كه از اوّل راضى بوده\r\n2 - در واقع كاره بوده و نسبت به اين معامله كراهت باطنى داشته ، طرفين مىدانستند يا بعداً فهميدند .\r\n\r\n\r\n","description":"","footnote":"\r\n( 1 ) . وسائل الشيعه ، ج 14 ، ص 523 باب 24 حديث 1 و 2 .\r\n( 2 ) . وسائل الشيعه ، ج 14 ، ص 525 باب 26 حديث اوّل و . . . .\r\n( 3 ) . وسائل السيعه ، ج 12 ، ص 351 باب 4 حديث اوّل و . . . .\r\n","page_name":" 120 ","page_number":120},
  {"content":"\r\n\r\n3 - در واقع اصلًا از معامله خبر نداشته و قلباً هم نسبت به بيع فلان متاع تصميمى نداشته پس نه رضايت بوده و نه كراهت آرى بعداً كه فهميد رضايت يا كراهت پيدا كرد .\r\nحال آنچه تا به حال بيان شد مربوط به صورت سوّم بود و گفتيم : ملاك رضايت باطنى است و چيز ديگر لازم نيست . ولى اشكال مربوط به دو فرض ديگر است :\r\nاماّ نسبت به صورت اوّل : اگر رضايت لاحق و بعد از معامله كفايت مىكند و مفيد لزوم معاملهء فضولى است پس بايد به طريق اولى رضايت مقارن يا سابق كافى باشد و از اوّل موجب لزوم باشد و اصلًا معامله فضولى نباشد و نيازى هم به اجازهء لاحق نباشد ، زيرا وقتى وجود لاحِقِ رضايت مفيد و مؤثر در لزوم است پس وجود سابق و مقارن اولى است كه مفيد و مؤثر باشد . در حالى كه مشهور به اين لازم ملتزم نيستند ، و صرف رضاى مقارن و سابق و علم به آن را كافى نمىدانند و مىگويند : بايد بعد از معامله هم آن را امضا و اجازه كند پس رضاى لاحق به طريق اولى كافى نيست و بايد اجازهء قولى يا فعلى بيايد .\r\n( اين اشكال بر مبناى مشهور وارد است كه با علم به رضايت باطنىِ مالك هم مىگفتند :\r\nمعامله از فضولى بودن خارج نمىشود ، ولى بر مسلك شيخ اعظم كه چنين معامله‌اى را موضوعاً از فضولى خارج مىدانست جاى اين اشكال نيست . )\r\nو اماّ نسبت به فرض دوّم : اگر مجرّد رضاى باطنى مفيد لزوم باشد ، به قرينهء مقابله بايد مجرّد كراهت باطنى هم موجب فسخ و بطلان باشد و در نتيجه مثل مسألهء دوّم از مسائل بيع فضولى كه همراه با نهى مالك بود بايد معامله از اساس باطل باشد چون وقتى قبل از معامله نهى مىكند ، اين نهى كاشف از كراهتِ باطنى است و معمولًا كسى كه در حين عقد كاره است آنى و آناتى پس از عقد هم كاره است پس كراهت باطنى بايد مبطل باشد ، و بلكه در مثل بيع مكره كه از اوّل مكره بوده و بعد از رفع اكراه راضى مىشود حكم به بطلان شود . در حالى كه مشهور به اين لازم ملتزم نيستند . و در مسألهء ثانيه حكم به صحت كرده‌اند و با اجازهء مالك مفيد لزوم دانسته‌اند ، در بيع مكرهء نيز با لحوق رضايت بعدى حكم به صحت كرده‌اند ، پس معلوم مىشود كراهت باطنى قادح نيست ، پس به قرينهء مقابله رضاى باطنى هم نبايد مفيد و مؤثر باشد . ( مگر از اين اشكال هم جواب دهيم كه فسخ و اجازه با هم فرق دارند ، در باب فسخ مجرّد كراهت باطنى كافى نيست چون دليل ندارد ولى در باب اجازهء مجرّد رضاى باطنى و طيب نفس كافى است چون دليل دارد . )\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nنتيجه : اگر اشكال مزبور وارد باشد بايد گفت : مجرّد رضاى باطنى كافى نيست و حتماً انشاء رضايت شود كه آن هم يا به قول است يا به فعل .\r\n\r\nتنبيه سوّم :\r\nتنبيه سوّم از تنبيهات اجازه آن است كه : يكى از شروط تأثير گذارىِ اجازه در صحّت و لزومِ معاملهء فضولى آن است كه : اجازه مسبوق به ردّ نباشد يعنى چنين نباشد كه اوّل كه مطلع شد معامله را ردّ كند و سپس اجازه نمايد ، اگر مسبوق به ردّ بود اثر ندارد ، زيرا با فسخ معامله و ردّ آن ، معامله خود به خود منفسخ شد و چيزى نمىماند كه اجازه به آن ملحق شود و مفيد و مؤثر باشد .\r\n\r\nقوله : و الدليل :\r\nدر اينجا سه دليل مىآورند مبنى بر اينكه : اجازهء مسبوق به ردّ اثر ندارد و بايد مسبوق به ردّ نباشد :\r\n1 - ادّعاى اجماع : بعضى كلمات ظهور در اجماع دارند و برخى تصريح به اجماع دارند .\r\n2 - اجازهء مالك باعث مىشود كه مالك اصلى يكى از دو طرف عقد و معامله محسوب شود و گرنه عموم اوفوا بالعقود او را شامل نمىشود و وى مكلّف به وجوب وفاء نمىگردد ، زيرا اين عموم مخصوص عاقدها است يعنى اى كسانى كه عاقد يا به منزلهء عاقد هستيد بر شما واجب است كه به عقدتان وفا كنيد « صغرى »\r\nو در جاى خود بيان شده كه ميان دو طرف عقد ( ايجاب و قبول ) نبايد چيزى كه مخلّ و مبطل است و معاهده را به هم مىزند و عقد را از تأثير مىاندازد فاصله شود ( مثلًا موجب قبل از قبول قابل از ايجاب بر نگردد و آن را ابطال نكند ) و گرنه عقدى نخواهد بود تا وفا واجب باشد « كبرى » نتيجه آن است كه ميان عقد فضولى و اجازهء مالك اصلى نبايد فسخ فاصله شود ، و خلاصه اينكه اجازه نبايد مسبوق به ردّ باشد .\r\n3 - عموم حديث سلطنت : اين عموم مىگويد : مردم بر اموال خويش سلطنت دارند ، پس به حكم اين عموم مالك اصلى حق دارد علاقه و ارتباط غير ( مشترى اصيل ) را از مال خويش قطع كند و اگر فسخ كرد آن علاقه منقطع مىشود آنگاه چيزى نمىماند كه با اجازهء بعدى صحيح و لازم شود .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\nقوله : فتأمل :\r\nشايد اشاره باشد به اينكه : حديث سلطنت مثل شمشير دو دم است كه يك ضربه به خصم مىزند و به همان نسبت دست خود انسان را مىبرد ، يعنى اگر به حكم اين عموم بگوييم : مالك اصلى حق دارد علاقه را قطع كند ، پس به حكم همين عموم بايد گفت : وى حق دارد اجازه كرده و علاقه را ايجاد كند ، پس بايد امضا و اجازه پس از ردّ هم مقبول باشد و گرنه سلطنت مالك محدود شده و يا اشاره باشد به اينكه : الناس مسلّطون على اموالهم نه اينكه مسلّط بر احكام اموال هم باشند .\r\n\r\nقوله : نعم :\r\nگرچه ما به سه دليل ثابت كرديم كه اجازه نبايد مسبوق به ردّ باشد و گرنه تأثيرى ندارد ، ولى اين تبصره را هم مىزنيم كه : از روايت صحيحهء محمد بن قيس در مورد « وليدة الاب » استفاده مىشود كه اجازهء مسبوق به ردّ هم موجب لزوم است ( چون مولاى جاريه كه از سفر آمد اوّل جاريه را از مشترى گرفت و برد كه ظاهرش ردّ بيع است ولى بعد كه فرزند مولى را گروگان گرفتند و . . . مجبور شد امضا كند . پس اجازه مسبوق به ردّ است . )\r\n\r\nقوله : اللّهم :\r\nمگر از اين حديث هم جواب دهيم كه ردّ فعلى ( چون در مورد حديث ردّ قولى نيست و نگفت : « رددتُ » بلكه عملًا جاريه را گرفت و برد . ) كفايت نمىكند و بايد انشاء فسخ كند كه نكرده ، پس در مورد حديث هم اجازه مسبوق به ردّ نيست .\r\n\r\nقوله : و دعوى :\r\nاگر كسى بگويد : ما شنيده‌ايم كه فسخ معاملات لازم گاهى به قول است و گاهى به فعل و اگر در معاملات لازم فسخ قولى مؤثر است پس در ما نحن فيه و بيع فضولى بايد به طريق اولى فسخ فعلى مفيد باشد .\r\n\r\nقوله : يدفعها :\r\nدر جواب مىگوييم : آرى فسخ فعلى داديم ولى نه هر فعلى ، بلكه خصوص افعالى كه از لوازم و آثار ملك باشد ، مثلًا جاريه‌اى را فروخته و بعد با او وطى كند يا آزادش كند يا به ديگرى بفروشد كه اين كارها لازمهء ملك است چون « لا وطى الّا فى ملكٍ » ، « لا عتق الّا فى ملكٍ » ، « لا بيع الّا فى ملكٍ و . . . » و اين افعال به معناى فسخ معامله است ولى اخذ جاريه از اين كارها نيست .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\nقوله : و بالجمله :\r\nقاعدهء كلّى آن است كه در كليّهء التزامات و معاهدات اجازه و امضائى كه به دنبال فسخ باشد ارزشى ندارد ، آنگاه اگر روايت صحيحهء محمد بن قيس ظهور در خلاف اين قاعده داشت و دلالت مىكرد كه اجازهء مسبوق به ردّ هم ارزش دارد يا بايد طرح شود و يا تأويل و توجيه شود . ( به اين كه اخذ جاريه به عنوان ردّ نبوده بلكه براى اين بود كه جاريه را حبس كند تا ثمن آن را دريافت كند و يا در مورد خصوص اين واقعه امام على عليه السلام مىدانست كه مولاى وليده قبلًا اذن داده بوده و الان انكار مىكند و لذا تدبيرى انديشيد كه حقّ به صاحب حق برسد . . . ) پس به عقيدهء مرحوم شيخ : شرط تأثير اجازه آن است كه مسبوق به ردّ نباشد .\r\n\r\nتنبيه چهارم :\r\nتنبيه چهارم از تنبيهات مسألهء اجازه در بارهءاين است كه : آيا اجازه حكمى از احكام شرعيّه است ؟ يا حقّى از حقوق مالكيّه ؟ ( در مورد ضابطهء حكم شرعى و حقّ سخن بسيار است و مآلًا يك ضابطهء مشخّصى عرضه نشده است ، و تا حدودى در آغاز كتاب البيع در اين زمينه بحث كرديم ، و در اوّلِ باب خيارات هم تا اندازه‌اى بحث خواهيم كرد ، و فعلًا به دو مشخِّصه از ممَيّزات حكم و حق اشاره مىكنيم : 1 - حكم شرعى تابع موضوع خويش است و تا موضوع باشد حكم نيز هست و همين كه موضوع منتفى شد حكم هم منتفى مىشود چون موضوع ندارد . و قابل نقل و انتقال هم نيست ، ولى حقّ قابل نقل و انتقال است و لذا حق الخيار و حقّ الشفعه و مانند آن به ارث به ورثه منتقل مىشود . 2 - حقّ آن است كه زمام امرش در دست صاحب حق باشد و اگر خواست آن را اعمال كرده از آن به نفع خويش بهره بردارى نمايد و اگر خواست آن را اسقاط مىكند ولى حكم شرعى زمام امرش در دست شارع است و ربطى به مكلّف ندارد و چنين نيست كه اگر مكلّف آن را اسقاط كرد ساقط شود ، فى المثل جواز تصرّف در مال حكمى است كه شرع و عرف و عقل براى مالك قائل است و هر انسانى بر اموال خويش سلطنت داشته و مىتواند در آن تصرّف كند و چنين نيست كه با اسقاط جواز تصرّف ، جواز از بين برود ، آرى با بيع و هبه و وقف و عتق و ساير نواقل مىتواند مال را از ملك خويش خارج ساخته و تصرّف در آن را بر خود حرام كند ولى تا ملك او است جواز تصرّف هم دارد . )\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nمرحوم شيخ مىفرمايد : اجازه حكمى از احكام شرعيه و اثرى از آثار سلطنت مالك نسبت به مال خودش مىباشد و تمام موضوع آن شخص مالك به عنوان مالك بودن است ( و يا وكيل و ولّى كه به منزلهء مالك مىباشند . ) و تنها مالك است كه شرعاً مىتواند معاملهء فضولى را امضا كند ، و به قول عربها : له ان يُجيز ، اماّ اين به معناى له انْ يفسخ العقد و له انْ يسقط خياره نيست بلكه از قبيل له انْ يبيع است ( بلكه خود او است منتهى گاهى مباشرى است گاهى تسبيبى ) و مرجع لَهُ ان يجيز و له ان يبيع و له ان يهب و يعتق و . . . به اين است كه : له ان يتصرّف اى يجوز له التصرّف ، و دليل تمام اينها عموم قاعدهء سلطنت و حديث الناس مسلّطون على اموالهم مىباشد و صد بار مالك اصلى بگويد : من اجازه‌ام را اسقاط مىكنم ، جواز بيع را اسقاط مىكنم ، جواز تصرّف را اسقاط مىكنم ولى هرگز ساقط نمىشود . پس جواز اجازه حكم شرعى است نه حقّ مالكى .\r\n\r\nقوله : فلومات :\r\nمتفرع بر اينكه اجازهء حكم است : اگر فضولى متاع كسى را فروخت و مالك اصلى پيش از اجازه از دنيا رفت خود اجازه به ورثه منتقل نمىشود و قابل ارث بردن نيست ( در حالى كه حقّ قابل ارث بردن است . ) بلكه ورثه خود عين مال فروخته شده را به ارث مىبرند و سپس مالك مىشوند و بعد به عنوان اينكه مالك هستند مىتوانند اجازه كنند ( اجازه‌اى كه حكم مالك اصلى بود با مرگ او از بين رفت و اجازه‌اى كه حكم و ارث است حكم جديدى است كه با تحقّق عنوان مالكيّت براى آنها درست مىشود . ) تنها اشكالى كه مىتواند كسى بكند آن است كه : فرع مزبور مستلزم آن است كه مجيز غير از مالك در حال عقد باشد ( مجيز وارث است ولى مالك در حال عقد مورِّث بود . ) اينهم محذورى ندارد و در آينده در مسألهء مِنْ باع مال ابيه فبان ميّتاً ( فرزندى اموال پدرش را مىفروشد بعد معلوم مىشود كه پدر مرده بود ، يا در حال عقد و فرزند در واقع مال خود را فروخته ، يا بعد از عقد مرده كه الان خود بايد اجازه دهد . ) خواهد آمد .\r\n\r\nقوله : و الفرق :\r\nگويا كسى مىپرسد : ثمرهء عملى اين مطلب كجا ظاهر مىشود ؟ چه فرق است بين اينكه بگوييم : وارث خود عين را به ارث مىبرد و بعد كه مالك شد مىتواند اجازه كند ( اجازه را غير مستقيم ارث برده ) و يا مستقيماً خود اجازه را ارث ببرد و اجازه حقّ باشد ؟\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمىفرمايد : فرق ايندو با تأمّل ظاهر مىشود . « در حواشىِ مكاسب دو نمونه براى بيان ثمره و فرق آوردند :\r\n1 - مىدانيم كه در اسلام زوجه از اموال غير منقول ارث نمىبرد . حال فضولى باغ يا زمين كسى را فروخته و مالك اصلى پيش از اجازه از دنيا رفت ، در اينجا اگر بگوييم : خود زمين به ورثه منتقل مىشود و بعد كه مالك شدند مىتوانند معاملهء مزبور را امضا كنند ، زوجه از اين بخش سهمى ندارد و ارث نمىبرد و اجازهء او نقشى ندارد . ولى اگر اجازه را حقّ دانسته و قابل ارث بردن دانستيم زوجه نيز از اين حقّ ارث مىبرد و در نتيجه اجازه يا ردّ او هم در صحت و بطلان معامله دخيل است و اگر اجازه كرد معامله صحيح و لازم مىشود و ساير ورثه حق فسخ ندارند ، ولو در نتيجه چيزى به خود زن عائد نمىشود ، ولى حق دارد اجازه يا ردّ كند .\r\n2 - فضولى مال كسى را فروخت و مالك اصلى قبل از اجازه مُرد ، و ورثهء او جمعى هستند در اينجا اگر خود عين را ارث ببرند و وقتى مالك شدند بتوانند اجازه كنند ، هركس به اندازهء سهم خويش حق اجازه دارد نه بيشتر ، قانون شركت اين است كه اگر فضولى مالى را كه ميان چند نفر به طور مشاع مشترك است بفروشد ، همهء شركاء بايد امضا كنند . ولى اگر خود اجازه را مستقيماً ارث ببرند ، در باب خيارات خواهد آمد كه سه مسلك وجود دارد و يكى از آنهااين است كه : حق الخيار يا حقّ الاجازه و . . . يك حق بيشتر نيست و يك بار بيشتر قابل اعمال نيست ، پس اگر يكى از ورثه اقدام كرد و جلوتر از ديگران معامله را امضا يا فسخ كرد ، ساير ورثه مجبورند تسليم شوند و براى آنها حقّى نمىماند تا اعمال يا اسقاط شود . البته قول ديگر اينست كه : هركسى نسبت به سهم خويش حقّ اجازه و ردّ دارد ، و قول سوّم‌اين است كه : مجموع من حيث المجموع دخالت دارد ، يعنى همهء ورّاث بايد اجازه كنند و اجازهء هر كدام علّت تامّه نيست بلكه جزء علّت است ، و تفصيل اين اقوال در جاى خود خواهد آمد . »\r\n\r\nتنبيه پنجم :\r\nتنبيه پنجم از تنبيهات مسأله اجازه راجع به اين است كه : گاهى فضولى علاوه بر اينكه مال مردم را فروخته ، قبض و اقباض هم انجام داده يعنى ثمن را از مشترى اصيل گرفته و مثمن را هم به قبض مشترى داده است . سؤال اين است كه : آيا اجازهء اصل بيع فضولى از\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nسوى مالك اصلى به معناى اجازه و امضاى قبض و اقباض نيز مىباشد ؟ يا خير ؟ در جواب مىفرمايند : خير امضاى اصل معامله به معناى امضاى قبض و اقباض نيست زيرا نه عينيّت و دلالت مطابقه در كار است ( بيع كه عين قبض و اقباض نيست تا اجازه يكى عين اجازهء ديگرى باشد ) و نه استلزام و دلالت التزامى در كار است . ( ميان آن دو لزوم بيّن و غير بيّنى وجود ندارد ، آرى گاهى به دلالت اقتضاء امضاء يكى امضاء ديگرى هم هست كه در ادامه خواهد آمد . )\r\n\r\nقوله : ولو اجازهما :\r\nبه طور كلّى مسأله چهار صورت دارد :\r\n1 - مالك اصلى وقتى مطّلع شد هم قبض و اقباض را ردّ كرد و هم معامله را : اين صورت حكمش روشن است كه معامله باطل است و قابض يعنى مشترى ضامن است و اگر مبيع نزد او تلف شد بايد از عهدهء خسارت برآيد .\r\n2 - مالك اصلى هر دو را صريحاً يا ضمناً اجازه كرد ، هم اصل معامله را و هم قبض و اقباض فضولى را : در اين فرض هم بلااشكال اجازهء مالك ماضى و ناقد مؤثر است امّا نسبت به اصل معامله كه پر واضح است زيرا تا به حال مفصّلًا بحث شد كه صحّت بيع فضولى منوط به اجازهء مالك است . و امّا نسبت به قبض و اقباض : اگر اصل معامله بدون قبض امضاء مىشد ، مشترى ضامنِ ثمن بود و مىبايست آن را به مالك اصلى تسليم كند .\r\nحال معناى امضاء قبض فضولى آن است كه : مالك همين قبض را قبول دارد و گويا خودش گرفته يا با همين كلام فضولى را وكيل در قبض كرده و ثمن به دست وكيل او رسيده و از اين پس ضمانِ تسليم ثمن از عهدهء مشترى بر داشته مىشود .\r\nو نيز اگر معامله بدون اقباض مثمن امضاء مىشد مالك اصلى ضامنِ مثمن بود و بايستى آن را به مشترى تسليم مىكرد ، و معناى امضاء اقباض فضولى آن است كه : مبيع با رضايت مالك اصلى در دست مشترى قرار گرفته و رسيدن از دو دست مالك اصلى به مشترى كه موضوعيّت ندارد ، مهمّ اصل ايصال و وصول مع التراضى است به هر شكلى كه اتّفاق بيفتد و فضولى آلتِ ايصال بوده ، آنگاه بدنبال اقباض كذائى تمام آثار و احكام شرعىِ قبض مبيع بر اين مترتب مىشود ( از قبيل عدم جواز استرداد مبيع به منظور تسلّم و گرفتنِ ثمن ، و از قبيل عدم ضمانت مالك اصلى اگر مبيع در دست مشترى تلف شود ،\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nزيرا قانون اين است كه : كلّ مبيعٍ تلف قبل قبضه فهو من مال بايعه ولى بعد از قبض مال مشترى است و تلف از مال او است و ربطى به بايع ندارد . )\r\n\r\nقوله : و لكن :\r\nالبته اين كه گفتيم : مالك اصلى مىتواند قبض ثمن از سوى فضولى را اجازه كند ، در فرضى است كه معامله روى ثمن معيّن و عين خارجى انجام شده باشد و امّا اگر ثمن ، كلّى و در ذمّهء مشترى بود و در خارج صد تومان را به عنوان وفاى ذمّه و اداء آن و تفريغ ذمّه به فضولى داد ، اجازهء مالك براى تصحيح چنين قبضى هم مؤثر باشد مشكل است ، ( زيرا ادلّهء صحّت معاملهء فضولى مىگويد : معامله با اجازهء مالك صحيح است و در اينجا قبض كه معامله نيست بلكه وفاى به معامله‌اى است كه قبلًا انجام شده و بايد قبض صحيح باشد تا مُبرىء ذمّه باشد و آن قبض مالك يا وكيل يا ولّى است نه قبض فضولى و لذا دليلى بر مؤثر بودى اجازه در اين و صحّت اين قبض با اجازه نداريم و كار مشكل است . )\r\n\r\nقوله : و عن المختلف :\r\nاين فراز شاهدى بر اصل مطلب تنبيه پنجم است : علّامه در مختلف از قول شيخ طوسى فتوايى را آورده كه اگر مالك اصلى بيع غاصب را ( كه فضولى است ) امضاء كرد ، حقّ ندارد ثمن را از مشترى مطالبه كند ( بلكه از خود غاصب بايد بگيرد ) و اين به معناى اينست كه امضاء بيع امضاء قبض نيز هست « 1 » سپس خود علامّه آن را ردّ كرده و فرموده :\r\nامضاء خود عقد مستلزم امضاء قبض نيست و ميان آن دو ملازمه‌اى وجود ندارد . « 2 » ( پس حق مطالبه از خود مشترى دارد . )\r\n3 - مالك اصلى اصل معامله را امضاء كرد ولى نسبت به قبض و اقباض سكوت كرد و نفياً و اثباتاً چيزى نگفت : اين فرض خودش دو شعبه دارد :\r\nالف : امضاء معامله و عدم امضاء قبض و اقباض مستلزم لغو و عبث بودن امضاء اصل معامله نيست چنان كه نوعاً چنين است در اينجا اصل معامله صحيح و لازم مىشود ولى قبض و اقباض مزبور اعتبارى ندارد و جديداً بايد حاصل شود .\r\n\r\n\r\n","description":"","footnote":"\r\n( 1 ) . النهاية ، ص 402 .\r\n( 2 ) . مختلف ، ج 5 ، ص 57\r\n","page_name":" 128 ","page_number":128},
  {"content":"\r\n\r\nب : امضاء معامله بدون امضاء قبض و اقباض لغو و عبث است . مثلًا بيع صرف يا سلم از سوى فضولى انجام شده كه قبض يا تقابض در مجلس شرط صحّت آن است ، آن هم قبض در مجلس معامله ( بر مسلك كشف ) حال اگر مالك خود معامله را امضا كند ، اين به تنهايى اثر ندارد ، چون قبض و اقباض شرط صحّت است كه آن را امضاء نكرده و سكوت كرده ، و لذا به حكم دلالت اقتضاء و به منظور خروج اين اجازه از لغويّت مىگوييم : امضاء عقد در اين موارد امضاء قبض و اقباض هم هست .\r\n4 - مالك اصلى خود معامله را امضاء كرد ولى قبض و اقباض را صريحاً ردّ كرد : اين نيز دو شعبه دارد :\r\nالف : امضاء اصل معامله لغو نيست چنان كه نوعاً چنين است . اينجا اصل معامله صحيح و لازم و قبض و اقباض بايد جداگانه انجام بگيرد و احكام ضمانِ و وجوب تسليم و . . . ثابت است .\r\nب : امضاء اصل معامله بدون امضاء اجازه لغو است مثل معاملهء صرف و سلم ، در اينجا چون تفكيك ممكن نيست يا بايد بگوييم امضاء معامله صحيح و مؤثر است و ردّ قبض و اقباض باطل و بىاثر است . و هر دو درست هستند و يا بايد بگوييم : ردّ قبض و اقباض صحيح و مؤثر است و امضاء معامله بىاثر و هر دو باطل هستند .\r\n( البته فرض پنجمى هم قابل تصوير است كه : قبض و اقباض را امضاء كند ولى اصل معامله را امضاء نكند ، كه اين از بحث خارج است و از باب امانت بودن و غيره مىشود . )\r\n\r\nتنبيه ششم :\r\nآيا در اجازهء مالك اصلى فوريّت معتبر است و به مجرّد اطلاع يافتن از معاملهء مزبور بايد در اسرع وقت و اوّلين فرصت ممكن آن را اجازه كند و حق ندارد تأخير بياندازد ؟ يا تراخى هم جايز است ؟ مرحوم شيخ مىفرمايد : فوريّت شرط صحّت نيست و با تأخير هم اگر اجازه كرد معامله صحيح و لازم مىشود ، و دليل جواز تأخير عبارت است از :\r\nالف : عمومات و اطلاقاتِ صحّت و لزوم معامله از قبيل تجارةً عن تراضٍ ، احلّ اللّه البيع ، اوفوا بالعقود و . . . هيچ كدام مقيّد به فوريّت نيست .\r\nب : صحيحهء محمد بن قيس هم در موردى بود كه وقتى مولاى وليده از سفر آمد براى مدّتى با مشترى كشمكش داشتند و در پايان ناچار شد و بيع وليده را امضاء كرد ، كه\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nقطعاً فوريّت نبوده و با تأخير اجازه شده معذلك امام عليه السلام حكم به صحّت كرد و نفرمود :\r\nاين اجازه بى اثر است .\r\nج : اطلاقاتى كه در مسأله اوّل از مسائل فضولى به عنوان مؤيدات آورديم ، از قبيل :\r\nاخبار اتجّار به مال يتيم ، روايات تجارت عامل مضارب و . . . كه مقيّد به فوريّت اجازه نبود و اطلاق كاشف از عدم اشتراط فوريّت بود . پس تأخير هم جايز است .\r\n\r\nقوله : فلو لم يجز :\r\nحالا اگر مالك اصلى مماطله كرد و براى مدّتى نه اجازه كرد و نه ردّ ، به گونه‌اى كه مشترى اصيل متضرّر شد ( زيرا وى در اين مدت نه حق دارد در منتقلٌ عنه تصرف كند و نه در منتقل اليه و دست او كاملًا بسته است ، و اين ضرر است . البته همهء اينها بر مبناى كاشفيت اجازه است ، و گرنه بر مبناى نقل او مىتواند در منتقل عنه تصرف كند و جلوى ضرر خويش را بگيرد . ) در اينجا قانون لاضرر مىگويد او نبايد متضرر شود و لذا براى دفع ضرر از او دو راه وجود دارد :\r\n1 - براى مشترى اصيل حقّ الخيار قائل شويم و بگوييم : به حكم لاضرر او مىتواند صبر كند و يا معامله را يكجانبه فسخ كند .\r\n2 - و يا به حاكم شرع مراجعه كند و حاكم مالك اصلى را تحت فشار گذاشته و او را ملزم كند كه يا معامله را امضاء كن و يا ردّ كن و مشترى را از بلا تكليفى خارج كن .\r\n\r\nتنبيه هفتم :\r\nتنبيه هفتم از تنبيهاتِ مسألهء اجازه دربارهء اينست كه :\r\nگاهى اجازهء مالك اصلى با عقد معامله‌اى كه فضولى انجام داده تطابق كامل و صد درصد دارد يعنى دقيقاً و بدون كم و زياد كردن همان كه مورد معامله است مورد اجازه واقع شده است چنين اجازه‌اى قطعاً صحيح و نافذ است و معاملهء فضولى را صحيح و لازم مىگرداند .\r\nو گاهى اجازه با عقد هيچ هماهنگى ندارد و صد درصد مغاير است و ميان آن دو تباين كلّى است يعنى فضولى بر منزل عقد خوانده و مالك بر مغازه انشاء اجازه كرده است ، چنين اجازه‌اى قطعاً باطل و بىاثر است و موجب صحّت و لزومِ معامله نمىشود ، زيرا ما انْشِئَى لِمْ يُجَزْ و ما اجيزْ لم يُنْشَأ . و گاهى اجازه با عقد فى الجمله تطابق دارند ولى\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاز لحاظ عموم و خصوص يا اطلاق و تقييد فرق دارند كه اين خودش چهار فرض دارد :\r\n1 - نقصان جزء : فضولى بر كل و مجموع صفقة و متاع معامله را واقع ساخته ولى مالك اصلى بر بعض از آن معامله را امضاء مىكند مثلًا فضولى صد من گندم فروخته و مالك اصلى نسبت به پنجاه من اجازه مىكند يا فضولى دو جنس را به يكديگر ضميمه كرد ه و مجموع را در معامله واحد فروخته ولى مالك اصلى يكى از آن دو را اجازه مىكند .\r\n( 2 - زياد كردن جزء : فضولى معامله را روى صد من انجام داده ولى مالك اصلى مقدارى زياد كرده و معامله را روى صد و ده من اجازه مىكند ، يا فضولى دو متاع را منضّماً فروخته و مالك اصلى جنس سوّمى را هم ضميمه كرده و اجازه مىكند . اين فرض در متن مكاسب نيامده . )\r\n3 - كم كردن شرط : فضولى معامله را با شرطى در ضمن عقد انجام داده ولى مالك اصلى معامله را بدون آن شرط اجازه مىكند .\r\n4 - زياد كردن شرطى : فضولى معامله را مطلق و بدون قيد و شرط انجام داده ولى مالك اصلى با افزودن شرطى معامله را اجازه مىكند ، مثلًا مىگويد : اجَزْتُ و شرط مىكنم كه مشترى جامه‌اى براى من خياطت كند يا ديوارى بنائى كند يا اتومبيلى تعمير كند و . . . .\r\nحال در اينكه در تمام اين صور بايد تطابق باشد و اجازه مطابق با عقد باشد يا خير ؟\r\nسه قول است :\r\n1 - مطلقاً تطابق لازم است و اگر نباشد اجازه باطل و بىاثر است .\r\n2 - مطلقاً تطابق لازم نيست و بدون آن نيز اجازه صحيح و مؤثر است .\r\n3 - تفصيل شيخ اعظم ميان چهار صورت مذكور :\r\nامّا در صورت اوّل فتوى به جواز داده و جواز ( نفوذ و مضّى و صحّت ) را اقْوى دانسته‌اند ( زيرا كه گرچه در ظاهر يك بيع روى مجموع صد من گندم واقع شده ولى در واقع اين معامله به معاملات متعدّد به تعداد اجزاء منحل مىشود ، و مثل عامّ انحلالى است و هيچ مانعى ندارد كه بعضى از بيوع را اجازه كرده و بعضى ديگر را ردّ كند ) .\r\nتنظير : ما نحن فيه نظير بيع ما يَملِك و ما لا يملك است كه مال خودش را با مال\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nديگرى ضميمه كرده و فروخته و اگر ديگرى ردّ كرد معامله باطل نمىشود و نسبت به ما يملك صحيح است . و نيز نظير بيع ما يُمْلك و ما لا يُملك است كه سركه و شراب را منضّماً فروخته كه نسبت به سركه صحيح است و نسبت به شراب باطل است . و نيز نظير صفقه و متاعى كه دو مالك در آن شركت دارند و فضولى اين مال شراكتى را فروخته و بعد يكى از دو شريك اجازه مىكند و ديگرى ردّ مىكند كه به همان نسبت صحيح است .\r\nو دليلى بر بطلان نيست . البته مرحوم شيخ همين تنظير سوّم را آورده‌اند .\r\n\r\nقوله : و ضرر :\r\nالبته اگر مالك نسبت به بعضى ، معامله را اجازه كرد و نسبت به بعضى ردّ كرد ، براى مشترى ضرر تبعّض صفقة مطرح مىشود ( زيرا چه بسا غرض عقلائى از معامله به مجموع من حيث المجموع بار مىشود نه به بعضى ) و به حكم قانون نفى ضرر ، وى حق الخيار تبعّض صفقة پيدا مىكند و مىتواند معامله را كّلًا فسخ كند يا به همان بعضى راضى باشد .\r\n( و امّا در صورت دوّم : اگر چنين چيزى پيش آمد ، باز مسأله انحلال مطرح مىشود و نسبت . به صدمن معامله صحيح و لازم مىشود و نسبت به مازاد باطل مىشود و حقّ الخيار تبعّض هم مطرح نيست . البته اگر منظور مالك اصلى اين باشد يا تمام صدوده من را مىفروشم يا هيچكدام را و به اين منظور قيد كرده و زيادى را آورده على القاعده بايد حكم به بطلان شود ) .\r\nو امّا در صورت سوّم : مىفرمايد : اگر فضولى معامله را با شرط ضمنى انجام داده بود و مالك بدون آن شرط و عقد خالى از آن قيد را اجازه كرد ، اقوى عدم جواز است يعنى اين اجازه نافذ و ماضى و مؤثر نيست .\r\n\r\nقوله : بناءً :\r\nدليل عدم جواز اين است كه شرط و مشروط گرچه در ذهن و به تحليل عقلى از يكديگر قابل تفكيك هستند ولى در خارج به يك وجود موجود هستند و قابل انفكاك نيستند ، و لذا عقد از اين ناحيه تبعيض‌بردار نيست تا بگوييم : به نسبت مشروط صحيح است و به نسبت شرط باطل ، است بلكه مقيّد بما هو مقيّد يك مطلوب است كه يا صحيح است و يا باطل و تجزيه‌پذير نيست . امّا بر خلاف اجزاء كه هر كلّ و مجموعى به اين لحاظ قابل تبعيض است و لذا نسبت به بعض صحيح و نسبت به بعض ديگر مىتواند باطل باشد .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n\r\nقوله : و لذا :\r\nشاهد بر فرق مزبور ميان جزء و شرط اينست كه : بطلان جزء ( مثل شراب به ضميمه سركه كه نسبت به شراب باطل است ) موجب بطلان كلّ نمىشود . ولى بطلان شرط موجب بطلان مشروط مىشود ( البته اگر شرط فاسد مفسد عقد باشد ، كه مبسوطاً در باب شروط از خيارات خواهد آمد ) .\r\nو امّا صورت چهارم : اگر مطلب به عكس صورت قبل شد يعنى معاملهء فضولى بىقيد و شرط واقع شده بود ولى اجازه با قيد و شرط بود ، آيا اين اجازه صحيح و مؤثر است يا باطل ؟ سه وجه وجود دارد :\r\n1 - اجازه با همان شرط ضمنى هر دو صحيح هستند البته منوط بر اينكه مشترىِ اصيل هم اين شرط مالك را قبول كند . آنگاه ما نحن فيه نظير آنجائى است كه ايجابِ مالك اصلى بدون شرط انشاء شده ولى قبولِ قابل قيدى بدنبال دارد و مشترى گفته :\r\nقبلتُ با فلان شرط .\r\n2 - اجازه بدون شرط مزبور صحيح است ، زيرا هر شرطى كه وجوب وفاى ندارد و مشمول : المؤمنون عند شروطهم نيست ، اگر شرطى در ضمن عقد باشد ارزش دارد ، يعنى بدنبال ايجاب ذكر شود تا قبول هم به آن برگردد ، يا اگر بدنبال قبولِ مشترى مىآيد ، بايد قبول مقدّم بر ايجاب ذكر شود ، امّا اينكه بدنبال قبول بيايد و قبول هم متأخر از ايجاب باشد ، وجوب وفا ندارد . پس شرط فاسد است ولى مشروط و اجازه و معامله باطل نيست .\r\n3 - كلًاّ چنين اجازه‌اى باطل و لغو است زيرا وقتى شرط آن لغو و بىفايده بود ، مشروط به اين شرط هم لغو و باطل خواهد بود . چون مجموع شرط و مشروط و قيد و مقيّد يك التزام بيشتر نيست و يك التزام يا هست يا نيست و تبعيض بردار نيست كه قسمتى از آن باشد و قسمتى نباشد .\r\nمرحوم شيخ مىفرمايد : همين وجه اخير قويتر است . و ما اين را اختيار مىكنيم .\r\n( مرحوم شهيدى در حاشيه فرموده : اين با مبناى شيخ در باب شروط نمىسازد ، زيرا ايشان در آن باب شرط فاسد را مفسد ندانسته ولى در ما نحن فيه از تقويتى كه كرد استفاده مىشود كه مىخواهند شرط فاسد را مفسد بدانند « 1 » ) .\r\n\r\n\r\n","description":"","footnote":"\r\n( 1 ) . هداية الطالب ، ص 296\r\n","page_name":" 133 ","page_number":133},
  {"content":"\r\n\r\n\r\nالكلام فى المُجيز\r\nتا اينجا احكام و شروط خود اجازه بيان شد و به طور خلاصه راجع به كاشفيّت و ناقليّت اجازه بحثهايى شد و چهار احتمال مطرح شد وثمرات اين احتمالات مخصوصاً ثمرات نقل و كشف عنوان شد و در پايان هم هفت مطلب به عنوان تنبيهاتِ مسألهء اجازه مطرح شد . و امّا سخن دربارهء شروط و احكام شخص مُجيز و اجازه دهنده : مىفرمايد : براى اينكه بحث در اين باب مستوفا و مستقصى بوده و از همهء جوانب آن را بررسى كنيم بايد در سه امر بحث كنيم :\r\nامر اوّل : شخص مُجيز در هنگام اجازه كردن بايد شرعاً جايز التصرّف باشد يعنى بالغ باشد ، عاقل باشد ، رشيد باشد ، محجور از تصرّف نباشد ، مالك باشد و . . . تا اجازهء او نافذ باشد ، پس اگر صغير ، مجنون ، سفيه ، مفلّس و . . . بود اجازه‌اش تأثيرى ندارد .\r\nدليل اين شرط : اجازه نوعى تصرّف مالى است ( و در تنبيه چهارم گفته آمد كه : له ان يجيزاى له ان يتصرّف اى يجوز له التصرّف ) و تصرّف مالى بدون جواز تصرّف تأثيرى ندارد . ضمناً در اين شرط فرقى ميان دو مبناى كشف و نقل نيست ، امّا بنابر نقل كه پر واضح است ، زيرا اجازه تا نيايد نقل و انتقالى نيست پس اجازه حقيقتاً تصرف مالى و تصرّف ناقل است . و امّا بنابر كشف هم باز مشهور آن را شرط متأخر دانسته و مؤثر در حصول ملك از زمان عقد مىدانستند و تا جايز التصرف نباشد اجازه‌اش چنين تأثيرى ندارد .\r\n\r\nقوله : و لو اجازه :\r\nمتفرّع بر شرط مزبور : در باب تصرّفات شخص مريض به مرض وفات ( يعنى بيمارىاى كه با همان بيمارى دار فانى را وداع مىكند . ) دو بخش مطرح است : يكى منجّزات مريض يعنى تصرّفات فعلى و تنجيزىِ او كه بالفعل مالى را هبه مىكند ، وقف مىكند و . . . و يكى معلَّقات مريض يعنى وصاياى او كه براى پس از مرگ خود وصيت مىكند كه اموالش را چنين و چنان بكنند . حال وصاياى او از ثلث مال نافذ است و مازاد منوط به اجازهء وارث است . ولى در منجّزات مريض اختلاف است كه آيا مثل وصيّت او است و تا ثلث نافذ است يا مثل وصيّت نيست و مطلقاً نافذ و صحيح است و او مىتواند تمام دارائىِ خود را\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nوقف يا هبه كند . با حفظ اين مطلب ، در ما نحن فيه مىگوييم : اگر فضولى مالى از اموال و املاكِ مريض كذائى را فروخت ، و وى مىخواهد در حال مرض موت آن را اجازه كند ( كه تصرّف منجّز است ) ضمناً مال مزبور بيش از ثلث دارائى او است . در اينجا اگر منجّزات او مطلقاً نافذ باشد ، وى جايز التصرّف است و اجازه‌اش نافذ و صحيح است ، ولى اگر مثل وصاياى او باشد ، وى نسبت به مازاد بر ثلث جايز التصرّف نيست و اجازه‌اش نافذ نيست .\r\nامر دوّم : ( به قول مرحوم شهيدى : از نظر ترتيب طبيعى امر ثانى بايد پيش ازامر اوّل ذكر مىشد ، چرا كه موصوف پيش از وصف است و در امر ثانى راجع به اصل وجود موصوف و موضوع يعنى مُجيز گفتگو مىشود در حالى كه در امر اوّل راجع به وصفى از اوصاف او و حكمى از احكام او يعنى جواز تصرّف بحث مىشد ، و ثبوت شيئىٍ لشئىٍ فرعٌ لثبوت المثبت له . ولى مرحوم شيخ اين ترتيب را مراعات نكرده « 1 » ) حال امر ثانى دراين‌باره است كه : آيا در صحّت عقد فضولى شرط است كه مُجيز و اجازه كننده در حال عقد فضولى موجود باشد ؟ يا وجود در اين حال لازم نيست و همان وجود حين الاجازه كافى است ؟\r\nثمرهء بحث : اگر فضولى بدون مراعات مصلحت مال يتيم را فروخت ، الان در حال عقد مجيزى وجود ندارد ، زيرا نه خود يتيم به سنّ بلوغ رسيده تا اجازه‌اش نافذ باشد و نه ولّىِ او فعلًا حقّ اجازه دارد و مجيز است زيرا كه تصرّف ولّى هم در اموال طفل ( كه اجازه هم نوعى تصرف مالى است ) بايد با ملاحظه مصلحت باشد و الّا جايز نيست .\r\nحال اگر وجود مجيز در حال عقد شرط باشد ، در معاملهء مزبور مجيزى در حال عقد وجود ندارد پس بايد آن معامله باطل باشد و اجازهء بعد از بلوغ يا اجازهء ولى پس از حدوث مصلحت هم مفيد نباشد . ولى اگر وجود مجيز در حال عقد شرط نباشد و در حال اجازه كافى باشد بايد گفت : پس از بلوغ اگر خود يتيم اجازه كند صحيح است يا پس از عقد و در حال اجازهء ولى اگر معاملهء مزبور واجد مصلحت شده باشد باز اجازهء ولى نافع است . حال در مسأله دو قول وجود دارد :\r\n1 - عدّاى وجود مُجيز را در حال عقد شرط مىدانند و مختار علّامه در قواعد « 2 » همين است .\r\n\r\n\r\n","description":"","footnote":"\r\n( 1 ) . هداية الطالب ، ص 296 .\r\n( 2 ) . قواعد ، ج 1 ، ص 124\r\n","page_name":" 135 ","page_number":135},
  {"content":"\r\n\r\n2 - و عدّه‌اى هم شرط نمىدانند و مختار مرحوم شيخ اعظم همين است .\r\n\r\nقوله : و استّدل :\r\nمرحوم محقّق ثانى در جامع المقاصد « 1 » براى مختار علّامه يعنى قول اوّل ، دو دليل آورده :\r\nدليل اوّل : در فرض مزبور ( نبود مُجيز در حال عقد ) صحّت عقد از محالات است ( چون بايد طيب نفس مالك باشد و على الفرض چنين چيزى فعلًا ممكن نيست . ) و چيزى كه در يك برهه از زمان ممتنع شد براى هميشه ممتنع خواهد بود . پس بعداً هم اگر مجيزى پيدا شود و آن را اجازه كند فايده‌اى ندارد .\r\nدليل دوّم : در فرض مزبور ، حكم به صحّت عقد مستلزم تضرّر و وارد آمدن ضرر بر مشترى است « صغرى » و دليل تضرّر آن است كه وى نه حق دارد در منتقل اليه يعنى عين و مثمن تصرّف كند و نه حق دارد در منتقل عنه و ثمن تصرف كند . امّا در ثمن حق تصرف ندارد ، به اين دليل كه : اوّلًا ممكن است مالك اصلى بعداً اجازه نكند و با شك در آن اصالة عدم الاجازه جارى كرده و حكم به عدم جواز تصرّف مىشود . و ثانياً مقتضى براى تصرّف ملكيّت است كه آن هم حاصل نشده يعنى مثمن در ملك وى داخل نشده تا حقّ تصرف پيدا كند . و امّا در ثمن حق تصرف ندارد ، براى اينكه شايد مالك اصلى اجازه كند و در نتيجه ثمن از اوّل از ملك مشترى خارج شده باشد ( البته بنابر كشف ) و وى حق ندارد در مال مردم تصرّف كند . و كبراى كلى هم اينست كه : حكم ضررى در اسلام منفى است . پس صحّت معامله مزبور منفى است . « نتيجه » .\r\n\r\nقوله : و يضعّف :\r\nمرحوم شيخ از هر دو دليل مزبور جواب مىدهند : امّا از دليل اوّل دو جواب مىدهند :\r\n1 - جواب نقضى : اگر فرض كنيم كه فضولى متاع كسى را فروخته و مالك اصلى در نقطهء دور دستى است كه تا مدّتى امكان دسترسى به او نيست و طبعاً در حال عقد مجيزى كه بتواند عقد را اجازه كند وجود ندارد ، حال طبق استدلال شما بايد گفت : چنين بيع فضولى اى از اوّل باطل است در حالى كه مشهور فتوى به صحّت آن داده‌اند و آن را مثل ساير بيوع فضولى دانسته‌اند ، حال هر جوابى در اينجا داديد و مشكل را حلّ كرديد\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 72\r\n","page_name":" 136 ","page_number":136},
  {"content":"\r\n\r\nما نيز همان جواب را در بيع مال يتيم خواهيم داد .\r\n2 - جواب حلّى : ما قبول نداريم كه اگر چيزى در يك زمان ممتنع بود براى هميشه و در جميع ازمنه ممتنع باشد ، آرى اگر چيزى در زمانى امتناع ذاتى داشته باشد « مثل اجتماع نقيضين » براى هميشه ممتنع خواهد بود و از ازل تا ابد محال است . ولى اگر چيزى در زمانى امتناع بالغير پيدا كند لازمه‌اش اين نيست كه براى هميشه ممتنع باشد ، بلكه‌اى چه بسا در زمان ديگر ضرورت بالغير پيدا كند ، فى المثل هر ممكن تا وقتى علّت تامّهء او يافت نشده ممتنع الوجود بالغير است ولى همين كه علّت تامّه‌اش يافت شد واجب الوجود بالغير مىگردد ، و ما نحن فيه از اين قبيل است يعنى امتناع صحّت در حال عقد يك امتناع ذاتى و از قبيل بيع الخمر و الخنزير و . . . نيست بلكه امتناع بالغير است يعنى به سبب نبودن مجيز ، صحّت ممتنع شده و هيچ مانعى ندارد كه بازوال مانع و آمدنِ مجيز ، صحّت هم بيايد ، ضمناً در اين جهت فرقى ميان قول به كشف و نقل نيست و بر هر دو مسلك با آمدن مجيز ، امتناع صحّت و عدم صحّت منتفى مىشود ، و به ويژه بر مسلك نقل كه خود اجازه مؤثر و ناقل است و فرض اينست كه حين الاجازه مجيز جامع شرايط هست ، و نبودن مجيز در حال عقد ضررى ندارد .\r\n\r\nقوله : و امّا الضرر :\r\nجواب از دليل دوّم : در اينجا دو دسته ادلّه داريم :\r\n1 - ادلّه و عموماتِ صحّت بيع فضولى كه شامل بيع مالِ يتيم هم مىشود .\r\n2 - دليل لا ضرر كه مىگويد : در اسلام حكم ضررى تشريع نشده ، حال جمع ميان ايندو ايجاب مىكند كه بگوييم : معاملهء مزبور موقوف به اجازه است و از طرف اصيل صحيح است منتهى وجوب وفا ندارد و متزلزل است چون وجوب وفا ضررى است ، و با جعل حقّ الخيار اين ضرر مرتفع مىشود و ضرورتى ندارد كه اصل صحّت را بر داريم ( الضرورات تتقّدر بقدرها ) .\r\nهمانگونه كه در مادّه نقض مزبور هم پس از حكم به صحّت اگر بگوييم : بايد طرف اصيل صبر كند و انتظار بكشد تا مالك اصلى پيدا شود ، مستلزم ضرر است و براى دفع ضرر حقّ الخيار جعل مىشود ، و راه حلّ هر دو يكى است .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nقوله : مضافاً :\r\nتا اينجا به اين نتيجه رسيديم كه وجود مجيز در حال عقد شرط نيست و دليلى بر اشتراط آن نداريم و بر فرض شك در اشتراط از اصل عدم اشتراط استفاده مىكنيم ، ولى به اين مقدار بسنده نمىكنيم و علاوه بر آن از اخبار خاصّه هم استفاده مىكنيم و آن اخبار تزويج صغيرين است « 1 » : اگر فضولى پسر بچّه و دختر بچه‌اى را به عقد يكديگر در آورد ، در اينجا سه فرض تصوير مىشود :\r\n1 - پدر يا جدّ پدرى و يا وصىّ آنها اين عقد را اجازه كرد . اينجا از بحث خارج است چون مجيز فعلى در حال عقد هست .\r\n2 - اولياء مزبور اهمال كرده و اجازه يا ردّ را مسكوت گذاشتند تا بچّه‌ها به سن بلوغ رسيده و خودشان تصميم بگيرند و نكاح را امضاء يا ردّ كنند . اين نيز از بحث خارج است .\r\n3 - بچّه‌ها نه پدر دارند نه جدّ پدرى و نه وصىّ ( تازه وصىّ هم مورد اختلاف است كه بر امر نكاح صغار ولايت دارد يا نه ) ( و مبناى فقهى ما هم اينست كه : غير از آنها كسى بر امر نكاح ولايت ندارد ، حاكم شرع و عدول مؤمنين ولايت ندارند و حتى در ولايت امام معصوم عليه السلام هم بر اين امر مناقشه شده ) حال در چنين فرضى نكاح مزبور فضولى است و در حال عقد هم مجيزى ندارد زيرا نه خودش مىتواند اجازه كند چون صغير است و نه پدر و جدّ يا وصىّ آنها هستند كه اجازه كنند و نه ديگران كه هستند ولايت دارند تا اجازه كنند و معذلك كه مجيزى در حال عقد نيست ، روايت مزبور مىگويد : اگر بعداً بچّه‌ها بالغ شدند و اجازه كردند نكاح صحيح است و . . . پس وجود مجيز در حال عقد شرط نيست . در حال اجازه هم كه باشد كافى است پس بيع مال يتيم صحيح و موقوف به اجازه است كه اگر بعداً خودش بالغ شد و اجازه كرد يا مصلحتى پيدا شد و ولىّ او اجازه كرد معامله باطل نخواهد بود .\r\n\r\nقوله : كيف كان :\r\nبه عقيدهء ما وجود مجيز در حال عقد شرط نيست ( و دليل ما مضافاً به اخبار خاصّه‌اى كه\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 527 باب 11 روايات باب\r\n","page_name":" 138 ","page_number":138},
  {"content":"\r\n\r\nاشاره شد ، اطلاقات و عمومات صحّت و لزوم بيع و هم اطلاقات مؤيّداتى است كه در مسئله اوّل از مسائل فضولى ذكر شد . كه ترك استفصال مطرح بود . ) و غير از ما بزرگانى از قبيل : ابن متوّج بحرانى « 1 » ( معروف به ابن فهد حلّى ) و شهيد اوّل « 2 » و محقق ثانى « 3 » و ديگران « 4 » همين نظر را دارند ، و بلكه تنها كسى كه شرط بودن وجود مجيز را ترجيح داده جناب علّامه در قواعد است و گرنه ديگران يا مثل ما اين شرط را ردّ كرده‌اند و يا به صورت دو احتمال مطرح كرده و جانب اشتراط را ترجيح نداده‌اند .\r\n\r\nقوله : ثمّ اعلم :\r\nجناب علّامه « 5 » اوّل اصل مسأله را طرح كرده كه آيا وجود مجيز در حال عقد شرط هست يا نه ؟\r\nسپس مثالى آورده از آنجائى كه مجيزى در حال عقد نباشد ، و آن مثال به بيع مال يتيم است ( كه قبلًا توضيح داديم ) آنگاه از بعض العامّه يعنى بيضاوى حكايت شده كه وى به علّامه اعتراض كرده و گفته : طبق مذهب اماميّه امام معصوم عليه السلام در همه زمانها هست و در قيد حيات است و بر اموال يتامى ولايت دارد ، آنگاه گيرم كه پدر و جدّ و وصى نباشد ولى امام كه هست و او مىتواند بيع فضولى بر مال يتيم را امضاء كند ، پس مثال شما نادرست است و در مورد مزبور مجيز هميشه هست نه اين كه نباشد .\r\nمرحوم علّامه در جواب از اعتراض بيضاوى فرموده : آرى بر مسلك اماميّه امام عليه السلام هست ولى ما دسترسى به امام نداريم و متمكّن از امضاى او نيستيم پس مجيزى كه بتواند فعلًا اجازه كند و در حال عقد تمكن از اجازه او باشد نيست .\r\nبعضىها در مقام نصرت و يارى كردن بيضاوى بر آمده و به علّامه گفته‌اند : بسيار خوب دسترسى به امام عليه السلام نيست ولى به مسلك شما در عصر غيبت امام عليه السلام نايب الامام يعنى مجتهد جامع شرايط وجود دارد واو بر مال يتيم ولايت دارد و مىتواند اجازه كند پس مجيز وجود دارد ، و بلكه اگر مجتهد جامع شرايط هم نباشد عدول مؤمنان هستند و\r\n\r\n\r\n","description":"","footnote":"\r\n( 1 ) . به نقل مفتاح الكرامة ، ج 4 ، ص 195\r\n( 2 ) . دروس ، ج 3 ، ص 93\r\n( 3 ) . جامع المقاصد ، ج 4 ، ص 72\r\n( 4 ) . فاضل مقدار در تنقيح ، ج 2 ، ص 26 و صاحب جواهر در جواهر ، ج 22 ، ص 299\r\n( 5 ) 5 - قواعد ، ج 1 ، ص 124\r\n","page_name":" 139 ","page_number":139},
  {"content":"\r\n\r\nآنها مىتوانند اجاره كنند ، و بلكه بانبود عدول فساق مومنين هستند و مى توانند بارعايت مصلَحتِ يتيم ، معامله را امضاكنند پس هيچگاه نوبت نمىرسد به اينكه : در حال عقد مجيرى نباشد بلكه هميشه هست .\r\nمرحوم شيخ از اين اعتراض پاسخ داده و به يارىِ علّامه شتافته و مىفرمايد :\r\nهمانطورى كه امام عليه السلام هست ولى دسترسى به او نيست ، هكذا ممكن است مجتهد جامع شرائط يا عدول مؤمنين باشد ولى دسترسى به آنها نداشته باشيم يا آنها از اين معامله بىاطلاع باشند و در نتيجه كسى كه فعلًا و در حال اجازه بتواند اجازه كند وجود نداشته باشد . پس مىشود فرض كرد كه اصلًا در حال عقد مجيزى نباشد .\r\n\r\nقوله : فان اريد :\r\nمهمّ اينست كه بدانيم منظور علّامه از اشتراط وجود مجيز چيست ؟ مجيز دو گونه است :\r\n1 - مجيز شأنى : كسى كه شأنيت و صلاحيّت دارد كه اجازه كند و لو بالقوّه و در آينده نه بالفعل .\r\n2 - مجيز فعلى : كسى كه هم اكنون و در حال عقد بتواند عقد را اجازه كند و متمكّن از اجازهء او باشيم .\r\nحال اگر مراد علّامه از وجود مجيز ، وجود ذات مجيز و يا مجيز شأنى باشد ، اعتراض بيضاوى وارد است و دفاع علّامه ناتمام است ، و آن يارى كنندهء بيضاوى هم نبايد دفاع علّامه را قبول كرده و از راه ديگرى اشكال كند . و اگر مراد علّامه از وجود مجيز ، وجود مجيز فعلى باشد مثال علّامه صحيح است و در مورد معاملهء مال يتيم مىتوان فرض كرد كه مجيز فعلى نباشد و اعتراض بيضاوى و انتصار منتصر هيچكدام وارد نيست و هر دو قابل جواب است به بيانى كه گذشت . ( و ظاهراً همين احتمال دوّم مراد علّامه است ) .\r\n\r\nقوله : فا لاولى ما فعله :\r\nمثال علّامه مطلق بود ولى جناب فخر الدين « 1 » و محقّق ثانى « 2 » قيدى بر آن افزوده و مثال را كاملتر كرده‌اند و آن قيد « نبودن مصلحت » است يعنى فضولى مال يتيم را بفروشد و اين\r\n\r\n\r\n","description":"","footnote":"\r\n( 1 ) . ايضاح القوائد ، ج 1 ، ص 419\r\n( 2 ) . جامع المقاصد ج ، 4 ص ، 72\r\n","page_name":" 140 ","page_number":140},
  {"content":"\r\n\r\nفروختن به مصلحت يتيم نباشد ، اينجا است كه فعلًا و در حال عقد مجيزى نيست زيرا خود مالك اصلى كه يتيم باشد فعلًا صغير است و اجازه‌اش اثر ندارد ، ديگران هم ( پدر جدّ پدرى وصى حاكم امام ) در محدودهء مصلحت حق دارند اجازه كنند نه بدون آن ، پس آنها نيز مجيز نيستند . و اگر وجود مجيز شرط باشد چنين معامله‌اى باطل است ولى اگر شرط نباشد صحيح است .\r\n\r\nقوله : فيرجع :\r\nمرحوم شيخ مىفرمايد : به هر حال سخن اين دو بزرگوار نيز مثل سخن علّامه به اين بر مىگردد كه : آيا وجود مجيز فعلى ( كه بتواند فعلًا و در حال عقد اجازه كند ) شرط است يا نه ؟ امّا مجيز شأنى و ذاتُ المجيز و كسى كه شأنيّت اجازه كردن داشته باشد ، مورد بحث نيست و از فرض خارج است ، زيرا هيچگاه در مورد اموال مجيز شأنى مفقود نيست و عدم آن فرض ندارد بلكه هميشه موجود است و لا اقّل خود مالك صلاحيت دارد كه پس از بلوغ اجازه كند يا فقيه جامع شرائط صلاحيت دارد كه پس از اطلاع اجازه كند ، پس آنكه جاى بحث دارد وجود مجيز فعلى است و منظور علّامه و فخر الدين و محقّق ثانى هم همين است . ( با اين تفاوت كه : طبق تقييد فخر و محقّق ثانى عدم امكان فعليّت اجازه به خاطر نبودن مصلحت است و طبق سخن علّامه : عدم امكان فعليّت اجازه به خاطر عدم تمكّن از وصول به امام عليه السلام است ) .\r\n( نكته : در مورد اموال وجود مجيز شأنى هميشه هست ، آرى در غير اموال مثل نكاح ممكن است گفت : فعلًا و در حال عقد اصلًا مجيزى نيست چون اولياء بر امر نكاح نيستند و آنها كه هستند ولايت ندارند ، چنانچه گذشت ) .\r\n\r\nامر سوّم :\r\nاصل وجود مجيز فى الجمله مسلّم است ، منتهى وجود مجيز در حال اجازه قطعى است و گرنه سالبه به انتفاء موضوع است . و وجود مجيز در حال عقد در امر ثانى مورد بحث بود كه گفتيم لازم نيست . و جايز التصرف بودنِ مجيز در حال اجازه نيز امرى مسلّم بود كه در امر اوّل ذكر شد ، و اينك سخن در اينست كه : مجيز ( كسى كه فعلًا عقد را اجازه مىكند ) همانگونه كه در حال اجازه بايد جايز التصرف باشد ، آيا بايد مضافاً به اين از اوّل و در حال عقد هم جايز التصرف باشد ( به گونه‌اى كه اگر از اوّل اجازه مىكرد نافذ بود . ) يا چنين چيزى شرط نيست ؟ مرحوم شيخ مىفرمايد : جواز تصرّف در\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nحال اجازه شرط است امّا جواز تصرّف در حال عقد شرط نيست . و دليلى بر اشتراطِ آن نيست مضافاً به اينكه اطلاقات و عمومات بر خلاف آن است .\r\nحال عدم جواز تصرّفِ مجيز در حال عقد سه گونه است :\r\n1 - گاهى به خاطر نبود مقتضى است يعنى وى در حال عقد نه مالك بوده تا جايزالتصرف باشد و نه وكيل و ولى بوده تا از طرف مالك و شرع مأذون و جايزالتصرف باشد .\r\n2 - و گاهى به خاطر نبودن شرطى از شروط جواز تصرّف است ، يعنى در حال عقد مالك بود ولى رشيد نبود بلكه سفيه بود يا عاقل نبود و بالغ نبود و . . . لذا جايز التصرّف نبود .\r\n3 - و گاهى به خاطر وجود مانع است ، يعنى مانع خارجى جلو جواز تصرّف او را در حال عقد گرفته بود و آن مانع خارجى تعلّق حقّ ديگران به اين مال است ، مثل اينكه مال در رهن كسى بود و يا مالك مفلّس شده بود و اموالش متعلّق حقّ غُرماء و طلبكاران بود و . . . بر اين اساس حقّ تصرّف نداشت .\r\nولى پس از عقد و در حال اجازه مقتضى دارد ، شروط را هم دارد ، مانعى هم ندارد و مىتواند اجازه كند و همين كافى است . ( نكته : عدم جواز تصرّف در سه قسم مزبور گاهى هم واقعى و هم اعتقادى است چنان كه مسئله اوّل ودوّم از سه مسألهء آينده مربوط به اين فرض است . و گاهى فقط اعتقادى است كه مسأله سوّم مربوط به اين فرض است . )\r\n\r\nقوله : فالكلام :\r\nجايز التصرّف نبودن مجيز در حال عقد سه شعبه پيداكرد :\r\n1 - جواز تصرّف مقتضى ندارد و مجيز در آن حال مالك نبوده و الان در حال اجازه مالك شده .\r\n2 - مقتضى داشته ومجيز در حال عقد هم مالك بوده ولى شرطى از شروط جواز تصرّف را نداشته يعنى سفيه بوده ، مجنون بوده و . . . ولى الان كه حال اجازه است واجد شرط شده .\r\n3 - شرط هم وجود داشته ولى در حين عقد جواز تصرف مبتلا به مانع بوده مثل رهن بودن ، و در حين اجازه آن مانع منتفى شده است . حال هر يك از سه صورت مزبور\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nبه حسب مقام ثبوت وتصوّر سه قسم دارند :\r\n1 - مجيز واقعاً و اعتقاداً در حال عقد جايز التصرّف نبوده ، يعنى عنداللّه حقّ تصرّف نداشته و خود نيز بدان معتقد بود ولى در حال اجازه جايزالتصرّف گرديده .\r\n2 - مجيز واقعاً جايز التصرّف بوده ولى اعتقاداً نه يعنى خيال مىكرده كه جايز التصرّف نيست .\r\n3 - مجيز واقعاً جايز التصرّف نبوده ولى ادّعائاً يا اعتقاداً خود را جايز التصرّف مىدانست . از اين سه قسم ، قسم ثالث همان مسأله سوّم از مسائل بيع فضولى است كه قبلًا بحث شده و قسم دوّم را بعداً تحت عنوان « المسألة الثالثه » خواهيم آورد ، و فعلًا سخن در قسم اوّل است ، و على القاعده بايد براى آن سه مسأله ذكر مىكردند ، ولى مرحوم شيخ در دو مسأله بحث كرده : يكى عدم جواز از تصرّف به خاطر محجور بودن ، يعنى در حال عقد مجيز مالك بوده و مقتضى داشته ولى محجور از تصرّف بوده و اين دو صورت را شامل است :\r\n1 - محجور بودن به خاطر فقدان شرط .\r\n2 - حجر به خاطر وجود مانع ، و مرحوم شيخ اين دو بخش را يك كاسه كرده‌اند ، و ديگرى عدم جواز از تصرّف به خاطر نبود مقتضى ، پس در مجموع سه مسأله داريم .\r\n\r\nمسألهء اوّل\r\nمسأله اوّل از سه مسأله مزبور آن است كه : معامله‌اى فضولى انجام گرفته و مالكِ در حال اجازه همان مالك در حال عقد است پس حال العقد مقتضىِ موجود بوده ولى در حال عقد مالك مزبور محجور از تصرّف بوده يعنى شرطى از شروط جواز تصرّف را نداشت مثلًا بالغ يا عاقل يا رشيد نبود ، و يا مانعى جلو تصرّف او را گرفته بود مثلًا مبيع به بيع فضولى در رهن كسى بود ، و الان در حال اجازه آن شرايط مهّيا و فراهم است يا آن موانع مرتفع شده و وى محجور از تصرّف نيست و مىتواند اجازه كند ، آيا اجازهء او نافذ است ؟\r\nمرحوم شيخ مىفرمايد : اقوى اينست كه : چنين اجازه‌اى صحيح و مؤثر است و معاملهء فضولى را لازم مىكند بلكه در بعضى صور نيازى به اجازه هم نيست و آن صورتى است كه عدم جواز تصرّف به خاطر تعلّق حقّ غير به اين مبيع باشد ، مثلًا در رهن ديگرى بوده ، در اينجا اگر خود را هن كه مالك اصلى است و و واجد شرط هم هست عين مر هونه را\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nفروخت و پيش از آنكه مر تهن به او مراجعه كرده و اعتراض كند فكّ رهن نموده و بدهىِ خود را پرداخت ، نيازى به اجازهء بعدى هم نيست ، زيرا معاملهء مزبور هيچ كمبودى ندارد و طيب نفسِ مالك هم از اوّلِ معامله بوده نه اينكه بعداً ملحق شود ، و تنها مانعِ صحّت ، رهن بوده كه آن هم فكّ شده و مرتفع گرديد ، پس نيازى به اجازهء بعدى نيست . علّامه هم در تذكره به اين مطلب تصريح كرده است « 1 » .\r\n\r\nمسألهء دوّم\r\nمسألهء دوّم از سه مسألهء مورد بحث دربارهء اين است كه : معاملهء فضولى انجام شده و مالك در حال اجازه غير از مالك در حال عقد است ، يعنى مجيز در حال عقد مالك نبوده و مقتضىِ نداشته ولى در حال اجازه مالك شده و مقتضىِ دارد ، اين همان مسألهء معروف به « من باع شيئاً ثمّ ملكه » است و خود دو شعبه دارد : 1 - گاهى خود بايع فضولى مالك مبيع مىگردد . 2 - و گاهى شخص ديگرى متاع را مالك مىشود ( مثل ورثهء مالك اصلى يا كسانى كه مالك اصلى به آنها هبه يا وقف يا وصيّت و . . . كرده ) البته عنوان مسأله در كلمات قوم شعبهء اوّل را شامل است چون مىگويند : ( من باع شيئاً ثمّ ملكه ، ) كه ظاهرش اينست كه خود بايع آن شيئى را مالك شده ولى اختصاص به اين شعبه ندارد .\r\nخود اين شعبه صورى دارد كه در مجموع هشت صورت است ، به اين بيان كه : يا فضولى مال مردم را براى خودش فروخته و سپس خودش مالك شده و يا براى صاحب اصلىاش فروخته و بعد مالك شده ( اين دو صورت ، البته صورت دوّم خود دو شعبه دارد : 1 - منع سابقى از سوى مالك اصلى نبوده . 2 - نهى سابقى بوده ، كه مسألهء اوّل و دوّم از سه مسألهء اصلى فضولى است و قبلًا گذشت ، و فعلًا مرحوم شيخ كارى به اين شقوق فرعى ندارد . ) و در هر يك از دو فرض مزبور يا اينست كه فضولى به يك سبب و ناقل اختيارى آن را از مالك اصلى تملك كرده ( مثلًا از او خريده ) و يا به يك سبب قهرى مالك شده ( مثلًا ارث برده ) حاصلضرب دو صورت اوّل در اين دو صورت عبارتست از چهار صورت ، در هر يك از چهار صورت مزبور يا اينست كه فضولى پس از اينكه مالك شد معاملهء خود را اجازه مىكند و يااجازه نمىكند ، در مجموع هشت صورت پديد\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 465\r\n","page_name":" 144 ","page_number":144},
  {"content":"\r\n\r\nمىآيد مرحوم شيخ براى همهء هشت صورت مباحث جداگانه‌اى ذكر نمىكنند ، بلكه دو صورت حسّاس را مطرح مىكنند و بقيّهء صور با مقايسهء به اين دو صورت حكمش روشن مىشود ، امّا دو صورت اصلى :\r\n1 - من باع شيئاً ثمّ ملكه فاجازه ، اين چهار فرض را شامل است .\r\nالف : من باع شيئاً لنفسه ثمّ ملكه بالشراء فاجازه .\r\nب : من باع شيئاً لنفسه ثمّ ملكه بالارث فاجازه .\r\nج : من باع شيئاً للمالك ثمّ ملكه بالشراء فاجازه .\r\nد : من باع شيئاً للمالك ثمّ ملك بالارث فاجازه .\r\nمرحوم شيخ صورت اوّل را مورد بحث قرار داده‌اند .\r\n2 - ( من باع شيئاً ثم ملكه و لم يجزه ) ، اين نيز همان چهار فرض را دارد و نيازى به تكرار نيست و مرحوم شيخ همان فرض اوّل را مطرح مىكنند .\r\nامّا مسأله اوّل : مسألهء اوّل از دو مسأله يا دو صورت مزبور اينست كه « من باع شيئأ لنفسه ثم اشتراه و ملكه فاجازه » يعنى مال مردم را براى خودش فروخت سپس قبل از اجازه يا ردِّ مالك اصلى رفت و از مالك اصلى خريد و خودش مالك شد و بعد معاملهء فضولىِ خود را اجازه كرد ، آيا چنين معامله‌اى صحيح است يا خير ؟ دو نظريّه در مسأله مطرح است : 1 - عده‌ّاى طرفدار صحّت هستند . 2 - و عده‌ّاى فتوى به بطلان داده‌اند .\r\nمرحوم محقّق اوّل در كتاب معتبر فرعى را عنوان كرده و آن اينكه : شخصى مالك مال زكوى ( گندم مثلًا ) مىباشد ومالش هم در حدّ نصاب و متعلّق زكات است ( مثلًا سه خروار گندم دارد ) و پيش از اينكه زكات مالش را بپردازد ، تمام اين گندمها را به كسى فروخت يا نزد كسى گرو گذاشت ، اين معامله چه حكمى دارد ؟ فرموده : نسبت به ما عداى زكات يعنى 910 گندمها معامله صحيح است زيرا ملك او است و بر مالش سلطنت دارد و حقّ دارد بفروشد ، و امّا نسبت به مقدارى كه حصّهء فقراء است يعنى 110 اگر پس از معاملهء مزبور حصّهء فقراء را غرامت كشيد و از جاى ديگر فراهم كرد و داد يا پول آن مقدار را به فقراء داد شيخ طوسى « 1 » فرموده : بيع يا رهنِ مالك نسبت به كلّ گندمها صحيح و لازم مىشود ( و ظاهرش اينست كه نيازى به اجازه هم نيست ) مرحوم محقّق اوّل به\r\n\r\n\r\n","description":"","footnote":"\r\n( 1 ) . مبسوط ، ج 1 ، ص 208 .\r\n","page_name":" 145 ","page_number":145},
  {"content":"\r\n\r\nشيخ اشكال كرده و فرموده : حصّهء فقراء كه در ميان گندمها بوده ملك فقراء بوده و مالك نصاب در حال بيع يا رهن ، اين حصّه را مالك نبوده و بعد از معامله و غرامت كشيدن تازه مالك شده ، پس نياز به اجازهء جديد دارد ، و مثل آن است كه مال مردم را بفروشد و بعد خودش مالك شود كه بايد معاملهء قبلىِ خود را اجازه كند . « 1 »\r\n\r\nقوله : بل يظهر :\r\nپس هم شيخ و هم محقّق فرمودند : « من باع شيئأ ثم ملكه فاجازه » معامله صحيح است و مثال زدند به بيع مالك نصاب ، و حتّى شيخ طوسى فرمود : نيازى به اجازهء جديد هم نيست .\r\nمرحوم شيخ اعظم مىفرمايد : لابد مبناى شيخ طوسى در باب زكات غير از مبناى مشهور است ، بيان مطلب : در اينكه زكات به عين مال زكوى تعلّق مىگيرد يا به ذمّهء مالك نصاب مىآيد ، احتمالاتى وجود دارد كه مرحوم سيّد در حاشيه آورده « 2 » و ما به برخى از آنها اشاره مىكنيم :\r\n1 - زكات مانند دينى است كه صد در صد به ذمّهء مالك تعلّق مىگيرد و عين خارجى آزاد است ، در اين فرض پر واضح است كه معاملهء مزبور صحيح بوده و نيازى به اجازهء جديد هم نيست .\r\n2 - زكات به خود عين خارجى تعلّق مىگيرد و فقراء در آن سهيم هستند و به طور مشاع با مالك شريك مىشوند بر اين مبنا مالك نصاب ، مال ديگران را فروخته و بعداً كه غرامت كشيد و آن حصّه را مالك شد بايد نسبت به آن اجازه بكند و فرمايش محقّق اوّل مربوط به اين فرض است و رأى مشهور همين است .\r\n3 - تعلّق زكات به عين خارجى مثل تعلّق دين و قرض به رهن و وثيقه است و همان طورى كه در مورد رهن ، دَين به ذمّهء راهن تعلّق مىگيرد نه به عين خارجى ، و عين مرهونه تماماً ملك راهن است و مرتهن در آن سهمى ندارد نهايت اين عين متعلّق حقِّ مرتهن است به اين معنى كه اگر راهن سر موعد ديون خويش را ادا نكرد و ذمّهء خود را فارغ نكرد ، مرتهن حق دارد عين مرهونه را فروخته و طلب خويش را استيفاء و استنقاذ\r\n\r\n\r\n","description":"","footnote":"\r\n( 1 ) . معتبر ، ج 2 ، ص 563 .\r\n( 2 ) . حاشية السيد على المكاسب ، ص 162 .\r\n","page_name":" 146 ","page_number":146},
  {"content":"\r\n\r\nنمايد . همچنين در مورد زكات هم ، حق فقير به ذمّهء مالك مىآيد و او مديون فقراء است ولى خود عين خارحى ملك او است و فقير در آن سهيم نيست و شريك نمىباشد ، حداكثر اين است كه اين عين متعلّق حقّ فقير است و اگر مالك زكات را نپرداخت فقير حقّ دارد از اين گندمها به اندازهء حقّ خود استيفاء دين نمايد . حال شيخ طوسى كه فرمود :\r\nنيازى به اجازه نيست شايد اين مبنا را اختيار كرده و تعلّق زكات به عين را مثل تعلّق رهن دانسته و همانطور كه در رهن اگر را هن عين مرهونه را فروخت و قبل از مراجعه و اعتراض مرتهن آن را از رهن در آورد و فكّ رهن كرد ، معامله صحيح بود و نيازى به اجازه هم نبود هكذا اگر مالك نصاب اين گندمها را فروخت و بلافاصله از راه ديگر غرامت كشيد و حقّ فقراء را پرداخت آنها حقّ اعتراض ندارند و معامله صحيح و لازم است و نيازى هم به اجازهء جديد نيست .\r\nاز جمله كسانى كه فتوا به صحت اين معامله ( من باع شيئاً ثم ملكه فاجازه ) داده‌اند مرحوم شهيد اوّل در كتاب دروس است « 1 » و از مرحوم صيمرى نيز همين امر حكايت شده « 2 »\r\n\r\nقوله : و المحكى :\r\nدر مقابل قول اوّل ( صحّت معامله ) از عده‌ّاى قول به بطلان نقل شده است : 1 - محقّق ثانى در حاشيهء ارشاد « 3 » 2 - بعض از معاصرين ما ( مرحوم صاحب جواهر ) « 4 » 3 - به پيروى از بعضى معاصرين خودشان ( مرحوم شيخ اسداللّه تسترى ) « 5 » اينان فرموده‌اند : معاملهء مزبور از اساس باطل است و مالك جديد اجازه بدهد يا نه باطل است .\r\n\r\nقوله : و الا قوى :\r\nمرحوم شيخ قول اوّل را تقويت كرده و مىفرمايند : « مَن باع شيئاً ثمّ ملكه فاحازه صحّ » و دليل ايشان عبارتست از : اصل و عمومات :\r\n\r\n\r\n","description":"","footnote":"\r\n( 1 ) . دروس ، ج 3 ، ص 193 .\r\n( 2 ) . به نقل محقق تسترى در مقابل الانوار ، ص 134 .\r\n( 3 ) . حاشيه خطى ، ص 219 .\r\n( 4 ) . جواهرالكلام ، ج 22 ، ص 298 .\r\n( 5 ) . مقابس الانوار ، ص 134 .\r\n","page_name":" 147 ","page_number":147},
  {"content":"\r\n\r\nمنظور ايشان از عمومات و اطلاقات روشن است ( احل اللّه البيع ، او فوابا لعقود ، تجارةً عن تراض و . . . ) كه به اطلاق و عموم هم فرضى را كه مجيز همان مالك حال عقد باشد شامل است و هم فرضى را كه مجيز مالك جديد باشد شامل است . ولى منظور از اصل چيست ؟\r\nآيا مراد اصل عملى يعنى اصالة الصحّة است يعنى شك در صحّت و بطلان داريم و حكم به صحّت مىكنيم ؟ اگر اين باشد ، مىگوييم : درباب معاملات اصل اوّلى اصالة الفساد است نه اصالة الصحّة .\r\nآيا مراد اصل برائت از اشتراط است يعنى شك داريم كه بايد مالك در حال اجازه همان مالك در حال عقد باشد و اين امر شرط است يا نه اصل برائت جارى مىكنيم ؟ اگر اين باشد مىگوييم : در اجراء اصل برائت در باب شرطيّت و مانند آن اختلافى است . آيا مراد از اين اصل همان قاعده‌اى است كه از عمومات و اطلاقات استفاده مىشود ؟ اگر اين باشد كه چيزى جداى از آنها نبوده و كلمهء « و العمومات . . . » عطف تفسير اصل خواهد بود . و ما همين را اختيار مىكنيم . حال ما اين عمومات را داريم و خوشبختانه اين اطلاقات و عمومات از هر گونه ايرادى سالم و به دور هستند ، تنها هفت امر است كه مرحوم تسترى آنها را به هم تلفيق كرده و با آنها در اين ادله خدشه كرده و بيشتر آنها را از ايضاح الفوائد « 1 » و جامع المقاصد « 2 » گرفته كه ذيلًا به ترتيب مطرح كرده و جواب مىدهيم :\r\n\r\nقوله : الاوّل :\r\nوجه اوّل از وجوه قول به بطلان اينست كه : مسألهء ما ( من باع شيئاً لنفسه ثمّ ملكه فاجازه ) داخل در مسألهء سومّ از مسائل بيع فضولى است ( لو باع مال غيره لنفسه ) منتهى بيع مال ديگران براى خودش دو گونه است : 1 - گاهى بدنبال بيع از مالك اصلى خريدارى نمىكند و مالك نمىشود 2 - و گاهى بدنبال آن از مالك اصلى خريده و مالك مىشود .\r\nپس مانحن فيه صغراى آن باب و مصداقى از مصاديق آن مسأله است و سابقاً گذشت كه :\r\nبيع مال غير براى خود فضولى مبتلا به اشكال بود ( پنج اشكال داشت ) و باطل بود ، پس اين مسأله نيز باطل است و با اجازهء بعدى هم قابل تصحيح نيست .\r\n\r\n\r\n","description":"","footnote":"\r\n( 1 ) . ايضح الفوائد ، ج 1 ، ص 419\r\n( 2 ) . جامع المقاصد ، ج 4 ، ص 73 .\r\n","page_name":" 148 ","page_number":148},
  {"content":"\r\n\r\n\r\nقوله : و ربمّالا يجرى :\r\nدر اين جمله از سوى محشيّن بزرگوار مكاسب احتمالاتى داده شده كه منظور مستّدل ( محقّق تسترى ) از ماء موصول چيست ؟ مرحوم سيّد در حاشيه سه احتمال داده « 1 » ولى احتمالى كه اظهر مىباشد اينست كه منظور اين باشد : پاره‌اى از جوابها و توجيها تى كه در مسألهء سوّم از مسائل بيع فضول مطرح شد ، در اين مسألهء قابل طرح نيست ، بيان مطلب : يكى از اشكالات در آنجا اين بود كه : فضولى كه مال مردم را براى خودش مىفروشد در حقيقت قصد معاوضهء حقيقى ندارد بلكه قصد معاوضهء صورى و شكلى و ظاهرى دارد و لذا معامله‌اش باطل است .\r\nدر جواب اشكال گفته شد كه : فضولى قصد معاوضهء حقيقى دارد و از اين حيث كمبودى ندارد و آن مقدار قصد جدّى كه لازم باشد دارد منتهى ريشهء اين قصد يا اعتقاد به مالكيّت است يعنى خيال مىكرد واقعاً مالك است وجدّاً معاوضه كرد ، و يا ادّعاى مالكيّت است مثل غاصبين كه اوّل ادعّاى مالكيّت نموده و خود را مالك مىدانند و سپس به قصد معاوضهء حقيقى اموال مغصوبه و مسروقه را مىفروشند . حال اين توجيه در مانحن فيه نمىآيد ، زيرا فرض بحث در جايى است كه : فضولى واقعاً و اعتقاداً خود را مالك نمىداند و معذلك مىفروشد و واضح است كه چنين كسى قصد معاوضهء جدّى ندارد و بنا را هم بر مالكيّت خويش نگذاشته است . حال اگر در آن مسأله با وجود امكان توجيه مزبور حكم به بطلان شود پس در اين مسأله كه توجيه مزبور ميسور نيست به طريق اولى حكم به بطلان مىشود .\r\n\r\nقوله : و فيه :\r\nمرحوم شيخ در جواب مقابله به مثل كرده و اوّل مىفرمايند : خوشبختانه ما در همان مسأله ثالثه هم حكم به صحّت كرديم و كلّيهء اشكالهاى وارده را جواب داديم و اين مسأله هم كه داخل در آن مسأله و شعبه‌اى از آن است همان حكم را خواهد داشت . بعد مىفرمايند : و ربّما يسلم . . . يعنى پاره‌اى از اشكالاتى كه در آن مسأله بود در خصوص ما نحن فيه نيست ، و آن اشكال چهارم است كه در آنجا مطرح بود و آن اينكه : اجازه با انشاء\r\n\r\n\r\n","description":"","footnote":"\r\n( 1 ) . حاشيته السيد على المكاسب ، ص 163 .\r\n","page_name":" 149 ","page_number":149},
  {"content":"\r\n\r\nتطابق ندارد زيرا انشاء بيع براى فضولى واقع شده و متعاقدان مقصودشان تمليك به فضولى بود ( باعَ مال غيره لنفسه ) ولى مالك اصلى براى خودش اجازه مىكرد نه براى فضولى پس در حقيقت : ( ما قُصِدَ لم يقع و ما وقع لم يُقصد ) ، ما اجيز لم يُنْشأ و ما انْشِأ لم يُجز ) ، و لذا حكم به بطلان مىشد البته در آنجا از اين اشكال به وجوهى اجابت شد ، محقّق قمى ، صاحب جواهر ، كاشف الغطاء و شيخ اعظم هر كدام به بيانى جواب دادند ولى به هر حال جاى طرح اشكال بود . ولى خوشبختانه اين اشكال در ما نحن فيه اصلًا وارد نيست و موضوع ندارد ، زيرا اجازه با انشاء كاملًا تطابق دارند معامله براى خود فضولى واقع شده ( باع شيئاً لنفسه ) و اجازه هم كه پس از مالك شدنِ فضولى محقّق مىشود براى خود فضولى است نه براى مالك اصلى پس ما انْشِأ اجيزَ و از اين حيث ابداً مشكلى ندارد . در نتيجه اگر در آن مسأله حكم به صحّت كرديم در اين مسأله به طريق اولى حكم به صحّت مىكنيم .\r\n\r\nقوله : الثانى :\r\nوجه دوّم از وجوه قول به بطلان اينست كه : در معامله امورى معتبر است ، منجمله بايع بايد مالك باشد تا معامله‌اش مؤثر باشد ، بايد رضايت و طيب نفس داشته باشد ، بايد قدرت بر تسليم مبيع داشته باشد و . . . كه اين سه امر حتماً بايد باشد ، آنگاه اگر خود مالك اصلى فروشنده باشد تمام اين شرايط موجود است ، ولى فرض اينست كه : بايع در هنگام بيع مالك نبوده و مال ديگران را فروخته ، و نيز قدرت بر تسليم هم نداشته و نيز در حال عقد طيب نفس مالك هم نبوده ، معذلك مىگوييم : بيع فضولى صحيح است اين حكم به صحّت به خاطر آن است كه دل خوش داريم كه بعداً مالك اصلى معامله را اجازه مىكند و بايعِ حقيقى او است ( فضولى فقط عاقد است ) و با اجازه به منزلهء يكى از متعاقدين مىشود و همهء شروط مزبور و نواقص جبران مىشود . ولى فرض اينست كه : مالك اصلى اين معامله را امضا نكرد ( زيرا به خود فضولى فروخته و اگر به معاملهء اوّل راضى بود كه اين معامله را انجام نمىداد . ) آنگاه معامله بايد واجد شروط مزبور باشد ، و در هنگام عقد اين شروط نبود ، و اميدوار بوديم كه بعداً با اجازهء مالك اصلى محقّق شوند كه آن هم نشد ، پس شروط مزبور فراهم نشد ، پس وجهى براى صحّتِ معاملهء مزبور نمىماند و بناچار بايد حكم به بطلان كنيم .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nقوله : و فيه :\r\nما نيز قبول داريم كه در صحّت و لزوم معامله بايد شروط مذكور باشد ولى يك يك آنها را محاسبه مىكنيم : ( امّا مالك بودن : ملكيّت لازم است و مبيع بايد از مالك به ديگرى منتقل شود ، و مجيز بايد مالك باشد امّا اينكه مالكيّت از زمان عقد داشته باشد هيچ دليلى ندارد بلكه آنچه مهمّ است اجازهء مالك است ، اعمّ از اينكه مالك اصلى و قديم باشد و يامالك جديد باشد ، و فرض اينست كه : فضولى خودش مالك شده و معاملهء فضولى راامضا كرده و بيش از اجازهء مالك لازم نداريم . )\r\nو امّا راضى بودن مالك : ادلّه مىگويد : انسانها بر اموال خودشان سلطنت دارند « صغرى » و به حكم عقل و شرع اگر سلطنتى هست پس هيچ كس حق ندارد بدون رضايت و طيب نفس آنها در اموال آنان تصرّف كند « كبرى » نتيجه اين دو دسته آن است كه : بايد طيب نفس مالك هم باشد و ما نيز آن را قبول داريم امّا از ادلّهء مزبور بيش از اين استفاده نمىشود كه حتماً رضايتِ كسى باشد كه از زمان عقد مالك بوده ، و رضاى مالكِ در حال اجازه كافى نيست ، از ادلّه ، رضايت مالك مستفاد است و اين مفاد اطلاق دارد يعنى مالك اصلى را مىگيرد و مالك جديد را هم شامل مىشود پس اگر مالك جديد امضاء و اجازه كرد اين كمبود نيز مرتفع مىشود .\r\nو امّا قدرت بر تسليم : اين را به عنوان يك شرط اساسى براى صحت معامله مىپذيريم ، و مىگوييم : از اوّل عقد وجود اين شرط لازم است و مجرّد قدرت بر تسليم در زمان اجازه كافى نيست ، بلكه بايد از زمان عقد قدرت بر تسليم داشته باشد . و فضولى در حال عقد فاقد اين شرط بوده ولى اين مطلب ديگرى است و از محلّ بحث ما اجنبى است و ضررى به صحّت بيع فضولىِ مورد بحث نمىزند ، زيرا كه اصولًا بحث ما در بيع فضولى از اوّل تا آخر در موردى است كه معامله جامع جميع شروط معتبره باشد و از هيچ حيثى كمبود نداشته باشد و تنها كمبودش مسألهء رضايت و طيب نفس باشد ( كه مشكل آن حلّ شد ) و امّا اگر از جهات ديگر كسرى داشته باشد ارتباطى به فضولى بودن ندارد ، در مالك اصلى هم اگر قدرت بر تسليم نباشد حكم به بطلان مىشود و مخصوص فضولى نيست .\r\n( البته جواب ديگرى شبيه جواب از دو شرط قبل از قدرت بر تسليم در مورد\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nقدرت هم قابل طرح است و آن اينكه : همانطور كه در عبادات و تكاليف قدرت بر امتثال بايد باشد و گرنه تكليف بما لا يطاق است . ولى قدرت در ظرف امر و ايجاب لازم نيست ، امتثال كه باشد كافى است . همچنين در معاملات و حكم وضعى هم قدرت بر تسليم بايد باشد ولى قدرت در ظرف امر و ايجاب الزم نيست ، دليلى نداريم كه همه جا اين قدرت از زمان عقد باشد بلكه مهّم قدرت بر تسليم در حال اجازه است كه مسلّم است و على الفرض در ما نحن فيه اين قدرت موجود است . پس از اين ناحيه هم مشكلى نيست . )\r\n\r\nقوله : الثالث :\r\nوجه سوّم از وجوه قول به بطلان آن است كه : اگر بيع فضولىِ مزبور با اجازهء مالك جديد صحيح باشد و اجازه مؤثر باشد لازمه‌اش آن است كه : كاشفه باشد ، زيرا قولى كه اصّح اقوال و احتمالات و ادّله بود همين قول به كشف بود . ( به حكم اطلاقات و عمومات و ادّله عقلى و نيز روايات خاصّه‌اى كه قبلًا گذشت . ) آن هم مطلقاً يعنى ادّله فرقى نمىگذارد ميان اجازهء مالك اصلى با اجازهء مالك جديد و به طور مطلق حكم به كاشفيّت اجازه مىكند آنگاه صحّت اجازه مستلزم كاشفيّت است ، و كاشفيّت آن يك محذور بزرگى در ما نحن فيه دارد و آن اينكه : مستلزم خروج مال از ملك مالك جديد است پيش از آنكه در ملك او داخل شود ، بيان مطلب : فرض اينست كه : مالك جديد يك ماه قبل ( مثلًا ) اين مال را به ديگرى فروخته و بعد از بيست روز از مالك اصلى آن را خريده و مالك شده و بعد از ده روز الان بيع فضولىِ يك ماه قبل را اجازه مىكند ، آنگاه معناى كاشفيّت اجازه آن است كه از همان يك ماه قبل مبيع ملك مشترىِ اصيل شده بود ، در حالى كه از آن تاريخ تا بيست روز به بعد هنوز در ملك فضولى داخل نشده از ملك او خارج شده و چنين چيزى محال است پس صحت اجازه مستلزم كاشف بودن آن و كاشفيّت مستلزم محال مزبور است و از بطلان و استحالهء لازم به بطلان ملزوم مىرسيم يعنى مىگوييم : پس اساساً اجازه صحيح و مؤثر نيست و هو المطلوب .\r\n\r\nقوله : و فيه :\r\nما قبول نداريم كه همه جا كاشفيّت به معناى خروج مال از ملك مالك از حين عقد فضولى باشد بلكه « الكشف فى كل مورد بحسبه » ، يعنى مقدار كشف تابع صحّت بيع است و از زمانى كه بيع صحيح باشد اجازه كاشف از ملك در همان زمان است . اگر بيع از اوّل\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nوقوعش صحيح باشد كشف هم از همان زمان است ( در مورد اجازهء مالك اصلى ) و اگر از ده يا بيست روز ديگر مثلًا صحيح باشد كشف هم از همين زمان است ( در مورد مالك جديد ) آنگاه به حكم عمومات و اطلاقاتِ صحّت بيع فضولى ، عقدى كه از فضولى بر مال غير لنفسه واقع شده يك عقدى است كه از اهل آن ( شخص بالغ و عاقل و . . . ) صادر شده و در محل آن ( مالى كه ماليّت عرفى و شرعى دارد و مثل خمر نيست ) واقع شده و مقتضى موجود و تنها كمبود آن رضايت مالك است ، آنگاه همانطور كه اگر مالك اصلى راضى مىشد معامله صحيح بود و براى او واقع مىشد ، هكذا اگر مالك جديد هم راضى شود معامله صحيح است و براى او واقع مىشود و چنان كه در جواب وجه ثانى گفته آمد هيچ دليلى نداريم بر اينكه حتماً رضايت متأخر و اجازهء لاحق از مالك اصلى و مالك در حال عقد باشد ، بلكه از مالك بودن مهم است كه مالك جديد را هم شامل است .\r\nحال كه مقتضى موجود است و ادله اين مورد را مىگيرد و حكم به صحّت آن مىكند مىگوييم : ( يا اجازه را ناقله مىدانيم نه كاشفه كه بر اين مبنا هيچ اشكالى نيست و خروج مال پيش از ورود آن در ملك هم پيش نمىآيد . و يا اجازه را كاشفه مىدانيم كه بر اين مبنا هم مىگوييم : ) چه اشكالى دارد كه كاشفيّت به معناى خروج مال از ملك مجيز از اوّل عقد نباشد بلكه از اوّل زمان قابليّت و امكان خروج از ملك مجيز باشد كه زمان خريدن و مالك شدن است ؟ آيا چنين كشفى محال عقلى يا شرعى را بدنبال دارد ؟ خير ، پس ما در اينجا قائل به چنين كشفى مىشويم . و شما اگر سخنى داريد يا بايد در اصل وجود مقتضى اعتراض داشته باشيد و بگوئيد : در اينجا مقتضى از براى صحّت اجازه نيست و ادّله بيع فضولى اينجا را شامل نيست .\r\nو يا اگر وجود مقتضى را قبول داريد مانع تراشى كرده و بگوئيد : چنين كشفى مستلزم محال عقلى يا محذور شرعى است . و خوشبختانه در هيچكدام سخنى نيست .\r\nزيرا خود شما وجود مقتضى را قبول داريد و لذا در مقام اعتراض نگفتيد : اصلًا ادلّهء صحّت اينجا را شامل نيست ، بلكه گفتيد : شمول ادلّه مانع دارد كه خروج از ملك قبل از ورود در ملك باشد . و ما از اين مانع جواب داديم و كشف فى الجمله را اختيار كرديم ، و نيز ديديم كه مانع عقلى و يا شرعى هم ندارد . ( البته صرف اين كافى نيست و كشف\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nكذائى دليل مىطلبد ، مگر كسى بگويد : دليل آن جمع ميان ادلّه است . ) پس ما چنين كشفى را اختيار مىكنيم .\r\n\r\nقوله : و لا يتوهّم :\r\nاگر كسى ما نحن فيه را ( مَنْ باعَ شيئأ ثمّ ملكه فاجازه ) به ساير بيوع فضولى ( كه خود مالك اصلى معامله را اجازه مىكند نه مالك جديد ) مقايسه كرده و بگويد : همانطورى كه كه مالك اصلى حق ندارد اجازه را به زمانى كه متأخّر از عقد است مقيّد كرده و اختصاص بدهد ، مثلًا بيع فضولى از يك ماه قبل منعقد شده ولى مالك اصلى بگويد : از ده روز قبل آن را اجازه كردم ( چنين اجازه‌اى صحيح نيست ) همچنين مالك جديد هم حق ندارد از ده روز قبل اجازه كند ، مثلًا يك ماه قبل فضولى بيع كرده ، و ده روز قبل آن را خريده و حالا بخواهد از همان ده روز قبل اجازه كند . چنين اجازه‌اى هم نبايد صحيح باشد .\r\nمرحوم شيخ مىفرمايد : قياس مزبور مع الفارق است و نبايد كسى چنين توهّمى بنمايد ، زيرا در مورد اجازهء مالك اصلى چون قابليّت دارد كه مالك ، عقد را از لحظهء وقوعش اجازه كند و مفاد كشف هم همين است لذا نوبت به تخصيص اجازه به زمان متأخر نمىرسد ، ولى در مورد اجازهء مالك جديد اصلًا قابليّت ندارد كه وى عقد را از اوّل اجازه كند چرا كه از اوّل وى مالك نبوده و اجازه بايد از سوى مالك باشد تا مؤثر باشد ، آرى از ده روز قبل كه خريدارى كرد مالك شد ، اجازه‌اش مىتواند كاشف از ملك مشترى از همان ده روز قبل باشد ، و اين از باب ضرورت و ناچارى است و قبلًا گفتيم كه مقدار كشف تابع زمانِ صحّت عقد است . پس قياس مع الفارق است .\r\n\r\nقوله : كما انّ :\r\nيك ماه قبل معاملهء فضولى انجام شد ، ده روز قبل خود فضولى از مالك اصلى خريد و مالك شد و ده روز بعد اجازه كرد ، اجازه هم كاشفه است ، ولى در مقام اجازه نگفت : از ده روز قبل اجازه مىكنم ، يا مطلق نگذاشت تا بر اين فرض حمل شود ، بلكه صريحاً دايرهء اجازه را تعميم و توسعه داد و گفت : من اين معامله را از همان يك ماه قبل ( زمان وقوع عقد ) اجازه كردم ، آيااين تعميم قادح است و اجازه را از تأثير مىاندازد ؟ خير قادح نيست بلكه لغو است زيرا در آن بيست روز وى مالك نبود تا اجازه‌اش مؤثر باشد ( نظير اينكه يك ماه قبل معاملهء فضولى انجام شد و الان كه مالك اصلى باخبر شد بگويد : من اين\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nمعامله را از دو ماه قبل اجازه مىكنم كه باز ذكر دو ماه لغو و زيادى است ولى يك ماه هم داخل آن است و چونكه صد آمد نود هم پيش ما است ، پس از همان يك ماه قبل منعقد مىشود . در ما نحن فيه هم از ده روز قبل اجازه مؤثر است نه از يك ماه قبل و ذكر يك ماه لغو و زيادى است و قادح نيست ، البته اگر به شرط شيئى باشد قادح است ولى معمولًا چون لا به شرط است منافاتى پيش نمىآيد . )\r\nسؤال : انگيزهء مالك جديد از تقييد اجازه به يك ماه قبل و زمان انعقاد عقد چيست ؟\r\nجواب : انگيزه‌اش مطالبى است كه در باب كشف گفته آمد كه : معناى اجازه امضاى مضمون عقد است و مضمون عقد يا اصل نقل است و زمانى كه انشاء در آن واقع شده ظرفيّت دارد و يا نقل مقيّد به زمان عقد است و زمان قيديّت دارد . و به اين جهت تصريح به امضاى از زمان عقد مىكند\r\n\r\nقوله : الرابع :\r\nوجه چهارم از وجوه قول به بطلان اينست كه :\r\n1 - صحّت عقد اوّل ( بيع فضولى ) وابسته به اجازهء خود بايع فضولى است ( زيرا كه على الفرض مالك اصلى اجازه نكرده و نمىكند و گرنه به خود فضولى نمىفروخت . )\r\n2 - صحّت و تأثير اجازه بايع فضولى در گرو مالكيّت او است . ( زيرا اجازهء مالك تأثير دارد نه غير مالك )\r\n3 - و مالكيّت بايع فضولى هم متوقّف بر صحّت ثانى ( كه فضولى از مالك اصلى همان مبيع را خريدارى كرده ) است . ( زيرا اگر عقد ثانى باطل باشد ، وى مالك نمىشود تا بتواند اجازه بكند . )\r\n4 - صحّت عقد ثانى هم فرع بر بقاء مالكيّت مالك اصلى تا زمان اين عقد است ( زيرا اگر قبل از آن از ملك او خارج شده كه عقد ثانى صحيح نخواهد بود . ) حال كه اين چند امر در طول هم و متوقف بر يكديگر شد ( صحّت عقد اوّل‌ف اجازه مالك جديدف مالكيّت وىف صحت عقد ثانىف بقاء مالكيّت مالك اصلى ) مىگوييم : يك ماه قبل معاملهء فضولى انجام شد ، پس از بيست روز از معاملهء فضولى خود فضولى از مالك اصلى خريد و مالك شد و ده پس از مالك شدن بيع فضولى خود را اجازه كرد ، در اينجا از طرفى در طول بيست روز مالك اصلى مالك مبيع است و گرنه صحّت عقد ثانى\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nزير سؤال مىرفت ، و از طرفى اگر اجازهء فضولى ( كه مالك جديد شده ) مؤثر باشد ( على الاصح كاشفه است ) پس بايد كاشف از اين باشد كه مشترىِ اصيل از اوّل عقد در واقع مالك اين مبيع بوده پس در آن بيست روز مشترى هم مالك بوده و اين اجتماع دو مالك مستقل بر مملوك واحد در زمان واحد است ( و چنين چيزى يا اجتماع مثلين است كه محال مىباشد و يا ) اجتماع ضدّين است زيرا ضدّان دو امر وجودى را گويند كه تمانع وجودى دارند و هر كدام مانع از وجود ديگرى است ، در اينجا هم وجود دوّمى ( مالكيّت مشترى ) خواهان عدم اوّلى ( مالكيّت مالك اصلى ) و مانع از وجود اوّلى است ، متقابلًا وجود اوّلى هم مانع از وجود دوّمى است ، پس در ظرف آن بيست روز هر كدام از دو ملك مزبور هم هست و هم نيست و اين اجتماع نقيضين و محال است . پس صحّت عقد فضولى مستلزم اين محذور بزرگ است و لازم محال است پس ملزوم هم كه صحّت بيع فضولى باشد محال و باطل خواهد بود .\r\n\r\nقوله : فان قلت :\r\nمستدّل به خود ايرادى وارد كرده و جواب داده است : امّا ايراد : اگر كسى بگويد : محذور مزبور ( اجتماع ضدّين ) اختصاص به ما نحن فيه ( من باع شيئاً ثم ملكه . . . ) ندارد بلكه در مطلق بيعهاى فضولى جارى و سارى است ( حتى آنجاها كه خود مالك اصلى اجازه مىكند ) زيرا كه صحّت عقد فضولى كه مثلًا يك ماه قبل واقع شده وابسته به اجازهء لاحقه است و تأثير اجازه هم وابسته به بقاء مالكيّت مالك اصلى تا زمان اجازه است ، پس تا روز اجازه وى كماكان مالك است ، از طرفى هم صحّت اجازه مستلزم قول به كشف است يعنى كاشف از اينست كه : در واقع مشترىِ اصيل از روز اوّل مالك مبيع بوده پس در طول اين يك ماه يعنى از لحظهء عقد تا لحظهء اجازه دو مالك بر يك مملوك جمع شده و اين اجتماع ضدين و محال است . پس اشكال مخصوصِ ما نحن فيه نيست .\r\n\r\nقوله : قلت :\r\nو امّا پاسخ : در ساير بيوع فضولى كه خود مالك اصلى اجازه مىكند اشكال مزبور قابل جواب و حلّ است و ميان دو نوع ملكيّت را مىتوان جمع كرد به اينكه : در صحّت و تأثير اجازه وجود ملكيّت واقعى معتبر نيست بلكه ملكيّت ظاهرى و صورى هم كافى است و ملكيت ظاهرى به بركت استصحاب بقاء ملك مىآيد . و بيش از اين لازم نداريم ، زيرا\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nاجازه در حقيقت رفع يد كردن از حقّ و اسقاط حقّ است و اين كار چندان مؤونه‌اى لازم ندارد ، و لذا مىتوان گفت : مالكيّت مالك اصلى در طول اين مدّت يك مالكيّت ظاهرى و صورى بوده و بعداً كه اجازه آمد كاشف از اينست كه مالكيّت مشترى يك مالكيّت واقعى و حقيقى بوده و ميان ملكيّت ظاهرى و صورى با ملكيّت واقعى منافاتى نيست و قابل جمع است . ( همانند جمع ميان احكام واقعى و ظاهرى در علم اصول ) ولى در ما نحن فيه نتوان اين حرف را زد ، زيرا تا مالك اصلى واقعاً مالك نباشد نمىتواند به فضولى بفروشد ، ( لا بيع الّا فى ملك ) ملكيّت شرط واقعىِ صحّت بيع است ، پس در طول بيست روز وى واقعاً مالك است . و بعد هم كه اجازه آمد كاشف از اين است كه : در طول آن مدّت مشترى هم مالك واقعى بوده و جمع ميان دو ملكيّت واقعى در يك زمان از محالات است . پس در ما نحن فيه مشكل كماكان به صورت لا ينحل باقى است .\r\n\r\nقوله : اقول :\r\nمرحوم شيخ همان جوابى را كه از وجه ثالث ذكر كردند ، اينجا نيز مىآورند ، و آن اينكه :\r\nماهاكه طرفدار صحّت هستيم ومعاملهء مزبور را با اجازهء فضولى ( مالك جديد ) صحيح مىدانيم ، مىگوييم : ( يااجازه ناقله است كه محذورى ندارد و اجتماع مالكين پيش نمىآيد و يا اگر كاشفه باشد ) مقدار كشف تابع صحّت بيع ثانى و مالكيّت فضولى است يعنى از زمانى كه وى خريد و مالك شد ( كه مثلًا ده روز قبل باشد ) از ملك وى به ملك مشترى منتقل مىشود و اجازه در اين مقدار مؤثر است ، چون در اين ظرف زمانى وى مالك است و اجازهء مالكى محقّق است و گرنه پيش از آن وى مالك نبوده و قابليّت نداشته كه اجازه‌اش كاشف از ملكيّت از اوّل عقد باشد . و وقتى كشف تا اين اندازه بود ( كه در جواب وجه ثالث گفتيم چنين كشفى هيچ محذور عقلى و شرعى ندارد . ) اجتماع دو مالك بر يك مال و در نتيجه اجتماع ضدين پيش نمىآيد ، زيرا در واقع از اوّل عقد فضولى تا روز بيستم ، مال فقط ملك مالك اصلى بودو از روز بيستم كه به فضولى منتقل شد و بعداً وى عقد اوّل را اجازه كرد فقط ملك مشترىِ اصيل است ، و مالكيّت‌ها در دو زمان است نه در يك زمان ، و اين محال نيست ، آرى اگر اجازه كاشف از مالكيّت مشترى از اوّل عقد بود آن محذور پيش مىآمد ، ولى اين همان وجه سوّم است كه به بيان ديگر اعاده كرديد و ما قبلًا آن را پاسخ داديم و نيازى به اعاده نبود .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n( مرحوم شهيدى « 1 » به پيروى از استادش مرحوم سيّد « 2 » فرموده : اقول مجرّد اتّحاد الاشكالين فى المبنى لا يوجب كون احدهما اعادة للآخر بتقرير آخر و لا يخفى انّ مناط الاشكال الاوّل فى المقام لزوم خروج الملك عن ملك المجيز قبل دخوله فيه مع قطع النظر عن لزوم اجتماع المالكين و مناط الاشكال الثانى لزوم اجتماعهما مع قطع التطرعن الخروج قبل الدخول فالفرق بينهما بالمعاكسة فكيف يمكن ان يكون احدهما عين الآخر باختلاف التقرير ، نعم مبناهما كاشفيّة الاجازه من حين العقد و لكن وحدة المبنى لاتوجب وحدة الاشكال . )\r\n\r\nقوله : نعم :\r\nآرى اشكال ديگرى كه به صورت انْ قلت در كلام مستّدل بيان شد و به مطلق بيع فضولى وارد بود ، باقى و بر قرار است و اشكال و وارد است و غير از اشكال خاصّ به ما نحن فيه است . و اگر نخواهيم آن اشكال را در ما نحن فيه بياوريم بايد بگوييم : بر مبناى كاشفيّت اجازه در ما نحن فيه در طول مدّت بيست روز نه تنها اجتماع دو مالك بلكه اجتماع سه مالك پيش مىآيد :\r\n1 - مالك اصلى در اين مدّت واقعاً مالك است و گرنه عقد صحيح نبود .\r\n2 - مشترى اصيل هم در مدّت مزبور واقعاً مالك بوده ، و اجازه كاشف از آن است .\r\n3 - خود بايع فضولى يا مجيز هم بايد مالك باشد زيرا اجازه مىخواهد ملك را از مجيز به مجازله منتقل كند و تا مجيز مالك نباشد معقول نيست كه مجازله مالك شود ، پس براى وى نيز در طول مدّت مزبور فرض مالكيّت شد ، و اين اجتماع سه مالك بر مملوك واحد است نه دو مالك ، و محذورش بيشتر است . ( آرى در ظرف ده روز اخير يعنى از روز بيستم تا روز سى ام كه اجازه مىآيد مالك اصلى بر كنار مىشود ولى باز سخن از اجتماع دو مالك يعنى مجيز و مشترى مطرح است كه اجتماع ضدّين و محال است . )\r\n\r\nقوله : ثمّ انّ :\r\nمستدّل در ادامهء وجه چهارم به خودش اشكالى كرد ( ان قلت . . . ) سپس از آن جواب داد ( قلنا . . . ) در آن جواب نكات و تعابيرى بود كه مرحوم شيخ آنها را مورد نقد و بررسى قرار\r\n\r\n\r\n","description":"","footnote":"\r\n( 1 ) . هداية الطالب ، ص 299 .\r\n( 2 ) . حاشية السيّد على المكاسب ، ص 164 .\r\n","page_name":" 158 ","page_number":158},
  {"content":"\r\n\r\nمىدهند و به آنها اعتراض مىكنند و در مجموع چهار اعتراض است :\r\n1 - جوابى كه مستدّل از اشكال وارده بر مطلق بيع فضولى ( براى اجازهء مالك اصلى ملكيّت ظاهرى و صورى كافى است و . . . ) قانع كننده نيست چراكه اگر ما اجازهء مالك اصلى را كاشفه بدانيم و بگوييم : اجازه كه آمد كاشف از اينست كه از اوّل عقد ( يك ماه قبل ) و پيش از اجازه مبيع ملك واقعىِ مشترى بوده و مالك اصلى در حين اجازه واقعاً مالك نبوده لازمه‌اش آن است كه : حكم به بطلان و لغويّت اجازهء مالك اصلى بنمائيم ، زيرا اجازه بايد از مالك باشد و على الفرض بر مبناى كشف ، وى در حال اجازه مالك نبوده پس اجازه‌اش بايد باطل باشد در حالى كه شما در مطلق بيع فضولى فتوى به بطلان نمىدهيد .\r\nاگر شما بگوئيد : گر چه مالك اصلى در حال اجازه مالك واقعى نبوده ولى مالك ظاهرى ( به بركت استصحاب ملكيّت ) كه هست و همين مقدار كافى است براى صحّت و تأثير اجازهء او و خروج اجازه‌اش از لغّويت .\r\nخواهيم گفت : مالكيّت ظاهرى و استصحابى و بناگذارى بر مالكيّت تا ما دامى است كه كشف خلاف نشود و معلوم نگردد كه ديگرى مالك بوده و الّا ارزشى ندارد ، ولذا اگر شخصى به اعتقاد اينكه مالك است اجازه داد و بعد معلوم شد كه از اوّل مالك نبوده و صرفاً خيال مىكرده كه مالك است ، به اجازهء او ترتيب اثر داده نمىشود ، سرّ مطلب آن‌است كه مالكيّت از شروط واقعى است يعنى واقعاً بايد مالك باشد تا اجازه و ساير تصرفاتش نافذ باشد . نه از شروط علمى و اعتقادى كه اعتقاد به مالكيّت كافى باشد .\r\nپس مالكيّت ظاهرى كافى نيست . و مالكيّت واقعى هم مستلزم محذور اجتماع ضدّين در مطلق بيع فضولى است و اشكال مستشكل وارد است .\r\n\r\n2 - قوله : ثمّ انّ ما ذكره :\r\nمستدّل گفت : اجازهء عقد قديم با خود عقد جديد ( كه فضولى از مالك خريدارى مىكند ) فرق دارند ، به اينكه : براى اجازه ، ملكيّت ظاهرى و صورى هم كافى است ولى براى عقد و بيع جديد ملكيّت واقعى لازم است و بايد فروشنده واقعاً مالك باشد تا بتواند بفروشد و بعد نتيحه گرفت كه : در مطلق بيع محذور جمع بين ضدّين در فرض اجازهء مالك اصلى پيش نمىآيد ولى در خصوص ما نحن فيه ( من باع شيئاً ) كاشفيّت اجازه از سوى مالك جديد ، محذور مزبود را دارد .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nمرحوم شيخ مىفرمايد : اين فرق گذارى هم تحكّم محض و قول بلا دليل است و ما معتقديم كه ميان اجازه و عقد جديد از اين حيث فرقى نيست و براى صحّت و تأثير هر كدام نيازمند به ملكيّت واقعى و حقيقى هستيم نه ظاهرى و صورى ، زيرا كه اجازه در حقيقت قائم مقام يك طرف عقد است و گويا تازه ايجاب را به زبان جارى مىكند و در نتيجه احكام عقد را دارد يعنى تا مجيز واقعاً مالك نباشد اجازه‌اش نافذ نيست ، چه اينكه اگر واقعاً مالك نباشد عقد و بيعش هم ناصحيح است ( لا بيع الّا فى ملك )\r\n\r\n3 - قوله : خصوصاً :\r\nمستدّل براى اثبات مدعّاى خود ( كه در اجازه مالكيّت ظاهرى كافى است ) اين گونه استدلال كرد كه : اجازه رفع يد از حق و اسقاط حق است و چندان مؤونه‌اى ندارد و لذا اثبات مالكيّت ظاهرى هم براى اسقاط حق كافى است . مرحوم شيخ مىفرمايد : وقتى خود شما قبول داريد كه واقعاً حقّى نيست و مالك اصلى بر مبناى كشف از يك ماه قبل حقّى ندارد ، چگونه حقّ نداشته را اسقاط كند و از آن صرف نظر كند ؟ !\r\n\r\n4 - قوله : مع انّ :\r\nاصولًا قبول نداريم كه اجازه رفع يد از حقّ و اسقاط حق باشد ، بلكه مىگوييم : اجازه نيز رفع يد از ملك است ( مثل عقد و بيع جديد ) و مجيز در واقع با اجازه كردن ، علقهء ملكيّت خويش را منقطع ساخته و براى طرف اصيل اين علقه را ايجاد كرده است . پس بايد واقعاً ملكى باشد تا اجازه كند .\r\n\r\nقوله : و التحقيق :\r\nتحقيق مطلب آن است كه : اشكال مزبور ( اجتماع دو مالك واقعى بر ملك واحد . . . ) بر مبناى مشهور در باب اجازه مبتنى است كه مشهور طرفدار كشف حقيقى بودند و گفتند :\r\nاجازهء متأخر و لاحق موجب مىشود كه عقد متقدم و سابق از زمان خود عقد صحيح و مؤثر و ملك آور شود آن گاه در واقع مشترى اصيل مالك است و صحّت اجازه هم فرع بر اينست كه : در واقع در حال اجازه مالك اصلى هم مالك باشد و محذور جمع ميان ضدّين مطرح مىشود ، ( امّا بر مبناى نقل محذورى نيست ، بر مبناى كشف فى الجمله و از اوّل زمان امكان در خصوص ما نحن فيه مشكلى نيست ، و بر مبناى كشف حكمى هم در مطلق بيع فضولى مشكلى نيست زيرا كه ملكيّت كه از اوّل نيامده تا جمع ميان ضدّين\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nشود ، آرى تا حّد امكان احكام و آثار ملك مترتّب شده است . )\r\n( نكته : مرحوم شيخ بر مبناى كشف حقيقى و رود اشكال مزبور را مىپذيرد و تسليم مىشوند ، ولى حقّ اينست كه : باز هم اشكالى نيست و جمع ميان ضدّين نمىشود ، زيرا مالكيّت مالك اصلى با قطع نظر از اجازه است و لو لا الاجازه او مالك است و مالكيّت مشترى اصيل با فرض اجازه است و مع الاجازه وى مالك است و منافاتى ميان آن دو نيست ، نظير اينكه نماز شب ذاتاً مستحب است و در سايهء نذر و عهد و يمين واجب مىشود و ميان آن استحباب و اين وجوب منافاتى نيست زيرا آن استحباب لو لا النذر ثابت است و وجود لو لائى دار د و اين وجوب مع النذر ثابت است ، پس على جميع المبانى مشكل مزبور قابل حّل است . و سخن مرحوم شيخ در اينجا منافاتى ندرد با سخن ايشان در باب كشف و نقل كه فرمودند : مقتضاى اخبار خاصّه كشف حقيقى است . )\r\n\r\nقوله : الخامس :\r\nوجه پنجم از وجوه قول بطلان : صحّت عقد اوّل ( فضولى ) وابسته به اجازه بعدى مالك جديد ( بايع فضولى ) است ، و اجازهء بعدى هم بر فرض صحّت و تأثير ، كاشفيت دارد يعنى كشف مىكند كه از زمان عقد در واقع اين مبيع ملك مشترى بوده ، آن گاه لازمهء كشف مزبور آن است كه : عقد دوّم ( كه بايع فضولى از مالك اصلى براى خود خريده ) بر مال مشترى اصيل واقع شده باشد ، و اگر ملك او را فروخته‌اند پس به حكم قانون كلّى ( اعتبار طيب نفس مالك ) وى بايد پاى اين قرار داد و عقد را امضاء نمايد .\r\n\r\nقوله : كما نو بيع :\r\nدر اين وسط تنظيرى مىآورند : اگر فضولى مال مردم را به شخص فروخته و مجدّداً پس از مدّتى همان فضولى يا فضولى ديگر يا خود مشترى كه از فضولى اوّل خريده بود همان مبيع را به شخص ديگر فروخت ، آن گاه مالك اصلى با خبر شد و بيع فضولى نخستين را امضاء كرد ، مشترى اصيل مالك شد و على الكشف بيع دوّم در ملك واقعى مشترى انشاء شده پس بايد مشترى كه مالك است آن را اجازه دهد تا صحيح و لازم شود .\r\n\r\nقوله : فعلى هذا :\r\nدنبالهء وجه پنجم : حال كه مشترى هم بايد عقد جديد را امضاء كند لازم مىآيد كه اجازهء\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nهر يك از دو شخص ( مشترىِ اصيل و بايع فضولى يا مالك جديد ) بر اجازهء شخص ديگر وابسته باشد ، زيرا تامالك جديد اجازهء نكند كاشفى از ملك مشترى اصيل پيدا نمىشود و تا مشترى اجازهء نكند فضولى مالك جديد نمىشود تا بتواند اجازه كند پس اجازهء مشترى متوقفّ بر اجازهء مالك جديد است تا كاشف شود و اجازهء مالك جديد هم وابسته به اجازه مشترى است . و اين دور و محال است .\r\n\r\nقوله : و توقّف :\r\nنه تنها دو اجازه بر يكديگر وابسته مىشود بلكه صحّت هر دو عقد ( اوّلى و دوّمى ) وابسته به اجازهء مشترى اصيل ( در عقد اوّل ) خواهد بود منتهى صحّت عقد ثانى به طور مستقيم وابسته به امضاء او است و صحت عقد اوّل هم مع الواسطه و غير مستقيم وابسته به امضاء او است و اين از چيزهاى عجيب و غريب است ( شنيده بوديم كه صحتّ بيع فضولى را بايد مالك اصلى اجازهء كند ولى نشنيده بوديم كه مشترى اصيل بايد اجازهء كند ! ! )\r\n\r\nقوله : بل :\r\nدر حقيقت وجه پنجم دو وجه است يكى محذور دور كه تا به حال ذكر شد و ديگرى محذورى كه ذيلًا مىآوريم : مستدّل مىگويد : توقّف صحت هر دو عقد بر اجازهء مشترى نه تنها از اعاجيب است بلكه از محالات است ، زيرا سه نوع محذور مىتوان درست كرد :\r\nالف : دو معامله صحيح باشند و مالك اصلى نه مالك ثمن شود و نه مثمن ، بيان مطلب : معاملهء فضولىِ اوّل را كه مالك اصلى اجازه نداد تا مالك ثمن شود ، زيرا به فضولى فروخت ، پس از شراء فضولى و مالك شدنِ مثمن از دست مالك هم كه مالك جديد عقد اوّل را اجازه كرد ، اجازه كاشف از ملكيّت مشترى از زمان عقد است ، پس در حقيقت عقد ثانى در ملك مشترى واقع شده و بايد او اجازه كند و اگر او اجازه كرد مثمن از ملك او به مالك جديد منتقل مىشود و در عوض ثمن هم بايد به ملك مشترى برگردد پس مالك اصلى مثمن را باخت و از دست داد بدون اينكه از ثمن اوّل و دوّم چيزى عائدش شود . و اين محال است زيرا معامله يعنى جا به جائى و نقل انتقال و معقول نيست كه مثمن از ملك وى خارج شود ولى ثمن در ملك او داخل نشود .\r\nب : مشترى اوّل هم مالك عوض و هم معوض شود و به عبارت ديگر مبيع را بدون\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nپرداخت عوض تملّك كند . بيان ذلك : امّا تملّك مبيع : چون از فضولى به عقد اول خريدارى كرد و بعد هم مالكِ مبيع ( خود فضولى كه مالك جديد شده ) آن را اجازه كرد و اجازه موجب صحّت و لزوم آن گرديد ، پس مبيع را با امضاء عقد اوّل مالك شد . و امّا تملّك ثمن : فرض اين است كه على الكشف بيع ثانى هم در ملك واقعى او صورت گرفته و وقتى او اجازه كرد بايد ثمن به او منتقل شود ، پس بدين وسيله مالك ثمن هم شد و به عبارت ديگر بدون پرداخت عوضى ، مالك مبيع شد و اين محال است زيرا جمع بين عوض و معوض نشايد و با مفهوم معاوضه سازگار نيست ، و نيز معاوضهء يك طرفى و بلا عوض هم معقول نيست . البته اين صورت سه شعبه دارد :\r\n1 - اگر ثمن بيع اوّل و دوّم يكى بوده و در هر دو معامله به هزار تومان مثلًا معامله شده در اينجا با امضاء عقد ثانى هزار تومان را مالك شد و با اجازهء مالك جديد نسبت به عقد اوّل مالك مثمن شد ، پس تملّك بلا عوض است .\r\n2 - اگر ثمن بيع اوّل بيشتر بوده مثلًا به هزار و دويست تومان معامله شده بود و ثمن بيع ثانى كمتر بود يعنى هزار تومان مثلًا ، وقتى امضاء كرد مبيع را تملّك مىكند ولى به چيزى كمتر از ثمنى كه داده بود يعنى با هزار تومان و در واقع دويست تومان از جيب او رفته .\r\n3 - عكس فرض قبلى باشد كه در واقع مقدارى اضافه هم نصيبش شده است .\r\n( ج : فرض ديگرى هم تصوير دارد كه در كلام مستدل نيامده و آن تملّك مالك جديد است نسبت به مثمن بلا عوض زيرا وى بيع فضولى خود را كه امضاء كرد مشترى مالك مثمن و وى مالك ثمنِ مأخوذ از مشترى شد ، و بعد كه مشترى بيع ثانى را امضاء كرد قهراً مثمن را به مشترى جديد ( بايع فضولى قديم ) منتقل كرده و ثمن را از او دريافت كرده پس فضولى با همان ثمن كه به مشترى اوّل فروخته بود مجدداً از مشترى اوّل خريدارى كرد و بدون پرداخت چيزى مالك مبيع شد كه اين نيز محال است . )\r\nحال تمام اين محالها و محذورها بر مبناى صحّت و تأثير اجازهء مالك جديد در عقد اوّلى است و چون اين صحّت محاذيرى دارد خودش هم محال و باطل خواهد بود ، پس چنين بيع فضولىاى صحيح نيست و با اجازهء بعدى هم تصحيح نمىشود . و هو المطلوب .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n\r\nقوله : و الجواب :\r\nمرحوم شيخ مىفرمايد : جواب از وجه پنجم همانند جواب از وجه رابع و ثالث است يعنى محذورات مذكور مبتنى بر اين است كه ما اجازه را كاشف از ملك از زمان عقد بدانيم ، امّا اگر گفتيم : مقدار كشف تابع صحّت بيع جديد و مالكيّت مالك جديد است هيچكدام از محاذير پيش نمىآيد : نه دو اجازه بر يكديگر متوقف مىشوند ، زيرا اجازهء مالك جديد لازم است و صحّت بيع فضولى بر آن وابسته است ولى نوبت به اجازهء مشترى اصيل نمىرسد . و نه محذور معاملهء بدون ثمن و . . . پيش مىآيد .\r\n\r\nقوله : و الحاصل :\r\nوجه سوّم و چهارم و پنجم هر سه بر مبناى كشف حقيقى مبتنى هستند و بر اين مبنا صحّت عقد مزبور محال است منتهى اين محال به تقريرات مختلف در كلام تسترى بيان شد : در وجه سوّم محذور خروج از ملك قبل از ورود به ملك مطرح شد ، در وجه چهارم محذور اجتماع ضدين عنوان شد و در وجه پنجم محذور دور و معاوضهء بلا عوض ذكر شد . ( قبلًا ضمن نكته‌اى اشاره شد كه حتّى بر مبناى كشف حقيقى هم محذورى پيش نمىآيد . )\r\n\r\nقوله : السادس :\r\nوجه ششم از وجوه قول به بطلان : هر يك از اجازه و ردّ بيع فضولى گاهى قولى است و گاهى فعلى به عبارت ديگر : گاهى انشاء اجازه يا ردّ و فسخ بوسيلهء قول محقّق مىشود و گاهى توسّط فعل حاصل مىشود : انشاء اجازه به قول آن است كه : صريحاً مالك اصلى در مقام امضاء بيع بگويد : اجَزْتُ ، امْضَيْتُ ، رضيتُ و . . . انشاء اجازه به فعل آن است كه :\r\nمالك اصلى فعلى كه از لوازم اجازه است و با اجازه لازم و ملزوم مىباشد انجام دهد ، مثلًا پس از اطلاع از بيع فضولى ، در ثمن تصرّف نمايد كه كاشف از اجازهء بيع است .\r\nانشاء فسخ و ردّ بوسيله قول آن است كه مالك اصلى بگويد : فَسختُ يا رَدَدْتُ يا ابطلتُ و . . . و انشاء فسخ توسّط فعل آن است كه كارى انجام دهد كه لازمهء فسخ كردن است ، فى المثل پس از اطلاع از بيع فضولى با علم و قصد و التفات و به نيّت ردّ بيع فضولى در مبيع تصرّف ناقل يا متلف انجام دهد .\r\nحال در ما نحن فيه هم ( من باع شيئاً ثم ملكه . . . ) فسخ فعلى است ، زيرا وقتى مالك\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nاصلى مبيع را به خود فضولى فروخت پس بدست خويش مبيع را از ملك خود به ديگرى منتقل كرد و ثمنِ آن را هم مالك شد زيرا كه معاملهء دوّم از سوى خود مالك بوده و صحيح است و اثر كه نقل و انتقال باشد بر آن مترتّب مىشود ، پس وى مالك ثمن در عقد جديد شد و اين معنى با امضاء عقد فضولى و حكم به صحّت عقد اوّل ( عقد فضولى ) قابل جمع نيست ، زيرا صحّت عقد اوّل بدان معنى است كه مالك اصلى ، ثمن عقد اوّل مالك شود ، و چون عقد ثانى از خود مالك بوده و صحيح است ، فسخ عقد اوّل محسوب مىشود ( فسخ فعلى ) و فرق ندارد كه مالك اصلى از بيع فضولى مطّلع بود و بيع دوّم را انجام داد يا مطّلع نبود كه حتّى در اين فرض هم بيع ثانى صحيح شد نوبت به بيع اوّل نمىرسد و اجازهء بعدىِ مالك اصلى فايده‌اى ندارد .\r\n( يا از باب اينكه اجازه مسبوق به ردّ فعلى است و شرط تأثير اجازه اين بود كه مسبوق به ردّ نباشد ، يا از باب اينكه پس از فروش متاع به بايع فضولى ، مالك اصلى مالك متاع نيست تا اجازه‌اش مؤثّر باشد ، اجازهء مالك ارزش دارد نه هر كس ، و يا از باب اينكه محلّ اجازه فوت شده و مالك اصلى نمىتواند اجازه كند ، و يا از باب اينكه تأثير اجازه در صحّت عقد اوّل بدان معنى است كه ثمن عقد اوّل هم به مالك اصلى برسد و اين صحيح نيست زيرا يك متاع يك بار قابل بيع است و به يك ثمن معامله مىشود نه به دو ثمن مستقّل ) و معناى بطلان بيع فضولى جز اين نيست كه : اجازهء لاحق در آن مفيد و مؤثر نباشد . ( البته در طول استدلال سخن از اجازهء مالك اصلى بود و مستدّل ، اين را ردّ كرد ، ولى هيچگاه از اجازهء مالك جديد سخنى به ميان نيامد و نقطهء ضعف اين دليل در اينجا است و لذا بعداً در جواب ، مرحوم شيخ از همين نقطهء ضعف استفاده خواهند كرد . )\r\n\r\nقوله : و بالجمله :\r\nدر ادامه مستّدل بيع فضولى را به ساير عقود جايزه ( هبهء جايزه ، بيع خيارى و . . . ) مقايسه كرده و مىگويد : همانطورى كه عقود جايزه قابل فسخ به فسخ فعلى هستند ( به اينكه واهب در عين موهبه به هبهء جايزه ، تصرّف نموده و آن را به ديگرى بفروشد يا براى جائى وقف كند و . . . يا ذى الخيار در مدّت خيار مبيع به بيع جايز را به شخص ديگر به بيع لازم بفروشد و . . . كه نزد فقهاء اين تصرّفات و افعال از واهب و ذوالخيار به معناى فسخ\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nهبه يا بيع خيارى است . ) همچنين در بيع فضولى هم كه عقدى متزلزل است مثل عقود متزلزل ديگر با فسخ فعلى قابل فسخ است .\r\nو بلكه اگر در ساير عقود فسخ فعلى روا است پس در بيع فضولى به طريق اولى جايز و مؤثر است ، ( وجه اولويّت : در ساير عقود اثرى حاصل شده و ملكيّتى از اوّل آمده و مشترى يا متهبّ مالك شده‌اند منتهى به ملك جايز ، معذلك فسخ فعلى كافى است و موجب انفساخ بيع مىشود پس در بيع فضولى كه تا اجازه نيايد اصلًا اثرى نيست و معامله مراعا و متزلزل است و هنوز طرف مالك هم نشده به طريق اولى قابل فسخ به فسخ فعلى است . )\r\nنتيجه : در ما نحن فيه ( من باع شيئاً ثم ملكه فاجازه ) اجازهء مالك اصلى فايده‌اى ندارد زيرا كه مسبوق به ردّ و فسخ مالك اصلى است و ( فسخ فعلى ) پس حكم به بطلان مىشود .\r\n\r\nقوله : و الجواب :\r\nمرحوم شيخ در جواب اين وجه مطالبى دارند كه در دو بخش عرضه مىكنند :\r\n1 - در بخش اوّل اصل استدلال را پاسخ مىدهند و در اين بخش باز سخنانى دارند كه در مجموع سه صورت تصوير مىكنند و ما قدرى ترتيب بحث را به هم مىزنيم تا نظم طبيعى درست شود :\r\nالف : گاهى مالك اصلى پس از اطلاع از بيع فضولى انشاء فسخ قولى مىكند و صريحاً آن را ردّ مىكند مثلًا مىگويد : فسختُ البيع ، ابطلته و . . . چنين فسخى يقيناً مؤثر است و قدر متقين و مصداق اكمل فسخ همين است و اگر صريحاً معاملهء فضولى را ردّ كرد ، آن معامله باطل خواهد شد .\r\nو دليل مطلب دو امر است : دليل اوّل اجماع است : اجماعى است كه بدين وسيله انشاء فسخ صورت مىگيرد و معامله باطل مىشود .\r\nدليل دوّم عموم قاعدهء سلطنت است : الناس مسلّطون مىگويد مردم بر اموال خويش سلطنت دارند پس مالك اصلى مىتواند علاقهء ديگران را از مال خودش قطع كند و با فسختُ گفتن اين كار را مىكند .\r\nب : و گاهى مالك اصلى پس از اطلاع صريحاً انشاء فسخ نمىكند و فسخ قولى در\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nميان نيست ولى عملًا آن را ردّ مىكند يعنى به قصد فسخ و به نيّت انشاء ردّ ، كارى را كه منافى با امضاء بيع فضولى باشد انجام مىدهد مثلًا به قصد ردّ ، مبيع به شخص بيع فضول را به شخص ديگر مىفروشد يا آن را تلف مىكند و . . . اين تصرّف‌هاى ناقلانه يا متلفانه با نيّت مزبور ، فسخ فعلى است و به نفس اين كارها انشاء فسخ مىكند ، آنگاه نزد كسانى كه فسخ فعلى هم كافى باشد ، باز اين كارها فسخ بيع است و بدنبال آن اجازه كردن تأثيرى ندارد و لغو است .\r\nج : و گاهى مالك اصلى كارى را كه منافى با اجازه و امضاء عقد فضولى باشد انجام مىدهد ولى اصلًا از عقد فضولى اطلاع ندارد ، يا اگر باخبر شده بود در حال انجام اين كار به كلّى از آن غافل بود و يا اگر ملتفت هم بود قطع نظر از آن كرده نفياً و اثباتاً كارى به بيع فضولى نداشت و در يك كلام فعل منافى مجرّد از قصد فسخ و ردّ بود ، مثلًا شخصى فضولتاً زنى را به عقد مردى در آورده بود ، آن زن پيش از اينكه باخبر شود رفت و با مرد ديگرى ازدواج كرد و خود را به عقد او در آورد ، اين تزويج دوّم عملى است كه با امضاء نكاح اوّل منافى است و قابل جمع نيست كه هر دو صحيح باشد . يا مثلًا فضولى مال مردم را فروخته بود ، مالك اصلى بدون اطلاع و التفات به بيع فضولى ، آن را به ديگرى ( خود فضولى يا فرد ديگر ) فروخت كه اين فعل منافى با صحّت و نفوذ عقد فضولى است و جمع آن دو نشايد ، ولى اين فعل منافى به معناى ردّ عقد فضولى و انشاء فسخ آن نيست چون قصد ردّ ندارد ، آرى حدّ اكثر اين است كه : فعل منافى كه آمد محّل اجازهء مالك اصلى فوت مىشود و از اين حيث عقد فضولى از قابليّت امضاء و اجازه خارج مىشود ،\r\nآن هم در بعضى موارد مطلًقا و نسبت به همه كس محّل اجازه فوت شده مثل نكاح فضولى كه پس از تزويج با مرد ديگر نه خود زن حق دارد نكاح فضولى را اجازه كند و نه شوهر او چنين حقى دارد ، و شرعاً ممنوع است . و در بعضى موارد نسبت به مالك اصلى اجازه موضوع ندارد ، مثل مورد بحث ما كه وقتى مالك اصلى به خود فضولى فروخت ، و بيع هم صحيح بود ، جا ندارد كه برگردد و بيع فضولى را هم امضاء كند ، چون از اين پس مبيع ملك او نيست تا اجازه‌اش مؤثر باشد و اجازهء مالك لازم است . ولى اين منافاتى ندارد با جواز امضاء مالك جديد ( كه بحث ما هم در همين است ) از سوى مالك جديد\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nنه ردّى صورت گرفته تا اجازه‌اش مسبوق به ردّ باشد و نه محلّ اجازه فوت شده است پس هيچ مانعى ندارد كه مالك جديد آن را امضا كند و با امضا او معامله صحيح و لازم شود . ( اين بود سه صورت اصلى مطلبِ مرحوم شيخ در جواب وجه ششم ، حال برگرديم و نكات ريز عبارت را بررسى كنيم .\r\n\r\nقوله : و الجواب انّ . . . :\r\nفسخ عقد فضولى عبارت است از انشاء ردّ عقد ، پس فسخ و اجازه از انشائيّات هستند نه اينكه اخبار و حكايت باشند ، و به نفس انشاء وجود پيدا مىكنند ، منتهى انشاء ردّ گاهى قول است و گاهى فعلى .\r\n\r\nقوله : و امّا الفعل . . . :\r\nمربوط به صورت سوّم است كه مبسوطاً آورديم .\r\n\r\nقوله : نعم لو فسخ :\r\nمربوط به صورت اوّل است كه به ترتيب ذكر كرديم .\r\n\r\nقوله : فالحاصل :\r\nخلاصه و چكيدهء صورت سوّم است و آن اينكه : منظور مستدّل از اينكه گفت : بيع دوّم يعنى بيع مالك اصلى به خود فضولى فسخ عقد اوّل مىباشد ، چيست ؟ اگر منظور آن است كه : بيع دوّم فى الجمله ( نسبت به خود مالك اصلى ) مبطل اثر عقد اوّل است و خود مالك نمىتواند آن را امضاء كند ، ما نيز قبول داريم ولى اين منافاتى ندارد با جواز و نفوذ اجازهء مالك جديد . و اگر منظور آن است كه : بيع مالك اصلى بالجمله عقد فضولى را باطل مىكند بگونه‌اى كه قابل لحوق اجازه حتّى از سوى مالك جديد هم نيست ما اين را قبول نداريم ، و هيچ دليلى هم بر آن نداريم تا تسليم شويم .\r\n\r\nقوله : و تسمية :\r\nدفع دخل است : اگر كسى بگويد : ما شنيده‌ايم كه گاهى همين فعل منافى را ردّ بيع فضولى مىنامند در جواب خواهيم گفت : آرى ردّ است ولى نسبت به فاعل اين فعل كه مالك اصلى باشد نه نسبت به مالك جديد .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n\r\nقوله : نعم لو فرضنا :\r\nمربوط به صورت دوّم است كه قبلًا شرح كرديم .\r\n\r\nقوله : و لذا لو فرضنا :\r\nشاهدى ذكر مىكنند بر اينكه مجرّد فعل منافى بدون قصد فسخ ، مبطل عقد نيست ، و آن اينكه ، در همين مورد كه مالك اصلى مبيع را به خود فضولى يا ديگرى فروخته و قصد ردّ بيع اوّل را هم نداشته ، اگر فرض كرديم كه معامله دوّم فاسد و باطل بود و مبيع از مالك اصلى منتقل نشد آيا بيع فضولى به صرف اين بيع فاسد ، باطل شد و قابل اجازه نيست ؟ خير قابليّت دارد كه از سوى مالك اصلى اجازه شود و مؤثر باشد پس مجرّد فعل منافى با عقد فضولى به معناى انشاء فسخ فعلى نسبت به عقد فضولى نيست .\r\n\r\n2 - قوله : و امّا الالتزام :\r\nدر بخش دوّم قياسى را كه در كلام مستدّل بود پاسخ مىدهند : اينكه در باب هبه و بيع خيارى و ساير عقود جايز فقهاء فرموده‌اند : به مجرّد انجام كارى كه منافى با صحّت اينها باشد ( مثلًا مال موهوب را به ديگرى بفروشد ، يا مبيع را در زمان خيار به ديگرى بفروشد و . . . ) حكم به انفساخ بيع يا هبه مىشود ، براى آن است كه : مال موهوب يا مبيع خيارى در مدّت خيار ملك مشترى يا متهّب گرديده و تصرّف واهب يا بايع در آن اگر به معناى فسخ معاملهء قبلى نباشد ، تصرّف در مال غير و حرام است ، براى حمل فعل مسلم بر صحّت مىگوييم : آناً مّا قبل از تصرّف معامله فسخ شده و وى در مال خودش تصرّف كرده است .\r\nامّا در ما نحن فيه ( بيع فضولى ) تصرّف مالك و انجام فعل منافى با عقد مزبور ، تصرّف در مال خود مالك است زيرا تا وقتى كه اجازه نكرد از ملكش خارج نشده ، و تصرّف در مال خودش متوقّف بر فسخ بيع فضولى نيست ، بدون فسخ هم جايز است ، حد اكثر اين است كه وقتى وى در مال خويش تصرّف ناقل انجام داد محلّ اجازه فوت مىشود و نمىتواند بيع فضولى را امضاء كند .\r\n\r\nقوله : و من ذلك :\r\nاز تفاوتى كه ميان عقود جايزه با ما نحن فيه گذاشتيم معلوم مىشود كه قياس عقد جايز و متزلزل از اصل حدوث ( بيع فضولى كه تا اجازه نيامده معلّق و مراعا است و اصل حدوث\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nآن متزلزل است . ) به عقد جايز و متزلزل از حيث بقاء ( ساير عقود جايز ) قياس مع الفارق است فرق همان است كه در فراز قبلى يعنى و امّا الالتزام بيان شد . ) آنگاه اصل قياس صحيح نيست تا چه رسد به اولويّت و اينكه ما نحن فيه بطريق اولى فسخ فعلى را قبول كند .\r\n\r\nقوله : السابع :\r\nوجه هفتم و آخرين و مهمترين وجه از وجوه قول به بطلان كه قدرى مرحوم شيخ اعظم را به زحمت انداخته ، استناد به اخبار و روايات است ، كه مستدّل يعنى محقّق تسترى به دو طايفه روايت تمسّك كرده :\r\nطايفهء اوّل اخبارِ مستفيضهء ( از سه روايت به بالا است ) عامّه است كه رسول اكرم صلى الله عليه و آله و سلم در رواياتى از بيع ما ليس عندك نهى كرده‌اند و فرموده‌اند : « لا تبع ما ليس عندك » « 1 » و در مسألهء اوّل از مسائل بيع فضولى در رابطه با بيان ادلّه قول به بطلان بيع فضولى مبسوطاً در رابطه با اين روايات بحث شد ، و اينك به مقدار لازم نكاتى را بيان مىكنيم : نهى مذكور در اين اخبار ( لا تَبِعْ ) نهى مولوىِ تعبّدى نيست زيرا قطعاً بيع يعنى انشاء تمليك و تملّك و ايجاب و قبول بر زبان جارى كردن حرام نيست و در مال كسى تصرّفى نشده بلكه موجب و قابل در زبان خود تصرّف كرده‌اند . پس نهى ارشادى است يعنى ارشاد به فساد و بطلانِ بيع مزبور است يعنى بىجهت به خودت زحمت نده و انشاء بيع نكن كه فايده‌اى ندارد و اثرى بر آن مترتّب نيست و موجب نقل و انتقال نمىشود .\r\nو منظور از ما ليس عندك ، اين نيست كه : مالى را كه در پيش روى تو نيست نبايد بفروشى بلكه منظور اينست : بر مالى كه در اختيار تو نيست و تو بر آن سلطنت ندارى و قدرت بر تسليم آن به مشترى ندارى ، نفروش حال مالك باشى و قدرت بر تسليم نداشته باشى مثل عبد آبق ، دابّهء شارد ، متاع گمشده و . . . يا مالى كه متعلّق حقّ مرتهن و غارم و . . .\r\nمىباشد ، و يا در سايهء اينكه مالك نيستى قدرت بر تسليم نداشته باشى كه فضولى از اين قبيل است . پس حديث نبوى صلى الله عليه و آله و سلم يا مخصوص ما نحن فيه است و يا به عمومش اينجا را\r\n\r\n\r\n","description":"","footnote":"\r\n( 1 ) . مسائل الشيعه ، ج 12 ، ص 374 به بعد ، باب هفتم از ابواب احكام عقود حديث 2 و 3 و 4 و 5 .\r\n","page_name":" 170 ","page_number":170},
  {"content":"\r\n\r\nنيز شامل است . و كيفيّت استدلال به اخبار مزبور به قرار ذيل است :\r\nدر اين روايات دو احتمال وجود دارد :\r\n1 - يا دلالت مىكنند بر اينكه بيع فضولى مطلقاً فاسد و باطل است چه نسبت به مالك اصلى و چه نسبت به بايعِ فضولى ، و براى هيچكدام واقع نمىشود . طبق اين احتمال روايات نبوى صلى الله عليه و آله و سلم يكى از ادلّهء بطلانِ مطلقِ بيعِ فضولى مىباشند ، كما اينكه در مسألهء اوّل از مسائل بيع فضولى طرفداران بطلان بيع فضولى بدان استناد كردند ، آن گاه به عمومشان ما نحن فيه را نيز ( مَنْ باع شيئاً ثم ملكه فاجازه ) شامل مىشوند و بر بطلان بيع مزبور دلالت مىكنند .\r\n2 - و يا دلالت مىكنند بر اينكه بيع فضولى نسبت به شخص مخاطب ( يعنى بايع فضولى ) فاسد است چون مستقيماً به او خطاب كرده و مىفرمايد : لاتَبِعْ ، و براى وى واقع نمىشود ( با قطع نظر از اينكه براى مالك اصلى قابل وقوع هست يا نه ) و ما سابقاً همين احتمال را از اين اخبار استفاده كرديم ، طبق اين احتمال اخبار مستقيماً بر بطلان بيع فضولى نسبت به بايعِ فضولى دلالت دارند ، و قيدى هم در آنها نيست يعنى از اين حيث اطلاق دارند كه : چه بعداً فضولى مالك بشود و چه مالك نشود ، و بلكه عمدهء نظر به فرض مالك شدن است ، زيرا اگر بعداً مالك نشود پر واضح است كه بيع براى او واقع نمىشود و نيازى به گفتن ندارد ، آرى فرض تملّك بعدى قابل ذكر است كه كسى خيال مىكند پس از تملّك ، بيع مزبور صحيح مىشود ، ولى اطلاق روايت مىگويد : و لو مالك هم بشود صحيح نيست ، باز مالك هم كه شد لا فرق كه بيع قبلى را امضاء بكند يا ردّ كند در هر حال باطل است . پس از اخبار عامّه به دو بيان بطلان بيع فضولىِ مورد بحث مستفاد است .\r\nطايفهء دوّم : اخبار خاصّه : از اخبار خاصّه كه هر كدام مخصوصِ مورد خاصّى است ، پنج روايت را ذكر مىكنند ، و البته روايات بيش از اينها است :\r\nروايت اوّل : روايت يحيى بن حجّاج است ( كه تا شخص او روات حديث امامىِ عدل مىباشد و روايت از حيث سند تا يحيى مصحّحه و تصحيح شده است ، امّا راويان كه قبل از او و رابط ميان او و امام عليه السلام بوده‌اند صحّت آنها براى ما مسلّم نشده . . . در اين رابطه\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nحاشيهء سيّد « 1 » دديده شود . ) راوى مىگويد : از امام صادق عليه السلام پرسيدم : مردى مرا واسطه در خريدن چيزى مىكند و به من مىگويد : اين پارچه يا اين مركب را از صاحبش براى من خريدارى كن و آن را به من به فروش فلان مبلغ سود مىپردازم ، اين چه حكمى دارد ؟\r\nامام عليه السلام فرمود : اشكالى ندارد ، اوّل برو و از صاحبش آن مركب يا پارچه را خريدارى كن و پيش از آنكه با صاحبش استيجاب كنى ( يعنى تو از او طلب بيع كنى و بگوئى بِعْنى و او بگويد : بعتُك ) يا از او خريدارى كنى ( يعنى ايجاب و قبول باشد كه تو بگوئى اشتريت بكذا او بگويد : بعتُ يا بالعكس ، اوّلى استيجاب بود و اين ايجاب و قبول است ) حق ندارى با اين مردى كه تو را واسطه كرده مواجبه كنى يعنى پيشاپيش ايجاب و قبول و انشاء عقد كنى و هنوز مالك نشده‌اى ، بفروشى . « 2 » كيفيّت استدلال : اين حديث صريحاً از مواجبهء بيع و انشاء عقد قبل از خريدن و مالك شدن نهى كرده و واضح است كه نهى مزبور مولوى نيست بلكه ارشادى است يعنى اين ايجاب و قبول باطل است و تأثيرى ندارد و مطلوب مستدّل همين است .\r\nروايت دوّم : خالد بن حجّاج مىگويد : به امام صادق عليه السلام عرض كردم : مردى نزد من مىآيد و مىگويد : اين پارچه را خريدارى كن و چنين و چنان به تو سود مىدهم ، اين چه حكمى دارد ؟ امام عليه السلام فرمود : آيا پس از اينكه از صاحبش خريدى باز هم آن مرد آزاد و مختار است و اگر خواست از تو مىگيرد و اگر نخواست نمىگيرد ؟ ( يعنى آيا پيشاپيش الزام و التزامى صورت گرفته و ايجاب و قبولى انجام داده‌ايد ؟ يا صرف گفتگو بوده ؟\r\nعرض كردم : آرى او مختار است . فرمودند : اشكالى ندارد . مفهوم كلام امام عليه السلام اين است كه : اگر پيش از خريدن و مالك شدن معامله كرده و مال مردم را به آن مرد فروخته‌اى اشكال دارد . و مطلوب مستدل هم همين است . سپس امام عليه السلام فرموده : انمّا يحلّل الكلام و يحرّم الكلام ، يعنى منحصراً كلام است كه محلّل است و منحصراً كلام است كه محرّم است . « 3 » در اين جمله احتمالاتى بود كه در باب معاطات ذكر شد ، و فعلًا بنابر يكى از سه\r\n\r\n\r\n","description":"","footnote":"\r\n( 1 ) . حاشية السيّد على المكاسب ، ص 165 .\r\n( 2 ) . وسائل الشيعه ، ج 12 باب هشتم ، ص 378 حديث 13 .\r\n( 3 ) . وسائل الشيعه ، ج 12 باب هشتم ، ص 376 حديث 4\r\n","page_name":" 172 ","page_number":172},
  {"content":"\r\n\r\nاحتمال مذكور در اينجا به اين جمله استناد مىكنيم :\r\n1 - منظور از كلام در هر دو مورد كلام واحد يعنى عقد و ايجاب و قبول باشد و هر دو هم نسبت به ما قبل خريدن و مالك شدن باشد ، منتهى چگونه است كه كلام واحد نسبت به زمان واحد هم مُحَلِّل است و هم مُحِّرم ؟ به اين صورت كه عدم همين كلام يعنى عدم عقد قبل از خريدن مُحَلّل است و وجود آن محرّم و موجب حرمت است . پس اگر قبل از شراء عقدى بخواند موجب حليّت تصرّف نيست .\r\n2 - منظور از كلام در هر دو يك كلام ( عقد ) است ولى نسبت به دو زمان يعنى منحصراً كلام محلّل است اگر پس از خريدن و مالك شدن باشد و كلام مُحَرِّم است اگر پيش از خريدن و مالك شدن باشد .\r\n3 - منظور از هر كدام كلامى باشد غير از ديگرى يعنى منظور از كلامى كه محلِّل است عبارتست از مذاكره در باب قيمت و تراضىِ طرفين بر آن كه اينها پيش از عقد ايرادى ندارد . و منظور از كلامِ محرِّم عبارتست از عقد و ايجاب و قبول كه قبل از خريدن و مالك شدن اگر بفروشد اين فروش موجب حليّت تصرّف نمىشود .\r\nو طبق هر سه احتمال دليل آن است كه قبل از مالك شدن اگر بفروشد بيع باطل است . پس مَنْ باعَ شيئاً ثم ملكه . . . بيعش باطل است .\r\nروايت سوّم : صحيحهء محمد بن مسلم : از امام عليه السلام پرسيدم : مردى نزد مرد ديگرى رفته و از او خواسته تا متاعى را برايش خريدارى كند و به او قول داده كه اميد است من آن متاع را به معاملهء نقد يا نسيه از تو خريدارى كنيم ، آن مرد رفت و براى خاطر شخص آن متاع را ابتياع كرد ، اين چه حكمى دارد ؟\r\nامام عليه السلام فرمود : اشكالى ندارد ، و در مقام تعليل به صورت حصر فرمود : منحصراً آن مرد از اين شخص متاع را مىخرد پس از اينكه اين شخص از صاحبش خريده و مالك شده . « 1 » مفهوم حصر كلام امام عليه السلام اين است كه : اگر قبل از خريدن و مالك شدن ، از او خريدارى كند محلّ اشكال است .\r\nروايت چهارم : صحيحهء منصور بن حازم از امام صادق عليه السلام « 2 » كه چون مثل صحيحهء\r\n\r\n\r\n","description":"","footnote":"\r\n( 1 ) . وسائل الشيعه ، ج 12 باب هشتم ، ص 377 حديث 8 .\r\n( 2 ) . وسائل الشيعه ، ج 12 باب هشتم ، ص 376 حديث 6 .\r\n","page_name":" 173 ","page_number":173},
  {"content":"\r\n\r\nقبلى است و طرز استدلال هر دو به مفهوم حصر است نيازى به اعاده نيست .\r\nروايت پنجم : صحيحهء معاوية بن عمّار : از امام صادق عليه السلام پرسيدم : مردى نزد من مىآيد و از من مىخواهد كه مقدارى ابريشم به او بفروشم ، و فعلًا نزد من ابريشمى وجود ندارد ، با يكديگر درباره سود و مدّت ، مقاوله و قولنامه گفتگو مىكنيم و هنگامى كه بر امرى اجتماع و اتّفاق پيدا كرديم ، من مىروم و مقدارى ابريشم خريدارى مىكنم سپس آن شخص را دعوت مىكنم كه بيايد و آنها را ببرد اين چه حكمى دارد ؟ امام فرمود : بگو بدانم آيا چنين است كه اگر آن شخص مبيع بهتر و محبوبترى پيدا كند قدرت و اختيار دارد كه آن را خريدارى كند و تو را به حال خودت وا گذارد و از تو خريدارى نكند ؟ يا تو اگر مشترى بهترى پيدا كردى آيا مختارى كه اين ابريشم‌ها را به اوّلى نفروخته و به دوّمى بفروشى ؟ ( يعنى پيشاپيش ايجاب و قبولى انجام نداده و يكديگر را ملزم نكرده‌ايد ؟ ) عرض كردم : آرى هر كدام مختاريم ، فرمود : پس اشكالى ندارد ، « 1 » مفهوم كلام عليه السلام اين است كه : اگر جلوتر الزام و التزامى صورت گرفته و معامله‌اى انجام داديد اشكال دارد .\r\nمضافاً به روايات مذكور ، روايات ديگرى نيز داريم كه همين مضامين را دلالت دارند . « 2 »\r\n\r\nقوله : و لا يخفى :\r\nمستدّل مىگويد : اين روايات برخى از حيث مورد ( مثل روايات يحيى بن حجاّج و صحيحهء معاوية بن عمّار كه موردش معاملهء مالى است كه هنوز مالك نشده ) و برخى از حيث تعليل ( مثل روايت خالد بن حجاج و صحيحهء محمد بن مسلم و منصور بن حازم كه كلمهء انّما داشت كه در مقام تعليل بود ) دلالت دارند بر اينكه : فروختن مال مردم پيش از خريدن آن از صاحبش صحيح نيست و بايد بگونه‌اى باشد كه شخصى كه رفته از صاحبش متاع يا پارچه يا مركبى را خريده و مالك شده آزاد و مختار و مستقل باشد و اگر خواست بفروشد و اگر نخواست نفروشد و بگونه‌اى نباشد كه پيشاپيش الزام و التزامى صورت گرفته و هنوز مالك نشده مال مردم را فروخته باشد ، و گرنه معامله اشكال\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 377 ، باب هشتم حديث هفتم .\r\n( 2 ) . وسائل الشيعه ، ج 12 باب هشتم روايات ديگرى كه مرحوم محدّث عاملى ذكر كرده‌اند .\r\n","page_name":" 174 ","page_number":174},
  {"content":"\r\n\r\nخواهد داشت . پس مَنْ باع شيئاً ثم ملكه . . . باطل است چون پيشاپيش بيع محقّق شده است .\r\n\r\nقوله : و الجواب :\r\nمرحوم شيخ از هر دو طايفه روايات پاسخ مىدهند :\r\nامّا از طايفهّ اوّل يا عمومات : همانگونه كه در مسألهء اوّل از مسائل بيع فضولى در جواب از اخبار عامّه گفتيم ، در اينجا نيز مىگوييم : قبول داريم كه بيع ما ليس عندك شرعاً متعلّق نهى واقع شده و لاتبع صريح در نهى است ، و نيز قبول داريم كه نهى مزبور مولوىِ تكليفى نيست بلكه ارشادى وضعى است و دالّ بر فساد است و بيع ما ليس عنده فاسد است ولى معناى فساد بيع مزبور آن است كه : اثر مقصود بر آن بار نمىشود .\r\nسؤال : اثر مقصود كدام است ؟ جواب : اثر مقصود يعنى اثرى كه متعاملان از معامله و بيع قصد دارند و عرفاً آن را اثر بيع مىدانند .\r\nسئوال : عرف و متعاقدين چه چيز را قصد دارند ؟\r\nجواب : اين را كه برخود اين معامله اثر بار شود و نفس بعتُ و قبلتُ موجب نقل و انتقال باشد و به صورت منجّز و حتمى ملكيّت بر آن مترتب شود و حالت منتظره نداشته باشد بگونه‌اى كه : بايع فضولى بتواند بلافاصله پس از بيع در ثمن تصرّف كند و آن را از مشترى مطالبه كند ، و متقابلًا مشترى هم حق داشته باشد از بايع فضولى مثمن را مطالبه كند و بخواهد كه بايع مبيع را به وى تحويل دهد و خلاصه اينكه تمام آثار ملك از اوّل مترتّب شود . و بالجمله : بيع سبب تامّ و علّت مستقّل براى نقل و انتقال باشد ، حال معناى فساد بيع آن است كه اثر مزبور بر آن مترتّب نشود .\r\n[ سئوال : به چه دليل معناى فساد اين است ؟\r\nجواب : به قرينهء مقابله ، فساد در مقابل صحّت است و صحّت بيع به معناى ترتّب اثر مقصود است چنان كه بعداً در والحاصل با مثال توضيح خواهند داد ، و فساد هم به معناى عدم ترتّب اثر مقصود است . 
  ] و اين معنا از فساد منافاتى ندارد با اينكه اثر غير مقصود بر بيع فضولى مورد نظر مترتّب شود و بيع مزبور جزء سبب از براى نقل و انتقال باشد و قابليّت داشته باشد كه با لحوق اجازه صحيح و تامّ گردد . و عموماتِ ناهيه اين فرض را شامل نيست ، در نتيجه عمومات صحّتِ بيع فضولى و نيز روايات خاصّهء دالّ بر\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nصحّت ، اين را شامل مىشود و وجهى براى بطلان آن نيست ، و ما نيز همصدا با شما مىگوييم : بيع فضولى بدون اجازه و به عنوان سبب تامّ و منجّز ، مؤثّر نيست ولى سخن در تأثير آن در فرض لحوق اجازه است و دليل شما اين فرض را شامل نشد .\r\n\r\nقوله : و منه يظهر :\r\nو امّا جواب از طايفهء دوّم يا خصوصات : اين اخبار نيز دلالت دارند بر اينكه : پيش از تملّك و مالك شدنِ بايع نسبت به مبيع ، الزام و التزام طرفين ممنوع است و بايع حق ندارد مشترى را به پرداخت ثمن ملزم سازد و مشترى هم حق ندارد بايع را به اشتراء مبيع از مالك اصلى و سپس تسليم آن به مشترى ملزم بسازد ، و در مورد همهء روايات خاصّه سخن از اين بود كه اگر طرفين بعد از ابتياع بايع فضولى ، مختار و مخيّرند اشكالى نيست ولى اگر ملزم و مجبورند محلّ اشكال است و مفهوم روايات اين را ردّ مىكرد ، مخصوصاً اينكه در بعضى روايات سخن از مواجبهء بيع قبل از استيجاب بود و امام عليه السلام مىفرمود : « لا تواجبه البيع قبل ان تستوجبها » كه مواجبه يعنى ايجاب و الزام طرفين و انجام بيع به طور منجّز و حتمى و قاطع ، قبل از خريدن و مالك شدن آن هم بگونه‌اى كه پس از ابتياع نيازى به اجازه مالك نباشد اشكال دارد . و منافاتى ندارد با اينكه معاملهء مزبور با لحوق اجازهء مالك صحيح باشد . و ما در معاملهء فضولى در فرض اجازهء مالك حكم به صحت مىنمائيم نه مطلقاً . پس اين اخبار هم به ضرر ما نيست و فرض صحّتِ بيع فضولى بالحوق اجازه را شامل نيست و منع نمىكند .\r\n\r\nقوله : و ما قيل :\r\nمستشكل مىگويد : اين روايات مطلقاً دلالت دارند كه بيع ماليس عندك باطل است و چيزى را كه هنوز مالك نشده بفروشى فاسد است حتّى اگر اجازهء مالك بدان لاحق شود ، بيان ذلك : مورد روايات آنجائى است كه بايع پس از اشتراءمبيع از مالك اصلى ، آن را به مشترى تسليم مىكند و اصلًا به نيّت او و براى او خريده است ، و تسليم مزبور يك نوع اجازهء فعلى نسبت به بيع فضولىِ سابق است و معذلك روايات خاصه مىفرمود : قبل از مالك شدن ، حقّ ندارى معامله كنى پس اجازه هم مؤثر نيست .\r\n\r\nقوله : مدفوع :\r\nمرحوم شيخ در جواب مىفرمايد : هر تسليمى كه اجازه نيست ، بلكه تسليم دو نوع است :\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n1 - تسليمى كه از طيب نفس و رضايت خاطر و اختيار و استقلال سر چشمه مىگيرد و مالك اصلى با اينكه مىتوانست تسليم نكند ولى اين كار را مىكند ، بدون آنكه كسى او را مجبود سازد .\r\n2 - تسليمى كه از اعتقاد به لزوم بيع سر چشمه مىگيرد ، يعنى اگر بايع مبيع را به مشترى مىدهد به گمان اينكه معامله صحيح و لازم است و از لوازم و آثار آن تسليم مبيع است و خيال مىكند كه بايد تسليم كند و اگر نكند جبراً از او اخذ مىشود .\r\nحال تسليم از نوع اوّل اجازهء فعلى است ولى در ما نحن فيه تسليم از نوع دوّم مطرح است و بايع فضولى به گمان اينكه معامله‌اش صحيح است و بايد مبيع را به مشترى تحويل دهد ، تسليم مىكند و چنين تسليمى اجازهء فعلى نيست تا بگوئيد : اخبار خاصّه فرقى ميان صورت اجازه و عدم اجازه نمىگذارد و از اصل و اساس حكم به بطلان مىكند .\r\n\r\nقوله : نعم :\r\nمستشكل مىگويد : در بعضى روايات امام عليه السلام فرمود : لا بأس ، يعنى اشكالى نيست و آن را معلّل كرد به اينكه : اليس ان شاء اخذ و ان شاء ترك ؟ يعنى علّت عدم بأس اين است كه مشترىِ اصيل مختار است و ملزم نيست ، مفهومش آن است كه اگر الزامى بود معامله اشكال دارد و فيهِ بأسٌ از طرفى هم قبلًا گفتيم به حكم عموم « اوفوا » طرف اصيل ملزم است و حق ردّ و فسخ ندارد و بايد منتظر بماند تا مالك اصلى اجازه يا فسخ كند ، پس در معامله فضولى هم الزام هست و مشمول مفهوم حديث مزبور است و بايد گفت : فيه بأس يعنى از ريشه باطل است و اجازهء بعدى هم كارى از پيش نمىبرد .\r\n\r\nقوله : لكن الظاهر :\r\nمرحوم شيخ مىفرمايد : الزام فى الجمله كه در بيع فضولى وجود دارد ملاك نيست بلكه الزام بالجمله و طرفينى ملاك است و مشمول مفهوم حديث مزبور است ، زيرا كه روايت يحيى بن حجّاج مىگفت : « لا تواجبه البيع » و مواجيه باب مفاعله است و باب مفاعله بر مشاركت ميان دو كس دلالت دارد و بايد ايجاب و الزام طرفينى باشد تا قبل از مالك شدن محلّ اشكال باشد ولى در بيع فضولى الزام طرفينى نيست ، يكطرف ملزم است كه طرف اصيل باشد و طرف ديگر ملزم نيست و مختار است كه پس از مالك شدن امضا\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nبكند يا نه ، پس مشمول مفهوم حديث مزبور نخواهد بود ، و مورد اشكال و بأس نيست .\r\n\r\nقوله : و الحاصل :\r\nاصل جواب از اخبار عامّه و خاصّه را به بيان كامل‌تر و با ذكر مثال بيان مىكنند : ما نيز قبول داريم كه اخبار و روايات عامّه و خاصّه از بيع ما ليس عندك و بيع قبل از تملّك منع كرده و چنين نهيبى قابل انكار نيست . و نيز ما هم قبول داريم كه نهى مزبور يك نهى مولوىِ تكليفى نيست بلكه ارشادىِ وضعى است و همه آن را قبول دارند و احدى در آن مناقشه نكرده ، منتهى سخن ما اين است كه : فساد بيع مزبور به اين معنى نيست كه از ريشه باطل و لغو است و هيچ اثرى ندارد ، بلكه بدين معنى است كه اثر مقصود بر آن مترتّب نمىشود ، به قرينهء مقابله كه معناى صحّت بيع عبارت است از ترتّب اثر مقصود ، و حكم شارع به ترتيب اين آثار ، پس در مقابل فساد هم بايد به معناى عدم ترتب اثر مقصود باشد .\r\n\r\nقوله : مثلًا :\r\nاز باب مثال اگر شارع مقدّس مىفرمود : بيع قبل از تملّك صحيح است و اثر مقصود بر آن مترتّب مىشود لازمه‌اش اين بود كه آثار زير مترتب شود : 1 - نقل و انتقال و حصول ملكيّت 2 - بايع حق داشت در ثمن تصرّف كند . 3 - مشترى حق داشت از بايع مثمن را مطالبه كند و از او بخواهد كه او برود از مالك اصلى خريده و آن را به مشترى تسليم كند .\r\n4 - پس از تحصيل و به دست آوردن مبيع بايع حق نداشت از تسليم آن به مشترى امتناع ورزد . متفرّع بر اين ، معناى فساد بيع هم اين است كه اين آثار بر بيع مترتب نمىشود ولى اين منافاتى ندارد بالحوق اجازه و قابليّت وى براى اينكه مالك اصلى يا مالك حين الاجازه آن را اجازه كند و صحيح و لازم شود .\r\n\r\nقوله : و لا يجب :\r\nچنين نيست كه اگر قائل به فساد شديم و گفتيم نهى مزبور دالّ بر فساد و بطلان منهى عنه يعنى بيع قبل از تملّك است . لازمه‌اش اين باشد كه معاملهء مزبور مطلقاً لغو و بى اثر باشد ، حتى پس از مالك شدن و اجازه كردن هم بىاثر باشد . بلكه لازمه‌اش اين است كه بيع مزبور به نحو منجّز و بدون انتظار اجازه و لحوقِ آن باطل است نه با اجازهء بعدى ، از قضا از دليل شما هم بيش از اين استفاده نمىشود ، زيرا دليل شما مىگويد : لا تبع ما ليس\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nعندك و ارشاد به اين است كه : اين بيع شما واقع نمىشود و آن مقصود شما كه نقل و انتقال منجّز است مترتّب نمىشود ولى دلالت ندارد كه معاملهء مزبور من جميع الجهات لغو باشد و حتّى با اجازهء بعدى هم قابل تصحيح نباشد .\r\n\r\nقوله : فافهم :\r\nشايد امر به دقّت باشد و شايد امر به مطلبى باشد كه ذيلًا در اللّهم الّا ان يقال بيان شده و مرحوم سيّد در حاشيه همين را ذكر كرده و فرموده : نهى لا تبع ما ليس عندك مانند نهى از بيع غررى و ربوى و مانند آن است و چنان كه نهى در آن‌ها بر فساد و بطلان بيع از ريشه دلالت دارد و به هيچ وجه قابل تصحيح نيست ، نهى در ما نحن فيه نيز دلالت دارد بر اينكه : بيع ما ليس عندك از ريشه فاسد و باطل است و چنين نيست كه با اجازهء لا حق قابل تصحيح باشد . اگر فافهم اشاره به اين مطلب باشد بايد گفت : جوابهائى كه تا به حال مرحوم شيخ از اخبار و روايات دادند دردى را دوا نمىكند .\r\n\r\nقوله : اللّهم الّا ان يقال :\r\nاين فراز استدراك از والحاصل و يا از مطلبى است كه در فراز قبلى تحت عنوان : لا يحب . . . بيان كردند ، بيان مطلب : ابتدا كبراى كلّى و سپس صغراى آن را كه مسألهء ما باشد بيان مىكنند ، امّا كبراى كلّى : اگر در نظر شارع معامله‌اى به طور مطلق و بىقيد و شرط صحيح يا فاسد باشد ، قاعدتاً بايد در مقام بيان و در ظاهر خطاب به نحو مطلق به صحت يا فساد آن حكم كند ، ولى اگر عملى مقيّد و مشروط بود و با قيد و شرطى صحيح يا فاسد بود ، در اينجا نبايد خطاب را مطلق بياورد و به طور كلّى حكم به صحت يا فساد نمايد ، بلكه بايستى خطاب را مقيّد كند ، خواه مقيّد به امر متقدّم باشد يا به امر مقارن و يا به امر متأخر كه مورد بحث ما است ، فى المثل رهن به نحو مطلق نه صحيح است و نه باطل ، بلكه اگر به دنبال صيغهء رهن قبض و اقباض محقّق شود ( فرهانٌ مقبوضة « 1 » ) چنين رهنى محكوم به صحّت است و الّا فلا پس حكميانه نيست و بجا نمىباشد اگر به طور مطلق بگويد : لارَهْنَ يعنى رهن در اسلام باطل و نامشروع است بلكه بايد بگويد : لا رهن بدون القبض يا لا رهن الّا مع القبض و . . .\r\n\r\n\r\n","description":"","footnote":"\r\n( 1 ) . سورهء بقره / 283 .\r\n","page_name":" 179 ","page_number":179},
  {"content":"\r\n\r\nيا مثلًا در باب هبه از نظر شارع قبض مال موهوب شرط صحّت هبه و اگر باشد هبه صحيح است و الّا فلا ، باز نمىتواند به طور مطلق بگويد : لاهِبَةَ يعنى هبه در اسلام تشريع نشده بلكه بايد بگويد : لاهِبَةَ الّا مع القبض ، و هكذا در بيع صرف و سلم و . . . و ضمناً كارى نداريم كه عرف و عقلاء قبض مزبور را شرط مىدانند يا نمىدانند ، شرعاً معتبر است و بايد در خطاب ذكر شود و نبايستى به طور مطلق از هبه و رهن و . . . نهى كند .\r\nو امّا تطبيق كبراى مزبور بر ما نحن فيه : از ديدگاه عرف ، طرفين مىتوانند مالى را قبل از تملّكِ بايع مورد معامله قرار دهند و به صورت منجّز و بدون انتظار اجازهء لاحق بر آن اصرار كنند ، و عرفاً اجازهء لاحق معتبر نيست . ولى شرعاً اگر معتبر باشد حتماً بايد شارع مقدس خطابش را به آن مقيّد كند و بفرمايد : اگر اجازه آمد صحيح است و اگر اجازه نيامد فاسد است و نمىتواند خطاب را مطلق بياوريد ، در حالى كه اخبار مذكور در وجه هفتم كه از بيع قبل از تملّك نهى مىكرد ، مطلق بود يعنى مىفرمود : « لا تبع ما ليس عندك » و مقيّد نبود به اينكه : لا تبع بدون الاجازة ، يا لا تبع الّا مع الاجازة و . . . از اين نهى به طور مطلق استفاده مىكنيم كه بيع ما ليس عنده يا بيع قبل از تملّك مطلقاً فاسد است خواه بعداً اجازه بكند يا نكند .\r\n\r\nقوله : فالا نصاف :\r\nدر حقيقت چكيدهء فراز قبلى يعنى اللّهم . . . است : روايات از بيع قبل از تملّك نهى كرده ، نهى هم ظهور در حرمت و ضعى يعنى فساد دارد و ارشاد به آن است ، و نهى مزبور هم مطلق است و به فرض نبود اجازه مقيّد نشده پس از ظاهر نواهىِ مزبور اين نتيجه را مىگيريم كه : بيع قبل از تملّك مطلقاً باطل است و براى بايع فضولى واقع نمىشود چه بعداً مالك بشود يا نشود ، و بر فرض مالك شدن چه بعداً اجازه بكند يا نه ، پس بايد به حكم اخبار مزبور بگوييم : « مَنْ باعَ شيئاً ثم ملكه فاجازه » باطل است .\r\n\r\nقوله : و امّا صحّته :\r\nحكم به بطلان نسبت به بايع فضولى و مالك جديد بود . و امّا نسبت به مالك اصلى [ اگر به بايع فضولى تمليك نكند و خودش بخواهد معامله را اجازه كند 
  ] حكم اين است كه :\r\nاو اگر اجازه كرد معامله محكوم به صحت خواهد بود ، زيرا نهى موجود در روايات كه لا تبع ما ليس عندك و . . . بود مستقيماً به بايع فضولى خطاب كرده و او مشمول نهى است و\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nامّا نسبت به مالك اصلى نهيى وارد نشده پس بر مىگرديم به عمومات و اطلاقاتِ صحّت بيع فضولى و وقوع آن براى مالكِ اصلى با اجازهء لاحق .\r\n\r\nقوله : نعم :\r\nاين فراز استدراك از فراز قبل يعنى اللّهم . . . است يا از فالانصاف كه چكيدهء آن فراز بود :\r\nدر فراز قبلى تا به حال ثابت شد كه بيع قبل از تملّك نسبت به بايعِ فضولى باطل است .\r\nولى در اين فراز مىخواهيم ثابت كنيم كه : از اخبار و روايات ، بطلان استفاده نمىشود بلكه حدّاكثر مرجوحيّت و كراهت مستفاد است ، بيان مطلب : مبيع گاهى كلّى و در ذمّه است يعنى فروشنده صد من گندم كلّى را با توصيفى كه دافع غرر و جهالت باشد مىفروشد در حالى كه فعلًا و حالًا يك مثقال گندم ندارد . چنين معامله‌اى از نظر مذهب اماميّه محكوم به صحّت است و ترديدى در آن نيست . ولى از لحاظ بعضى از عامّه محكوم به بطلان است به استناد اينكه نبىّ اكرم صلى الله عليه و آله و سلم فرمودند : « لا تبع ما ليس عندك . . . » و گاهى جزئى و عين خارجى است يعنى اين پارچه يا آن مركب و . . . را مىفروشد و مىگويد : « بعتُ هذا الثوب » كه با كلمهء هذا اشاره به مشار اليه معيّن و محسوسى مىنمايد .\r\nحال اخبار و رواياتى كه در وجه هفتم قبلًا مطرح شد دو دسته‌اند :\r\n1 - بيشتر آنها در موردى است كه مبيع كلّى باشد ، اخبار عامّه يعنى « لا تبع ما ليس عندك » ظاهرش همين است . روايت صحيحهء منصور بن حازم ، معاوية بن عماّر ، محمّد بن مسلم از روايات خاصّه نيز در اين مورد است چون سخن از اين بود كه ابتع لى متاعاً ، اشترلى متاعاً ، يطلب منّى بيع الحرير . . . و « متاعاً » كلّى است و « الحرير » نيز اسم جنس و كلّى است و قابل صدق بر كثيرين است .\r\n2 - برخى از آن روايات هم در مورد عين خارجى بود ، مثل روايت خالد بن حجاج و يحيى بن حجّاج كه سخن از : اشترلى هذا الثوب او هذه الدابّه بود و « هذا » اشاره به شيئى معيّن خارجى است .\r\nحال در مورد طايفهء اوّل دو ظهور مطرح است :\r\n1 - نهى در آن روايات ظهور در تحريم وضعى يعنى فساد دارد .\r\n2 - نهى مزبور ظهور در بيان حكم واقعى دارد و ظاهرش اين است كه در اين مقام است . ولى اخذ به اين دو ظهور و در نتيجه حكم به بطلان بيع كلّىِ در ذمّه مخالف با\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nمذهب اماميّه است و لذا ناچاريم از اينكه در يكى از دو ظهور تصرّفى انجام دهيم : يا از ظهور نهى در تحريم صرفنظر نموده و آن را بر كراهت حمل كنيم و بگوييم : بيع مزبور مرجوح است نه باطل . و يا از ظهور در بيان حكم واقعى رفع يد كرده و آنها را بر تقيّه حمل كنيم ، به اين دليل كه حكم به بطلان مطابق با فتواى بعض العامّه است ، و اين روايات هم در ظاهر همين را مىگويد ، پس در مقام تقيّه صادر شده نه در مقام بيان واقع .\r\nپس اين روايات به ضرر ما تمام نشد و دليل بر بطلان بيع كلّى قبل از تملّكِ آن نشد .\r\nو در مورد طايفهء دوّم هم مىگوييم : به قرينهء وحدت سياق [ سياق و آهنگ اخبار عامّه و وارد در مورد مبيع كلّى با آهنگ دو خبر وارد در مبيع شخصى يكى است . و در هر دو امام عليه السلام مىفرمايد : اليس ان شاء اخذ و ان شاء ترك و . . . 
  ] اين‌ها را نيز بر كراهت و مرجوحيّت حمل مىكنيم و مىگوييم : بيع قبل از تملّك كراهت دارد و باطل نيست . در نتيجه مطلبى را كه در اللّهم الّا ان يقال . . . آورديم در اينجا تخريب كرديم .\r\n\r\nقوله : لكن الاعتماد :\r\nاين فراز استدراك از فراز قبلى يعنى نَعَمْ قد يحذش . . . است و در صدد ترميم و تثبيت مطلبى است كه در اللّهم . . . بيان كردند : مىفرمايد : ما به دو دليل مىگوييم : بيع قبل از تملّك حرام و باطل است نه اينكه صرفاً مكروه باشد :\r\n1 - ظهور دو روايت خالد و يحيى : اين دو روايت در مورد مبيع شخصى بود و ظهور در بطلان بيع عين خارجى قبل از تملّك داشت ، و اخذ به اين ظهور منافاتى با مذهب اماميّه ندارد تا نيازمند به توجيه باشيم ، تنها قرينه بر تصرّف در ظاهر ، قرينهء وحدت سياق بود كه آن هم قرينهء مهمّى نيست و چون دو روايت مزبور استقلال دارند ، به ظاهرش كه نهى و فساد باشد اخذ مىشود . [ نظير آيهء نفر كه در سياق آيات جهاد وارد شده و قبل و بعد آن همه جا سخن از جهاد فى سبيل الله است « 1 » ، ولى اين آيه در وسط بر نفر به سوى تفقّه و دين‌شناسى حمل شده است . 
  ] و نهى مزبور مطلق هم هست پس دلالت مىكند بر اينكه : بيع مزبور باطل است ولو بعداً مالك شود و اجازه هم بكند .\r\n2 - عموم مفهوم تعليل در اخبار طايفهء اوّل : در ذيل رواياتى كه موردش مبيع كلّى\r\n\r\n\r\n","description":"","footnote":"\r\n( 1 ) . سورهء توبه / 123 .\r\n","page_name":" 182 ","page_number":182},
  {"content":"\r\n\r\nاست اين تعليل آمده : « انّما البيع بعد الشراء » يعنى منحصراً بيع پس از خريدن و مالك شدن است . مفهوم حصر آن است كه : پس قبل از تملّك بيعى نيست يعنى بيع صحيح نيست و اين مفهوم عموميّت دارد و بيع كلّى و شخصى هر دو را شامل مىشود ، منتهى از عموم اين تعليل مورد مبيع كلّى خارج شده چون مذهب اماميّه بر صحت آن دلالت داشت . و مورد مبيع شخصى باقى مىماند و به حكم عموم تعليل حكم به فساد و بطلانِ آن قبل از تملّك مىشود .\r\n\r\nقوله : فتدبّر :\r\nاشاره است به اينكه : تعليل مزبور در مورد مبيع كلّى وارد شده و اخراج آن از عموم تعليل به معناى خروج مورد و تخصيص مورد است كه قبيح و مستهجن است ، پس نتوان از عموم تعليل كمك گرفت چون تالى فاسد دارد ، ولى همان دليل اوّل يعنى دو روايت ما را بس است .\r\n\r\nقوله : فالا قوى :\r\nپس از محاسباتى كه انجام شد و فراز و نشيبهايى كه پشت سر گذاشتيم مىگوييم : اقوى اين است كه به روايات مزبور [ در وجه هفتم 
  ] عمل نموده و فتوى به منع و بطلانِ بيع مذكور [ بيع قبل از تملّك 
  ] بدهيم ، و مضافاً به دليل مزبور از دو مؤيّد بهره‌مند هستيم :\r\n1 - اجماع منقول كه به زودى از علّامه در دو كتاب تذكرة و مختلف خواهيم آورد .\r\n2 - روايت حسن بن زياد طائى : اين روايت در مورد نكاح عبد است : عبدى بدون اذن مولايش اقدام به ازدواج كرده و پس از مدتى آزاد شده ، از امام عليه السلام مىپرسد : حال كه آزاد شده‌ام آيا بر همان نكاح سابق و در دوران بردگى باقى بمانم يا بايد تجديد نكاح كرده و عقد جديد بخوانم ؟ امام عليه السلام پرسيدند : آيا موالىِ تو فهميدند كه تو ازدواج كرده‌اى يا نه ؟ عرض كرد : آرى دانستند و سكوت كردند و چيزى نگفتند . امام عليه السلام فرمود : همين سكوتِ آنان اقرار است و [ آنها رضايت داده و نكاح تو را امضاء كرده‌اند 
  ] و تو بر همان نكاح سابق باقى هستى « 1 » .\r\nكيفيّت استشهاد : اينكه امام عليه السلام استفصال كرد و پرسيد كه : موالىِ تو مطلع شدند يا\r\n\r\n\r\n","description":"","footnote":"\r\n( 1 ) . وسائل الشيعه ، ج 14 ، ص 526 باب 26 حديث سوّم .\r\n","page_name":" 183 ","page_number":183},
  {"content":"\r\n\r\nنه . . . بهترين دليل است بر اينكه مناط رضايت و امضاى مالك اصلى و مالك در حال عقد است ، نه مالك جديد ، و گرنه خوب بود بفرمايند : تو الان آزاد شده‌اى و اختيار خودت را پيدا كرده‌اى و به طيب نفس بر نكاح باقى هستى و همين كافى است و نيازى به استفصال از حال مولى نبود ، پس از استفصال مزبور مستفاد است كه رضايت مالك جديد كافى نيست و بايد مالك اصلى راضى باشد . در باب بيع فضولى هم مطلب از اين قرار است كه اگر مالك اصلى اجازه كرد ارزش دارد ، ولى اگر مالك جديد امضاء كند ارزشى ندارد و معامله تصحيح نمىشود .\r\n\r\nقوله : ثم انّ الواجب :\r\nچه قائل شويم كه اخبار عامّه و خاصّه [ كه در وجه هفتم ذكر شد 
  ] بر حرمت وضعى و بطلان بيع قبل از تملّك دلالت مىكنند و چه قائل به كراهت و مرجوحيّت شويم ، در هر حال بايد بر مورد روايات اكتفا كنيم و حقّ نداريم به ساير موارد تعدّى كنيم و مورد اخبار مذكور بيع منجّز است يعنى قبل از اينكه بايع فضولى ، مالكِ مبيع شود به طور حتم و جزم و منجّزاً مال مردم را بفروشد و مشترى هم به طور تنجيزى آن را خريدارى كند و هرگز منتظر و مترقّبِ اجازهء مالك اصلى يا مالك جديد [ بايع فضولى در فرض خريدن و مالك شدن 
  ] نباشد بلكه پيشاپيش مواجبه و الزام و التزام طرفينى صورت پذيرفته و طرفين ، معامله را خاتمه يافته تلقّى كنند و مشترى خود را ملزم به پرداخت ثمن بداندو بايع هم خود را ملزم به خريدن مبيع از مالك اصلى و سپس تحويل آن به مشترى بداند .\r\nچنين فرضى مورد اخبار است و اخبار ناهيه از بيع ما ليس عندك ظهور در چنين بيعى دارند .\r\n[ دليل اين ظهور از زبان مرحوم شهيدى : لعلّ نظره فى وجه الظهور الى دعوى تعارف هذا النحو من المعاملة و غلبة وقوع هذه الصورة من صور بيع ما ليس عنده بمعنى انّ الغالب فى بيع ما ليس عنده بيعه مثل بيع ما عنده فى التّنجيز و عدم ترقّب شيئى « 1 » يعنى منشأ ظهور اخبار ناهيه در بيع منجّز آن است كه : در خارج و در ميان اهل معامله اين نوع از بيع مرسوم و متعارف و فرد غالب است و اطلاقات بر فرد متعارف حمل مىشود و به آن انصراف دارد . 
  ]\r\n\r\n\r\n","description":"","footnote":"\r\n( 1 ) . هداية الطالب ، ص 300 .\r\n","page_name":" 184 ","page_number":184},
  {"content":"\r\n\r\nاتّفاقاًاز كلام علّامه ره در تذكره نيز همين فرض مستفاد است ، آنجا كه فرموده :\r\nشرعاً جايز نيست [ يعنى باطل است 
  ] كه بايعى عين خارجى و شخصىاى را كه ملك ديگرى است ، پيشاپيش و هنوز مالك نشده ، بفروشد و بعد برود و از صاحبش خريدارى كرده و به مشترى تحويل دهد و عقيدهء فرقهء شافعى و حنبلى از اهل سنّت هم همين است و بلكه در اين مسأله مخالفى از علماى اسلام سراغ نداريم . و دليل بطلان دو امر است :\r\n1 - پيامبر صلى الله عليه و آله و سلم از بيع ما ليس عنده نهى كرده و فرموده : « لا تبع ما ليس عندك » ، و به حكم اين نهى ، بيع مزبور باطل است .\r\n2 - معاملهء مزبور غررى است « صغرى » و بيع غررى منهى و باطل است « كبرى » پس معاملهء مزبور فاسد است . بيان كبرى در جاى خود مسلّم است و رسول اكرم صلى الله عليه و آله و سلم از بيع غررى نهى فرموده ، ولى بيان صغرى اين است كه : بايع از كجا مىداند كه بعد از بيع خواهد رفت و از مالك اصلى خواهد خريد و آن را به مشترى تسليم خواهد كرد ؟ مگر وى علم غيب دارد ؟ اى چه بسا مالك اصلى به او نفروشد و او مالك نشود و قادر بر تسليم نباشد ، و با اين احتمال و عدم علم به بيع مالك اصلى ، معامله كردن غررى است .\r\n[ محلّ شاهد در همين جمله است : در چه صورت معامله غررى و مشتمل بر غرر و جهالت و فريب است ؟ در صورتى كه منجّزاً بفروشد ، امّا اگر معلّقاً و موقوفاً بر تملّك بعدى و اجازهء بعدتر ، بفروشد كه غررى نيست و نيز در چه صورتى وى قدرت بر تسليم ندارد ؟ در فرضى كه منجّزاً بفروشد قدرت بر تسليم ندارد ، امّا اگر بيع را بر تملّك و اجازه موقوف كند و بگويد : اگر خريدم به شما تحويل دهم كه محذورى ندارد ، زيرا قدرت بر تسليم بعد از تملّك هست و بيش از آن لازم نداريم . پس ، از استدلالهاى علّامه به وضوح بلكه به صراحت ، فرض بيع منجّز مستفاد است . 
  ]\r\nسپس علّامه فرموده : اگر مشترى مبيع كلّى را [ صد من گندم 
  ] با توصيفى كه دافعِ غرر و جهالت باشد بر ذمّهء بايع فضولى خريدارى كند چه به بيع نقدى و چه نسيه‌اى بالاجماع محذورى ندارد و در مختلف نيز ادّعاى اجماع كرده بر اينكه : بيع ما ليس عنده به صورت منجّز باطل است\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nقوله : استدلاله :\r\nاين فراز همان قسمت محّل شاهد است كه در لابه لاى نقل كلام علّامه آورديم .\r\n\r\nقوله : فحينئذ :\r\nحال كه مورد اخبار معلوم شد ، ذيلًا امورى را به عنوان فروع مطلب مىآوريم : [ فرع اوّل :\r\nاگر بايع فضولى پيش از مالك شدن ، مبيع شخصى را به صورت منجّز بفروشد معامله‌اش باطل است و حتّى با اجازهء لاحق هم درست نمىشود ، و دليل بطلان اخبار ناهيه است . 
  ]\r\nفرع دوّم : امّا اگر طرفين معامله كنند ولى نه به صورت منجّز ، بلكه به صورت معلّق و مشروط و موقوف بر اجازه و به اميد و انتظار اين كه خود مالك اصلى اجازه كند يا بايع فضولى بعداًمالك شود و اجازه كند معامله كردند ، چنين فرضى مشمول اخبار ناهيه و معقد اجماع علّامه نيست ، و وقتى آن اخبار اين فرض را شامل نشد ، فرض مزبور مشمول عمومات و اطلاقاتِ صحّت بيع فضولى خواهد بود و بايد گفت : با اجازهء بعدىِ مالك اصلى يا مالك جديد ، محكوم به صحّت است .\r\nفرع سوّم : اگر طرفين لزوم معامله را بر تملّك بايع فضولى و انتقال مبيع به وى معلّق و موقوف كردند و گفتند يا مقصود باطنىِ آنها اين بود كه به مجرّد انتقال مبيع به بايع فضولى معامله لازم شود و موقوف به آمدن اجازهء بعدى نباشد ، چنين فرضى آيا در مورد اخبار ناهيه داخل است يا خير ؟\r\nاز كلام شهيد در دروس استفاده مىشود كه : آرى اين فرض هم مشمول اخبار است ، آنجا كه فرموده : اگر مال مردم را بفروشد و سپس مالك شود و اجازه كند معامله صحيح است ، بعد فرموده : امّا اگر مقصود طرفين اين باشد كه به مجرّد انتقال مبيع به بايع فضولى معامله لازم شود ، اين از مصاديق بيع ماليس عنده است و مشمول نهى نبوى صلى الله عليه و آله و سلم است .\r\nولى مرحوم شيخ مىفرمايد : انصاف اين است كه : اخبار مزبور ظهور در صورت اوّلى دارد ، و منظور از صورت اوّل عبارتست از صورتى كه طرفين منجّزاً بيع و شراء انجام مىدهند و قصدشان اين باشد كه به نفس اين بعتُ و قبلتُ و انشاء بيع ، نقل و انتقال مترتب شود ، بدون اينكه بر هيچ چيزى موقوف باشد [ بر اجازه يا انتقال 
  ] [ و دليل اين ظهور قبلًا از قول مرحوم شهيدى عنوان شد 
  ] و در نتيجه روايات فرع سوّم را كه لزوم بر تملّك و انتقال موقوف شده شامل نيست .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nقوله : و ما ذكره :\r\nمجدّداً تعليل علّامه در تذكره و كلام ايشان در مختلف را به عنوان شاهد مىآورند ، كه قبلًا توضيح داديم و نيازى به اعاده نيست .\r\nفرع چهارم : در سه فرع قبلى بايع فضولى مال مردم را براى خودش مىفروخت ، يا به صورت منجّز و يا موقوف بر اجازه و يا معلّق بر تملّك ، ولى فرع چهارم اين است كه :\r\nبايع فضولى متاع ديگرى را از جانب صاحبش و به نيّت مالكِ اصلى مىفروشد ، بعداً به طور اتّفاقى و تصادفى در اثر ياهبه كردنِ مالك اصلى و يا در سايهء ارث بردن آن را مالك مىشود ، و بيع فضولىِ خويش را اجازه مىكند ، آيا اخبار ناهيه اين فرض را شامل است ؟\r\nمىفرمايد : به نظر ما اين فرض نيز از مورد اخبار مذكور ، خارج است [ زيرا مورد اخبار آنجائى است كه بايع فضولى براى خودش بفروشد ، و فرض مزبور مالِ جائى است كه براى مالك اصلى بفروشد . 
  ] و عمومات صحّتِ بيع فضولى اين فرض را شامل است . و از جهت عدم شمول اخبار ناهيه مشكلى ندارد .\r\nآرى اشكال ديگرى متوجّه فرض چهارم است و آن اينكه : انشاء بيع از اوّل به نيّت مالك اصلى و از ناحيهء او بوده ولى اجازهء بيع از حالا به نيّت مالك جديد و براى او است ، آنگاه آنكه انشاء شده بود اجازه نشده و اينكه اجازه شده انشاء نشده بود پس در حقيقت ميان اجازه و عقد مُجاز تطابق و هماهنگى نيست و از اين حيث اشكال دارد ، ما انْشِألم يُجَزْ ، و ما اجيز لم يُنْشَأ ، ما قُصد لم يقع و ما وقع لم يقصد ، [ اين همان اشكال چهارم از اشكالهاى مسأله سوّم از مسائل اصلىِ بيع فضولى است كه در جاى خود قبلًا ذكر شد . 
  ]\r\nولى اين اشكال هم قابل دفع است و دفع آن به مانند دفع اشكالِ عكس مسألهء ما است ، بيان مطلب : مسألهء ما اين است كه : از ناحيهء مالك اصلى و براى او فروخته سپس خود مالك شده و براى خويش اجازه كرده : باعَ لغيره ثم ملكه و اجازه لنفسه . عكس مسأله اين است كه : مال مردم را از جانب خود و براى خودش فروخته ولى مالك اصلى آن را براى خودش اجازه كرده ، ( باع لنفسه و اجازه المالك لنفسه ) ، كه همان مسأله سوّم از مسائل فضولى است ، و در آنجا هم همين اشكال بود كه بيع براى فضولى انشاء شده ولى اجازه براى مالك اصلى واقع مىشود و اين دو تطابق ندارند . . . در آنجا در جواب اشكال چنين گفتيم : قصد نفس يا قصد غير داشتن موضوعيتّى ندارد و لغو است زيرا گرچه بايع\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nفضولى و قوع بيع را براى خودش قصد كرده ولى به عنوان اين كه خود را مالك فرض كرده چنين معامله‌اى كرده ، پس در حقيقت باعَ للمالك ، و مالك اصلى هم گرچه اجازه را براى خود داده و قصد نفس كرده ولى باز قصد نفس موضوعيتى ندارد ، بلكه به عنوان اينكه خود را مالك مىداند قصد نفس كرده ، پس در حقيقت او نيز اجازَ للمالك ، پس بيع و اجازه تطابق دارند .\r\nنظير همين جواب در ما نحن فيه هم مىآيد كه : گرچه اوّل براى مالك اصلى انشاء بيع كرده ولى نه براى شخص او بلكه براى عنوان مالكيّت او كه حيث تقييدى است . و الان هم كه مالك شده و براى خودش اجازه مىكند باز نه براى شخص خودش بلكه به عنوان اينكه مالك است و براى مالك اجازه مىكند ، پس انشاء بيع براى مالك بوده ، اجازه هم براى مالك است و تطابق دارند ، پس محذورى نيست .\r\n\r\nقوله : فتأمّل :\r\nاشاره به اين است كه : مقايسهء ما نحن فيه به عكس آن مع الفارق است زيرا در عكس مسأله فرض بر اين است كه : فضولى كه مال مردم را براى خود مىفروشد يا از روى جهل مركب و به اشتباه معتقد است كه مال خود او است و لذا جدّاً انشاء بيع مىكند ، و يا غاصب و سارق است و عدواناً بنا را بر مالكيّت خود گذاشته و انشاء بيع مىكند ، و در هر حال يك انشاء جدّى و واقعى در ميان است و قابليّت لحوقِ اجازه را دارد ، ولى در مسألهء ما كه مال مردم را براى مالكش مىفروشد ، نسبت به خودش نه اعتقاد به مالكيّت دارد و نه ادّعاى مالكيّت و لذا نسبت به او معاملهء مزبور صورى و ظاهرى است و قابل لحوق اجازه نيست . و ممكن است به بيان مرحوم شهيدى امر به دقّت باشد . « 1 » فرع پنجم : اگر بايع فضولى [ مثلًا زيد 
  ] مال ديگرى را [ مثلًا خالد 
  ] براى شخص ثالث و به نيّت او [ مثلًا كريم 
  ] به يك خريدارى ( مثلًا حسن ) بفروشد ، يا از باب اينكه واقعاً خيال مىكرد اين مال ، مال شخص ثالث است لذا به نيّت او فروخت و بعداً كشف خلاف شد ، و يا مىدانست كه مالِ كريم نيست ولى عدواناً و ظلماً بر مالك اصلى ، بنا را بر مالكيّت فرد ثالث گذاشته و به نيّت او فروخت ، اين فرع سه شق دارد :\r\n\r\n\r\n","description":"","footnote":"\r\n( 1 ) . هداية الطالب ، ص 300 .\r\n","page_name":" 188 ","page_number":188},
  {"content":"\r\n\r\nالف : بعد از معاملهء مزبور خود مالك اصلى يعنى خالد مطلّع شد و معاملهء مزبور را امضاء كرد ، از نظر مشهور چنين معامله‌اى محكوم به صحّت است ، زيرا چنانچه در فرع چهارم و عكس مسأله بيان شد ، لازم نيست از اوّل به قصد مالك اصلى فروخته شود تا او بتواند اجازه كند ، بلكه به نيّت ديگرى هم فروخته شود او مىتواند اجازه كند و قصد الغير لغو است .\r\nب : پس از بيع مزبور تصادفاً خود فرد ثالث ، مبيع مذكور را مالك شد ( به ارث يا شراء و . . . ) و بعد هم اجازه كرد .\r\nج : يا اتّفاقاً خود بايع فضولى خريد و مالك شد و بيع فضولىِ خود را اجازه كرد .\r\nحكم اين دو شقّ آن است كه : اين فرع هم مثل قبلى يعنى فرع چهارم است و از اخبار ناهيه خارج است و در نتيجه مشمول عمومات صحّت مىشود .\r\n\r\nمسألهء دوّم قوله : ثم انّه :\r\nمسألهء اوّل از دو مسألهء مورد بحث اين بود كه : مَنْ باعَ شيئاً ثمّ ملكه فاجازه ، و تا به حال مبسوطاً حكم اين مسأله روشن شد ، و اينك مسأله دوّم اين است كه : مَنْ باعَ شيئاً ثم ملكه و لم يُجِزْه يعنى مال مردم را بفروشد سپس خودش مالكِ آن مال گردد و بيع فضولى خود را اجازه نكند ، آيا چنين بيعى به مجرّد تملّك بعدى صحيح است و لو اجازه نكند ؟\r\nيا باطل است مگر اجازه بكند ؟\r\nمرحوم شيخ مىفرمايد : از مطالبى كه در مسأله اوّل ذكر شد و به حكم اخبار ، حكم به بطلان بيع منجّز كرديم ، به طريق اولى حكم مسأله دوّم هم روشن مىشود كه چنين بيعى باطل است ، و دليل بطلان دو امر است :\r\n1 - اخبار ناهيه كه در وجه هفتم از وجوه بطلان در مسألهء قبلى ذكر شد ، يقيناً مسألهء دوّم را شامل است و مصداق اكملِ بيع ماليس عنده همين بيع است و به حكم آن اخبار ، محكوم به بطلان است .\r\n2 - دو قاعده داريم كه يكى مىگويد : مردمان بر اموال خويش سلطنت دارند و صاحب اختيار اموال خويش هستند ، و ديگرى مىگويد : بدون طيب نفس و رضايتِ خاطرِ صاحبانِ اموال ، تصرّف در آنها جايز نيست و آن اموال بر كسى حلال نمىشوند و ما نحن فيه صغراى اين كبراى كلّى است ، زيرا فضولى فعلًا مالك شده و اختيار مال در\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nدست او است و فرض اين است كه او اين بيع را اجازه نكرده و نسبت به آن طيب نفس ندارد ، پس دليلى بر صحّت آن و جواز تصرّفِ مشترى در آن ، وجود ندارد .\r\n\r\nقوله : و التزامه :\r\nاگر كسى اشكال كرده و بگويد : خود بايع فضولى پيشاپيش ملتزم شده به اينكه فلان مال معيّن ، مال مشترى باشد پس بعد از مالك شدن هم بايد پاى تعهّد و التزام خويش بايستد چه راضى باشد يا نه ، مجبور است مبيع را به مشترى تحويل دهد .\r\n\r\nقوله : ليس :\r\nمرحوم شيخ در جواب مىفرمايد : التزام پيشين ارزشى ندارد و وجودش كالعدم است زيرا آن التزام نسبت به مال مردم است ، آرى اگر نسبت به مال خود ملتزم شد ارزشمند است ولى اينكه حاصل نشده ، فما قُصد لم يقع و ما وقع لم يقصد .\r\n\r\nقوله : اللهمّ :\r\nمگر كسى بگويد : ما دو دسته عمومات داريم و به حكم آن دو دسته مىگوييم : معاملهء مذكور صحيح و لازم است ، يكى عموم « اوفوا بالعقود » « 1 » كه بايع فضولى را پس از مالك شدن شامل است و او نيز مالكِ عاقد يا عاقد مالك است و بايد به عقدش وفا كند و در اين جهت مجبور است نه مختار ، و يكى عموم « المؤمنون عند شروطهم » « 2 » كه بايع فضولى پيشاپيش ملتزم و متعهّد شده و گرچه قبل از تملّك التزامش ارزشى نداشت ولى پس از انتقال به او و مالك شدنش التزامش ارزش دارد و به حكم اين عمومات معامله صحيح است شايد نظر فخر الدين در ايضاح و شهيد ثانى در مسالك به همين امر باشد كه به حكم عمومات فرموده‌اند : به مجرّد انتقال مبيع به بايعِ فضولى ، معامله لازم مىشود و موقوف به اجازه نيست و از كلام شيخ طوسى هم كه در اوّل مسألهء اوّل از معتبر محقّق نقل شد همين مطلب مستفاد است كه حتى اجازه هم لازم نيست .\r\n\r\nقوله : لكن :\r\nاستدراك از اللهمّ . . . است و آن اينكه : به سه بيان اينجا جاى تمسّك به عمومات مذكور\r\n\r\n\r\n","description":"","footnote":"\r\n( 1 ) . سورهء مائده / 1 .\r\n( 2 ) . وسائل الشيعه ، ج 12 ، ص 353 باب ششم از ابواب الخيار .\r\n","page_name":" 190 ","page_number":190},
  {"content":"\r\n\r\nنيست بيان اوّل زيرا قبل از مالك شدن وجوب وفائى نبود ، حال پس از تملّك شك مىكنيم كه وجوب وفا آمد يا نه ؟ از استصحاب عدم وجوب وفا استفاده مىكنيم و مىگوييم : باز هم واجب نيست و بايع فضولى يا مالك جديد مختار است كه اجازه بكند يا نه .\r\n\r\nقوله : و المقام :\r\nاگر كسى بگويد : با وجود اصالة العموم كه يك دليل لفظى است نوبت به استصحاب نمىرسد و جاى استصحاب نيست ، در جواب مىگوييم : مقام ( ما نحن فيه ) مقام استصحاب حكم خاصّ است ( استصحاب عدم وجوب وفا در خصوص بيع فضولىِ مزبور كه : باعَ شيئاً ثم ملكه و لم يجزه ) نه مقام رجوع به حكم عام ( اوفوا بالعقود ) ( البته مرحوم شيخ توضيحى نمىدهند ولى منظور اين است كه : از اوفوا بالعقود دو سنخ عموم مستفاد است :\r\n1 - عموم افرادى : يعنى هر عقدى از عقود از بيع و اجازه و نكاح و . . . و نيز اين بيع و آن بيع و . . . جدا گانه واجب الوفاء است و به اين اعتبار وجوب وفا به وجوب‌هاى متعدّدى منحّل مىشود .\r\n2 - عموم ازمانى : يعنى هر عقدى هم از لحاظ زمانى براى هميشه وجوب وفا دارد و مكلّف بايد امروز به عقدش وفا كند و . . . و حق ندارد مثلًا ده روز ديگر آن را فسخ كند بلكه در گسترهء زمان بايد پاى عقدش بايستد . حال آيا عموم اوفوا به لحاظ ازمنه يك عموم استمرارى است يعنى يك حكم است كه در بستر زمان استمرار و بقاء دارد و ازمنه ، ظرف ثبوت آن حكم هستند ؟ يا عموم افرادى است يعنى هر زمانى جدا گانه وجوب وفائى دارد و زمان‌ها قيديّت دارند ؟ على التحقيق عموم مزبور استمرارى است و على الفرض در ما نحن فيه اين استمرار از اوّل نيست و به قبل از تملّك تخصيص خورده است و پس از مالك شدن هم همان حكم خاصّ را استصحاب مىكنيم . پس اينجا جاى عموم عام نيست چون قيچى شده و استمرارش از بين رفته و جاى استصحاب است . )\r\n\r\nقوله : فتأمّل :\r\nشايد اشاره باشد به اينكه قبل از تملّك تخصّصاً از عموم عام خارج است نه تخصيصاً تا جاى استصحاب حكم خاص باشد به اينكه : ما نحن فيه از قبيل شك در مقتضى است\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nيعنى اصل شمول عام مشكوك است ، نه شك در رافع ، و بر مسلك شيخ در شك در مقتضى استصحاب جارى نمىشود ، و شايد اشاره باشد به اينكه : در استصحاب بايد قضيّهء متيقّنه و مشكوكه وحدت داشته باشند و در ما نحن فيه چنين نيست ، زيرا در قضيّهء متيقّنه موضوع ما عاقدِ غير مالك بود كه مأمور به وجوب وفا نبود ولى در قضيّهء مشكوكه موضوع عاقدى است كه مالك شده و وقتى موضوع عوض شد اسراء حكم موضوعى به موضوع ديگر از باب استصحاب نيست بلكه از باب قياس است ، مگر كسى اين وصف تملّك و مالك بودن و نبودن را از قبيل تبدّل حالات بداند نه تغيّر اصل موضوع ،\r\nو شايد اشاره باشد به اينكه : اگر زمان‌ها ظرف باشند جاى استصحاب عدم وجوب وفا است ولى اگر قيد باشند باز موضوع عوض شده و جاى استصحاب نيست .\r\n\r\nقوله : مضافاً :\r\nبيان دوّم در ردّ استناد به عموم اوفوا بالعقود آن است كه : عموم مزبور بر فرض جريان و شمولش نسبت به ما نحن فيه و بيع مزبور پس از مالك شدن و در نتيجه حكم به صحّت و لزوم كردن ، مبتلا به معارض است و آن دو قاعدهء سلطنت و طيب نفس است ، بيان معارضه : به حكم عموم اوفوا بالعقود به مجرّد اين كه بايع فضولى مالك شد بايد به عقدش وفا كند و حقّ ندارد تخلّف كند و اين حكم الزامى است و منوط به رضايتِ او نيست . ولى به حكم دو قانون مذكور ، وقتى بايع فضولى مالك شد بر مالش مسلّط است و تا طيب نفس نداشته باشد كسى حق ندارد در مالش تصرّف كند ، و على الفرض در ما نحن فيه وى بيع را اجازه نكرده پس طيب نفس ندارد پس معاملهء مزبور بايد باطل باشد آنگاه عموم اوفوا بالعقود با عموم دو قانون مذكور تعارض و تساقط مىكنند و به اصل اوّلى در معاملات برمى گرديم كه اصالة الفساد باشد و به حكم اين اصل مىگوييم : بيع فضولىِ مزبور ( مَنْ باعَ شيئاً ثم ملكه و لم يُجزه ) باطل است .\r\n\r\nقوله و فحوى :\r\nبيان سوّم در ردّ استناد به عموم آيهء وفاى به عقد ، فحوى و مفهوم موافقتِ روايت حسن بن زياد طائى است : اين روايت در رابطه با نكاح عبد بدون اذن مولى بود كه بدنبال نكاح آزاد شده بود و از امام پرسيد : آيا عقد ازدواجش را تجديد كند يا نه ؟ امام عليه السلام نفرمود :\r\nحالا آزاد شدى و صاحب اختيار شدى و همين كافى است بلكه فرمود : آيا وقت ازدواج\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nموالىِ تو باخبر شدند يا نه ؟ او گفت : آرى ، مطّلع شدند و سكوت كردند ، امام فرمود :\r\nهمين سكوت اقرار است ، يعنى مناط رضايت مالك اصلى و مولى است نه عتق عبد . « 1 » وجه اولوّت : در مورد روايت عبدى كه آزاد مىشود مالك نفس خويش و صاحب اختيار خود مىگردد ، حال اگر تملّك نفس به تنهائى و بدون اجازهء بعدى مؤثّر در صحت نيست و كفايت نمىكند پس تملّك بر مال ( كه مورد بحث ما است ) به طريق اولى مؤثر در صحت نخواهد بود . پس باز هم جاى عموم اوفوا بالعقود نيست .\r\n\r\nقوله : ثمّ لو سلّم :\r\nمسألهء مَنْ باع شيئاً ثم ملكه و لم يجزه سه شعبه دارد :\r\n1 - فضولى مال مردم را براى خودش فروخته و سپس خودش مالك شده و بيع مزبور را اجازه نداده است .\r\n2 - مال مردم را براى مالك اصلى و صاحب مال فروخته و سپس خود مالك گرديده و بيع قبلى را اجازه نداده .\r\n3 - مال مردم را براى شخص ثالث ( نه خودش يا مالك اصلى ) فروخته و سپس خود مالك گرديده و اجازه نداده .\r\nبه نظر ما در هيچكدام از سه شعبه جاى تمسّك به عموم اوفوا بالعقود نبود و معاملهء مزبور باطل بود ، حال مىگوييم : بر فرض كه عامّ مزبور در ما نحن فيه قابل تمسّك باشد و به حكم آن بگوييم : به مجرّد تملّك بايع فضولى ، بيع مزبور صحيح و لازم مىشود و نيازى به اجازهء بعدى نيست ، امّا در خصوص شعبهء اوّل اين سخن قابل قبول است ، ولى نسبت به دو شعبهء ديگر ، جريان عموم اوفوا بالعقود به مراتب مشكلتر است ، زيرا فرض اين است كه براى خودش نفروخته بلكه براى مالك اصلى يا فرد ثالث فروخته و آنها مقصودند ، و حالا كه مالك شده مىخواهد براى خود اجازه كند كه خودش مقصود نبوده و عقود تابع قصود هستند ، و لذا حكم به صحّت آن و استفاده از اوفوا بالعقود دشوارتر است . ( در واقع اين فراز اشكال چهارمى به آيهء وفاى به عقد است . )\r\n\r\n\r\n","description":"","footnote":"\r\n( 1 ) . وسائل الشيعه ، ج 14 ، ص 526 ، باب 26 ، حديث سوّم .\r\n","page_name":" 193 ","page_number":193},
  {"content":"\r\n\r\n\r\nقوله : و لو باع :\r\nاگر شخصى از طرف ديگرى وكيل بود و به عنوان وكالت مال موكّل را فروخت ، سپس معلوم شد كه در زمان بيع موكّل مرده بود و اموال به ورثه منتقل شده بود و وكالت وكيل هم خود به خود از بين رفته بود و او منغرل و بر كنار شده بود ، حكم اين بيع آن است كه :\r\nبراى شخص وكيل كه مطلقاً واقع نمىشود چه اجازه بكند و چه نكند ، زيرا وى اصلًا مالك نيست . و امّا نسبت به ورثه : بيع مزبور در واقع بر مال آنها واقع شده و بدون اذن آنها بوده پس اين بيع نسبت به آنها فضولى است و قواعد بيع فضولى را دارد كه منوط به اجازهء لاحق از سوى وارث است .\r\n\r\nمسأله سوّم\r\nدر رابطه با احكام مُجيز سه مسألهء اصلى مطرح است :\r\nمسألهء اوّل : بايع فضولى در حال عقد واقعاً ( عندللَّه ) و اعتقاداً ( به عقيدهء خودش ) جايز التصرّف نبود و منشأ عدم جواز تصرّف هم اين بود كه : وى مالك بود ولى محجور از تصرّفات بود .\r\nمسألهء دوّم : بايع فضولى در حين عقد واقعاً و اعتقاداً جايز التصرّف نبود ، آن هم به خاطر اين كه آن موقع اصلًا مالك نبود و مقتضى نداشت ، و بعد از بيع مالك شد . كه اين مسأله دو بخش داشت :\r\n1 - من باع شيئاً ثم ملكه فاجازه 2 - من باع شيئاً ثم ملكه و لم يجيزه\r\nتا به حال اين دو مسأله مبسوطاً بحث و بررسى شد .\r\nو امّا مسألهء سوّم : بايع در حال عقد واقعاً جايز التصرّف بود ولى خيال مىكرد و معتقد بود كه جايز التصرّف نيست و پس از معامله كشف خلاف شد و معلوم شد كه اعتقاد او جهل مركّب بوده و وى حق تصرّف داشته ، فعلًا اين مسأله مطرح است ، و چهار صورت دارد به اين بيان :\r\nاينكه خيال مىكرد جايز التصرّف نيست يا به خاطر اين است كه : خيال مىكرد ولايت بر بيع ندارد ( منظور از ولايت خصوص ولايت شرعىِ اب وجد نيست بلكه مطلق اذن و مأذون بودن است . ) ولى بعد از بيع معلوم شد كه ولايت دارد و ولىّ يا وكيل و بالجمله در واقع مأذون است . و يا به خاطر اين است كه : خيال مىكرد مالك نيست و حق\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nتصرّف ندارد ولى پس از بيع معلوم شد كه وى مالك واقعىِ مبيع بوده و حق تصرّف هم داشته ، و در هر يك از دو صورت مزبور ، يا متاع را از ناحيهء مالك و براى مالكش فروخته بود و يا براى خويش معامله كرده بود كه حاصلضرب اين دو صورت در دو صورت قبل ، چهار صورت است و در مسأله ثالثه اين صور مطرح است :\r\nصورت اوّل متاعى را از جانب مالك و به نيّت او مىفروشد ، سپس معلوم مىشود كه وى ولايت بر بيع داشته و اموال مولىّ عليه را فروخته است . حكم اين صورت آن است كه : جاى كمترين ترديد و اشكالى در لزوم بيع نبوده و معاملهء مزبور صحيح و لازم است ( زيرا عقد مزبور عقدى است كه از اهلش صادر شده و در محلّش واقع شده پس مشمول عمومات صحت و لزوم است ، و نيز ادلّهء ولايت و وكالت اينجا را مىگيرد ، و نيز عقد مزبور به ولىّ و مأذون مستند است وطيب نفس هم از اوّل وجود دارد ، پس صد در صد مقتضى موجود است و مانع مفقود است . و تنها مانع اين است كه : بايع در حين بيع خيال مىكرد كه جايز التصرف نيست ولى اعتقاد و علم دخيل نيست بلكه در واقع كه مأذون باشد و ولايت بر بيع داشته باشد كافى است . ) و حتىّ اگر بيع فضولى را باطل هم بدانيم باز اين بيع صحيح است ( زيرا اصلًا در واقع فضولى نيست . ) ( و نيازى به اجازهء بعدى هم نيست كه وقتى كشف خلاف شد و فهميد كه ولىّ بوده دوباره عقد خويش را اجازه كند ، زيرا اجازه طيب نفس لاحق است كه مىخواهد جاى طيب نفس سابق را بگيرد و در اينجا طيب نفس مقارن وجود دارد كه به طريق اولى كافى است . )\r\n\r\nقوله : لكن الظاهر :\r\nاز ظاهر كلام قاضى ابن براّج « 1 » در يك فرع فقهى استفاده مىشود كه : مجرّد اذن واقعى كافى نيست بلكه بايد بايع هم مطّلع باشد تا معامله‌اش صحيح و لازم شود ، وى فرموده :\r\nاگر در واقع مولائى به عبدش اذن در تجارت و بيع و شراء داده ، و عبد هم در خارج داد و ستد مىكند ولى نه خود او از اذن مولى باخبر است و نه هيچ كس ديگر كه با او طرف معامله است . چنين عبدى حق ندارد تجارت كند و هر كارى بكند نافذ نيست . آرى اگر خود عبد از اذن مولى مطّلع شد ، از اين پس هر كارى كه بكند از بيع و شراء و غيره نافذ و\r\n\r\n\r\n","description":"","footnote":"\r\n( 1 ) . به نقل علّامه در مختلف ، ج 5 ، ص 436\r\n","page_name":" 195 ","page_number":195},
  {"content":"\r\n\r\nصحيح است ، چه اينكه اگر خود او مطّلع نشده و مستقيماً هم به او اذن داده نشده ولى مولى به عدّهء ديگرى امر كرده كه با عبدش معامله كننده ، باز وقتى عبد فهميد ، امر مزبور به منزله اذن صريح و مستقيم است و باز عبد حق دارد با همان قوم يا با ديگران ( اگر قوم مزبور نزد مولى خصوصيتى نداشته باشد ) وارد معامله شود . ( ولى تا علم و اطلاع پيدا نكرده مجرّد اذن واقعى كافى نيست . )\r\n\r\nقوله : و عن المختلف :\r\nعلّامه در مختلف به قاضى ابن براج اشكالى كرده كه شيخ نيز آن را تحسين مىكند و آن اينكه : علم و اطلاع عبد و اعلام مولى به قوم ملاك و مؤثر در صحت نيست ، بلكه مناط رضايت باطنى و نفس الامرى است كه در صورت اعلام و عدم اعلام هست ، پس اگر بدون علم و اطلاع معامله‌اى كرد و بعداً تصادفاً معلوم شد كه مأذون بوده ، كفايت مىكند و بيش از اين دليل نداريم . « 1 » صورت دوّم : مال مردم را براى خودش و به نيّت خويش فروخت و خيال مىكرد فضولى است و حق ندارد بفروشد ولى بعداً معلوم شد كه ولّى بوده و شرعاً و عرفاً حقّ داشته بفروشد . حكم اين صورت هم مثل صورت اوّل است يعنى بيع مزبور صحيح است ( زيرا عقدى است كه از اهلش صادر شده و در جايش واقع شده و مشمول ادلّهء صحت و لزوم مىباشد . ) و براى مالك اصلى يعنى موّلى عليه واقع مىشود ( چون او مالك واقعى است . ) و تنها ايرادى كه دارد اينست كه : بايع قصد نفس كرده و معامله را براى خودش انجام داده ولى مكرّر گفتيم : قصد غير مالك اصلى نه به حال غير مالك سودمند است و نه بر حال مالك واقعى قادح و زيانبار است ، بلكه حكم به الغاءِ قصد مزبور مىشود .\r\n\r\nقوله : و فى توّقفه :\r\nپس معاملهء مزبور از ريشه باطل نيست بلكه محكوم به صحّت است ولى آيا اجازهء لاحقى لازم است ( كه پس از كشف خلاف و ثبوت ولايت به عنوان وقوع بيع براى مولىّ عليه اجازه‌اى بكند ) يا لازم نيست و بدون اجازه هم محكوم به صحّت است ؟ اوّل\r\n\r\n\r\n","description":"","footnote":"\r\n( 1 ) . مختلف ، ج 5 ، ص 427\r\n","page_name":" 196 ","page_number":196},
  {"content":"\r\n\r\nمىفرمايد : توقّف بر اجازه وجهى دارد و آن اينكه : ولىّ فقط اذن دارد كه مالِ مولىّ عليه را براى خود مالك بفروشد و او را قصد كند و اينجا براى خودش فروخته نه مولىّ عليه ، پس ما قصد لم يقع و ما وقع لم يقصد ، و لذا بايد اجازه‌اى هم بيايد . ولى بعد مىفرمايد :\r\nفتأمّل كه اشاره است به اينكه : وقتى در واقع ولىّ است و طيب نفس هم دارد ديگر چه نيازى به اجازهء بعدى است ؟ قصد نفس را الغاء مىكنيم و كار تمام است .\r\nصورت سوّم : متاعى را كه بايع گمان مىكرد مال مردم است به نيّت صاحبش و از طرف مالكش مىفروشد ( بگونه‌اى كه هدف آن است كه ثمن به ملك مالكش داخل شود و بيع خود را به خيال خود فضولى مىداند . ) ولى پس از بيع كشف خلاف شد و معلوم گرديد كه خود بايع مالك واقعى بوده و مال خودش را فروخته ولى حين البيع از اين امر خبر نداشت و در جهل مركّب بود . حال چنين بيعى صحيح است يا باطل ؟\r\nمرحوم شيخ ابتدا مثالى براى اين فرض ذكر مىكنند ، كه منحصر به آن نيست و مثالهاى ديگرى هم وجود دارد كه به عنوان نمونه سه مثال مىآوريم :\r\n1 - فرزندى با اعتقاد به اينكه پدرش در قيد حيات است ، مالى از اموال پدر را از جانب او و براى او فروخت ، سپس معلوم شد كه در حال بيع پدر از دنيا رفته بود و مال مزبور به سبب ارث به خود بايع منتقل شده بود و در واقع ملك خودش را فروخته است .\r\n2 - فرزندى در دوران صِغَر سّن از سوى پدر يا ديگران اموالى را به عنوان هدايا دريافت كرده بود ولى خودش خبر نداشت كه اين هدايا ملك او است و خيال مىكرد اينها ملك پدر مىباشند و لذا پس از بلوغ آنها را به نيّت پدر فروخت و بعداً مطّلع شد كه اين اموال ملك خود او بوده و مال خودش را فروخته است .\r\n3 - وكيلى براى موكّل خويش متاعى را خريده بود ولى موكّل بدون اطلاع از معاملهء وكيل و به گمان اينكه فلان متاع ملك فلا نكس است براى او فروخت و خود را بايع فضولى دانست ولى پس از بيع معلوم گرديد كه خودش مالك واقعى بوده است .\r\nحال كه با عنوان مسأله و با مثالهاى آن آشنا شديم مىگوييم : در بارهء صورت سوّم دو مقام از بحث مطرح است :\r\n1 - آيا اساساً چنين معامله‌اى صحيح است با باطل ؟\r\n2 - بر فرض صحّت آيا لزوم آن منوط به اجازهء لاحق از سوى مالك واقعى يعنى\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nخود بايع است كه وقتى مطلّع شد و دانست كه خودش مالك بوده بايد عقد خودش را اجازه بكند ؟ يا منوط به اجازه نيست و بدون آن هم صحيح و لازم است ؟\r\nامّا مقام اوّل : مشهور فقهاء فتوى به صحّتِ چنين بيعى داده‌اند ( دليل صحّت همان ادلّه‌اى است كه در صورت اوّل و دوّم از چهار صورتِ مسألهء ثالثه گذشت كه : عقد مزبور عقدى است كه از اهلش يعنى مالكِ واقعى صادر شده و در محلّش واقع شده و مشمول عمومات صحّت و لزوم است . ) و بلكه از كلام علّامه در دو كتاب قواعد « 1 » و ارشاد « 2 » درباب هبهء آن دو كتاب استفاده مىشود كه صحّت اجماعى است ( كه بالاتر از شهرت است ) و مرحوم شيخ مىفرمايد : هرچه گشتيم نيافتيم فقيهى را كه تصريح به بطلانِ بيع مزبور كرده باشد ، بلكه حّداكثر سه نفر از فقهاء عظام را يافتيم كه احتمال بطلان داده‌اند :\r\n1 - شهيد اوّل در قواعدش « 3 » فرموده : قول به بطلان ممكن و محتمل است .\r\n2 - پيش از شهيد فخرالدين در ايضاح « 4 » اين احتمال را داده\r\n3 - و پيش از فخرالدين هم پدرش علّامه ره در نهاية « 5 » اين احتمال را داده است .\r\nادلّهء بطلان : در مجموع از كلام اين بزرگان سه دليل بر بطلان استفاده مىشود .\r\nدليل اوّل : ( مفروض اين دليل با اصل عنوان صورت ثالث تطابق دارد و بيع عن المالك را دلالت دارد ) بايع كه متاعى را از طرف مالكش و به نيّت او مىفروشد ، منحصراً قصد نقل از طرف مالك ( مثلًا پدرش در مثال اوّل ) دارد و به نيّت انتقال ثمن به مالك انشاء بيع مىكند نه اينكه قصد انشاءِ نقل از سوى خود داشته باشد و فرض اين است كه اين نقل و انتقال از طرف مالك يعنى پدر و براى او واقع نمىشود چون او در حال عقد مرده بوده و قابليّت تمليك و تملّك را نداشته تا بيع براى او واقع شود ، و خود بايع كه قابليّت دارد و زنده و مالك واقعى است در حال عقد قصد نشده و انشاء تمليك براى او نشده است تا صحيح باشد . پس در حقيقت ما قُصِدَ لم يقع ( وقوع بيع براى ميّت ) و ما وقع لم يُقصد ( وقوع براى خود بايع ) و عقود هم تابع قصود است و چون براى مَنْ قُصِدَ واقع نمىشود پس بايد حكم به بطلانِ آن شود .\r\n\r\n\r\n","description":"","footnote":"\r\n( 1 ) . قواعد ، ج 1 ، ص 275\r\n( 2 ) . ارشاد ، ج 1 ، ص 450 .\r\n( 3 ) . القواعدو الفوائد ، ج 2 ، ص 238\r\n( 4 ) . ايضاح الفوائد ، ج 1 ، ص 420 .\r\n( 5 ) . نهاية الاحكام ، ج 2 ، ص 477\r\n","page_name":" 198 ","page_number":198},
  {"content":"\r\n\r\nدليل دوّم : ( مفروض اين دليل موردى است كه بايع متاع مزبور را براى خودش بفروشد نه براى مالك يا پدر ) انشاء و عقد مزبور گرچه در صورت و ظاهر ، منجّز و جاز مانه است و جزماً گفته : بعتك كذا بكذا و قيد و شرطى نياورده ولى در معنى و باطن و در حقيقت معلّق است و شرطى را در تقدير دارد و تقدير اين است : انْ ماتَ مورَّثى فقد بعتك ، زيرا اگر بخواهد بيع براى خودش واقع شود و ثمن در ملك او داخل شود چاره‌اى از تقدير مزبور نيست ، پس عقد مزبور باطناً معلّق است « صغرى » و در شروط صيغه گفته آمد كه تعليق در عقد و انشاء بالاجماع مضرّ و مبطل است « كبرى » . پس عقد مزبور باطل است « نتيجه » .\r\nدليل سوّم : چنين بايعى مثل انسان عبث كار و ياوه گو و بازيگر و هازل مىماند و بيع و انشاء او جدّى نيست بلكه صورى و ظاهرى و لقلقهء زبان است و تنها صورت بيع را انشاء كرده است « صغرى » و بيع صورى و هزلى هم كه ارزشى ندارد و به هيچ وجه مؤثّر واقع نمىشود « كبرى » پس باز هم بيع مزبور باطل است . « نتيجه » عمده در اين دليل اثبات صغرى است كه مىفرمايد : فرض اين است كه بايع اعتقاد به حيات پدر دارد ( ولو اعتقادش در واقع خطا و جهل مركب است ولى خود او كه متوجه نيست . ) و به دنبال آن اعتقاد به مالكيّت پدر دارد ، و از طرف پدر اذن در بيع هم ندارد ، پس نه خود را مالك مىداند و نه ادّعاى مالكيّت دارد و نه از ناحيهء مالك مأذون است ، بلكه به كلّى از متاعِ مزبور اجنبى است معذلك آن را براى خود مىفروشد و قصدش اين است كه ثمن ملك خودش گردد ، بديهى است كه هر كس از واقع امر و مطالب مذكور مطّلع باشد و در جريان امر قرار بگيرد به كار او مىخندد و مىگويد : اين بيع به شوخى نزديكتر است تا به جدّى بودن . پس انشاء كذائى بىارزش است و معناى بطلان هم جز اين نيست . ( ضمناً مفروض اين دليل هم مثل دليل دوّم ، موردى است كه بايع مال پدر را براى خودش بفروشد نه براى پدر . )\r\n\r\nقوله : اقول :\r\nمرحوم شيخ اعظم از هر سه دليل مذكور جداگانه جواب مىدهند :\r\nامّا جواب از دليل اوّل : درست است كه بايع فقط قصد نقل از طرف پدر كرده و به نيّت او فروخته نه از طرف خودش كه مالك واقعى بوده و خبر نداشت ، ولى چنين\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nقصدى قادح نيست و لطمه‌اى به صحّت بيع نمىزند ، زيرا كه قصد نقل كردن از سوى پدر دو گونه و داراى دو عنوان است :\r\n1 - به عنوان اينكه پدر شخص خاصّى است و زيد بن بكر است در انشائش او را قصد مىكند .\r\n2 - به عنوان اينكه به اعتقاد او پدرش مالك است انشاء را به قصد او انجام مىدهد .\r\nحال ترديدى نيست در اينكه شخص خاص بودن و عنوان اوّلى نقشى ندارد ، آنكه حيثش حيث تقييدى است و تمام موضوع است مالك بودن و عنوان دوّمى است . پس گرچه در ظاهر قصد نقل براى پدر كرده ولى در حقيقت قصد نقل براى مالك نموده ( در حيثيّات تقييدى تمام مناط و موضوع خود حيثيّت است ) و بعد هم كه حكم به صحّت مىكنيم ، به صحّت و وقوع براى مالك حكم مىكنيم نه براى ديگرى ، پس همان كه در انشاء قصد شد واقع مىشود و ما قُصِدَ وَقَعَ و قانون « العقود تابعةٌ للقصود » نقض نشده است و تنها اشكال و اشتباه در تطبيق كبراى كلّى است و اين كه بايع خيال مىكرد مصداق مالك پدرش مىباشد غافل از اين كه مصداق واقعى خودش بوده و اين لطمه‌اى نمىزند .\r\nو قبلًا در عكس اين مسأله مبسوطاً در اين رابطه بحث شد ، منظور از عكس مسأله همان است كه در مسألهء سوّم از مسائل اصلىِ بيع فضولى گذشت كه مال مردم را براى خودش مىفروخت و آن مسأله دو شعبه داشت :\r\nالف : بيع الغاصب كه مالى را سرقت و غصب كرده و براى خودش مىفروشد .\r\nب : بيع المعتقد كه به اشتباه معتقد شده كه فلان متاع مال او است و آن را مىفروشد .\r\nدر آنجا اشكالى بود كه بعداً كه مالك اصلى اجازه مىدهد اين اجازه با انشاء تطابق ندارد ، ما انْشِأَ لم يُجز و ما اجيز لم يُنْشَأ ، و از آن اشكال جوابهائى داده شد ، مرحوم شيخ در راه حلّ نهايى فرمودند : انشاء بيع براى خودش به عنوان مالكيّت بوده و اجازه هم به همين عنوان بار مىشود و تطابق دارد ، انشاء براى مالك است و اجازه هم به همان تعلّق مىگيرد و قصد الغير يا قصد النفس ركنيّت نداشته و دخيل نيست . حال ما نحن فيه با شعبهء دوّمِ آن مسأله متعا كسان هستند و حكم همان است كه ذكر شد .\r\nنتيجه : از اين حيث كه بايع قصد نقل از سوى پدر داشته و عقود تابع قصود است\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nو . . . خيالمان راحت شد كه اشكالى نيست .\r\n\r\nقوله : نعم :\r\nمشكل ديگرى مطرح است و آن اين كه : عده‌ّاى بيع فضولى را باطل مىدانند و دليلشان اين است كه : مقارنِت طيب نفس مالك به خروج مال از ملك خودش ، شرط صحّت بيع است و در بيع فضولى اين شرط نيست و اذا انتفى الشرط انتفى المشروط پس بيع فضولى باطل است . حال طبق اين مسلك در ما نحن فيه حكم به بطلان قوّت دارد ، زيرا كه در حال بيع ، طيب نفس مذكور وجود نداشته ( بايع اصلًا خبر نداشت كه مالك است تا طيب نفس به خروج مال از ملك خويش داشته باشد يا نه ) ولى به عقيدهء ما اين نيز مشكلى ايجاد نمىكند زيرا اصلًا به نظر ما طيب نفسِ مقارن شرط نيست و طيب نفس لاحق هم كفايت مىكند و بر همين اساس در مقام ثانى خواهيم گفت كه : صحت و لزوم منوط به اجازه است و به صرف كشف خلاف بسنده نمىكنيم .\r\n\r\nقوله : و امّا ما ذكر :\r\nو امّا جواب از دليل دوّم :\r\nاوّلا \" چنان كه در آغاز هر دليلى اشاره شد ، مفروض كلام شما در دليل اوّل با دليل دوّم قابل جمع نيست ( زيرا در دليل اوّل سخن از قصد نقل از سوى مالك و پدر مطرح بود و در دليل دوّم قصد نقل از سوى خود بايع و براى خودش مطرح است ) ثانياً ما قبول نداريم كه انشاء مزبور باطناً و حقيقتاً معلّق باشد ، زيرا مفروض بحث از اوّل اينست كه :\r\nوى با اعتقاد و علم به حيات پدر مال پدر را براى خويش مىفروشد و در حيات والد ترديدى ندارد ، در حالى كه معناى تعليق اينست كه : احتمال مىدهد پدرش در قيد حيات باشد يا نه ؟ وعدم العلم است و لذا مىگويد : ان مات . . . و اين دو با هم مُجامع نيستند . پس انشاء عقد تنجيزى است . و اگر بگوئيد او كه خود را مالك نمىداند چگونه جزماً و تنجيزاً انشاء بيع مىكند ؟ خواهيم گفت : او نيز به اعتقاد خويش يك غاصب و سارق است كه اموال پدر را سرقت كرده و مىفروشد و در بيع غاصب اين گونه حل كرديم كه :\r\nاوّل ادعّاى مالكيّت و سلطنت مىكند و بنا را بر اينها مىگذارد و بدنبال بنا گذارى به طور جزم انشاء بيع مىكند و بيع جدّى انجام مىدهد . و وقتى بعداً معلوم شد كه خودش مالك بوده از حيث تعليق اشكالى وارد نيست .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nقوله : اللهمّ :\r\nمگر كسى بگويد قصد صورى و ادّعائى و بنا را بر مالكيّت گذاشتن كافى نيست و بايد قصد حقيقى و واقعى به نقل و انتقال داشته باشد كه مبتنى بر تملّك واقعى است و در ما نحن فيه بايع قصد حقيقى ندارد ، از اين حيث اشكال دارد ، و لذا جناب شهيد ثانى در مسالك فرموده : فضولى و مكره فقط قصد لفظ دارند نه قصد مدلول و بيع آنها اشكال دارد .\r\n\r\nقوله : و لكن :\r\nاز اين اشكال هم جواب مىدهيم به اينكه : همين مقدار از قصد صورى و ادعّائى كافى است و بيش از اين لازم نداريم و مبسوطاً گذشت و بر همين اساس بيع فضولى و مكره را صحيح دانستيم .\r\n\r\nقوله : و من ذلك يظهر :\r\nو امّا جواب از دليل سوّم :\r\nاوّلًا نظير اشكال اوّل كه بر دليل دوّم وارد بود ، بر اين دليل هم وارد است و دليلها هماهنگ نيست .\r\nو ثانياً نظير راه حلّى كه در جواب از دليل دوّم گفتيم در اينجا هم مىگوييم كه ، بايع عابث و هازل نيست و قصد صورى ندارد ، بلكه ادّعاى مالكيّت و سلطنت كرده و آن را به طور جدّ و جزم و حتم و تنجيز براى خودش مىفروشد و قصد جدّىِ بيع امر آسانى است و از اين حيث هم كمبودى ندارد .\r\n\r\nقوله : و كيف كان :\r\nمقام دوّم : در مقام اوّل به اين نتيجه رسيديم كه بيع مزبور بلا اشكال صحيح است . و امّا مقام دوّم : آيا بيع مزبور صحيح و لازم است و بعداً هم كه معلوم شد كه خود بايع مالك واقعى بوده نيازى به اجازه و امضاء نيست ؟ يا صحيح و موقوف است يعنى بعد از علم و اطلاع و توجّه و التفات ، بايد بيع خودش را اجازه بكند و تا اجازه نكند حكم به لزوم نمىشود ؟ دو نظريّه وجود دارد :\r\n1 - غير واحدى از فقهاء فرموده‌اند : بيع مزبور صحيح و لازم است و نيازى به اجازهء لاحق نيست\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n2 - عدّه‌اى از فقهاء منجمله محقق ثانى « 1 » و شهيد ثانى و جناب شيخ اعظم فرموده‌اند : بيع مزبور صحيح و موقوف است ، و تا اجازه نيايد لازم نمىشود .\r\nگروه اوّل : براى اثبات مدّعاى خود دو دليل آورده‌اند :\r\nدليل اوّل : فرض اين است كه عقد مزبور از خود مالك اصلى و واقعى صادر شده و خود وى مُجرى عقد و فاعل مباشر و مستقيم عقد بوده ، آنگاه وجهى ندارد كسى بگويد :\r\nوى بايد فعل خودش را ( عقدى را كه انشاء كرده ) از نو اجازه كند ، تا به حال شنيده بوديم كه اگر فضولى عقدى را انشاء كرد نياز به اجازهء مالك اصلى داريم ، ولى نشنيده بوديم كه اگر خود مالك واقعى هم عقدى را انشاء كرد نيازمند به اجازه باشد ! !\r\n( از اين دليل مىتوان دو نوع جواب داد ، يكى اينكه : در بيع مكره با اينكه بايع و مجرى عقد خود مالك اصلى است معذلك فقهاء فرمودند : پس از رفع اكراه بايد معاملهء قبلى را اجازه كند ، پس نظائرى داريم كه شخص فعل خودش را اجازه كند .\r\nو ديگرى اينكه : اگر مالك واقعى به عنوان اينكه مالك است و با علم به مالك بودن اجراء عقد كرد نيازى به اجازه نيست و از آغاز به عنوان مزبور طيب نفس و تراضى هست و كار تمام است . ولى اگر به عنوان اينكه مال ديگرى است انشاء بيع كرد و اصلًا احتمال نمىداد كه ملك خودش باشد ، در اينجا از اوّل طيب نفس مالك بما هو مالك نيست و بايد طيب نفس و تراضى باشد تا معامله لازم شود ، و آن با اجازهء بعدى تدارك مىشود ، پس نياز به اجازهء بعدى هست . )\r\nدليل دوّم : بايع در مقام انشاء مستقيماً كه نقل مال خودش را قصد نكرده ( چون اصلًا التفات به اين مطلب نداشت و نمىدانست كه مال خودش است و خيال مىكرد ملك ديگرى است . ) آرى وى قصد نقل مال معيّن را دارد يعنى وقتى مىگويد : بعتُ هذا الكتاب بكذا ، مقصودش آن است كه اين كتاب معيّن به مشترى منتقل شود و در ملك او داخل شود ، بدون اين كه شعور و التفاتى به مسأله مالكيّت واقعىِ خود داشته باشد . حال اين قصد نقل مال معيّن به ديگرى از دو حال خارج نيست :\r\n1 - يا از قصد نقل مال خودش به عنوان اين كه مال خودش مىباشد ، كفايت مىكند و همين مقدار از قصد بس است كه در اين صورت نه تنها نيازى به اجازهء بعدى نيست\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 76 .\r\n","page_name":" 203 ","page_number":203},
  {"content":"\r\n\r\nبلكه نيازى به اذن قبلى هم نيست ، و بالاتر از اذن است تاچه رسد به اجازه ، و دليل اولويّت آن است كه خود مالك واقعى فاعل مباشر بوده و مستقيماً عقد را انشاء كرده نه اين كه به ديگرى اذن در بيع دهد و وكيل بگيرد ، يا بيع فضولىِ ديگرى را اجازه كند .\r\n2 - و يا قصد مزبور كافى نيست و موجب حصول قصد نقل به مال خودش نمىشود و جاى آن را نمىگيرد در اين صورت بايد از اساس حكم به بطلان كرد ، چون وى نقل مال معيّن را قصد كرده و قصد مزبور هم فايده‌اى ندارد ، قصد مال خودش هم نكرده ، عقود هم كه تابع قصود است ، پس وجهى براى صحّت نيست . ( جواب اين دليل بعداً خواهد آمد . ) پس در هر صورت نيازى به اجازهء لاحق نيست .\r\n\r\nقوله : و لكن الاقوى :\r\nگروه دوّم براى اثبات مدعّاى خود دلائلى دارند :\r\nدليل اوّل : محقّق ثانى فرموده « 1 » : بايع در هنگام انشاء بيع قصد نقلِ فعلى و حالى ندارد و منظورش اين نيست كه به مجرّد انشاء ، نقل و انتقال محقق شود ، و مبيع ملك مشترى شود ، زيرا خودش هم معتقد است كه مالك نيست و مبيع ملك غير است و تا غير راضى نشود معامله درست نمىشود پس از خود او هم بپرسيم كه منظور نقل فعلى و به مجرّد انشاء است ؟ در جواب خواهد گفت ، هرگز ! آرى قصد نقل مع الاجازه را دارد يعنى مقصودش اين است كه پس از ضميه شدن اجازه نقل و انتقال بيايد و معامله اثر دار شود ، پس ، از آغاز قصد خاصّ يعنى قصد تملك بعد از اجازه مطرح بوده و در انشاء لحاظ شده و عقود هم تابع قصود است ، پس بايد اجازه بيايد تا صحيح باشد و گرنه از قصد تخلّف شده است .\r\n\r\nقوله : الّا ان يقال :\r\nدليل مزبور قابل قبول نيست و به دو بيان رّد شده :\r\nبيان اوّل از خود محقّق ثانى است كه فرموده : قصد اصل بيع كفايت مىكند .\r\nمرحوم شيخ در توضيح اين جمله مىفرمايد : آن كه قوام معامله به آن است و در اصل انشاء و عقد دخيل است همين قصد اصل نقل و تملك است ، و امّا اين كه آيا به\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 76 .\r\n","page_name":" 204 ","page_number":204},
  {"content":"\r\n\r\nدنبال عقد به مجرّد قصد ملكيّت حاصل مىشود يا پس از اجازهء مالك اصلى انتقال مىآيد ربطى به مدلول لفظ عقد ( بعتُ كذا بكذا ) ندارد ، نه وجود آن دخيل و معبتر است تا در ضمن عقد قصد شود و نه عدم آن دخيل است تا قصدش قادح باشد ، بلكه ترتّب اثر به مجرّد عقد و انشاء ، يا پس از لحوق اجازه از احكام شرعيّه‌اى است كه بر عقود عارض مىشود و به اختلاف موارد ، مختلف و متفاوت مىشود ، يعنى در پاره‌اى از موارد به مجرّد عقد ملكيّت مىآيد و اثر مترتّب مىشود ، و در برخى موارد با آمدن يك امر متأخّر از عقد ( از قبيل تقابض در بيع صرف ، قبض ثمن در بيع سلف ، قبض در هبه ، اجازه در بيع فضولى و . . . ) اثر بار مىشود و حكم به صحّت يا لزوم مىشود ولى تمام اين‌ها از ماهيّت و حقيقت صيغهء بيع خارج است و مربوط به حكم شارع است . آن گاه قصد اصل نقل مهم و لازم است كه دارد ، امّا قصد نقل از حين عقد يا از حين اجازه دخيل نيست تا شما بگويد :\r\nنقل بعد از اجازه را قصد كرده ، عقود هم تابع قصود است پس بايد اجازه هم بيايد ، خير از اين راه لزوم اجازه ثابت نمىشود .\r\nبيان دوّم : درباب اجازه دو مبنى بود : يكى قول به كشف و ديگرى قول به نقل ، حال بر مبناى كاشفيّت ( كه مبناى استدلال محقّق ثانى هم هست ) نبود قصد مذكور ( قصد نقل فعلى و حالى و از لحظهء انشاء ) قادح نيست ( در ترتّب اثر از حين عقد ) بلكه چه بسا قصد نقل بعد از اجازه قادح باشد چرا كه معناى كشف ، ترتب اثر از حين عقد است و معناى قصد مزبور ، ترتب اثر از حين اجازه است و تنافى دارند و با قول به كشف نمىسازد . پس يا قصد نقل از حين عقد بكند و يا قصد نقل مطلق داشته باشد و گرنه با مبناى كشف سازگار نخواهد بود .\r\n\r\nدليل دوّم : قوله : فالدليل :\r\nبه عقيدهء شيخ بيشتر ادّله‌اى كه در بيع فضولى ، لحوق اجازه را شرط لزوم دانسته و در لزوم معتبر مىدانست در ما نحن فيه هم جارى و سارى است و بر اعتبار و اشتراط اجازه در لزوم دلالت دارد ، و آن ادّله عبارت بود از كتاب و سنّت و اجماع و عقل ، كه بيشتر آنها در ما نحن فيه قابل جريان است :\r\nامّا كتاب : عموم آيهء تجارت : در اين آيه دو چيز مطرح شده : يكى اكل مال به باطل ، و ديگرى تجارت تؤام با تراضى و به حكم اين آيه تنها در صورتى كه تجارت با تراضى\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nباشد اكل مال به باطل نيست و منظور تراضىِ مالكها به عنوان مالك بودن است و گرنه تراضى ديگران يا به عناوين ديگر ارزشى ندارد و مجوّزِ اكل مال ديگران نيست ، و در ما نحن فيه تراضى مالك به عنوان اين كه مالك است از اوّل نبوده ، چون بايع خيال مىكرد مال ديگرى را مىفروشد و به آن عنوان رضا به بيع داده نه به عنوان مال خودش ، پس بايد اجازهء بعدى بيايد تا عنوان تجارت با تراضىِ مالكين محقّق شود تا اكل مال به باطل نباشد .\r\nو امّا سنّت : عموم قاعدهء سلطنت : مردم بر اموال خويش سلطنت دارند ، و اين بايع هم كه مال واقعىِ خود را فروخته از اين قانون مستثنى نيست و به عنوان اينكه مال خودش مىباشد بر آن سلطنت دارد و اختيار مال دست او است و كسى حق ندارد او را ملزم سازد ، پس اگر بعد از علم و التفات راضى شد و اجازه كرد معامله صحيح است و الّا فلا .\r\nو عموم قاعدهء طيب نفس : اين عموم دلالت دارد كه هيچ كسى بدون رضاى باطنى و طيب نفس مالك حق ندارد در امول او تصرّف كند ، و ملاك رضايت مالك است به عنوان مال خودش و به عنوان اينكه مالك است نه اينكه ملاك يك طيب نفسى باشد چه از مالك بما هو مالك و چه از ديگران ، و فرض اين است كه بايع به اين عنوان طيب نفس نداشته پس بايد بالحوق اجازه جبران شود .\r\nو امّا حكم عقل : عقلًا هم طيب نفس و رضايت مطلق كافى نيست و بايد به عنوان مالك ، باشد كه از اوّل نبوده ، آرى مسألهء اجماع در ما نحن فيه نيست ، چرا كه غير واحدى از فقهاء فتوى به عدم لزوم اجازه دادند .\r\n\r\nقوله : و امّا ما ذكرناه :\r\nجواب از دليل دوّم گروه اوّل : اينكه گفتيد : بايع قصد نقل به سوى مال معيّن دارد و از دو حال خارج نيست : يا چنين قصدى كفايت مىكند و يا كفايت نمىكند . . . ما شقّ ثانى را اختيار كرده و مىگوييم : چنين قصدى در تحقّق صحّت فعلى ( كه ما را از آمدن اجازه مستغنى بسازد ) كفايت نمىكند ولى در تحقّق صحّت تأهّلى و شأنى كفايت مىكند ، بيان مطلب : از نظر تحقّق صورت عقد ( و اينكه معاملهء قابل لازم شدن باشد محقّق شده ) همان قصد نقلِ مال معيّن خارجى كفايت مىكند و امّا اينكه اين بيع را به قصد اينكه مال\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nخودش است انجام دهد يا به قصد اينكه مال ديگرى است انجام داد ، و در اين قصد نفس يا قصد غير داشتن مصيب باشد يا خطا بكند ، اينها در تحقّق مدلول عقد نقشى ندارند نه نبود اينها قادح است و نه وجود اينها نافع ، و بر همين اساس ما در مسألهء سوّم از مسائل بيع فضولى ( كه مال مردم را براى خود و به قصد خودش مىفروشد ) حكم به صحّت كرديم و گفتيم : مهمّ اصل قصد نقل و تمليك است و امّا قصد نفس داشتن لغو است و تأثيرى ندارد . پس قصد نقلِ مال معيّن خارجى تا اين مقدار كفايت مىكند .\r\nو امّا صحّت فعلى كه معاملهء مزبور لازم هم بشود در گرو طيب نفس و تراضى است و اينجا است كه مطلق رضايت دادن به انتقال متاعى به ديگرى ، كافى نيست بلكه بايد طيب نفس مالك به عنوان اينكه مالك است در ميان باشد ، تراضىِ مالكيّن به عنوان اينكه مالك هستند وجود داشته باشد نه وجود يك تراضىِ مجمل و فى الجمله‌اى كه اتّفاقاً و تصادفاً تراضىِ مالكى از آب در آمده ، و طيب نفس مالك به عنوان مالك بودن در هنگام انشاء نبوده ( چون اصلًا خبر نداشت كه خودش مالك است ) و لذا نياز داريم كه اين رضايت خاطر بعداً ملحق شود تا معامله لازم شود بر اين اساس است كه ما به انشاء قديم بسنده نكرده و اجازهء جديد را شرط مىدانيم .\r\n( به عبارت ديگر : در عقد دو چيز معتبر است : يكى انشاء بيع و ديگرى رضايت مالك يا مأذون و خلاصه : رضايت كسى كه استناد عقد به او مفيد است ، و اوّلى شرط صحّت است كه از اوّل وجود دارد و دوّمى شرط لزوم است كه بعداً بايد ملحق شود . )\r\n\r\nقوله : فلو اذن :\r\nبر مطلب مذكور ( طيب نفس مالك به عنوان اينكه مالك است بايد باشد و آن بعد از علم و اطلاع و راضى شدن است نه قبل از آن ) امورى را مبتنى و متفرع مىكنند :\r\n1 - اگر شخصى به اعتقاد اينكه فلان متاع ملك فلانى است به ديگرى اذن در تصرّف داد و گفت : من به شما اجازه دادم كه از فلان غذا كه مال زيد است تناول كنيد ، به فلان مركب سوار شويد و . . . و مأذون مىدانست كه اين غذا مال خود آذن است ولى خبر ندارد ، صرف اذن مزبور مجوّز تصرّف نمىشود و مأذون حق ندارد در آن مال تصرّف كند ، چون اذن مزبور از ناحيهء مالك به عنوان اينكه مالك است صادر نشده و به اين عنوان راضى نشده است .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n2 - اگر شخصى به خيال اينكه عبدى مملوك ديگرى است آن را آزاد كرد پس معلوم شد كه عبد خودش بوده باز عتق محقّق نمىشود و كلًاّ باطل است ، چون به عنوان اينكه عبد خودش است راضى به عتق نبوده و اجراء صيغه نكرده است .\r\n3 - اگر شخصى به ديگرى وكالت داد و گفت : از طرف من اين زن را طلاق بده ، و وكيل هم قبول وكالت كرده و آن زن را طلاق داد ، بعداً معلوم شد كه زوجهء خودش را طلاق داده است باز همچنين طلاقى محقّق نمىشود . چرا كه قصد طلاق به عنوان زوجهء خودش نداشته و به عنوان زوجهء موكّل قصد طلاق كرده ، فما قصد لم يقع و ما وقع لم يقصد ، و در اين گونه موارد پس از كشف خلاف اجازه هم دردى را درمان نمىكند براى اينكه عقود قابليّت دارند كه بر اجازهء بعدى موقوف شوند ولى ايقاعات چنين قابليّتى ندارند ، ( كما سيأتى )\r\n\r\n4 - قوله : و لو عزّه الغاصب :\r\nمقدّمه‌اى مىآوريم كه هم به حال فرازهاى قبلى سودمند باشد و هم روشنگر مطالبِ اين فراز باشد ، و آن اين كه : در كّل انشائها و معاملات ( چه عقود كه طرفينى است و ايجاب و قبول لازم دارد و چه ايقاعات كه يك طرفى بوده و تنها داراى ايجاب است ) دو شرط قطعاً بايد باشد :\r\nيكى قصد مدلول است يعنى مُوجِبْ وقتى انشاء بيع كرده و مىگويد : « بعتك هذا بكذا » بايد مضمون و مفاد اين عقد را كه انشاء تمليك عين به مال است ، قصد كند و به قصد تحقّق آن ايجاب مزبور را ايجاد كند ، يا وقتى انشاء عتق كرده و مىگويد : « اعتقتك فى سبيل اللّه » بايد مدلول صيغهء عتق را كه انشاء فكّ ملكِ است قصد كند . و ضمناً در تحقّق مدلول عقد يا ايقاع بيش از قصد انشاء تمليك مال معيّن يا فكّ ملكِ معيّن دخالتى ندارد ، اين كه حتماً قصد نفس يا قصد غير داشته باشد و به عنوان اين كه مال خودش هست انشاء تمليك كند لازم نيست و بدون آن هم مضمون عقد و ايقاع محقّق مىشود .\r\nو شرط دوّم اينكه طيب نفس و رضايت خاطر هم داشته باشد كه اوّلى شرط صحّتِ موقوف و مراعى بود و دوّمى شرط صحّتِ فعلى است و تا نباشد معامله صحيح فعلى نيست ، و اينجا است كه طيب نفسِ مطلق كافى نيست يعنى صرف اينكه من راضى هستم و مىدانم كه مال خودم هست و به اين عنوان رضايت بدهم و طيب نفس داشته\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nباشم و در يك جمله تراضىِ مالكى و طيب نفس مالك بما هو مالك معتبر است ، آنگاه در ايقاعات چون قابليّت لحوق اجازه و رضايت را ندارد و از اوّلِ امر يا صحيح و لازم هستند و يا فاسد و باطل ، بايد طيب نفس مزبور از اوّل و مقارنِ انشاء باشد ولى عقود چون قابليّت مزبور را دارند و لازم نيست كه طيب نفس مالك در عقود ، مقارن با عقد باشد لذا قابليّت دارند كه اوّل اصل عقد و انشاء تمليكِ مال معيّن به شخص معيّن واقع شود و بعداً اجازهء مالك به عنوان مالك به آن ملحق شود و بدين وسيله صحيح و لازم شوند .\r\nبا حفظ اين مقدّمه مىگوييم : بر هيمن اساس ( كه طيب نفس مالك به مال خودش به عنوان اينكه مال خودش است و اين معنى محرز است بايد باشد نه يك طيب نفسى به يك نقل مالى كه تصادفاً مال خودش بوده ) در سه فرع قبلى حكم به بطلان عتق و طلاق و حرمت تصرّف نموديم ، و اينك فرع چهارم را طرح مىكنيم : اگر غاصبى عبد كسى را غصب كرده و به مالك اصلىِ عبد مىگويد : اين عبد من است و آن را از طرف خودتان آزاد كنيد ( منظور اين است كه اوّل به وكالت از من ، عبد را به خودتان تمليك كند و سپس آن را براى خودتان آزاد كنيد ، چون لا عتق الّا فى ملكٍ ) مالك هم بىخبر از جريان ، قبول كرده و عبد مزبور را آزاد مىكند و بعد از آزاد كردن معلوم مىشود كه عبد واقعىِ خودش بوده و عبد خود را آزاد كرده بود آيا چنين عتقى نافذ و صحيح و مؤثر است ؟\r\nشيخ اعظم مىفرمايد : اقوى به نظر ما عدم نفوذ است ( به همان دليل كه بايد طيب نفس مالكى باشد و وى به عنوان اينكه عبد خودش هست راضى به عتق باشد و به اين عنوان راضى نبوده و بعد از علم و اطلاع هم قابلِ لحوقِ اجازه و رضايت نيست . ) و در اين حكم با گروهى موافق هستيم :\r\n1 - علّامه در تحرير « 1 » 2 - شهيد در حواشى « 2 » 3 - محقّق ثانى در جامع المقاصد « 3 » ضمناً محقق ثانى در ما نحن فيه ( بيع مال واقعىِ\r\n\r\n\r\n","description":"","footnote":"\r\n( 1 ) 1 . تحرير ، ج 2 ، ص 141 .\r\n( 2 ) . به نقل محقق ثانى در جامع المقاصد ، ج 6 ، ص 233 .\r\n( 3 ) . جامع المقاصد ، ج 6 ، ص 233 .\r\n","page_name":" 209 ","page_number":209},
  {"content":"\r\n\r\nخود به خيال اينكه مال ديگرى است و سپس كشف خلاف ) فتوى به صحّت بيع دادند و فرمودند : با لحوق اجازهء پس از علم و اطلاع ، معامله صحيح و لازم مىشود ، و در مثال عتق فتوى به بطلان دادند ، ولى كسى توهّم نكند كه محقّق ثانى تناقض گوئى كرده و نبايد تفصيل مىداد بلكه يا هر دو را صحيح مىدانست و يا هر دو را باطل ، خير تناتضى نيست و حق همان است كه محقق ثانى قائل شد ، چرا كه عتق موقوف مراعى بر امر استقبالى نيست و بايد از اوّل و مقارن با اجراء صيغه ، طيب نفس خاص ( يعنى طيب نفس مالك به عنوان اينكه مالك است بر فكّ مال و عتق رقبه ) وجود داشته باشد كه ندارد پس باطل است . ولى بيع مىتواند بر امر استقبالى موقوف باشد و طيب نفس مقارن ، شرط صحّت بيع نيست و بعداً هم بيايد كفايت مىكند ، اين است سرّ تفاوت عتق و بيع .\r\nآرى ايراد تناقض به گروه ديگرى وارد است كه عتق مزبور را كلًاّ فاسد و باطل مىدانند ولى بيع كذائى را هم صحيح و هم لازم مىدانند و مىگويند : نيازى به اجازهء بعدى نيست ، و ايراد اين است كه ، در انشائاتِ مالى ( كه عتق و بيع هم از اين مقوله هستند ) آيا انشاء مال معيّن كه در واقع ملك مُنْشِىء است ولى خودش خبر ندارد و به عنوان مال خودش انشائى روى آن انجام نداده بلكه به عنوان يك مال معيّن خارجى روى آن انشاء بيع يا عتق كرده و بعداً با مال خودش مصادف شده و تصادفاً روى مال خودش بوده ، آيا همين مقدار كفايت مىكند و جاى قصد انشاء به مال خودش به عنوان مال خودش را مىگيرد ؟ يا اين مقدار كافى نيست و حتماً بايد بداند كه مال خود او است و به عنوان مال خودش انشاء تمليك يا فكّ نمايد ؟ و مجرّد مصادفت با واقع كافى نيست ؟ اگر انشاء مزبور كفايت مىكند پس بايد در هر دو باب حكم به صحّت و لزوم كرده و بگوئيم هم بيع كذائى صحيح است و هم عتق كذاى و اگر كفايت نمىكند بايد در هر دو باب حكم به بطلان كرده و هر دو را از لزوم بلكه صحيح بودن بيندازيم ، و اينكه بگوييم : عتق باطل ولى بيع صحيح و لازم است تناقض گوئى است زيرا معناى بطلان بيع آن است كه قصد انشاء مزبور كافى نيست و معناى لزوم بيع آن است كه قصد مزبور كافى است و ايندو متنافيان هستند و جمعشان محال است .\r\nحقّ آن است كه : قصد انشاء اگر به مال معيّنى تعلّق بگيرد تا اين اندازه ارزش دارد كه انشاء مزبور را قابل تأثير بكند و نيازى به علم به مال خودش بودن ندارد ، ولى اين\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nمقدار فقط صحت شأنى است و براى صحت فعلى و خروج مال از ملك طرف به مجرّد انشاء كفايت نمىكند و بايد اجازه هم بيايد ، آنگاه اگر مورد ، از باب عقود باشد كه وقوف بردار هست و قابليّت دارد كه اجازهء بعدى بدان ملحق شود با آمدن اجازه صحت فعلى مىآيد ، و اگر قابليّت ندارد و بايد طيب نفس از اوّل باشد ( مثل باب ايقاعات ) در اينجا از اساس باطل است و اجازهء لاحق هم كارى از پيش نمىبرد .\r\n\r\nقوله : ثم انّه ظهر :\r\nدر موارد متعدّدى مالك اصلى حق دارد معامله را فسخ و ردّ كند و يا آن را امضاء و اجازه كند : يكى در معاملات و بيوع خيارى است كه در مدت خيار ، شخص ذى الخيار حقّ فسخ و امضاء دارد . و يكى در معاملات فضولى است كه مالك اصلى حق دارد آن را اجازه يا ردّ كند .\r\nو ديگرى در مثل ما نحن فيه است كه فروشنده خود مالك اصلى بود ولى حين البيع خيال مىكرد مالك نيست و لذا به عنوان اينكه مال خود اوست راضى نبود و بعداً معلوم شد كه مالك است باز اختيار اجازه و ردّ دارد حال آيا اين حقّى كه مالك اصلى پس از علم و اطلاع دارد از مصاديق اجازه در بيع فضولى است ؟ يا از باب حقّ الخيار در بيع خيارى است . دو مسلك وجود دارد :\r\n1 - شيخ اعظم مىفرمايد : از مطالبى كه در مقام ثانى در رابطه با وقوف اين بيع بر اجازه ذكر كرديم ( كه عمومات طيب نفس و قاعدهء سلطنت و تجارت عن تراضٍ و . . . بود با بيانى كه گذشت كه طيب نفس مالك بما هو مالك . . . ) به اين نتيجه مىرسيم كه : حقّ ردّ يا امضاء از باب اجازه است نه از باب خيار فسخ .\r\n\r\nقوله : فعقد :\r\nاين فراز در واقع ثمرهء نزاع مزبور و متفرع بر آن است : اگر از باب اجازه باشد بايد گفت :\r\nعقد مالك واقعى از اصل وحدوثاً متزلزل و مراعى است و تا اجازه و طيب نفس به عنوان مالِ خودش نيايد هيچ حكمى ندارد ، ولى اگر از باب حقّ الخيار باشد بايد گفت : عقد مزبور حدوثاً محقّق شده و بقائاً متزلزل است اگر اعمال خيار كرد و امضاء كرد مستقّر مىشود و گرنه مرتفع مىشود .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n2 - برخى از قريب العصرها ( محقّق تسترى « 1 » ) و به تبع ايشان بعض المعاصرين ( صاحب جواهر « 2 » ) فرموده‌اند : حقّ مزبور از باب حق الخيار است و معاملهء مزبور بقائاً متزلزل است نه حدوثاً ، و دليل اين بعض هم قانون لاضرر است كه وى خبر نداشته كه مالك واقعى بوده و لذا فروخته و خود اين نوعى ضرر است ( شايد ضرر مالى باشد به اين معنى كه چون خيال مىكرد مال ديگرى است لذا ارزان فروخته و مغرور و مغبون شده و خيار غبن دارد ، و شايد ضرر غير مالى باشد كه ناگاهانه اقدام كرده و سلطنت خود را از بين برده است و اين نوعى ضرر است كه اعمّ از نقص در مال يا جان يا آبرو است . و از كلمات بعدى همين معنى مستفاد است . ) و به حكم نفى ضرر ، چنين ضررى مرتفع شده و جبران آن به اختيار فسخ و امضاء است .\r\nمرحوم شيخ مىفرمايد : اين نظريّه صحيح نيست زيرا حق الخيار فرع بر انتقال ملك به طرف است ( البته بنابر مشهور نه بر مسلك شيخ طوسى كه تا مدّت خيار منقضى نشود قائل به ملك نيست ) و در تعريف حق الخيار گفته‌اند : ملكِ فسخِ عقد و ازالهء بقاء آنست ، پس بايد عقدى محقق شده باشد و ملكيتى آمده باشد و ما از بقاء و استمرار آن جلوگيرى كنيم ، و مكرّر دانستيم كه انتقال هم در گرو طيب نفس است و در ما نحن فيه طيب نفس معتبر ( از مالك به عنوان مال خودش ) نبوده تا انتقالى حاصل شود ، پس حدوثاً متزلزل است .\r\nو امّا مسألهء لاضرر كه آورديد : ضررى كه در ما نحن فيه مطرح است ضرر مالى نيست كه مربوط به عوض يا معوض باشد ( يعنى مثلًا مبيع معيوبى را خريده و حكم به لزوم موجب ضرر است و به حكم لا ضرر دفع مىشود ، يا جنسى را گران خريده و مشترى مغبون شده يا ارزان فروخته و بايع مغبون شده و حكم به لزوم موجب ضرر است و با قانون نفى ضرر مرتفع و مندفع مىشود . ) بلكه ضرر مربوط به جهالت است منتهى جهل به انتقال دو گونه است : گاهى جاهل به اصل انتقال است و اساساً روحش\r\n\r\n\r\n","description":"","footnote":"\r\n( 1 ) . مقابس الانوار ، ص 137 .\r\n( 2 ) . جواهر الكلام ، ج 22 ، ص 298 .\r\n","page_name":" 212 ","page_number":212},
  {"content":"\r\n\r\nخبر ندارد كه مال او را به ديگرى فروخته‌اند ( در فضولى متعارف ) و بعداً مطلع مىشود و حقّ اجازه و ردّ دارد . و گاهى از نقل و انتقال با خبر است و اساساً خودش اين كار را كرده ( در ما نحن فيه ) ولى از اينكه نقل و انتقال به مال خود او تعلّق گرفته و مال خودش را فروخته بىخبر است و آن ضررى كه صحت معامله را موقوف بر اجازه مىكند همين ضرر است يعنى چون جاهل بوده و طيب نفس به انتقال مال خودش نداشته ، ناچار بايد بعداً اجازه كند تا جلوى سلطنت او گرفته نشود و از اين بابت وى متضرّر نشود . ( و ثمرات اينكه از باب اجازه يا حق الخيار باشد را در تنبيهات اجازه آورديم . )\r\n\r\nقوله : ثم انّ الحكم :\r\nدر باب بيع فضولى دو مسلك بود :\r\n1 - مشهور فتوى به صحّت دادند\r\n2 - و عدّه‌اى فتوى به بطلان ، حال آيا صحّتِ معامله در ما نحن فيه ( مال خودش را فروخته ولى خيال مىكرد مال ديگرى است . . . . ) منوط به صحّت معامله در بيع فضولى است بگونه ايكه اگر در آنجا فتوى به صحت داديم ، در اينجا هم فتوى به صحّت دهيم و اگر در آنجا قائل به بطلان شديم در اينجا هم قابل به بطلان شويم ؟ يا مبتنى بر آن نيست و حتّى بنابر قول به بطلان معاملهء فضولى هم اين معامله صحيح است ؟\r\nمرحوم شيخ سر بسته مىفرمايد : خير ، حكم به صحّت در اينجا مبتنى بر حكم به صحّت در بيع فضولى نيست ، بلكه بنابر قول به بطلان هم ، جارى است و سپس يك استثناء مىزنند ، ولى براى تكميل بحث چنين محاسبه مىكنيم : ادلّهء بطلان بيع فضولى عبارت شد از ادلّهء اربعه ( كتاب ، سنّت ، اجماع ، عقل ) و هر كدام را جداگانه مىآزمائيم :\r\nدليل اوّل : آيهء تجارت بود كه به قول مستدّل ، دلالت داشت بر مقارنتِ طيب نفس و اينكه بايد طيب نفس مقرون به عقد باشد و در بيع فضولى اين شرط نيست پس باطل است . اگر مستندِ بطلان اين دليل باشد بايد در ما نحن فيه هم حكم به بطلان كرد ، چون طيب نفس مالك به عنوان مالِ خودش ، از اوّل نبوده و بعداً آمده ، ولى ما قبلًا از اين دليل جواب داديم و ثابت كرديم كه مقارنتِ طيب نفس لازم نيست و طيب نفس متأخّر هم كفايت مىكند .\r\nدليل دوّم : رواياتِ ناهيه بود كه مىگفت : لا تبع ما ليس عندك . . . اگر مستند بطلان اين اخبار باشد اينها در ما نحن فيه جارى نيستند ، زيرا فروشنده مالك واقعى است و بيع او بيع ما ليس عنده نيست . پس ولو بيع فضولى را باطل بدانيم ، دليل بر بطلان بيع در ما نحن فيه نيست .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nدليل سوّم : اجماع بود ، اين نيز در ما نحن فيه نمىآيد ، زيرا ديديم كه مشهور فتوى به صحت داده بودند .\r\nدليل چهارم : حكم عقل به قبح تصرّف در مال غير بود كه از اين راه به حرمت و از آن راه به فساد منتقل شدند و اگر مستند بطلان بيع فضولى اين دليل باشد ، در ما نحن فيه هم جارى است زيرا كه : بايع گرچه مالك واقعى است ولى به اعتقاد خودش مال غير را مىفروشد و به اعتقاد خودش ، تصرّف مزبور در مال غير بدون اذن غير و قبيح است ( البته از باب تجرّى نه قبح واقعى ) و همان بيان در اينجا هم مىآيد . ولى خوشبختانه سابقاً به پنج بيان از دليل عقلى بر بطلان هم جواب داده و آن را ردّ كرديم . پس مسألهء ما مبتنى بر آن مسأله نيست و اصولًا اينجا فضولىِ صورى است نه واقعى .\r\n\r\nصورت چهارم :\r\nصورت چهارم از چهار صورت مسأله سوّم آن است كه : متاعى را براى خودش مىفروشد ولى به خيال اينكه مال ديگرى است و وى غصب كرده و مىفروشد ، و بعداً معلوم مىشود كه : مالِ خودش بوده و ملك واقعىِ خود را فروخته است ، چنين معامله‌اى چه حكمى دارد ؟\r\nمىفرمايد : از نظر حكم به صحت ، اين صورت مثل صورت سوّم است و دليل صحّت همان است . و از نظر وقوف بر اجازه نيز ادلّهء لزوم اجازه همان ادلّه است و با اجازه بعدى صحيح و لازم مىشود . البته در اين صورت چهارم وجهى براى عدم وقوف بر اجازه مىتوان آورد كه در صورت سوّم نبود ، و آن اينكه : در صورت سوّم مالكيّت واقعى و ادعائى تطابق نداشت و مقصود و منكشف هماهنگ نبود ، مقصود ، ديگرى بود ولى منكشف مالكيّت خودش بود ، امّا در صورت چهارم اينها تطابقِ كامل دارند و قصد تمليك براى خودش بوده و مالك واقعى هم خودش بوده و لذا چه بسا اجازه هم لازم ندارد . و لذا جناب محقق تسترى كه در صورت سوّم فتوى به حق الخيار داد در اينجا لزوم را تقويت كرده و فرموده : نيازى به اجازه نيست « 1 » .\r\n\r\n\r\n","description":"","footnote":"\r\n( 1 ) . مقابس الانوار ، ص 136\r\n","page_name":" 214 ","page_number":214},
  {"content":"\r\n\r\n\r\nالكلام فى المجاز\r\nدر مورد اجازه به ترتيب سه مبحث مطرح است :\r\n1 - سخن در شروط و احكام خود اجازه ( در اين بخش مسألهء كاشفيّت و ناقليّت ، ثمرات كشف و نقل ، تنبيهات مسأله ذكر شد )\r\n2 - سخن در احكام و شروط شخص مُجيز ( اين بخش هم سه مسألهء عمدهء داشت كه تا به حال بررسى شد . )\r\n3 - سخن در احكام و شروط عقد مُجاز ، كه فعلًا مورد بحث است . و براى اينكه مبحث مذكور به نحو مستوفا و مستقصا انجام بگيرد ، سه امر لازم است :\r\nامر اوّل : عقود و از جمله بيع داراى سه دسته شرايط مىباشد .\r\n1 - شروط صيغه ( عربيّت ، ماضويّت ، موالات ، ترتيب ، تطابق ، تنجيز و . . . )\r\n2 - شروط متعاقدين ( عقل ، بلوغ ، قصد ، اختيار ، حريّت ، مالك يا مأذون بودن و . . . )\r\n3 - شروط عوضين ( ماليّت ، ملكيّت ، معلوميّت عوضين ، قدرت بر تسليم ، اسلام مشترى فى الجمله و . . . )\r\nحال اگر عقد بيع از دو مالك يا دو مأذون صادر شود بايد در حال عقد و انشاء كليّهء شروط مذكور موجود باشد ، ولى سخن در صدور عقد از فضولى است ، در عقد فضولى هم شروط صيغه قطعاً بايد باشد و كسى را در آن بحثى نيست ، شروط متعاقدين هم قطعاً بايد باشد و گرنه عقد مزبور ، قابل لحوق اجازه نخواهد بود ، البته فقط رضايت و طيب نفس مالك مستثنا است زيرا اگر اينهم در حال عقد باشد كه فضولى نخواهد بود و سالبه به انتفاء موضوع مىشود ، ولى ساير شروط متعاقدين بايد باشد ، انّما الكلام در اين است كه : آيا شروط عوضين هم در حال عقد بايد موجود باشد ؟ مثلًا معلوميّت عوضين هم لازم است و اگر فضولى صبره‌اى از گندم را فروخت و علم به مقدار و اندازهء آن نداشت و حين العقد نمىدانست كه چند پيمانه است ، باطل است ؟ يا علم مذكور از فضولى لازم نيست و در حال اجازه و از طرف مُجيز كه معلوم باشد كافى است ؟ يا مثلًا قدرت بر تسليم لازم است يا نه ؟ اسلام مشترىِ قرآن و عبد مسلم لازم است يا نه ؟ طهارت مبيع لازم است يا نه ؟ ماليّت آن در حال عقد لازم است يا نه ؟ و . . . چند احتمال مطرح است :\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n1 - در عقد فضولى نه شروط متعاقدين معتبر است و نه شرايط عوضين ، و در حال عقد وجود هيچكدام از آنها شرط نيست . اين احتمال قطعاً باطل است واحدى بدان تفوّه نكرده است .\r\n2 - در عقد فضولى در حال انشاء هم شروط متعاقدين به استثناى رضايت مالك بايد باشد و هم شروطِ عوضين ، و رأى مرحوم شيخ همين است و لذا مىفرمايد : الاوّل يشترط فيه كونه جامعاً و . . . .\r\n3 - در عقد فضولى فقط شروط متعاقدين كه در فضولى و اصيل باشد كافى است و شروط عوضين در حال انشاء نه در طرف فضولى و نه اصيل لازم نيست مرحوم شيخ مىفرمايد : اين مقدار كفايت نمىكند و بايد شروط عوضين هم باشد ، دليل ايشان در ادامه خواهد آمد .\r\n4 - در عقد فضولى نسبت به طرف فضولى شروط عوضين معتبر نيست ولى نسبت به طرف اصيل مطلقاً معتبر است چه اجازهء بعدى را كاشفه بدانيم و چه ناقله ، به اين دليل كه هر كجا عقدى با اذن سابق تام و مؤثر است با اجازهء لاحق هم تمام و مؤثر است و آن فرض وجود شرايط مزبور است كه در حق اصيل بايد مراعات شود .\r\n5 - در طرف فضولى وجود شروط عوضين معتبر نيست ولى در طرف اصيل بنابر قول به كاشفيّت اجازه ، معتبر است به اين دليل كه على الكشف معامله از اوّل از طرف اصيل لازم است و بايد بدان وفا كند و وجوب وفا در فرضى است كه عقد از طرف او جامع جميع شروط صحت باشد ، و گرنه وجوب وفا نخواهد داشت .\r\n\r\nقوله : و ذلك :\r\n( مرحوم شهيدى اين را علّت براى لتوقّف تاثيره . . . گرفته « 1 » و مرحوم سيّد آن را علّت براى لا يكفى دانسته « 2 » ولى حق اين است كه : اين فراز علّت اصل مدعّاى مرحوم شيخ است كه فرمود : يشترط فيه كونه جامعاً لجميع الشروط . . . و وقتى اين مدعّا مدلّل شد احتمالات بعدى هم ابطال مىشود و نيازى به بيان جدا ندارد . ) دليل بر اشتراط جميع شروط در حال عقد اين است كه : عقدى كه فضولى با اصيل انشاء كرده‌اند از دو حال خارج نيست :\r\n\r\n\r\n","description":"","footnote":"\r\n( 1 ) . هداية الطالب ، ص 303 .\r\n( 2 ) . حاشية السيّد على المكاسب ، ص 170 .\r\n","page_name":" 216 ","page_number":216},
  {"content":"\r\n\r\n1 - يا تمام السبّب براى نقل و انتقال و ملكيّت است كه اين دو بخش دارد :\r\nالف : اجازه كاشفه باشد . ب : اجازه ناقله باشد ولى شرط باشد نه جزء\r\nدر هر صورت عقد سبب و مقتضى براى ملكيّت است و عقد هم با شروط مزبور تأثير مىكند نه بدون آن ، پس بايد شروط مذكور كّلًا در عقد باشد .\r\n2 - و يا جزء سبب است و جزء ديگر اجازه است ( بنابر ناقليّت و جزء بودن اجازه نه شرط بودن آن ) كه باز هم بايد كلّيهء شروط در حال عقد موجود باشد به اين دليل كه : اگر سببى مركّب از دو جزء بود بايد شروط معتبر در آن سبب از اوّل شروع عقد موجود باشد نه اين كه در اثناء و بعداً بيايد .\r\n\r\nقوله : و لهذا :\r\nشاهدى است براى همين فرض دوّم كه از انشاء دو مالك مىآورند و آن اينكه : در مورد دو اصيل هم بايد از اوّل ايجاب تا آخر قبول شروط صحّتِ عقد باشد و از جملهء شروط ، علم به عوضين است ، پس اگر در حال ايجابِ موجِب ، قابل جاهل به عوضين يا احد هما باشد ولى در حال قبول عالم شده و عالماً قبول را انشاء كند كفايت نمىكند و ايجاب مزبور جايز و نافذ نيست . هكذا در ما نحن فيه كه عقد فضولى است و اجازه جزء سبب است و به منزلهء انشاء دو اصيل است و بايد از به دو شروع در جزء اوّل يعنى خود عقد ، شرطهاى معتبر باشد .\r\n\r\nقوله : بل :\r\nبلكه حتى اگر در شاهد مثال مذكور بگوييم : ايجاب در حال جهل قابل به عوضين ، نافذ است ولى در ما نحن فيه يعنى عقد فضولى ، انشاء عقد با جهل فضولى يا طرفين به عوضين صحيح نيست ، زيرا اجازه را اگر كاشفه بدانيم كه سبب تامّ خود عقد است و از اوّل در واقع تأثير و نقل و انتقال بوده و تا جامع شروط نباشد تأثيرى نيست . و اگر ناقله بدانيم و مبناى شرطيت را اختيار كنيم ( كما هو الا قوى ) باز مقتضى و سبب خود عقد است و وقتى مىگوييم : شروط مزبور شروط عقد است يعنى شرط خود عقد است نه اينكه شرط شرط عقد ( اجازه ) باشد . و اگر مبناى جزئيّت را اختيار كنيم ، باز معناى جزئيّت اجازه آن است كه اجازه جزء عقد مؤثر است يعنى در ترتّب اثر شرعاً دخيل است نه اينكه جزء اصل عقد و انشاء باشد و بدون آن انشاء صحيح نباشد ، آنگاه كلّ\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nادّله‌اى كه ( از نصوص و اجماعات ) شروطى را در بيع معتبر مىكنند ظهور دارند در اعتبار اين شروط در اصل انشاء نقل و انتقال به سبب عقد ، نه در اعتبار اين شروط در لزوم عقد و ترتّب اثر شرعى بر آن ، پس بايد شروط مزبور از اوّل و از زمان عقد باشد .\r\n\r\nقوله : نعم :\r\nشروط عوضين را مىتوان به دو دسته تقسيم كرد :\r\n1 - شروطى كه در اصل انشاء معتبر هستند و ادّلهء اعتبار آن شروط ، آنها را در اصل صحّتِ انشاء معتبر كرده مثل ماليّت عوضين ، علم به عوضين و . . . كه در اصل عقد معتبر هستند .\r\n2 - شروطى كه در اصل انشاء دخيل نيستند ، بلكه در لزوم عقد و ترتّب اثر شرعى بر آن معتبر هستند ، اينها را مىتوان گفت كه در حال عقد لازم نيست و در حال اجازه كه باشد كافى است ، زيرا ترتّب اثر بعد از اجازه و بدنبال آن است . و شايد مسألهء قدرت بر تسليم از اين قبيل باشد كه شرط ترتب اثر شرعى است و در حال اجازه كه مجيز قادر بر تسليم باشد كافى است و بيش از آن لازم نيست . و نيز اگر فضولى مصحفى را به كافرى فروخته يا عبد مسلمى را فروخته و در حال شراء مشترى كافر است ولى در حال اجازه مسلمان شده همين كافى است و اسلام مشترى هم شرط ترتّب اثر است نه شرط اصل انشاء .\r\n\r\nقوله : ثمّ هل :\r\nبه عقيدهء ما شروط متعاقدين و عوضين ( آندسته كه در اصل انشاء معتبر بودند ) در حال عقد بايد باشد و گرنه عقد فضولى صحيح نيست ، حال سؤال اين است : آيا لازم است كه شروط مزبور از حال عقد فضولى تا زمان اجازهء مالك اصلى باقى و مستمر باشند ؟ يا لازم نيست ؟\r\nمرحوم شيخ تفصيل داده مىفرمايند : امّا شروط متعاقدين در حال عقد كه باشند كافى است و بقاء متعاقدين بر شرائط مزبور تا زمان اجازه معتبر نيست ( مثلًا اگر بعد از عقد يكى از متعاقدين مجنون شد يا مرد معامله باطل نمىشود . ) زيرا اگر اجازه را كاشفه بدانيم كه پرواضح است : امّا اصيل كه از طرف او عقد از اوّل صحيح و لازم شد و حقّ فسخ ندارد و لو بعداً بميرد هم لطمه‌اى به عقد وارد نمىشود ، و امّا فضولى هم به مجرّد\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nانشاء عقد به كلى از معامله اجنبى و بيگانه است و بقاء او بر شروط معتبر نست . و اگر ناقله هم بدانيم باز على التحقيق اجازه شرط است و امّا سبب و مقتضى و مؤثر خود عقد است كه آن هم واجد شرايط بوده و بيش از آن لازم نيست .\r\n( آرى اگر اجازه سبب باشد آن هم جزء سبب براى اصل عقد و انشاء حق اين است كه از اوّل تا زمان اجازه شروط مزبور باقى باشد ، شبيه بقاء آنها از آغاز ايجاب تا انجام قبول و اگر جزء سبب براى ترتب اثر شرعى باشد باز بقاء لازم نيست . )\r\nو باز آرى اگر كسى اجازه را بيع مستأنف و جديدى بداند كه قائم مقام ايجاب و قبول هر دو باشد ، در حال اجازه هم بايد مجُيز و اصيل باقى بر شروط متعاقدين باشند ، چون عقد جديد است . ولى اين مبنا باطل است .\r\nو امّا شروط عوضين : اگر اجازه را ناقله بدانيم بقاء آنها تا زمان اجازه لازم است ، زيرا الان و با اجازه نقل و انتقال مىآيد پس الان بايد ماليّت باقى و بر قرار باشد ( پس اگر در حال عقد فضولى اين مايع پاك بود و ماليّت داشت ولى در حال اجازه نجس شده ، يا سركه بود و حالا خمر شده و از ماليّت افتاده معامله باطل است . ) ولى اگر اجازه را كاشفه بدانيم دو وجه پديد مىآيد ( منشأ دو وجه ظهور ادلّهء اشتراطِ ماليّت و . . . است در بقاء و استمرار يا عدم ظهور آنها ، اگر ظهور در استمرار داشتند ، بقاء معتبر است و الّا فلا ) مرحوم شيخ مىفرمايد : اعتبار بقاء شروط عوضين تا زمان اجازه بنابر كاشفيّت اجازه هم مثل فرض ناقليّت بعيد نيست . ( ظاهر اين جمله آن است كه : ايشان ظهور ادلّه را در استمرار تقويت مىكنند در حالى كه سابقاً در بيان ثمرات كشف و نقل با صاحب جواهر مخالفت كرده و منكر ظهور در استمرار شدند . )\r\n\r\nامر دوّم :\r\nعقد مُجاز ( عقد فضولى كه بعداً از سوى مالك اصلى يعنى مُجيز ، امضاء و اجازه مىشود و عقد مُجاز ناميده مىشود . ) گاهى براى شخص مُجيز معلوم بالتفصيل است يعنى دقيقاً مىداند كه چه كسى عقد خوانده ، چه نوع عقد خوانده ، بر چه مالى از اموال او عقد خوانده ، به چه ثمن و قيمتى عقد خوانده است ، تمام اين‌ها براى مالك اصلى معلوم و مشخّص است . و گاهى عقد مزبور در نزد مُجيز معلوم بالاجمال است يعنى اجمالًا مىداند كه عقدى خوانده شده ولى جنس عقد نزد وى معيّن نيست ، مثلًا مىداند كه بر جاريهء او عقدى فضولى انشاء شده ولى نمىداند كه عقد نكاح است يا عقد\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nبيع ؟ يا جنس عقد را مىداند كه مثلًا بيع است ولى بيع انواع و اقسامى دارد و نمىداند كه كدام قسم از بيع انشاء شده ، يا مىداند كه عقد صلح اجراء شده ولى كدام نوع از صلح است معلوم نيست ، يا از ناحيهء مثمن گير دارد و نمىداند كدام مال از اموال او فروخته شده ؟ يا از ناحيهء ثمن جهالت در كار است و نمىداند كه به چه مبلغى كتابش را فروخته‌اند ؟ و بالجمله عقد فضولى از جميع جهات معتبر و لازم ، نزد مُجيز مشخّص نيست بلكه از بعضى جهات معلوم است . حال سؤال اين است كه : اگر بخواهد اجازهء مالك اصلى يا مجيز نافذ و مؤثر باشد ، آيا شرط است كه عقد مُجاز براى مُجيز معلوم بالتفصيل باشد ؟ يا معلوم بالاجمال هم كه باشد كفايت مىكند ؟\r\nمرحوم شيخ مىفرمايد : در اين مورد دو وجه ( احتمال داراى دليل ) وجود دارد :\r\n\r\n1 - قوله : من كون :\r\nعلم اجمالى كفايت مىكند و علم تفصيلى لازم نيست ، به اين دليل كه : اجازهء لاحق از اذن سابق كه بالاتر نيست بلكه فرع او است و قائم مقام او است و اصل ، اذن سابق و طيب نفس متقدّم است ولى اگر تقدّم و مقارنتى نبود لااقل بايد اجازهء لاحق بيايد ، حال كه اجازه مثل اذن سابق است و حكم او را دارد ، مىگوييم : در اذن سابق تعيين متعلّق و معلوم تفصيلى بودنِ آن لازم نيست يعنى لزومى ندارد كه موكّل در مقام اذن و توكيل همهء جهات را مشخّصاً در متن عقد توكيل بياورد و وكيل كه قبول وكالت مىكند از آن جهات آگاهىِ كامل داشته باشد ، بلكه كافى است كه يك آگاهىِ اجمالى داشته باشد يعنى مثلًا بداند كه زيد او را در فروختن فلان اتومبيل وكيل كرده ، امّا اينكه به چه كسى بفروشد ، چه نوع بيعى باشد ( نقد ، نسيه و . . . ) به چه قيمتى بفروشد و . . . ، دانستن اينها در متن عقد توكيل لزومى ندارد . و وقتى در اذن سابق علم تفصيلى معتبر نبود پس در اجازهء لاحق هم مثل اذن سابق ، علم تفصيلى معتبر نيست و يا به طريق اولى معتبر نيست .\r\n\r\nقوله : الّا اذا :\r\nدر اذن سابق دانستن همهء جهات و خصوصيات لازم نبود و علم اجمالى هم كفايت كرد ، امّا يك شرط دارد و آن اينكه : اجمال و ابهام به درجه‌اى نرسيد كه قبيح و مستهجن و مُضحك باشد ، كه اگر به اين مرتبه رسيد مُخّل و قادح است ، مثلًا اگر بگويد : من تو را بر يك كارى در عالم وكيل كردم ، يا بر يك بيعى در مدّت عمرم وكيل كردم و . . . اين مقدار\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nكافى نيست و وكالت آور نيست . ولى بحث در جائى است كه از جهات فراوانى مالكِ مُجيز يا وكيل آگاهى دارند و از بعضى جهات هم ندارند ، و اينها قادح نيست .\r\n\r\n2 - قوله : و من انّ :\r\nعلم اجمالى كافى نيست و علم تفصيلى لازم است ، به دليل اينكه : اجازه در عقد فضولى به حسب واقع يكى از دو ركن عقد است ( صغرى ) و دليل ركنيّت هم آن است كه تا اجازه نيامده معاهدهء حقيقى هم ميان دو مالك محقّق نشده و وجوب وفائى در ميان نيست پس بايد اجازه بيايد . ( اگر بايع ، فضولى بوده اجازه به منزلهء ايجاب است و اگر مشترى ، فضولى بوده اجازه به منزلهء قبول است . ) و كبراى كلّى هم اين است كه : در عقد دو اصيل و دو مالك بايد همهء جهات از اوّل تا آخر ايجاب و قبول ، مشخّص باشد و اينكه قابل نداند كه موجِب چه گفت و چه نوع عقدى را انشاء كرد ، و صرفاً به نحو مجمل بداند كه ايجابى انشاء شد ، كفايت نمىكند ، پس در ما نحن فيه هم علم اجمالى كافى نيست و بايد علم تفصيلى باشد .\r\n[ دو نكته : الف : مرحوم شيخ از دو وجه مذكور هيچكدام را اختيار نمىكنند . ب :\r\nبحثى كه در امر ثانى تا به حال مطرح شد به دو شكل قابل عرضه است : 1 - آيا مالك مجيز بايد علم تفصيلى داشته باشد يا علم اجمالى هم كافى است ؟ طبق اين عنوان ، بحث با مباحث شخص مُجيز تناسب دارد و از احكام آن باب است 2 - آيا عقد مُجاز بايد معلوم بالتفصيل باشد يا معلوم بالاجمال هم كفايت مىكند ؟ در متن ، اين عنوان آمده و طبق اين از مباحث عقد مُجاز است و مستقيماً با اين بحث تناسب دارد . 
  ]\r\n\r\nقوله : و من هنا :\r\nتا به حال فرض بحث در جائى بود كه مُجيز علم به اصل وقوع عقد فضولى داشت ( اجمالى يا تفصيلى ) ولى حالا اگر وى از اصل عقد خبر ندارد و نمىداند كه عقدى واقع شده و صرفاً احتمال وقوع مىدهد ، در اين جا اجازهء تنجيزى ممكن نيست و نمىتواند بگويد : امضيتُ العقد ، چون مىگوييم : تو از كجا مىدانى كه عقدى وجود دارد كه امضاء مىكنى ؟ ولى آيا اجازهء تعليقى به اينكه بگويد : اگر عقدى واقع شده من اجازه مىكنم صحيح است ؟ مرحوم شيخ مىفرمايد : از مطالبى كه در وجه ثانى گفته آمد كه اجازه يكى از دو ركن عقد است به اين نتيجه مىرسيم كه : به احتمال قوى بايد علم به وقوع عقد\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nداشته باشد تا بتواند اجازه كند ، و مجرّد احتمال و شك و سپس اجازهء تعليقى دادن كافى نيست حتّى اگر مصادف با واقع در آيد و بعداً معلوم شود كه واقعاً هم عقدى بوده ولى كافى نيست . دليل مطلب آن است كه : اجازه گرچه مستقيماً از عقود نيست ( كه خود ، عقد جديدى و مستأنفى باشد ) و در معقد اجماع فقهاء كه بالاجماع تعليق را در عقود ، مضرّ و مبطل مىدانند . ) داخل نيست ، ولى در معناى عقود و در حكم آنها و به منزلهء آنها كه هست ( اجازه به منزلهء ايجاب يا قبول است ) و همين مقدار كافى است كه محكوم به احكام عقود باشد و تعليق در آن قادح باشد .\r\n\r\nقوله : و لذا :\r\nدليل بر اينكه اجازه در معناى عقود و به منزلهء آنها مىباشد ، اين است كه : از طرفى تا اجازهء مالك نيايد وجوب وفائى هم نيست ، با آمدن اجازه اوفوا بالعقود مىآيد . و از طرف ديگر مضمون اوفوا بالعقود هم اين است كه‌اى كسانى كه عاقد هستيد بر شما واجب است كه به عقدتان وفا درا باشيد ، پس با آمدن اجازه بر مُجيز عنوان عاقد يا به منزلهء عاقد صدق مىكند ، پس محكوم به احكام عاقد است و تعليق بردار نيست .\r\n\r\nقوله : فتأمّل :\r\nاشاره به اين است كه : تنها دليل لزوم تنجيز و نبود تعليق در عقود ، مسألهء اجماع بود ، و اجماع دليل لبّى است و بايد به قدر متيقنِ آن اكتفا كرد و قدر متيقّن خود عقود است كه نبايد معلّق باشند و امّا چيزهائى كه در معناى عقود هستند ( مثل اجازه ) مشمول اجماع نيستند ، پس دليلى بر قدح تعليق در آنها نداريم و بر فرض شك در اشتراط تنجيز ، از اصل عدم اشتراط استفاده مىكنيم پس اجازهء تعليقى بلامانع است .\r\nامر سوّم : آنچه تا به حال از آغاز بيع فضولى بحث كرديم تماماً مربوط به يك عقد فضولى بود كه بر مال مالك اصلى واقع مىشد و بعد هم مالك آن را ردّ يا امضاء مىكرد ، و اينك سخن در ترتّب عقود مختلف و متعدّد بر مالِ مُجيز است ، يعنى چندين عقد فضولى بر خود مالِ مالك يا بر اعواض آن منعقد شده است و مىخواهيم احكام اينها را روشن كنيم ، در اين رابطه نخست صور گوناگون مسأله را عنوان مىكنيم ، سپس مثال جامع الاطرافى مىزنيم ، و سپس مىپردازيم به بيان احكام شرعىِ صور مزبور .\r\nامّا صور مسأله : در مجموع دوازده صورت متصور است ، به اين بيان : عقدى را كه\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nبعداً مالك اصلى و مُجيز اجازه مىكند يا عقدى است كه مستقيماً بر خود مال مُجيز يا مالك اصلى واقع شده و يا عقدى است كه بر عوض مالِ مُجيز واقع شده ( عوض هم خصوص عوض مستقيم و بلاواسطه نيست بلكه اعمّ است از عوضِ اوّل و بلاواسطه يا عوض مع الواسطه كه عوض العوض باشد و يا مع الوسائط كه عوضِ عوضِ عوضْ باشد و بعداً در مثال واضحتر خواهد شود . ) و در هر يك از دو صورت مزبور يا عقد مجاز اوّلين عقد فضولى است كه بر خود مالِ غير يا عوض مال غير ، واقع شده و يا آخرين عقد كذائى است و يا عقد وسطى است كه سابق و لاحق دارد . ( چون اين مطلب مسلّم است كه مالك اصلى حق دارد هر كدام از بيوع و عقود مزبور را اجازه كند . ) در مجموع شش صورت پديد مىآيد :\r\n1 - عقد مُجاز اوّلين عقدى باشد كه بر خود مال مُجيز واقع شده\r\n2 - عقد مُجاز اوّلين عقدى باشد كه بر عوض مال مُجيز واقع شده\r\n3 - عقد مُجاز آخرين عقدى باشد كه بر نفس مال مُجيز واقع شده\r\n4 - عقد مُجاز آخرين عقدى باشد كه بر عوض مال مُجيز واقع شده\r\n5 - عقد مُجاز عقد وسطى باشد كه بر خود مالِ مُجيز واقع شده\r\n6 - عقد مُجاز عقد وسطى باشد كه بر عوض مالِ مُجيز واقع شده\r\nاز شش صورت مزبور دو صورت اخير ( 5 و 6 ) هر كدام چهار صورت دارند :\r\n1 - يا عقود سابق و لاحق بر اين دو عقد وسط ، همگى بر عين مالِ مجيز واقع شده‌اند\r\n2 - و يا همهء آنها بر عوض و بدلِ مال مُجيز واقع شده‌اند\r\n3 - و يا عقود سابق بر عين مال و عقود لاحق بر عوض مال واقع شده‌اند\r\n4 - و يا به به عكس فرض سوّم است كه عقد سابق بر عوض و عقد لاحق بر خود مال واقع شده\r\nحاصلضرب دو قسم اخير از شش صورت اوّل در اين چهار فرض ، هشت صورت است كه با باقيمانده از شش صورت اوّل يعنى چهار صورت ( 1 و 2 و 3 و 4 ) مجموعاً دو از ده صورت درست مىشود .\r\nو امّا مثال جامع مسأله : در اين مثال هشت بيع مطرح شده كه سه بيع اوّل مستقيماً بر\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nخود مالِ مُجيز واقع شده و دو بيع بعدى بر عوض مال مُجيز و دو قسم ديگر بر عوضِ عوض و قسم اخير بر عوضِ عوضِ عوض :\r\n1 - بايع فضولى عبد كسى را به ديگرى فروخت و در مقابل اسبى را دريافت كرد .\r\n2 - خريدار هم عبد را به شخص سوّمى فروخت و كتابى دريافت كرد .\r\n3 - سوّمى هم عبد را به چهارمى فروخت و دينارى دريافت كرد .\r\n4 - آنكه عبد را فروخته بود و اسبى دريافت كرده بود ، اسب را كه عوض عبد بود فروخت و درهمى دريافت كرد .\r\n5 - و آنكه عبد را به چهارمى فروخته بود و دينارى گرفته بود ، دينار را فروخت و جاريه‌اى را در يافت كرد .\r\n6 - دوباره آنكه اسب را داده و درهمى گرفته بود ، درهم را كه عوضِ عوضِ عبد است ( يعنى عوض اسب است كه آن هم عوض عبد است ) به قرص نانى فروخت .\r\n7 - و مجدّداً همان درهم به حمارى فروخته شد كه باز بيع عوض عوض است .\r\n8 - و قرص نان هم در مقابل عسل فروخته شده كه بيع عوضِ عوضِ عوضْ است يعنى قرص نان عوض درهمى است كه درهم عوض اسب است كه اسب عوض عبد است .\r\n\r\nقوله : امّا اجازة :\r\nاحكام شرعىِ صور مذكور : مرحوم شيخ در دو بخش اين احكام را بيان مىكنند :\r\nبخش اوّل : عقد مجاز يكى از عقودى باشد كه بر خود مالِ مالك اصلى واقع شده ( كه در مثال مذكور سه بيع اوّل و دوّم و سوّم موردش نفس مالِ مُجيز بود ) و اين سه فرض دارد :\r\nالف : عقد مجاز عقد سابق يعنى اوّلين عقد باشد يعنى مالك اصلى بيع عبد به فرس را امضاء كند ، در اينجا نسبت به خود عقد مُجاز معامله صحيح و لازم مىگردد ، و نسبت به دو معاملهء بعدى كه آنها هم بر روى خود عبد انجام گرفته ، مسأله منوط به كشف و نقل مىگردد و اگر اجازهء مالك اصلى نسبت به بيع اوّل را كاشفه بدانيم معنايش آن است كه از همان اوّلِ وقوع بيع : مشترى كه فرس داده بود ، در واقع مالكِ عبد شده بود و بعداً كه به ديگرى در مقابل كتاب فروخته بود ملك خود را فروخته و آن ديگرى هم كه به چهارمى\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nدر مقابلِ دينار فروخته او نيز مالك عبد بوده و ملك خود را فروخته است و هر سه معامله صحيح و لازم مىشوند . ولى اگر اجازه ناقله باشد و از حالا اجازه كه آمد مشترى مالك عبد شد و قبلًا مالك نبوده ، مسأله در باب : « مَنْ باعَ شيئاً ثم ملكه فاجازه » داخل مىشود ، يعنى وقتى فروخت مالك نبوده و حالا با اجازه مىخواهد مالك شود آنگاه اگر مالكيّت در حال عقد را شرط دانستيم بايد حكم به بطلان بيع دوّم و سوّم نمائيم ، و اگر گفتيم : مالكيت در حال اجازه كافى است بايد حكم به صحت كنيم و بگوييم : پس از اجازهء مالك اصلى نسبت به بيع اوّل ، مشترى هم بايد بيع دوّم را امضاء كند و مشترى بعدى هم بايد بيع سوّم را اجازه كند و اگر اجازه كردند صحيح و لازم مىشوند .\r\nو امّا نسبت به عقودى كه بر عوض مالِ مجيز واقع شده : اينكه بايع فضولىِ سوّمى عبد را داد و دينار گرفت ، و سپس دينار را به جاريه معامله كرد ، حكمش حكم خود بيع عبد به دينار است كه در بالا محاسبه شد ، على الكشف اين هم صحيح است و على النقل مبتنى بر مبانىاى است كه ذكر شد . و اينكه فضولىِ اوّلى فرس را به درهم فروخته ، پس از اجازهء بيع اوّل از سوى مالك ، وى مالكِ فرس مىشود و مجدّداً بايد بيع فرس به درهم را اجازه كند ، و به دنبال اجازه ، مالك درهم مىشود و دوباره بايد بيع درهم به قرص نان را امضا كند ، و وقتى امضا كرد آنكه قرص نان داده و درهم گرفته و با درهم حمارى خريده در ملك خودش معامله كرده ، و باز اينكه قرص نانِ مالك با عسل معامله شده نيازمند به اجازهء جديد است .\r\nب : عقد مجاز عقد لاحق و آخرين عقدى باشد كه بر اصل مال يعنى بر عبد واقع شده يعنى مالك اصلى بيع عبد به دينار را امضاء كند ، در اينجا با اجازه كردن ، عقد مجاز صحيح و لازم مىگردد ولى دو عقد اوّل و دوّم كه روى عبد واقع شده نسبت به مالكِ مُجيز فسخ محسوب مىشوند زيرا مالك اصلى از آنها اعراض كرد و آنها را اجازه نكرد ، آرى نسبت به سوّمى كه اجازه شد و وى مالكِ عبد گرديد ، دو بيع اوّل نسبت به او فضولى هستند و منوط به اجازهء او است آن هم بنابر اين كه مالك بودن در حال عقد را شرط ندانيم بلكه مالكيّت در حال اجازه هم كافى باشد براى تأثير اجازهء مُجيز .\r\nو امّا نسبت به عقودى كه بر عوض واقع شده : اين كه خود اين مشترى كه عبد را داده و دينار گرفته و بيعش امضاء شد ، خودش دوباره دينار را داده و جاريه گرفته اين تابع\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nعقد مجاز است كه على الكشف ملك خود را فروخته و على النقل مبتنى بر اشتراط مالكيّت حين العقد و يا عدم اشتراط آن است .\r\nو امّا نسبت به عقود ديگر كه : فرس به در هم فروخته شده و . . . ربطى به اين مالك جديد عبد ندارد و جداگانه آنها بيع فضولى هستند و بايد مالك اصلىِ فرس امضا كند ، مالك اصلى در هم امضا كند ، مالك اصلىِ قرص نان اجازه كند .\r\nج : مرحوم شيخ دو فرض الف و ب را محاسبه نكرده و اين فرض سوّم يعنى فرض « ج » را محاسبه كرده‌اند و آن اين كه : عقد مجاز عقد وسط باشد يعنى بيع عبد به كتاب را اجازه كند ، در اينجا نسبت به عقود سابق بر اين عقد ( در مثال شيخ عقد سابق ، بيع عبد به فرس است ) معامله نسبت به مالك مُجيز فسخ است چون وى از عقد اوّل اعراض كرد و عقد دوّم را امضا كرد و ديگر نمىتواند اوّلى را هم امضا كند ، يك مبيع كه دو ثمن ندارد .\r\nولى نسبت به خود اين مشترى كه عبد را با كتاب خريده و بيعش امضاء شده معاملهء اوّلى فسخ نيست بلكه منوط به قابليّت اجازهء او است ، اگر مالكيت در حال عقد را شرط بدانيم ، اجازهء او نافذ نيست ولى اگر مالكيّت در حال اجازه را كافى بدانيم ، اجازهء وى مؤثر است .\r\nو نسبت به عقود لاحق يعنى بيع عبد به دينار ، مسأله مبتنى بر كشف و نقل است :\r\nاگر اجازهء مالك اصلى نسبت به بيع وسط را كاشفه بدانيم ، پس مشترى در برابر كتابى كه داد از اوّل مالك عبد شد و بعد كه به ديگرى فروخته به يك دينار ملك خود را فروخته و معامله صحيح و لازم است ، و اگر ناقله بدانيم باز مبتنى بر اشتراط مالكيّت در حال عقد و عدم اشتراط آن مىشود كه در فرض اشتراط ، حق اجازه ندارد چون حين العقد مالك عبد نبوده ، و در فرض عدم اشتراط ، حق اجازه دارد .\r\nو امّا نسبت به عقودى كه بر عوضها انجام شده : اينكه مشترى عبد را به دينارى فروخت و سپس دينار را به جاريه معامله كرد ، لزوم اين بيع منوط به لزوم بيع عبد به دينار است كه بر مبناى كشف و نقل محاسبه شد . و امّا اينكه فضولىِ اوّل كه عبد را به فرس فروخته بود و سپس فرس را به درهم و . . . ربطى به مالكِ اصلى يا مجيز ندارد ، و مربوط به مالكِ اصلىِ فرس است كه بيع فضولىِ مزبور را اجازه بكند يا نه و هكذا بدنبال آن ، بيع درهم به نان و نان به عسل را .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nقوله : و امّا اجازة العقد :\r\nبخش دوّم : عقد مُجاز يكى از عقودى باشد كه بر عوض مال مالك واقع شده‌اند كه در مثال اوّلِ مسأله ، پنج بيع از هشت بيع بر عوض مال بود ، در اين جا هم سه فرض متصوّر است :\r\nالف : عقد مجاز اوّلين عقدى باشد كه بر عوض و بدل واقع مىشود يعنى بيع فرس به درهم را امضا كند حكم اين است كه بيع با اجازه صحيح و لازم مىشود ، و لازمه‌اش آن است كه بيع سابق بر آن يعنى بيع عبد به فرس هم امضاء شود زيرا مالك اصلى مستقيماً و بدون رضايت به بيع عبد به فرس ، مالك فرس نيست تا بيع فرس به درهم را اجازه كند ، پس اجازهء لاحق مستلزم اجازهء سابق هم هست ( شبيه ذى الخيار در بيوع خيارى كه به جاى فسخ مستقيم ، مبيع را به ديگرى مىفروشد كه لازمهء آن فسخ بيع خيارى است و گرنه حقّ فروش ندارد ، لا بيع الّا فى ملكٍ ) امّا نسبت به عقود لاحق يعنى بيع درهم به قرص نان و . . . بايد هر كدام جدا جدا اجازه شوند .\r\nب : عقد مجاز آخرين عقدى باشد كه بر عوض واقع شده يعنى بيع نان به عسل ، كه اگر مالك اصلى اين عقد را امضاء كرد مستلزم آن است كه جميع عقود قبلى را هم امضاء كند به همان دليل كه در فرض الف ذكر شد كه وى مستقيماً مالك نان نيست تا بيع نان به عسل را امضاء كند پس براى صحت و تأثير اين اجازه ناچاريم بگوييم : پس بيع درهم به نان را هم امضاء كرده ، بيع فرس به درهم هم امضاء شده ، بيع عبد به فرس هم امضاء شد .\r\nج : باز دو فرض قبلى را مرحوم شيخ محاسبه نكرد و اين فرض را محاسبه كرده‌اند كه عقد مجاز يكى از عقود وسطى باشد كه بر عوض مالِ مالك واقع شده كه در مثال مذكور ، اوّل عقدى كه بر عوض واقع شده بيع فرس به درهم است و دوّمى بيع درهم به نان و سوّمى هم بيع همان درهم به حمار است و چهارمى بيع نان به عسل است ، و وسطى بيع درهم به نان است كه اگر مالك اصلى اين عقد را امضاء كرد حكم آن است كه همين عقد صحيح و لازم مىشود و لازمه‌اش آن است كه عقود سابق بر اين عقد يعنى بيع فرس به درهم و بيع عبد به فرس هم امضاء شود و تمام اين‌ها صحيح و لازم مىشود ، و بدنبال آن بيع درهم به حمار صحيح مىشود زيرا وقتى بيع درهم به قرص نان صحيح\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nشد ، مالك قرص نان ، مالك درهم مىشود و سپس درهم خود را به ديگرى فروخته و در مقابل حمار گرفته ، پس معامله‌اش صحيح است [ لانّ المالك الا اصيل اذا اجاز العقد الواقع على عوض العوض فكّل بيع وقع بعده اصبح من مال المجاز و ملكه 
  ] البته همان مبناى كشف و نقل مىآيد .\r\nو امّا نسبت به عقودى كه بر بدل مجاز ( قرص نان ) واقع شده كه در مثال مفروض ، يك عقد بود و آن بيع نان به عسل بود حكمش حكم عقدى است كه ابتدا به ساكن بر خود مال مالك اصلى واقع شود يعنى منوط به اجازه مستقلّ است .\r\n\r\nقوله : و ملخّص ما ذكرنا :\r\nدر اين فراز دو ضابطه براى ترتّب عقود مختلفه بر مالِ مالك و عوض مال او ذكر مىكند :\r\n1 - ضابطه‌اى كه مقبول جناب شيخ است : اگر عقود كثيره از اشخاص متعدّدى صادر شود ( مثل عقودى كه بر خود مالِ مالك اصلى واقع مىشود كه عبد مالك را اوّلى به دوّمى فروخته و دوّمى به سوّمى فروخته و سوّمى به چهارمى ، كه سه نفر روى مبيع واحد كار كردند . ) حكم آن است كه وقتى مالك اصلى يكى از اين عقود را امضاء كرد ( طبق محاسبهء جناب شيخ عقد وسطى را اجازه كرد ) عقودى كه سابق بر آن بودند نسبت به اين مالك فسخ حساب مىشود و نسبت به خود اين عقد و عقود لاحق اجازه و امضاء حساب مىشود و همه لازم مىشود البته بنابر كشف ، و امّا بنابر نقل هم مبنايى بود كه مبسوطاً بيان شد .\r\nو اگر عقود مختلفه از شخص واحد صورت بگيرد ( مثل عقودى كه بر عوض مال مالك انجام مىگرفت كه بايع فضولىِ اوّلى كه عبد را به فرس فروخته بود ، فرس را به درهم مىفروخت ، و دوباره درهم را به قرص نان و قرص نان را به عسل و . . . ) مطلب بر عكس مىشود يعنى حكم آن است كه اگر عقد وسط را امضاء كرد همين عقد مجاز و عقود سابق بر آن صحيح و لازم مىشوند ، و نسبت به عقود بعدى جداگانه نياز به اجازه و امضاء دارد .\r\n2 - ضابطه‌اى كه فخر الدين در ايضاح « 1 » و شهيد اوّل در دروس « 2 » آورده‌اند : وقتى\r\n\r\n\r\n","description":"","footnote":"\r\n( 1 ) . ايضاح الفواعد ، ج 1 ، ص 418 .\r\n( 2 ) . دروس الاحكام ، ج 3 ، ص 193 .\r\n","page_name":" 228 ","page_number":228},
  {"content":"\r\n\r\nعقود متعدّدى واقع شود حكم آن است كه : اگر مالك مجيز يكى از عقودى را كه بر مبيع واقع شده امضاء كرد همان عقد و عقود لاحق بر آن صحيح و لازم مىشوند ( البته على الكشف ) و عقود قبلى باطل مىشوند . ( ملاحظه مىكنيد كه در ظاهر اين ضابطه سخن از اشخاص متعدّد نيست و سخن از عقود متعدّد بر مبيع است . ) و اگر يكى از عقودى را كه بر ثمن و عوضِ مال واقع شده امضاء كرد حكم اين است كه : همان عقد و عقود سابق بر آن صحيح و لازم مىشوند و عقود لاحقه مستقلًاّ نيازمند به اجازه است . ( باز سخن از عقود كثيره بر عوض است و سخن از شخص واحد نيست . )\r\nمرحوم شيخ مىفرمايد : شايد منظور اين دو بزرگوار همان باشد كه ما گفتيم ، يعنى عقود متعدّدى كه بر مبيع واقع مىشوند و از اشخاص متعدّد صادر مىشوند ، زيرا كه عقود كثيره‌اى كه بر مبيع مترتب مىشوند هميشه از اشخاص كثيره هستند ( البته نوعاً چنين است ولى گاهى هم ممكن است از شخص واحد صادر شوند مثل اينكه كلاه بردارى يك زمين مشخصى را كه ملك زيد است ، فضولياّ به بكر فروخته و مبلغى گرفته ، مجدّداً همان زمين را به خالد فروخته و بار سوّم به حسن فروخته و . . . پس اين كه فرموديد : عقود كثيره بر مبيع الّا و و لّابد از اشخاص كثيره است مناقشه دارد ، پس ضابطهء اين دو بزرگوار به ضابطهء شما بر نمىگردد . )\r\nو امّا عقود مختلفى كه بر ثمن واقع مىشود دو فرض دارد :\r\n1 - ثمن معيّن شخصى ( مثلًا فرس ) چند بار مورد معامله واقع مىشود ( يعنى فضولى اوّل فرس را به درهم فروخت ، و همان فضولى يا فضولىِ ديگر فرس را به كتاب فروخت ، و همان كس يا سوّمى فرس را به عبا فروخت و . . . كه همه جا سخن از فرس است . )\r\n2 - ثمن‌هاى گوناگون در معاملات متعدّد مطرح است ( فرس را به درهم فروخت ، درهم را به نان ، نان را به عسل ، كه يك جا ثمن فرس است . جاى ديگر درهم و جاى سوّم نان و . . . )\r\nمنظور آن دو بزرگوار فرض اوّل نيست ، چرا كه فرض اوّل حكمش حكم عقود متعدّدى است كه بر مبيع واقع مىشود زيرا فرس گرچه در اوّلين معامله ثمن بود ولى در معاملات بعدى مثمن و معوض است و مالك اصلى حق دارد هر كدام را خواست امضاء\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nكند ، بلكه مرادشان فرض دوّم است كه نامش را ترامىِ اثمان در عقود متعدّد مىگذارند يعنى ثمن در هر بيعى مثمن در بيع دوّم واقع شده كه همهء اينها هم از يك نفر صادر مىشود ( پس منظور اين‌ها هم همان ضابطهء ما است ) و از قضا شهيد ثانى « 1 » و محقّق ثانى « 2 » تصريح كرده‌اند كه مراد ترامىِ اثمان است .\r\n\r\nقوله : و قد علم :\r\nحال كه سخن از ترامى اثمان و عوضهاى مختلف مطرح شد : معلوم مىشود كه در اوّل امر ثالث كه گفتيم : عقد بر عوض مال واقع شده مراد عوض شخص و عوضِ مستقيم ( مثلًا فرس ) نيست بلكه اعّم از عوض بلاواسطه و عوض مع الواسطه اوالوسائط است يعنى عوض ، عوضِ عوض ، عوضِ عوضِ عوضْ و . . . را شامل است .\r\n\r\nقوله : ثمّ انّ هنا :\r\nاصل مسأله عبارت بود از : ترتّب عقود متعدّد بر مالِ مالك ( خود مال يا عوضِ آن ) و حكم مسأله هم عبارت شد از : جواز تتبّع عقود كثيره يعنى مالك اصلى حق دارد يكايك عقود مزبور را تتبّع كرده و ببيند كدام اصلح و انفع و ارْبَحْ است و هر كدام را مناسبتر تشخيص داد همان را امضا كند ، آنگاه فروض مختلفى تصوير شد كه : گاهى عقد مجاز عقد بر اصل مال است و گاهى بر عوض مال و در هر كدام گاهى اوّلين عقد را اجازه مىكند و گاهى آخرين عقد را و گاهى عقدى از عقود وسط را و . . . .\r\nحال سخن در بيان يك اشكال است و آن اينكه : گاهى مشترىِ اصيل كه اقدام كرده و با بايعِ فضولى معامله مىكند اصلًا خبر ندارد كه وى فضولى و غاصب است و خيال مىكند كه وى واقعاً مالكِ مبيع است و متاع خويش را مىفروشد و لذا اقدام به معامله مىكند ، و بعد هم روى هر يك از ثمن و مثمن معاملاتى محقّق مىشود ، در اين فرض حكم همان است كه ذكر شد يعنى مالك اصلى حق دارد هر كدام از عقود مزبور را امضاء كند و جواز تتبّع محفوظ است .\r\nولى گاهى مشترىِ اصيل عالم به غصبيّت است و مىداند كه فروشنده غاصب است و مال مردم را مىفروشد و با علم و اطلاع و آگاهانه اقدام كرده و وارد معامله مىشود و\r\n\r\n\r\n","description":"","footnote":"\r\n( 1 ) . مسالك ، ج 3 ، ص 159\r\n( 2 ) . جامع المقاصد ، ج 4 ، ص 70\r\n","page_name":" 230 ","page_number":230},
  {"content":"\r\n\r\nمبيع را از بايعِ غاصب خريدارى مىكند و تحويل مىگيرد و ثمن را هم ( منظور ثمن شخصى است و گرنه ثمن كلّى به ذمّه مىآيد و حساب جدائى دارد ) به غاصب تحويل مىدهد ، و سپس غاصب با آن ثمن متاع ديگرى را براى خود خريدارى مىكند ، حال در اين فرض آيا مالك اصلى حق دارد هر كدام از دو معاملهء مزبور را كه خواست امضاء كند يا نه ؟\r\nمرحوم علّامه در قواعد « 1 » فرموده : جواز تتبّع در فرض علم مشترى به غاصب بودنِ بايع ، محلّ اشكال است . جناب قطب الدين « 2 » و شهيد اوّل در حواشى منظور علّامه را از اشكال واضح كرده‌اند : امّا قطب الدين فرموده : منظور از اشكال اين است مسأله محلّ اشكال است و دو احتمال دارد :\r\n1 - تتبّع جايز نيست به اين دليل كه وقتى مشترى از غاصب بودنِ بايع آگاه است و مىداند كه وى استحقاق ثمن را به عنوان عوض از مبيع ندارد ، معذلك اقدام مىكند و ثمن را به او تحويل مىدهد ، قطعاً اين دادنِ ثمن از باب وفاى به عقد نيست چون خودش مىداند كه وجوب وفائى اگر باشد نسبت به مالك است نه فضولى ، پس اين تسليم ثمن صرفاً از نوع تسليط مجاّنىِ غاصب بر ثمن است .\r\n\r\nقوله : و لذا :\r\nشاهد بر تسليط مجاّنى بودن آن است كه : اگر ثمن در دست غاصب تلف شد مشترى حق ندارد به غاصب مراجعه كرده و خواهانِ بدل و جبران خسارت شود ، زيرا در مورد چنين تسليطى ضمانى نيست و غاصب ضامن نخواهد بود . و اگر هنوز ثمن باقى است آيا حق رجوع دارد يا نه ؟ همان دو وجه كه در اصل اشكال مطرح است در اينجا مىآيد .\r\n\r\nقوله : فلا ينفذ :\r\nمتفرع بر تسليط مجاّنى بودن : پس اگر غاصب ثمنى را كه از مشترى دريافت كرده اتلاف كرد يعنى رفت و با آن بيع لازمى انجام داد و آن را به نقل لازم به ديگرى منتقل كرد كه در حكم تلف است مالك اصلى نمىتواند اين معاملهء ثانى را اجازه كند نافذ نيست ، زيرا با معاملهء ثانى ثمن به ديگرى منتقل شد و متاع دوّم به غاصب تعلّق گرفت و ملك او شد و\r\n\r\n\r\n","description":"","footnote":"\r\n( 1 ) . قواعد ، ج 1 ، ص 124 .\r\n( 2 ) . به نقل مفتاح الكرامة ، ج 4 ، ص 192 .\r\n","page_name":" 231 ","page_number":231},
  {"content":"\r\n\r\nمالك اصلى از آن اجنبى است ، پس اجازه‌اش اثر ندارد و چيزى را به ملك وى منتقل نمىكند . پس تتبّع عقود جايز نيست .\r\n\r\n2 - قوله : و من انّ :\r\nوجه ثانى جواز تتبّع است به اين دليل كه : بالاخره قبل از تسليم ثمن به غاصب و تسليط غاصب بر اين ثمن ، در واقع ثمن عوض از متاعِ مالك اصلى بود و مقتضى براى تملّك ثمن از سوى مالك اصلى موجود بود و هيچ امرى مانع از نفوذ ملك او نبود مگر مسأله عدم صدور عقد از خود مالك ، يعنى اگر خودش مستقيماً انشاء بيع مىكرد قطعاً مالك ثمن مىشد ولى فضولى اين كار را كرده پس تنها مانع ، نبود رضايت و طيب نفس مقارن است كه آن هم با آمدنِ اجازهء بعدى مرتفع مىشود و وقتى اجازه آمد جارى مجراى اذن و طيب نفس مقارن است و گويا عقد از خود او صادر شده و موجب نفوذ ملك مالك در ثمن مىشود ، پس مالك اصلى حق دارد عقود كثيره را تتبّع كرده و هر كدام را كه مايل بود اجازه كند .\r\nو امّا شهيد اوّل : وى در بيان وجه اشكال تنها به وجه عدم جواز اشاره كرده و فرموده : اينكه علّامه فرمود : جواز تتبّع در فرض علم به غصبيّت مشكل است منظورش و منشأ اشكال و گير كار اينجا است كه : وقتى مشترى با علم به غصبيّت و عدم استحقاقِ بايع ، ثمن را به او مىدهد در حقيقت او را مجاّناً بر مال خود مسلّط مىكند و اختيار مال را به دست او مىدهد كه هر گونه خواست با آن رفتار كند ( مثل ملك طلق خودش ) و چنين ثمنى در ملك صاحب مال ( مالك اصلى ) داخل نمىشود ، آنگاه اگر غاصب با همين ثمن متاعى را خريد و ثمن را به فروشنده تحويل داد وى مالك مبيع دوّم مىشود آنگاه ثمن ملك فروشندهء دوّم شده و مثمنِ دوّم ملك غاصب شده ديگر جائى براى اجازهء مالك اصلى وجود دارد و اجازه نسبت به معاملهء دوّم نافذ نيست پس جاى تتبّع عقود نيست .\r\nآرى مالك اصلى مىتواند معامله اوّل را كه بر مبيع و متاع خود او واقع شده است امضاء كند ولى حقّ تتبّع ندارد .\r\nولى بلافاصله مىفرمايند : بلكه نسبت به معاملهء اوّل هم اجازهء مالك نافذ نيست ، زيرا مبيع اوّلى يك ثمن شخصى بيشتر نداشته آن هم كه ملك غاصب شده و در معامله ثانى به ديگرى منتقل شد و ثمن ديگرى هم كه نيست ، پس نفوذ اجازه در بيع اوّل بدان\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nمعنى است كه مبيع ملك مشترىِ اصيل شود و از ملك مالك اصلى خارج شود ولى چيزى در عوض به ملك وى داخل نشود ، چنين چيزى بيع بدون ثمن و عوض است كه نه عرفاً و نه شرعاً چنين معامله‌اى نداريم و محال است داشته باشيم . پس اشكال به اصل معاملهء فضولى سرايت كرد و صحّت آن هم به سبب اجازه مورد مناقشه واقع شد .\r\n\r\nقوله : و اقتصر :\r\nمرحوم محقق ثانى در جامع المقاصد « 1 » همين بخش اخير از اشكال را كه در كلام شهيد بود آورده كه مسألهء سرايت باشد و فرموده : اصلًا با علم مشترى به غصبيّت ، صحّت اصل عقدِ فضولى مبتلا به اشكال است ( كه بيع بلا ثمن بود ) و نوبت به تتبّع نمىرسد ، و جواز تتبّع فرع بر صحّت عقد اوّل و قابل اجازه بودنِ آن است .\r\n\r\nقوله : و المحكّى :\r\nجناب فخر الدين در كتاب ايضاح « 2 » مسألهء جواز و عدم جواز تتبّع عقود را با علم مشترى به غصبيّت بايع ، بر مسألهء كاشفيّت و ناقليّت اجازه مبتنى كرده و چنين فرموده : اگر مشترىِ اصيل كه اقدام كرده و با بايع فضولى معامله كرده جاهل به غصبيّت بود و نمىدانست كه فروشنده غاصب است و خيال مىكرد وى مالك اصلى است لذا معامله كرد ، بعد هم فضولى با آن ثمن متاع ديگرى خريد و . . . در اين فرض مالك اصلى حقّ تتبّع دارد يعنى مختار است كه عقود متعدّدى را كه بر اصل مالِ او يا اعواض مال او منعقد شده دنبال كند و هر كدام را اصلح و پر سودتر يافت همان را اجازه كند . ( خلاصه : در فرض جهل به غصبيّت حكم جواز تتبّع معلوم است . ) و امّا اگر مشترى آگاه به غصبيّت بود و مىدانست كه بايع غاصب است و معذلك اقدام كرد ، مسأله بر قول به نقل و كشف در باب اجازه مبتنى مىشود :\r\nاگر اجازه را ناقله بدانيم نوبت به تتبّع عقود نمىرسد زيرا كه از طرفى اصحاب و فقهاء اماميّه چنين فتوى داده‌اند كه : اگر چنانچه مالك اصلى معامله را ردّ كرد و از مشترى متاع خود را باز پس گرفت ، وى حقّ ندارد به غاصب رجوع كرده و ثمنى را كه به او داده باز پس گيرد حتّى اگر ثمن در دستان غاصب موجود است و به ديگرى هم منتقل نكرده ،\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 71 .\r\n( 2 ) . ايضاح الفوائد ، ج 1 ، ص 417 .\r\n","page_name":" 233 ","page_number":233},
  {"content":"\r\n\r\nاز اين فتوى به اين نتيجه مىرسيم كه معلوم مىشود غاصب با اخذ ثمن مالكِ ثمن شده است و گرنه وجهى براى اين فتوى ( عدم جواز استرداد ) نبود . پس غاصب پيشاپيش ( پيش از اجازهء مالك اصلى ) توسّط تسليم و تسلّم از مشترى اصيل ، ثمن را تصاحب كرده است .\r\nو از طرف ديگر مالك اصلى ( بنابر مسلك نقل ) تا معاملهء اوّل را اجازه نكند مالكِ ثمن نمىشود ، زيرا قول حق اين است كه : اجازه صرف علامت و كاشف نيست بلكه يا شرط تأثير است و تا شرط نيايد علّت تامّه نشده و معلول كه ملكيّت باشد نمىآيد ، و يا سبب تأثير است ( جزء سبب يا تمام سبب على المبنى ) كه باز تا اجازه نيايد سبب كامل نشده و بدنبالش مسبّب نمىآيد ، پس در ظرف مدّت معامله و قبض و اقباضِ فضولى و اصيل تا زمان اجازه مالك اصلى مالك ثمن نشده آنگاه از طرف اصيل ثمن را به فضولى مجاناً تمليك كرد ( و لذا حقّ استرجاع نداشت ) و از ملك خويش خارج ساخت ، و از طرفى هم تا زمان اجازه مالك اصلى مالك ثمن نشده ، پس ناچار هستيم بگوييم : غاصب مالكِ ثمن شد و گرنه ملك بدون مالك خواهد بود كه از محالات است زيرا ملك شخصى و مالك شخصى متضايفان هستند كه در امكان و امتناع متكافئان هستند و محال است مملوك شخصى باشد ولى مالكِ شخصى نباشد ، آنگاه سبب ملكيّت غاصب ( اقباض مشترى ) بر سبب مالكيّت مالك اصلى ( اجازه ) نسبت به ثمن سبقت دارد و هر سببى جلوتر بود همان مؤثر است و نوبت به سبب بعدى نمىرسد ، آنگاه با استفاده از همين حقّ تقدّم اگر غاصب با اين ثمن معامله‌اى كرد مثمن و ربحِ آن به خود وى تعلّق گرفته و چيزى نصيب مالك اصلى نمىشود ، پس مالك اصلى حقّ تتبّع ندارد و نمىتواند عقد ثانى را ( اگر انفع تشخيص داد ) امضا كند .\r\nو امّا اگر اجازه را كاشفه بدانيم ( كه كاشف از اين است كه : از همان اوّل كه معامله ميان غاصب و مشترىِ اصيل منعقد شد ، پيش از آنكه مشترى ثمن را در اختيار غاصب بگذارد ، مالك اصلى اين ثمن شخصى را مالك شده و سبب ملكيّت او تقدّم دارد . ) بر اين مبنا اگر مالك اصلى معامله را اجازه كرد از آغاز ثمن ملك او مىشود و بعد هم كه فضولى با ثمن متاعى خريده است با پول او خريده است و اگر اين را هم اجازه كرد هم متاع و هم سودِ آن به خود مالك اصلى تعلّق مىگيرد . پس بر مسلك كشف حق تتبّع براى مالك محفوظ است .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nقوله : و يحتمل :\r\nدر ادامه مرحوم فخر الدين مىفرمايد : حتّى بر مسلك نقل هم جا دارد كسى بگويد :\r\nمالك حقّ تتبّع دارد به اين دليل كه وى صد درصد از اين ثمن اجنبى و بيگانه نيست بلكه حقّى نسبت به آن دارد ، چرا كه قبل از معاملهء ثانى وى حق دارد معاملهء اوّل را امضا كرده و ثمن را دريافت كند ، پس فى الجمله مالك اصلى و فى الجمله هم غاصب بر اين ثمن حقّى دارند ، و حقّ مالك اصلى بر حق غاصب تقدّم دارد ، زيرا غاصب به پست‌ترين و سخت‌ترين احوال اخذ مىشود ولى مالك اصلى به نيكوترين احوال اخذ مىشود و حتى الامكان تا راه داردبه نفع مالك حكم مىشود نه به نفع غاصب .\r\n\r\nقوله : و الّاصح :\r\nدر پايان هم فخر الدين فرموده : به نظر من تا عين ثمن در دست غاصب موجود است ، مشترىِ اصيل ( و لو عالماً و عامداً ثمن را به او داد ) حق استعاده و باز پس‌گيرى دارد ، آرى اگر در دست غاصب تلف شد وى ضامن است و مشترى هم حق ندارد به او مراجعه كند .\r\n\r\nقوله : و ظاهر كلامه :\r\nمرحوم شيخ مىفرمايد : از ظاهر كلام فخر الدين چنين فهميده مىشود كه : بر مسلك كاشفيّت اجازه اصلًا جايى براى اشكال وجود ندارد ( و حتماً مالك اصلى حقّ تتبّع دارد ) و به نظر ما هم اين مطلب پسنديده است زيرا عمدهء اشكال همان بود كه در سخنان قطب الدين و شهيد آمده بود كه مسأله تسليط مجاّنىِ مشترى بود كه غاصب را بر مال خويش مجاّناً مسلّط كرده . . . و خوشبختانه بر مسلك كشف اين اشكال مندفع است ، زيرا بر اين مسلك تسليط مشترى ، بر مال خودش نيست بلكه بر مال مالك اصلى است كه به سبب عقد در واقع مالك شده و فضولى بعداً مىخواهد به سبب اقباض مشترى مالك شود ، و تسليط مجاّنى بر مال خودش به نفع فضولى تمام مىشود ، ولى مشترى حق ندارد فضولى را بر مال واقعىِ مالك اصلى مسلّط سازد ، اين است كه بر مبناى كشف بايد گفت :\r\nاگر مالك اصلى اجازه كرد نوبت به مالكيّت غاصب و غيره نمىرسد و حقِّ مالك مقدّم است آرى اگر مالك اصلى ردّ كرد ، اين ردّ كاشف از اين است كه : مشترى ، غاصب را بر مال واقعىِ خويش مجاّناً مسلّط كرده و طبق فتواى اصحاب حقّ استعاده و استرداد هم ندارد .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\nقوله : نعم :\r\nپس بر مسلك كاشفيّت اجازه ، نفوذ و تأثير اجازه بلامانع است و مبتلا به اشكالى نيست .\r\nآرى بر مسلك ناقليّت اجازه تأثير اجازه در هر كدام از دو معامله ( معاملهء اوّلى كه بر نفس مالِ مالك اصلى واقع شده و فضولىِ غاصب آن را به مشترى اصيل فروخته ، و معاملهء دوّمى كه بر عوض مالِ مالك واقع شده و فضولى با ثمنى كه از مشترى قبض كرده متاعى را خريده است ) مبتلا به اشكال است :\r\nامّا تأثير اجازه در معاملهء دوّم ( عقد بر ثمن ) مبتلا به دو اشكال است :\r\n1 - همان اشكالى كه از زبان قطب الدين و شهيد مطرح شد كه تسليط مجاّنى . . . بود .\r\n2 - اشكال دور كه در اينجا از زبان مرحوم شيخ مطرح است : از طرفى صحّت و تأثير اجازه در عقد ثانى وابسته به اين است كه مالك اصلى ، مالكِ ثمن باشد تا اجازه‌اش نافذ باشد ، و گرنه اجازهء غير مالك يا اجنبى تأثيرى ندارد ، پس تأثير اجازه بر تملّك ثمن از سوى مجيز موقوف است ، و از طرف ديگر تملّك ثمن هم وابسته به اجازه و تأثير آن است و گرنه راه ديگرى براى تملّك ثمن در ميان نيست . پس تملّك ثمن هم بر اجازه موقوف است و اين دور صريح است . پس نفوذ اجازه مستلزم دور است و باطل مىباشد .\r\nو امّا تأثير اجازه در معاملهء اوّل ( عقد بر مبيع ) اين نيز سه صورت دارد :\r\n1 - اوّل ميان غاصب و مشترى اصيل عالم به غصبيّت معامله‌اى انجام شد و سپس هنوز قبض و اقباض حاصل نشده بود مالك اصلى معامله را امضا كرد ، بديهى است كه اجازهء او ولو ناقله باشد مؤثر است و از هم اكنون ثمن شخصى ملك مالك گرديد و بعداً كه مشترى اصيل ، آن را به غاصب تسليم مىكند ، او را بر مال ديگرى مسلّط مىكند و چنين تسليطى ارزش ندارد و ملك غاصب نمىشود ، و اگر با اين ثمن متاعى خريد ، با مالِ مالك اصلى خريده و مجدّداً معامله‌اى فضولى انجام داده و بايد مالك اصلى اجازه كند .\r\n2 - اوّل ، معامله‌اى صورت گرفت ، سپس قبض و اقباض آمد و مشترى ثمن را به غاصب داد ، ولى هنوز ثمن در اختيار غاصب بود و عينِ آن موجود بود مالك اصلى معامله را امضاء كرد در اينجا عدّه‌اى بر آنند كه به مجرّد قبض و اقباض ، مشترى حقّ استعاده و استرداد ندارد اگر چه عين مال موجود باشد و عدّه‌اى بر آنند كه تا ثمن در\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nدست غاصب موجود است و تلف نشده يا به ديگرى منتقل نشده مشترى حق دارد آن را باز پس گيرد و به ملك خويش عودت دهد ، حال بنابر فتواى گروه دوّم باز تا در دست غاصب است ملك او نشده و ملك مشترى است و مالك اصلى حق دارد معاملهء اولى را امضاء كند و ثمن را تملّك كند ، ولى بنابر فتواى گروه اوّل كار مشكل مىشود .\r\n3 - معاملهء فضولى انجام شد ، سپس به غاصب داده شد و وى هم آن را اتلاف نمود و با آن متاعى خريد و پس از آن مالك اصلى مطّلع شد و معاملهء اوّلى را امضاء كرد ، در اين صورت هم به اجماع اصحاب ثمن ملك ، غاصب شده و به ديگرى منتقل كرده و متاعى را كه خريده مالك شده و دست مالك اصلى از ثمن كوتاه است ، آنگاه مورد و محلّى براى اجازهء عقد اوّل هم نمىماند ، زيرا مبيع اوّل يك ثمن شخصى بيشتر ندارد كه آن هم از آنِ غاصب نشده به مالك اصلى نخواهد رسيد ، ثمن ديگرى هم كه نيست پس امضاء بيع اوّل باعث مىشود كه معاملهء اوّلى بيع بلا ثمن شود كه چنين چيزى معقول نيست . پس بر مسلك نقل تأثير اجازه هم در صحّت عقد ثانى مبتلا به اشكال است و هم در صحّت عقد اوّل مشكل است .\r\n\r\nقوله : و ما ذكره :\r\nفخر الدين در ايضاح پس از آنكه اشكال را بر دو مبناى نقل و كشف مبتنى كرد و فرمود :\r\nعلى النقل نفوذ اجازه اشكال دارد ، در ادامه فرمود : احتمال دارد كه حتى بر مسلك نقل هم حكم به نفوذ و تأثير اجازهء مالك نمائيم و بگوييم : وى مختار است كه عقد اوّل را اجازه كند يا عقد ثانى را و براى اين احتمال دو دليل هم آورد :\r\n1 - حقّ مالك بر حقّ غاصب تقدّم دارد ( چون به اصل بيع او در ثمن حقّى پيدا كرده ولى غاصب با تسليط مشترى ذيحق گرديده است .\r\n2 - جانب مالك را ترجيح دادن اولى است بر جانب غاصب زيرا غاصب به اشقّ احوال مؤاخذه مىشود و مالك به اجود احوال ، مرحوم شيخ از اين دو دليل هم جواب مىدهند :\r\n( امّا از دليل ثانى : اين گونه اولويّت‌ها پايه و اساسى ندارد . )\r\nو امّا از دليل اوّل : ما قبول نداريم كه حق مالك بر حق غاصب مقدّم باشد ، بلكه قضيّه به عكس است و حقّ غاصب مقدّم است ، بيان مطلب : در اينجا سه چيز در طول\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nهم واقع شده : 1 - عقد فضولى 2 - تسليط مشترى 3 - اجازهء مالك اصلى ، و اصل بيع فضولى اگر چه بر تسليط غاصب بر ثمن تقدّم دارد ولى بر مسلك نقل عقد مزبور جزء سببِ ملك است و جزء ديگر ، اجازهء مالك است كه بعدها مىآيد و تا علّت تامّه نشود معلول و ملكيّت و انتقال نمىآيد ، ولى قبل از آن ، تسليط كه علّت تامّهء ملكيّت غاصب بر ثمن است آمده و وى مالك شده و كسى حقّ استعاده از او ندارد ، در نتيجه اين حقّ غاصب است كه بر حقّ مالك مقدم است و نوبت به اجازهء بعدى نمىرسد و همان اشكالها هست . پس اين احتمالى كه فخر الدين ره داد ناتمام است .\r\n\r\nقوله : نعم :\r\nاينكه اصحاب در باب تسليط مشترى فرموده‌اند : پس از تسليط مجانى استعاده جايز نيست و تسليط مزبور را سبب مالكيّت غاصب دانسته‌اند دو احتمال دارد :\r\n1 - خود تسليط علّت تامّه باشد براى استحقاق غاصب و مالكيّتِ او باشد و حالت منتظره‌اى نداشته باشد تا به حال بر اين فرض سخن مىگفتيم : كه نتيجه‌اش تقدّم حق غاصب بر مالك شد . . . .\r\n2 - نفس تسليط علّت تامّه نباشد بلكه با قيدى عليّت داشته باشد ، يعنى تسليط مراعا و مشروط به عدم اجازهء بعدى موجب مالكيّت غاصب شود . حالا بر اين فرض سخن مىگوييم كه شايد مراد اصحاب از حكم به عدم جواز استرداد ثمن بخاطر تسليط مراعا و مشروط باشد ، كه نتيجه اين احتمال آن است كه هم عقد و هم تسليط هر كدام جزء سبب براى ملك هستند و جزء ديگر در عقد ، اجازه است و در تسليط عدم اجازه و اگر اجازه كرد ، تسليطى كه موجب مالكيّت غاصب شود نمىآيد ، و سبب ملكيّتِ مالك اصلى بر ثمن تام مىشود و حقّ تقدّم با او است .\r\n\r\nقوله : و حيث :\r\nاين فراز در حقيقت دليل احتمال دوّمى است كه ذكر شد ، و آن اينكه : اصل اين فتواى اصحاب بر خلاف قواعد مسلّم فقهى است زيرا قاعده اين است كه : اگر معاملهء فاسد و باطلى انجام شد و بدنبال آن نقل و انتقالى صورت گرفت ، به مجرّد تسليط و اقباض ، گيرنده مالك نمىشود و مقبوض به عقد فاسد است . و در اينجا نسبت به فضولىِ غاصب معامله باطل است چون براى او اثرى ندارد و وقتى باطل شد قاعدتاً تسليط او بر ثمن\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nموجب تسلّط و تملّك او نمىشود و بايد حقّ استرداد محفوظ باشد ولى فقهاء حكم به عدم استعاده كرده‌اند و اين حكم بر خلاف قاعدهء مزبور است و در امورى كه بر خلاف اصل باشند بايد به قدر متيقّن اكتفا كرد و قدر متيقّن كه اجماع بر آن دلالت دارد فرض تسليطِ مشروط به عدم اجازه است كه اگر اجازه نكرد ، غاصب مالك مىشود ، ولى اگر مالك اجازه نكرد نوبت به مالكيّت او نمىرسد . پس شايد منظور اصحاب احتمال ثانى باشد كه نتيجه‌اش را در فراز قبلى ذكر كرديم ، و بر اين فرض آن احتمال فخر الدين زنده مىشود و حتى بر مسلك نقل هم اجازهء مالك مؤثر مىشود .\r\n\r\nقوله : فافهم :\r\nشايد اشاره باشد به اينكه : احتمال ثانى از ظاهر كلام اصحاب بدور است و ظاهرش اين است كه آنها خود تسليط را سببِ استحقاقِ غاصب مىدانند و قيد و شرطى قائل نيستند و همان اشكال هست كه حق غاصب بر مالك مقدّم است و اجازهء بعدى مشكل دارد .\r\nپس على الكشف تتبّعِ عقود جايز است . ولى على النقل محّل اشكال است .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nالكلام فى الرّد\r\n\r\nقوله : مسألةٌ :\r\nاز احكام مسلّم در بيع فضولى آن است كه : مالك اصلى مىتواند آن را اجازه كند و مىتواند آن را رّد كند ، تا به حال بخش اجازه را با سه مبحث آورديم : 1 - احكام و شروط خود اجازه . 2 - احكام و شروط شخص مُجيز . 3 - احكام و شروط عقد مجاز . و اينك وقت آن است كه احكام رّد مورد بحث واقع شود : به طور كلّى رّد يا قولى است و يا فعلى ، رّد قولى هم يا با قول صريح ( صراحت عرفى منظور است كه اعّم از نصّ و ظاهر مىباشد . ) است و يا با قول مجمل و مبهم و مهمل و كنايى است .\r\nمرحوم شيخ مىفرمايد : رّد قولى در بيع فضولى حتماً بايد به قول و لفظ صريح باشد و جاى كمترين چون و چرائى نگذارد ، فى المثل با الفاضى از قبيل : رددتُ ، فسختُ ، ابطلتُ و . . . انشاء رّد كند . آن هم اين الفاظ را به قصد رّد بگويد نه به قصدهاى ديگر ، پس اگر به لفظ غير صريح بود رّد محقّق نمىشود و دليل مطلب استصحاب است بيان ذلك : به عقيدهء ما از روز اوّل كه عقد فضولى منعقد شد بر طرف اصيل وفاى به عقد واجب شد و در حقّ او از اوّل لزوم فعلى ثابت شد و وى حق ندارد معامله را فسخ كند . و بر طرف ديگر يعنى مالك اصلى هم قابليّت و شأنيّت لزوم ثابت شد و عقد مزبور براى او چنين قابليّتى دارد كه با اجازه كردن صحّت فعلى يعنى لزوم پيدا كند . حال تا اين قول مجمل نبود آن لزوم فعلى و اين قابليّت باقى و بر قرار بود ولى الان كه قول مجملى صادر شده در بقاء لزوم و قابليّت شك مىكنيم استصحاب بقاء لزوم در حقّ اصيل و استصحاب بقاء قابليّتِ لزوم در حقّ مالك اصلى جارى مىشود .\r\n\r\nقوله : و كذا :\r\nو امّا رّد فعلى : افعال و تصرّفاتى كه توسّطِ آنها رّد معامله واقع مىشود سه دسته مىشوند :\r\nالف : تصرّفاتى كه موجب خروج مال از ملكِ تصرّف كننده مىشوند و به اصطلاح تصرف ناقل هستند از قبيل بيع و فروختن مبيع به ديگرى ، هبه كردنِ آن كه ناقل هستند ، يا خوردن و نابود كردنِ آن كه اتلاف عقلى است و يا منتقل كردن به ديگرى كه اتلاف\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nشرعى است ، و آزاد كردن عبد يا وقف مبيع كه فكّ ملك است و شبيه نقل و اتلاف است و يا تزويج و نكاح كه شبه نقل و اتلاف است . حال اگر فضولى عبد كسى را فروخته و پس از آن خود مالك اصلى اين عبد را به فرد ثالثى فروخت يا به او هبه كرد ، يا آن را آزاد كرد ، يا آن را وقف نمود ، يا صبيّه كسى را فضولى به عقد فردى در آورده بود و پس از آن ولىِّ صغيره وى را به عقد كسى در آورد ، يا زن بالغهء رشيده‌اى را فضولى براى مردى عقد كرده بود ، سپس خود آن زن با مرد ديگرى ازدواج كرد و . . . .\r\nدر تمام اين موارد گاهى افعال و كارهاى مزبور به قصد ردّ بيع يا نكاح فضولى انجام مىگيرد ، در اينجا پر واضح است كه با اين تصرّفات ، حقيقتاً ردّ حاصل مىشود . ولى گاهى بدون توجّه به معاملهء فضولى و با قطع نظر از آن اين كارها را مىكند ( خواه از كار فضولى عالم است ولى كارى به آن ندارد و يا اصلًا خبر ندارد . ) باز هم با چنين تصرّفاتى ردّ معامله حاصل مىشود ( ردّ حكمى ) و دليل حصول ردّ آن است كه : بلا شك تصرفّات مزبور صحيح است زيرا از اهلش صادر شده و در محلّ آن واقع شده و الناسّ مسلطون على اموالهم و مانند آن حكم به صحّت و نفوذ اين كارها از مالك دارد ، و با فرض صحّت اين تصرّفات جائى براى اجازهء بيع فضولى نمىماند زيرا به محض تصرّفات مزبور ، مبيع از ملك مالك خارج مىشود و وى نسبت به آن اجنبى است و بنابر اين اجازهء او ارزشى ندارد ، زيرا كه بايد اجازهء مالك باشد نه اجازه اجنبى و غير مالك پس جائى براى اجازه كردن نمىماند . ( البته نسبت به مالك اصلى محّلى براى اجازه نيست ولى نسبت به مالك جديد مسأله مبتنى بر مباحثى است كه درباب اجازه داشتيم . )\r\nب :\r\n\r\nقوله : و امّا التصرف :\r\nبخش دوّم دربارهء افعال و تصرفّاتى است كه از مالكِ اصلى صادر مىشود و موجبِ خروج مالِ مورد تصرّف ، از ملك مالك نمىباشند ( بر خلاف دستهء الف ) و صحّت اين تصرفّات منافاتى با اصل اجازه ندارند و متاع را از قابليّت لحوق اجازه و تأثير اجازه خارج نمىكنند ولى تصرفات مزبور اين نقش را دارند كه اجازه بعدى را از قابليت تأثير از حين عقد خارج مىسازند و مانع مىشوند از اين كه اجازه بتواند كاشفه باشد و از اوّل مؤثر در ملكيّت مشترىِ اصيل باشد ( به قول مرحوم شهيدى : فيلزم التفصيل بين القول با لكشف من حين العقد فلا تصّح الاجازة للتنافى و بين القول بالنقل فتصح الاجازة و تؤّثر فى صحة\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nالفضولى من حينها فلووقعت حال كون الدار مستأجَرة و المرأة مزوجّةً فينتقل المبيع الى المشترى مسلوب المنفعة الكذائية وان و قعت بعد انقضاء الاجارة و زوال الزوجّية فينقل اليه معها . « 1 » ) مثلًا جاريه‌اى بايع فضولى به ديگرى فروخته است به دنبال آن مولاى اصلى و اوّلىِ جاريه او را مستولده ساخت ، اين استيلاد تصرّفى است كه از مالك صادر شد و ضمناً بدين وسيله جاريه از ملك او خارج نمىشود ( آرى امّ ولد مولى مىشود ) و منافاتى با اجازه بر مسلك نقل ندارد و مىتواند اجازه هم بكند و اجازه از حالا به بعد مؤثر باشد ، حتّى منافاتى با كشف مقدارى ( در ادامه توضحش خواهد آمد ) ندارد ، آرى با كشف حقيقى يعنى تأثير اجازه از اوّل عقد منافات دارد .\r\nيا مثلًا منزل زيد را فضولى به بكر فروخته و به دنبال آن مالكِ اصلى آن را به خالد اجاره داده در اينجا هم اجاره دادن تصرّفى است از مالك كه موجب خروج منزل از ملك وى نمىشود ( اجازه تمليك منفعت است نه تمليك عين ) و منافاتى با اصل اجازه هم ندارد ولى تأثير اجازه از اوّل عقد منافى است . يا مثلًا جاريهء مولى را فضولى به زيد فروخت و پس از آن مولاى جاريه او را به عقد بكر در آورد ، باز تزويج جاريه تصرّف است ولى نه مُخرِج از ملك است و نه منافى با اصل اجازه آرى منافى با تأثير اجازه از اوّل امر است\r\n\r\nقوله : لانّ صحة الاجازة :\r\nمرحوم شيخ وجه منافات را به سه بيان ذكر كرده‌اند :\r\nبيان اوّل همين است كه به صورت تعليل ذكر شده و آن اين كه : ميان صحّت تصرفاتِ مزبور با تأثير اجازه از اوّلِ عقد تنافى وجود دارد زيرا معناى صحّت تصرفاتِ مذكور آن است كه : مالك اصلى و متصّرف در حال تصرّف مالك بوده و گرنه استيلاد صحيح نبود ، اجازه صحيح نبود و تزويج درست نبود . و معناى كاشفيّت اجازه و تأثير آن از اوّل ، آن است كه : در واقع از حين عقد فضولى ، مشترى اصيل مالك منزل يا جاريه شده بود و مالك اصلى در حال تصرف مالك نبود ، پس هم مالك است و هم نيست و اين تناقض است . آنگاه مىگوييم : حكم به صحّت اجازه و تأثير آن در ملكيّت از اوّل امر\r\n\r\n\r\n","description":"","footnote":"\r\n( 1 ) . هداية الطالب ، ص 307\r\n","page_name":" 242 ","page_number":242},
  {"content":"\r\n\r\nباعث مىشود كه آن تصرّفات باطل باشد ( چون اجتماع نقيضين نشايد ) ولى از آنجا كه مفروض بحث آن است كه تصرفات مذكور صحيح است چون در آن موقع اجازه‌اى نيامده بود و وى كماكان مالك بود و الناس مسلطون على اموالهم پس حق اين تصرّفات را داشت . پس اجازهء مزبور صحيح نخواهد بود و صحّت تصرّفات مانع از صحّتِ اجازه از اوّل امر است و گرنه باز اجتماع نقيضين مىشود .\r\nبيان دوّم : با « و الحاصل » همان مطلب را كامل‌تر بيان مىكنند : وقتى دو چيز با يكديگر تنافى داشتند ( كه در ما نحن فيه صحّت تصرّفات مزبور با صحّت و تأثير اجازه از حين عقد منافات دارد ) قانون اين است كه : هر كدام از متناقضين كه واقع شد ديگرى محال خواهد بود و گرنه اجتماع نقيضين است ، آنگاه در ما نحن فيه با توجّه به مفروض بحث ( صحّت تصرفات مزبور به بيان اوّل ) مىگوييم : سه احتمال وجود دارد :\r\n1 - حال كه تصرفات مزبور صحيح است و كاشف از مالكيّت حين التصرّف است ، ناچار اجازهء بعدى صحيح و مؤثر نخواهد بود و گرنه اجتماع نقيضين مىشود .\r\n2 - تا اجازه نيامده آن تصرّفات صحيح است ولى اجازه كه آمد آنها را ابطال مىكند ( ابطالُ صاحِبِه اىْ ابطال الآخرِ صاحِبَهُ اىْ نَقيضَهُ )\r\n3 - او ايقاعه على غير وجهه : اين جمله دو احتمال دارد :\r\n1 - ظاهر عبارت اين است كه : ضمير مضاف اليه به كلمهء صاحبه بر مىگردد و منظور اين است كه : اجازه بعدى كه آمد صاحبش يعنى نقيضش را كه صحّت تصرفات باشد بر غيروجه آن واقع مىسازد يعنى لغو و باطل و ظاهرى قرار مىدهد . امّا اين احتمال صحيح نيست زيرا عين احتمال ثانى از سه احتمال است .\r\n2 - ضمير مضاف اليه بر كلمهء آخر بر گردد و معنا اين باشد كه تصرّف صحيح باشد و اجازه هم صحيح باشد امّا نه بر وجه خودش كه تأثير از اوّل عقد باشد بلكه بر غير وجه خودش كه تأثير از حالا به بعد يا كشف مقدارى باشد . مرحوم شيخ مىفرمايد : از سه احتمال مذكور دو احتمال ( 2 و 3 ) باطل است زيرا كه اگر تصرفات صحيح بود و در ظرف زمان خودش مؤثر واقع شد ، معقول نيست كه اجازهء بعدى بتواند در آنها تأثير گذاشته و آنها را ابطال كند ، لّان الشيئى لاينقلب عمّا وقع عليه . ( پس احتمال ثانى باطل شد . ) و نيز اين كه اجازه بر غير وجه خود واقع شود و از حين عقد تأثير نكند بلكه از بعد از تصرفات\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمذكور مؤثر باشد كه همان كشف مقدارى است ، اين هم بر خلاف اجماع اهل كشف است كه در ادامه خواهد آمد . ( پس احتمال ثالث هم باطل است ) پس احتمال اوّل معيّن مىشود كه تصرفات مزبور صحيح و اجازهء بعدى باطل ، پس تصرفات مزبور هم فى الجمله ردّ فعلى است و با اجازهء بعدى قابل جمع نيست و مُفوِتّ محّل اجازه است ( البته على الكشف ) .\r\nبيان سوّم با و بالجمله شروع مىشود كه : هر چيزى كه ( تصرفاتى كه ) اگر اجازه را از اوّل مؤثر بدانيم ناچار مىشويم از حكم به بطلان آن تصرّفات ( چون تناقض دارند ) اگر متقابلًا حكم به صحّتِ آن تصرفات كرديم ناچار مىشويم از اين كه اجازه را كنار بزنيم و بگوييم صحّت تصرف ، مانع از لحوق اجازه است چون اجتماع نقيضين محال است . پس با لاخرة با حكم به صحت تصرفات مزبور ، جائى براى اجازه نيست و فى الجمله ردّ فعلى صورت گرفت .\r\n\r\nقوله : نعم :\r\nاگر در مثالهاى مزبور تصرّف مالك به نحو استيلاد و اجاره و تزويج نباشد بلكه پس از بيع فضولى ، مالك اصلى براى مدّتى از سكناى منزل يا از پوشيدن لباس يا از ركوب مركب و . . . استفاده كند و بعد هم معاملهء فضولى را اجازه كند ، اين گونه از تصرفّات منافاتى بالحوق اجازه و تأثير آن از زمان عقد ندارد ، پس اگر اجازه كرد مىتواند معامله از اوّل صحيح باشد و منزل يا مركب ملك مشترى باشد منتهى براى مدّتى كه از سكناى منزل و ركوب مركب و . . . استفاده كرده بايد اجرة المثل بپردازد .\r\n\r\nقوله : فتأمّل :\r\nشايد اشاره باشد به اين كه فرقى ميان اين تصرفات با تصرفات مذكور ( استيلاد و اجاره و . . . ) نيست و صحّتِ تمام اينها موقوف بر ملك است ، پس تبصرهء مذكور ناتمام است .\r\n\r\nقوله : و منه يعلم :\r\nگاهى مالك اصلى از بيع فضولى مطلّع شده و مذلك تصرفّات مذكور را انجام مىدهد و گاهى اصلًا اطلاعى ندارد ، حال از ما ذكرنا روشن شد كه مسألهء عدم تأثير اجازه از اوّل عقد ، مخصوص به فرض علم نيست بلكه چه بداند چه نداند صحّت تصرفات با صحّت اجازهء كذائى قابل جمع نيست ، زيرا تنافى ميان آن دو واقعى و نفس الامرى است نه علمى\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nو مربوط به صورتِ علم . پس تصرفات مذكور را به هر قصدى كه مرتكب شود بالحوق اجازه از اوّل عقد ، منافات دارد . ( بر خلافِ بخش سوّم از تصرّفات كه خواهد آمد . )\r\n\r\nقوله : و دعوى :\r\nتا به حال به اين نتيجه رسيديم كه ميان صحّت تصرفات مذكور با تأثير الاجازهء از حين عقد منافات وجود دارد و قابل جمع نيستند ، حال مستشكل مىگويد : خير منافاتى ميان آن دو نيست ، ما مىگوئيم هم تصرفات مذكور صحيح است و نشانهء مالكيّت متصرّف در لحظهء تصرّف است ، و هم اجازهء بعدى صحيح است و كاشف از مالكيّت مشترىِ اصيل است ، منتهى لازم نيست كه كاشف از ملك از اوّل عقد باشد و قابليّت تأثير در ملك از آغاز بيع فضولى در او باشد تا تنافى پيش آيد ، بلكه كافى است كه كاشف از ملكيّت مشترى از بعد از تصرفات مذكور باشد ( كشف مقدارى و به مقدار قابليّت ) آنگاه منافاتى نخواهد بود زيرا تا پايان تصرفات مذكور فقط مالك اصلى مالك است و پس از آن به سبب اجازهء بعدى كه كاشف بود فقط مشترىِ اصيل مالك است : فَايْنَ التناقض ؟\r\nشاهد بر كفايت كشف مقدارى ، مطلبى است كه خود مرحوم شيخ در مسألهء « من باع شيئاً ثم ملكه فاجازه » فرمودند ، آنجا كه محقّق تسترى اعتراض مىكرد كه بر مسلك كشف تأثير اجازهء مالك جديد از اوّل عقد محذور دارد و مستلزم خروج از ملك پيش از ورود در ملك است ، خود شما در جواب فرموديد كه : كشف مقدارى را قائل مىشويم و مىگوييم : به مقدارى كه قابليّت دارد كاشف است و آن از لحظهء مالك شدن اين مالك جديد است نه پيش از آن ، در ما نحن فيه هم بگوييم : از بعد از تصرّفات مذكور اجازه كاشفه باشد نه قبل از آن و در نتيجه منافاتى نخواهد بود .\r\n\r\nقوله : مدفوعة :\r\nمرحوم شيخ مىفرمايد : ادّعاى مذكور باطل است چرا كه اهل كشف و قائلين به كاشفيّت اجازه اجماع دارند بر اينكه اجازهء مالك اصلى اگر بخواهد كاشف باشد بايد از حين عقد كاشف باشد نه پس از مدّتى ، و قياس اجازهء مالك جديد به مالك اصلى مع الفارق است .\r\nو در ما نحن فيه مالك اصلى اجازه مىكند و بايد كاشف باشد از اوّل عقد ، پس منافات كماكان باقى است .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n\r\nقوله : نعم :\r\nاگر اجازهء بعدى را ناقله بدانيم محذورى پيش نمىآيد زيرا تصرّفات مذكور در ملك خود مالك بوده و صحيح است و مالكيّت مشترى هم پس از اجازه مىآيد و اجتماع دو مالك بر يك مملوك و در نتيجه تناقص نيست . و اگر كشف حكمى را اختيار كنيم كه اصل ملكيّت بعد از اجازه بيايد ولى تا حدّ امكان برخى از آثار و احكام ملك از اوّل مترتب شود باز محذورى نيست و تصرفات مذكور صحيح است و اجازهء بعدى هم مؤثر است و منافاتى نيست .\r\nولى اگر كشف حقيقى را بگوييم و مسلك مشهور را اختيار كنيم كه اجازه به وجود خارجىاش شرط تأثير است ( به عنوان شرط متأخر ) و تا نيايد ملكيتى نيست و همين كه آمد ملكيّت از يك ماه قبل يعنى از لحظهء عقد مىآيد . و يا مسلك فصول را اختيار كرده و وصف تعقّب و لحوق را مطرح كنيم كه عقدى كه ملحوق به اجازه باشد مؤثر است باز با آمدن اجازهء بعدى اين وصف انتزاعى براى عقد درست مىشود و از اوّل موجب ملكيت مىشود . و يا مسلك عده‌ّاى را اختيار كنيم و براى اجازهء بعدى تأثيرى قائل نشويم بلكه آن را فقط علامت و كاشف صرف بدانيم و تمام السبّب را خود عقد بدانيم بر اين سه مسلك تنافى هست آنگاه يا بايد گفت : تصرفات مذكور صحيح است و نوعى ردّ فعلى محسوب مىشود و پس از آن اجازهء كذائى نمىآيد ، و يا اگر اينها را ردّ بيع حساب نكرديم و گفتيم اجازهء بعدى صحيح و مؤثر است ناچار مىشويم از اينكه بگوييم :\r\nصحّت تصرفات مزبور ظاهرى و در ظاهر امر است و با آمدنِ اجازه معلوم مىشود كه آنها در ملك مالك نبوده در نتيجه اين تصرفات باطل مىگردد و آن اجازه صحيح و مؤثر مىشود .\r\nج :\r\n\r\nقوله : بقى الكلام :\r\nبخش سوّم در مورد افعال و تصرّفاتى است كه پس از بيع فضولى از مالك اصلى صادر مىشود و اين تصرّفات نه ناقل و مُخرج هستند كه بدين وسيله مبيع از ملك مالك خارج شود ، بلكه كماكان در ملك مالك باقى است . و نه با صحّت و تأثير اجازه از حين عقد منافات دارند كه با انجام اين تصرّفات ، اجازهء بعدى نتواند كاشف از ملكيّت مشترى از حال عقد باشد بلكه اگر بعداً اجازه كرد قابليّت دارد كه از اوّل ملك مشترىِ اصيل شود .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nفى المثل مالك اصلى مبيع را در معرض بيع قرار بدهد كه اين عمل نوعى تصّرف است كه متاع خويش را آورده و در معرض فروش گذاشته ولى به صرف تعويض نه متاع از ملك او خارج مىشود نه منافى با اجازهء از اوّلِ امر است يا مثلًا مبيع را به بيع فاسد به ديگرى فروخت كه اين نيز تصرّف است ولى نه ناقل است ( چون با بيع فاسد كه مبيع به ديگرى منتقل نمىشود ) و نه منافى بالحوق اجازهء كاشفه است .\r\nحال حكم اين تصرّفات چيست ؟ آيا اينها هم ردّ فعلى محسوب مىشود ؟ يا نه ؟\r\nموحوم شيخ اينها را به دو دسته تقسيم مىكنند :\r\nقسم اوّل : اين گونه تصرّفات از مالك در حال التفات و توجه صادر شده يعنى با اينكه مىداند كه پيشاپيش فضولى اين مبيع را فروخته است ، و الان هم ملتفت و متذكّر و متوّجه است نه اينكه از بيع فضولى غافل باشد و آن را فراموش كرده باشد ، باالتفاتِ كامل اقدام مىكند و مبيع را در معرض بيع قرار مىدهد و يا به بيع فاسد مىفروشد .\r\nقسم دوّم : تصرّفات مزبور در حال عدم التفات صادر شده يعنى مالك اصلى اصلًا از بيع فضولى آگاه نبوده و يا اگر آگاه شده بود فعلًا و در حال تصرّف آن را فراموش كرده و به كلّى نسياً منسيّاً شده و بدون توّجه به آن اين اقدامات را انجام مىدهد .\r\nامّا حكم قسم اوّل : مرحوم شيخ مىفرمايد : به عقيدهء ما چنين تصرفى ( كه با التفات بوده ) ردّ و فسخ فعلىِ بيع فضولى به حساب مىآيد و به ردّ قولى ملحق بوده و در حكم ردّ قولى است ( حكم ردّ و ثمرهء ردّ در ادامه خواهد آمد . ) و براى اين الحاق سه دليل مىآورند :\r\nدليل اوّل : وجداناً بر اين تصرّفات ردّ صدق مىكند ( زيرا كسى كه باالتفات كامل به بيع فضولى خود اقدام مىكند و متاعش را در معرض بيع قرار مىدهد يا مىفروشد منظورش اين است كه : بيع فضولى را قبول نداريم و گرنه چنين اقدامى نكرد . ) و وقتى ردّ صدق كرد ، اين تصرفات مشمول دو دسته اطلاقات مىشوند كه به منزلهء كبراى كلّى براى اين صغرى است :\r\nالف : اطلاقاتى كه مىگويد : اگر عبد يا امه‌اى بدون اذن مولايش اقدام به ازدواج كرد ، زمام امر اين نكاح در دست مولى است ، « ان شاء اجازه و ان شاء فرّق بينهما » و تفريق اعّم از قولى و فعلى است يعنى به زبان بگويد : من نكاح شما را بر هم زدم ، و يا عملًا ميان آنها\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nجدائى بياندازد كه ردّ فعلى است . پس تصرّف مذكور ردّ فعلى است ، و ردّ فعلى براى فسخ كافى است ، پس تصرف كذا كافى است .\r\nب : اطلاقى كه مىگويد : اگر مادرى براى پسرش همسرى اختيار كند و دخترى را به عقد پسرش در آورد پسر مجبور به قبول كردن و تن در دادن به اين ازدواج و سوختن و ساختن نيست بلكه اختيار اين نكاح بدست او است ، « ان شاء قبل و ان شاء ترك « 1 » » كه ترك و رها كردنِ نكاح اعّم از اينست كه قولى باشد يعنى رسماً و صريحاً بگويد : من اين ازدواج را قبول ندارم و اين زن را نمىخواهم ، و يا فعلى باشد يعنى عملًا نكاح مزبور را رها كند و ناديده بگيرد و ترتيب اثر ندهد كه ردّ فعلى است ، آنگاه تصرّفات كذائى ردّ فعلى است و ردّ فعلى كافى است پس تصرّف كذا براى فسخ كافى است .\r\n\r\nقوله : الّا ان يقال :\r\nممكن است فقيهى در دليل اوّل مناقشه كرده و بگويد : اين كه امام عليه السلام فرمود : ان شاء فرّق بينهما ، يا فرمود : ان شاء ترك ، و مقيّد نكرد به تفريق و ترك قولى دليل بر اطلاق از اين حيث نيست ، شايد اطلاقات مذكور از حيث اصل مطلب در مقام بيان هستند و مىخواهند بگويند : مولى يا رجل چنين حقّ و اختيارى دارند ، امّا از لحاظ خصوصيّات و كيفيّت ترك و تفريق در مقام بيان نيستند كه آيا حتماً ردّ قولى باشد يا فعلى هم كفايت مىكند ؟ و اگر از اين جهت در مقام بيان نبودند در ما نحن فيه قابل تمسّك نيستند .\r\nدليل دوّم :\r\n\r\nقوله : انّ المانع :\r\nمناط ردّ قولى در اين گونه از تصرّفات هم هست ، به عبارت ديگر همان عاملى كه مانع مىشد از اينكه پس از ردّ قولى بتواند اجازه كند و اجازهء پس از ردّ قولى را بىتأثير مىكرد ، همان مانع در ردّ فعلى و در اين تصرّفات هم وجود دارد ، و آن مانع عبارتست از اينكه : مالك اصلى خود كه عاقد نيست ، وى با اجازه كردن مىخواهد به منزلهء عاقد شود و احكام او را پيدا كند و پس از ردّ قولى و از ميان رفتن معاقده و معاهده ، امكان ندارد كه وى به منزلهء يكى از دو طرف عقد گرديده و آن احكام را پيدا كند ، ديگر معاقده‌اى نيست و آنكه بود ردّ شد . حال همين مناط در ردّ فعلى هم هست ، مالك وقتى به قصد ردّ اين\r\n\r\n\r\n","description":"","footnote":"\r\n( 1 ) . وسائل الشيعه ، ج 14 ، ص 211 باب 7 حديث 3\r\n","page_name":" 248 ","page_number":248},
  {"content":"\r\n\r\nتصرفات را انجام داد ، معنايش آن است كه عقد قبلى را ردّ كرد و پس از آن قابليّت ندارد كه اجازه بيايد و مؤثر باشد و سالبه به انتفاء موضوع است . پس ردّ فعلى به وحدت مناط مثل ردّ قولى است و موجب فسخ مىشود .\r\nدليل سوّم :\r\n\r\nقوله : فحوى الاجماع :\r\nدر مورد بيع خيارى تا مدّت خيار باقى است ذى الخيار حق دارد معامله را فسخ كند و اين فسخ گاهى قولى است و گاهى فعلى يعنى كارى مىكند كه لازمه‌اش فسخ باشد مثلًا مبيع به بيع خيارى را به شخص ديگر مىفروشد ، يا اگر عبد بوده آزاد مىكند يا اگر جاريه بوده و طى مىكند و . . . كه اينها كاشف از فسخ بيع و دالّ بر بطلان آن هستند . حال در اينها اجماع قائم است كه معاملهء خيارى با فسخ فعلى قابل فسخ است . آنگاه اگر فسخ فعلى در بيع خيارى كفايت مىكند پس در ما نحن فيه يعنى بيع فضولى به طريق اولى كفايت مىكند ، وجه اولويّت آن است كه : بيع خيارى از حيث اصل حدوث كمبودى ندارد ، قطعاً حادث شده و قطعاً تأثير فعلى در ملكيّت هم گذاشته و تنها از حيث بقاء و استمرار متزلزل است و معذلك با فسخ فعلى قابل فسخ است ، پس بيع فضولى كه حدوثاً متزلزل است و تا اجازه نيايد تأثيرى نيست و تنها قابليّت تأثير دارد ، به طريق اولى با فسخ فعلى قابل فسخ است .\r\n\r\nقوله : فانّ الوجه :\r\nدر لا به لاى دليل سوّم به نكته‌اى اشاره شده و آن اينكه : چرا افعالى از قبيل بيع و عتق و وطى در مدّت خيار موجب فسخ معاملهء خيارى مىشوند ؟ دو احتمال وجود دارد :\r\n1 - چون اين‌ها كاشف از ارادهء فسخ هستند و بر قصد الفسخ دلالت مىكنند يعنى كاشف از اين هستند كه يك آن قبل از اينها ارادهء فسخ كرده و آن را با اين فعل انشاء و ابراز و اظهار كرد به اين دليل موجب فسخ هستند .\r\n2 - چون اينها با بقاء عقد اوّل منافات دارند زيرا اگر بيع خيارى باقى باشد اين تصرّفات جايز نخواهد بود و مؤثّر نخواهد بود ، چون « لا وطى الّا فى ملك » ، « لا بيع الّا فى ملكٍ » ، « لا عتق الّا فى ملكٍ » و جمع متنافيين نشايد ، پس با آمدن اين افعال خود به خود بيع قبلى منفسخ مىشود چه قصد ردّ و فسخ داشته باشد يا نه ،\r\nمرحوم شيخ احتمال ثانى را ردّ مىكنند و مىفرمايند : اگر صرف تنافى مطرح شود\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nبهتر آن است كه بگوييم : عقد اوّل جلوتر آمده و تأثير هم گذاشته و ملكيّت هم آمده و اينها كه بعداً مىآيند و منافى هستند باطل مىباشند نه اينكه اينها حاكم شده و عقد واقع شده را باطل كنند ، پس صرف اين نيست ، احتمال اوّل صحيح است كه قصد ردّ باشد .\r\n( نكته : از كلام مرحوم شيخ استفاده مىشود كه اگر مالك اصلى در حال التفات به بيع فضولى ، آن تصرّفات را انجام داد و در معرض بيع قرار داد و . . . ميان اين تصرّفات در حال التفات با قصد ردّ و فسخ ملازمه است و از يكديگر تفكيك ندارد ، در حالى كه نوع محشّين مكاسب به ايشان اعتراض كرده‌اند كه ملازمه‌اى نيست و اى چه بسا تعريض بيع براى جلب مشترى با قميت بيشتر باشد كه اگر كسى پيدا نشد به همان بيع فضولى هم راضى است ، پس نفس تعريض بيع با التفات ، لازمه‌اش قصد ردّ نيست . )\r\nو امّا حكم قسم ثانى : تصرفاتى كه در حال عدم التفات به بيع فضولى انجام مىشود ، مرحوم شيخ مىفرمايد : با اين تصرّفات فسخ بيع فضولى واقع نمىشود و لازمهء اين‌ها ردّ آن نيست زيرا ردّ و فسخ مثل اجازه از انشائات هستند و قوام امور انشائى به قصد است و قصد هم فرع بر التفات است ، و چون وى ملتف نبوده قصد ردّ ندارد ، پس انشاء ردّ نشده تا مؤثر باشد يا نه ، پس بدين وسيله معاملهء فضولى ردّ نشد ، و از طرفى هم فرض اين است كه تصرفات مذكور با لحوق اجازه و حتّى تأثير آن از اوّلِ عقد منافاتى ندارند ( چون موجب تفويت محلّ اجازه نيستند ) پس مقتضى براى اجازه موجود و مانع از تأثير آن مفقود است .\r\n\r\nقوله : و لا يكفى :\r\nممكن است كسى بگويد : براى رفع يد كردن از بيع فضولى و ابطالِ آن دو راه وجود دارد :\r\n1 - به قصد ردّ و ابطالِ آن تصرفات مذكور را انجام دهد .\r\n2 - انشاء ضدّ كند يعنى مثلًا به ديگرى بفروشد يا در معرض بيع قرار دهد كه اينها با فعل ( بيع فضولى ) ضدّان هستند و نمىشود كه هم بيع فضولى صحيح باشد و مبيع ملك اصيل شود و هم معاملهء دوّم مالك صحيح باشد و مبيع ملك ديگرى شود . حال لازم نيست قصد ردّ باشد تا بگوئيد : در ما نحن فيه نيست چون التفات ندارد ، بلكه كافى است انشاء ضدّ كند و بدين وسيله خود به خود معاملهء فضولى فسخ شود . مرحوم شيخ مىفرمايد : اين كافى نيست زيرا آن مقدار كه دليل دارد اين است كه : پس از ردّ بيع\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nفضولى اجازه نمىآيد ، و ردّ از عناوين انشائى است و بدون قصد صدق نمىكند و اينجا قصدى نيست . امّا مجرّد انشاء ضدّ دليل بر بطلان فضولى و عدم قابليّت لحوق اجازه نيست ( و بر فرض شك از اصالة بقاء لزوم و قابليّت كه در اوّل مسألهء ردّ عنوان شد استفاده مىكنيم . )\r\n\r\nقوله : نظير :\r\nظاهر تنظير آن است كه براى عدم كفايت نظير مىآورند و مىخواهند بگويند : ما نحن فيه نظير اين موردى است كه ذكر مىكنيم ، ولى مرادشان تنظير براى كفايت است يعنى اگر مىخواهيد بدانيد كجاها بدون قصد و التفات هم تأثير مىآيد ما براى شما آن نظير را مىآوريم و آن در باب طلاق است كه اگر مردى زوجه‌اش را به طلاق رجعى مطلّقه ساخته و پس از مدّتى در حال عدّه يادش رفته و به كلّى طلاق را انكار مىكند ، فقهاء به تبع روايت فرموده‌اند : همين انكار رجوع است با اينكه او اصلًا التفات به طلاق ندارد تا قصد رجوع داشته باشد معذلك بدون التفات هم حكم به رجوع كرده‌اند ولى اين دليل خاص دارد كه صحيحهء ابى ولّاد باشد ( سألت ابا عبد اللّه عليه السلام عن امرأة ادعّت على زوجها انّه طلقّها تطليقة طلاق العدّة . . . ثم انكر الزوج بعد ذلك فقال عليه السلام ان كان انكر الطلاق قبل انقضاء العدّة فانّ انكاره للطلاق رجعةٌ لها . . . )\r\n\r\nقوله : نعم :\r\nاگر در عقود جايزه ( عقد خيارى و غيره ) ثابت شود كه تصرّفات مذكور ولو در غير حال التفات كفايت مىكند و موجب فسخ مىشود ، در ما نحن فيه و بيع فضولى به طريق اولى حكم به كفايت كردن و موجب فسخ شدنِ بيع فاسد و تعريض البيع و . . . مىكنيم ( وجه اولويّت قبلًا در دليل سوّم بر قسم اوّل ذكر شد ) ولى مع الأسف در آنجا ثابت نشده تا در اينجا قياس اولويّت درست شود . پس به نظر ما مسأله ( تأثير تصرفات مذكور در غير حال التفات ، در فسخ ) محلّ اشكال است كه موجب فسخ باشد .\r\n\r\nقوله : بل :\r\nنه تنها قسم ثانى از دو قسم بخش سوّم از تصرّفات مبتلا به اشكال شد و موجب فسخ بودن آن ثابت نشد ، بلكه قسم اوّل از آن دو قسم نيز محلّ اشكال است كه تصرّف در حال التفات هم موجب فسخ باشد و قابليّت لحوق اجازه را نداشته باشد . وجه اشكال آن\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nاست كه بعضى از معاصرين ادّعاى اجماع كرده‌اند بر اينكه : همانطورى كه در اجازه قول لازم است و بايد قولى باشد تا مؤثر شود هكذا فسخ و ردّ هم بايد قولى باشد و فعلى كافى نيست . پس تأثير فسخ فعلى مشكل شد .\r\n\r\nقوله : و لذا :\r\nاينهم شاهدى بر اشكال مزبور است كه علّامه در قواعد « 1 » فرموده : اگر شخصى ديگرى را وكيل كرد كه مثلًا عباى او را بفروشد ، پس از مدّتى ( اگر صريحاً او را از وكالت عزل كرد ، وكالت باطل مىشود . ولى اگر به جاى فسخ قولى ) اقدام كرد و خودش عبا را فروخت ( چنانچه بيع صحيح و جامع شرايط انجام داده قطعاً بيعش صحيح است و وكالت خود به خود باطل مىشود چون موضوع ندارد . ولى اگر ) به بيع فاسد آن را فروخت و جاهل به فساد هم بود ( پس به طريق اولى اگر عالم به فساد بود ) بدين وسيله آن وكالت باطل نمىشود ( با اينكه مفروض كلام در مورد التفات و توجّه است معذلك فعل كذائى موجب فسخ نيست ) پس بايد فسخ قولى باشد و فسخ فعلى كافى نيست . جناب فخر الدين « 2 » و محقق ثانى « 3 » هم اين اعتراض علّامه را تاييد و امضا كرده‌اند .\r\n\r\nقوله : و الحاصل :\r\nحاصل كلام از اوّل مسألهء ردّ تا كنون بر قرار ذيل است :\r\nدر رابطه با ردّ بيع فضولى پنج فرض ذكر شد :\r\n1 - ردّ قولى : قدر متيقّن از فسخ و ردّ همين فسخ قولى است .\r\n2 - فعل و تصرّفى كه ناقل و مُخرج بوده و مبيع را از ملك مالك خارج كند و موجب تفويت محلّ اجازه شود چه به قصد ردّ اين كارها را بكند يا نه . اينها اگر به قصد ردّ نباشند مستقيماً ردّ بيع نمىباشند ولى موضوع اجازه منتفى مىشود .\r\n3 - تصرّفاتى كه ولو مُخرج از ملك نيستند ولى به قصد ردّ بيع فضولى انجام شده‌اند ، اينها هم فسخ فعلى هستند .\r\n4 - تصرّفاتى كه مُخرج نيستند ولى منافى هستند با نفوذ و تأثير اجازه از اوّل عقد و به قصد ردّ هم انجام نشده‌اند اكتفاء به اين گونه تصرّفات براى ردّ بيع فضولى بر خلاف اصل\r\n\r\n\r\n","description":"","footnote":"\r\n( 1 ) . قواعد ، ج 1 ، ص 259 .\r\n( 2 ) . ايضاح الفوائد ، ج 2 ، ص 352 .\r\n( 3 ) . جامع المقاصد ، ج 8 ، ص 282 .\r\n","page_name":" 252 ","page_number":252},
  {"content":"\r\n\r\n( استصحاب بقاء لزوم يا قابليّت در اوّل مسأله ) است و قابل قبولى نيست .\r\n5 - تصرفاتى كه نه مخرج از ملك مىباشند و نه منافى با تأثير اجازه هستند و نه به قصد ردّ انجام شده‌اند مثل تعريض بيع بدون التفات به بيع فضولى ، اينها نيز فسخ و ردّ محسوب نمىشوند .\r\n\r\nقوله : و كذا الوكالة :\r\nباب وكالت نيز مثل باب بيع فضولى است و همان صور در اينجا هم متصوّر است ، و لكن يك تفاوت دارند و آن اينكه : در اين دو باب اكتفا به ردّ فعلى واضحتراست ( شايد به اين دليل كه در مثل بيع ادّعاى اجماع بر لزوم فسخ قولى داشتيم ولى در امثال وكالت و وصايت ، چنين ادّعاى اجماعى نشده و لذا اكتفا اوضح است . )\r\n\r\nقوله : و امّا الفسخ :\r\nبه طور كلّى در مورد بيع فضولى سه عامل موجب فسخ است :\r\n1 - ردّ قولى 2 - ردّ فعلى يعنى كارى كه به قصد ردّ انجام مىگردد 3 - فعلى كه منافى است با صحّت و تأثير اجازهء بعدى ولو به قصد ردّ انجام نشود . امّا فسخِ عقود جايزه ( كه بقائاً متزلزل هستند ) چه آنها كه ذاتاً جايز هستند و ماهيّت آن عقد جايز است ( مثل هبه ) و چه آنها كه ذاتاً و ماهيّتاً لازم مىباشند ولى بالعرض جايز شده‌اند ( مثل بيع خيارى ) منحصراً دو راه بيشتر ندارد\r\n1 - فسخ قولى : به صراحت بگويد : من هبه را فسخ كردم ، بيع را فسخ كردم و . . . .\r\n2 - فسخ فعلى : عملًا به قصد ردّ و فسخ ، فعلى از افعال را انجام دهد ، مثلًا مال موهوب را كه به زيد هبه كرده ، به نيّت ردّ هبه به بكر هبه كند يا بفروشد و . . . يا مبيع به بيع خيارى را در مدّت خيار به مشترى ديگر بفروشد ، اگر جاريه است وطى كند و . . . اين كارها به قصد ردّ و بدين منظور انجام بگيرد .\r\nو امّا به صرف اينكه واهب يا ذى الخيار در مدّت خيار كارى انجام دهد كه منافى با هبه يا بيع خيارى است ( مثلًا به ديگرى هبه كند ، بفروشد ، وقف كند ، عتق كند ، و . . . كه با بقاء هبهء اوّل يا بيع اوّل سازگار نيست ) ولى قصد ردّ نداشته باشد ، كفايت نمىكند و موجب فسخ هيه يا بيع اوّل نمىشود ، زيرا قانون متنافيين اين است كه اگر احد هما اوّل محقّق شده ديگرى محال و ممتنع خواهد بود نه اينكه ديگرى بيايد و اوّلى را از بين ببرد\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nو در اينجا اوّل هبه و بيع آمده و متاع ملك متهّب يا مشترى شده و تصرّفات مزبور كه منافى است بعداً مىآيد و مىخواهد آن بيع يا هبه را باطل كند و قانوناً خود اينها بايد باطل باشند ، پس مجرّد تنافى كافى نيست بايد به قصد ردّ باشند تا كفايت كنند .\r\nاگر شما بگوئيد : پس چطور در بيع فضولى مجرّد فعل منافى را كافى دانسته و موجب فسخ بيع فضولى دانستيد ؟ خواهيم گفت : قياس مع الفارق است زيرا در بيع فضولى آن كس كه اقدام مىكند و فعل مزبور را انجام مىدهد خود مالك اصلى است ( چون تا اجازه نكند از ملك او خارج نمىشود ) و چون از مالك صادر شده به حكم الناس مسلطون تصرّعات او نافذ است و اينها كه صحيح بود نوبت به اجازهء بعدى و مؤثر بودنِ آن نمىرسد و وقتى اجازه نيامد خود به خود بيع فضولى هم نابود و منفسخ مىشود . ولى در مورد عقود جايزه به مجرّد هبه يا بيع از ملك طرف خارج شد و او اجنبى است و لذا على القاعده تصرّفاتش نافذ نيست و خود اين كارها باطل است و اگر بخواهد صحيح باشد بايد به قصد ردّ باشد كه آناً ماّ قبل از اين كارها ، معاملهء خيارى يا هبه فسخ شود و تصرّفات مزبور در ملك خود شخص باشد .\r\n\r\nقوله : ثمّ انّ الرّد :\r\nحال كه سخن از ردّ بيع فضولى شد اين سؤال مطرح مىشود كه فايدهء ردِّ بيع فضولى چيست ؟ مرحوم شيخ مىفرمايد : يك فايده بيشتر ندارد و آن اينكه : تا ردّ محقّق نشده مىتواند بيع فضولى را اجازه كند و همين كه ردّ محقّق شده جاى اجازه نيست و اجازهء پس از ردّ تأثيرى ندارد زيرا اجماعى است كه اجازه اگر مسبوق به ردّ شد تأثيرى ندارد ، پس فايده و ثمره ردّ اين است كه : پس از آن اجازه تأثيرى ندارد .\r\nسئوال : آيا فايدهء ديگرى هم دارد ؟ ممكن است كسى بگويد : آرى ، فايده ديگر آن است كه اگر ميان فضولى و مشترىِ اصيل قبض و اقباض صورت گرفته و فضولى مبيع را به مشترى داده است ، در اين صورت اگر مالك اصلى بيع فضولى را ردّ كرد مىتواند مبيع را از مشترى بگيرد و اگر ردّ نكرد نمىتواند آن را پس بگيرد . مرحوم شيخ مىفرمايد :\r\nجواز انتزاع در گرو ردّ نيست بلكه تا زمانى كه اجازه نكرده حقّ دارد پس بگيرد ، خواه ردّ كرده باشد يا نه .\r\nسئوال : آيا نفس اين انتزاع و پس گرفتن مبيع از مشترى مىتواند ردّ بيع فضولى از\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nسوى مالك محسوب شود ؟ جواب : اگر همراه با قرائنى باشد كه دالّ بر قصد ردّ باشند ، آرى نفس اخذ هم ردّ است ولى اگر همراه قرائن نباشد مجرّد اخذ كردن ردّ نيست ، بلكه اعمّ از قصد ردّ و قصدهاى ديگر است ( مثل اينكه مبيع را مىگيرد تا به ثمن برسد و بتواند ثمن را دريافت كند . ) كما اينكه اگر زيد به بكر كتابى را هبه كرد و سپس لحظه يا لحظاتى آن را پس گرفت مجرّد اخذ رجوع در هبه و فسخ هبه محسوب نمىشود و شايد به قصدهاى ديگر باشد .\r\n\r\nمسألهء آثار اجازه بيع فضولى\r\nاگر مالك اصلى بيع فضولى را اجازه كرد احكامى دارد كه مبسوطاً در بخش اجازه گفته آمد و امّا اگر مالك اصلى بيع فضولى را اجازه نكرد بلكه آن را ردّ كرد اين فرض نيز احكامى دارد كه در اين مسأله مطرح است و آن اينكه : اگر چنانچه مبيع كماكان در دست خود مالك اصلى است و به دست فضولى يا مشترى نرسيده كه بحثى نيست يعنى بدنبال ردّ بيع فضولى مطلب تمام است و پروندهء اين بيع فضولى بسته مىشود و نه مالك اصلى مشغول الذمّه مىشود و احكامى دارد و نه مشترى وظائفى دارد . و امّا اگر مبيع در دست مالك اصلى نيست بلكه پيشاپيش كه بيع فضولى صورت گرفت مبيع هم توسّط فضولى به مشترى داده شد ، در اينجا دو مقام از بحث مطرح مىشود :\r\n1 - احكام مالك اصلى با مشترىِ اصيل\r\n2 - احكام مشترىِ اصيل با بايع فضولى\r\nامّا مقام اوّل : حكم مالك اين است كه : يا عين مالش موجود است و يا در دست مشترى تلف شده است . اگر عين مال موجود و باقى است حكم آن است كه : مالك اصلى در دست هر كس كه آن را ببينيد مىتواند مالش را انتزاع كند به حكم ( الناس مسلطون على اموالهم ، اينما وجده اخذه ) و امّا منافعى كه در ظرف مدّت بيع فضولى براى عين بوده : منافع مستوفات ( منافعى كه مشترى آنها را استيفاء كرده و از آنها بهره بردارى كرده است . ) را مشترى ضامن است و مالك اصلى خسارت آنها را از وى مىگيرد . ( به دليل مَنْ اتلف مال الغير فهوله ضامن ) و منافع غير مستوفات ( منافعى كه در دست مشترى خود به خود تلف شده و كسى آنها را استيافاء نكرده ) مورد اختلاف است كه سابقاً در مسأله مقبوض به عقد فاسد گفته آمد و بنابر قولى مشترىِ اصيل اينها را نيز\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nضامن است پس مالك اصلى پس از ردّ بيع فضولى هم خود عين را پس مىگيرد و هم منافع آن را و اگر عين مال در دست مشترى تلف شده حكم آن است كه : در دست هر كس تلف شده همان كس ضامن است و مالك اصلى حق دارد به او مراجعه كرده و از خسارت مالش را بگيرد ، اگر مثلى بوده مثل را و اگر قيمتى بوده قيمت را دريافت كند ، و در قيمى هم اختلاف بود : مشهور قيمت يوم التلف را معتبر مىدانست ، قولى هم اعلى القيم از يوم القبض تا يوم التلف را مطرح مىكرد و احتمالات ديگرى هم بود .\r\n\r\nقوله : ولوكان :\r\nبر فرض كه اعلى القيم ملاك باشد اگر چناچه مبيع مذكور چند دست گشته يعنى مشترىِ اوّل هم به مشترى دوّم فروخته و . . . چناچه در دست همين مشترىِ اخير كه تلف شده ، قيمت ترقّى كرد و به حداكثر رسيد و دوباره تنزّل كرد و تلف شده ، اعلى القيم را خود اين مشترى ضامن است ولى اگر ارتفاع قيمت در دست مشترىِ قبل بود و بعد هم در دست او نقصان و تنزّل پيدا كرد و با همان قيمت نازله به مشترى اخير رسيد و در دست او تلف شد ، اين مشترى ضامن قيمت نازله است و آن مقدارى كه در سايه ارتفاع قيمت زياد شده بوده ربطى به مشترىِ اخير ندارد و مشترى قبلى ضامن است چون او يد پيدا كرد ، و مشترىِ اخير بر عاليترين قيمت سلطه پيدا نكرد تا به حكم على اليد ضامن باشد .\r\nو امّا مقام ثانى يا احكام مشترى با فضولى : در اينجا هم دو مرحله بحث داريم :\r\n1 - در اصل ثمن : مبلغى را كه مشترى به فضولى به عنوان ثمن داده آيا پس از اينكه مالك اصلى مبيع را از او گرفت ، وى حق دارد به فضولى مراجعه كرده و ثمن را اخذ كند يا نه ؟\r\n2 - در مقدار زيادى : منافع مستوفات و غير مستوفات را كه خسارت كشيده و نيز اعلى القيم و مقدار زايد بر قيمت اصلى را كه داده آيا حق دارد از فضولى بگيرد يا نه ؟ اين دو مقام به عنوان دو مسأله در اينجا مطرح مىشود .\r\nمسألهء اوّل : مسأله اول از دو مسأله دربارهء رجوع به اصل ثمن است ، و اين كه آيا مشترى حق مراجعه به فضولى دارد ؟ خود اين‌مسأله دو مقام دارد : 1 - فرض جهل مشترى به فضولى بودن 2 - فرض علم به فضوليّت .\r\nامّا فرض جهل : اگر مشترى جاهل به فضولى بودن بود و خيال مىكرد كه فضولى\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nمالك واقعى است و لذا اقدام كرده و با او معامله كرد و بعداً معلوم شد كه وى فضولى بوده نه مالك ، حكم آن است كه چه ثمن باقى و موجود باشد و چه در دست فضولى تلف شده باشد در هر صورت مشترى حق رجوع به فضولى دارد و ثمن را كه پرداخته از او پس مىگيرد .\r\n\r\nقوله : و لا يقدح :\r\nاگر بگوئيد : خود مشترىِ اصيل با عملش بنارا بر مالكيّت فضولى گذاشته و به مالكيّت او اقرار و اعتراف كرده ( و گرنه معامله محقّق نمىشود ) و اقرار عقلاء بر نفس خودشان نافذ است پس بعداً حق ندارد به فضولى مراجعه كرده و از او ثمن را دريافت كند .\r\nمرحوم شيخ در جواب مىفرمايد : اين اقرار به سه نحو است :\r\n1 - اعتراف به مالكيّتِ بايع بر قاعدهء يد مبتنى باشد يعنى مشترى ملاحظه كرد كه بايع بر متاع يَدْ و سلطه دارد و يَدْ هم كه شرعاً امارهء ملكيّت است لذا بنارا بر مالكيّت او گذاشته و او را مالك دانست و با او معامله كرد كه غالباً چنين است . در اين فرض پس از كشف خلاف ( به سبب بينّه و شهادت عدلين به غصبيّت يا به سبب حكم حاكم يا قطع خود مشترى ) يد و اماره ارزشى ندارد و كَانْ لم يكن شيئاً است و حقّ مراجعه دارد .\r\n2 - اعتراف مشترى به مالكيّت بايع نه بر اساس قاعدهء يد كه بلكه بر اساس قطع مشترى باشد يعنى مشترى به هر دليل و از هر راهى قاطع شده كه اين متاع ملك اين بايع است حتّى اگر بينّه هم بر خلاف قائم شود يا حاكم هم بر خلاف او حكم كند و متاع را از او بگيرند و به مالك اصلى هم بدهند ولى وى از قطع خود خارج نمىشود ، در چنين فرضى كه نادر است حقّ مراجعه ندارد زيرا به عقيدهء مشترى ، بايع مالك اصلى و معامله صحيح است و وى مالك ثمن شده آنگاه رجوع به او و اخذ ثمن ظلم و اجحاف و تعدّى محسوب مىشود و مشمول اكل مال به باطل است و حقّ ندارد از او اخذ كند .\r\n3 - اگر معلوم نشد كه آيا اعتراف مشترى به مالكيّت بايع و سپس اقدام به معامله با وى بر چه اساسى بوده ؟ آيا بر اساس قاعدهء يد بوده ؟ يا به مقتضاى قطع و جزم خودش بوده ؟ آيا حقّ مراجعه دارد يا نه ؟ مرحوم شيخ مىفرمايد : دو وجه در اينجا موجود است :\r\nالف : ظاهر حال را ملاك قرار داده و بگوييم : وى به قاعدهء يَدْ عمل كرده و ظاهر حال مسلم را در نظر گرفته كه انشاء اللّه ملك خودش را مىفروشد و لذا با او معامله كرده ،\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nپس بعد از كشف خلاف حقّ رجوع دارد .\r\nب : ظاهر لفظ اقرار را ملاك قرار دهيم كه دلالت بر واقع دارد و ظهور در اخبار از واقع دارد ، چون اقرار اخبار از واقع است و ظاهرش اين است كه او از واقع خبر دارد و عالمانه اقدام كرده پس حقّ رجوع ندارد ( البته اين فرض غير از بخش بعدى است كه علم به فضوليّت باشد ، در اينجا قطع به مالكيّت بايع دارد البته قطعى كه در واقع جهل مركّب است . )\r\n\r\nقوله : وان كان عالماً :\r\nو امّا فرض علم : مشترى يقين دارد كه فروشنده فضولى و غاصب است و معذلك اقدام كرده و با وى معامله مىنمايد ، در اينجا از سه ناحيه بحث مىشود :\r\nناحيهء اوّل : ما دامى كه عين ثمن در اختيار غاصب است و هنوز تلف نشده و فضولى آن را به ديگرى منتقل نكرده آيا مشترى حق دارد به بايع مراجعه كرده و ثمن را استر داد كند يا نه ؟ عده‌ّاى از فقهاء از قبيل : علّامه « 1 » فرزند علّامه « 2 » شهيد اوّل « 3 » شهيد ثانى « 4 » محقّق ثانى « 5 » بر آنند كه آرى حق مراجعه دارد ، مرحوم شيخ هم صريحاً فتوى به استرداد و استعادهء ثمن مىدهند ، و براى اين مطلب دو دليل مىآورند :\r\nدليل اوّل : چيزى كه شرعاً سبب مملِك باشد و موجب انتقال ثمن به فضولى گردد حاصل نشده و وجهى براى انتقال و تملّك فضولى نيست ( نه هبهء صحيحى صورت گرفته ، نه بيع صحيح نه و صيّت و نه سبب ديگر ) پس مادامى كه ثمن در دست فضولى است كماكان ملك مشترى است و الناس مسلطون على اموالهم پس هر كجا مالش را بيابد حقّ دارد آن را باز ستاند .\r\n\r\nقوله : و التسليط :\r\nاگر بگوئيد : خود مشترى دو دستى ثمن را به فضولى داده و او را بر مالش مسلّط كرده و اختيار هر نوع دخل و تصرّفى را به وى داده است آيا صِرْف تسليط سبب نقل و انتقال\r\n\r\n\r\n","description":"","footnote":"\r\n( 1 ) . قواعد ، ج 1 ، ص 124 .\r\n( 2 ) . ايضاح القوائد ، ج 1 ، ص 418 .\r\n( 3 ) . دروس الاحكام ، ج 3 ، ص 193 .\r\n( 4 ) . مسالك الافهام ، ج 3 ، ص 160 .\r\n( 5 ) . جامع المقاصد ، ج 4 ، ص 77\r\n","page_name":" 258 ","page_number":258},
  {"content":"\r\n\r\nنيست در جواب مىگوييم : خير ، مجرّد تسليط باعثِ تملكّ نمىشود و گرنه در بيع فاسدى هم كه ميان دو مالك انجام مىگيرد و قبض و اقباض هم مىشود ( مقبوض به عقد فاسد ) تسليط هست پس بايد حكم به مالكيّت مشترى نسبت به مثمن و بايع بر ثمن بكنيم در حالى كه در مقبوض به عقد فاسد چنين حكمى نكرديم بلكه فتوا به ضمانت دو طرف نسبت به مال مأخوذ داديم ، پس مجرّد تسليط علّت تامّهء ملكيّت نيست و گرنه به حكم العلّة تعمّم در مقبوض به عقد فاسد هم بايد چنين مىبود .\r\n\r\nقوله : و لانّ :\r\nدليل دوّم : اگر در همين فرضى كه مشترى با علم به غصبيّت معامله كرد و ثمن را به بايع فضولى داد و هنوز ثمن در دست غاصب موجود است ، مالك اصلى بجاى ردّ ( كه مفروض بحث ما است ) معامله را امضاء مىكرد آيا اجازه صحيح و مؤثر بود يا نه ؟ قطعاً صحيح بود و به دنبال آن ثمن در ملك مالكِ اصلى داخل مىشد در حالى كه اگر به مجرّد تسليط به فضولى منتقل شده و ملك او گشته بود ، مالكِ اصلى از آن اجنبى مىشد و اجازهء او تأثيرى نداشت . پس فتواى مشهور به صحّت و تأثير اجازه در فرض مزبور دليل آن است كه : هنوز ثمن به فضولى منتقل نشده .\r\n\r\nقوله : فتأمل :\r\nشايد اشاره باشد به اين كه : بر مسلك نقل مشكل داريم و اجازه نمىتواند بيايد ولى بر مسلك كشف كه مشكلى نيست زيرا قبل از تسليم و تسليط ثمن به فضولى ، مالك اصلى آن را تملك كرده و مشترى مال مردم را در اختيار فضولى گذاشته و بىجهت به وى تسليم كرده است . و شايد اشاره باشد به اين كه : تسليط مراعا سبب ملكيّت است و در فرض بحث كه مالك اجازه نداده بلكه ردّ كرده شرط تسليط كه عدم اجازهء مالك بوده حاصل شده و لذا فضولى مالك شده و مشترىِ اصيل حقّ ردّ ندارد .\r\n\r\nقوله : و هل يجوز :\r\nناحيهء دوّم : آيا بايع فضول ( كه خود مىداند فضولى و غاصب است ) شرعاً حق دارد در ثمن تصرّف كند و به صرف تسليط مشترى مجاز است از ثمن استفاده كند يا نه ؟ دو وجه بلكه دو قول در مسأله وجود دارد :\r\n1 - آرى مجاز است زيرا مالك اصلى ( مشترى ) خودش اين اذن و اختيار را به او\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nداده و او را بر مال خويش مسلّط كرده است . و لا يحّل مال امرءٍ مسلم الّا بطيب نفسه .\r\n2 - خير ، مجاز نيست و حق تصرّف ندارد ، به اين دليل كه چنين تصرفى اكل مال به باطل است يعنى تصرّف در مال مردم بدون اجازهء شرعى ( مجوّز شرعى يا مالكيّت است يا اذن مالكى كه از آن به اباحهء مالكيّه تعبير مىشود و يا اذن شرعى كه همان اباحهء حكمى باشد ، و در ما نحن فيه هيچكدام نيست زيرا نه مالك است ، نه اباحهء مالكى دارد چون اباحهء مالكى به ازاء تملّك مثمن بوده كه فرضاً حاصل نشده ، و نه اباحهء شرعى دارد چون هيچ دليلى شرعاً ندارد . )\r\nمرحوم شيخ همين قول را تقويت مىكنند .\r\n\r\nقوله : و امّا لو كان :\r\nناحيهء سوّم : اگر به هر دليلى ثمن در دست فضولى تلف شد ( قهرى و به آفت سماوى يا عمدى و با اتلاف غاصب ) آيا پس از تلف ، مشترى حق مراجعه به فضولى دارد ؟ و مىتواند از او بدل مالش را مطالبه كند ؟ مشهور فقهاء فتوى به عدم جواز رجوع داده‌اند ، و عده‌ّاى از قبيل : علّامه « 1 » ولد علّامه « 2 » محقق ثانى « 3 » شهيد ثانى « 4 » ادّعاى اجماع كرده‌اند . و مختار شيخ اعظم نيز همين است و دليل مطلب از زبان جمع مذكور آن است كه : مشترى فضولى را مجانّاً و بلا عوض بر مال خويش مسلّط كرده پس حقّ مراجعه و مطالبهء بدل ندارد . مرحوم شيخ در توضيح استدلال مذكور مىفرمايد :\r\nادلّه‌اى كه موجِب ضمانِ بايع فضولى گردد عبارتنداز : 1 - قاعدهء يد ( على اليد ما اخذت حتّى تؤدّى ) 2 - قانونِ اقدام بر ضمان ( كه در مسألهء مقبوض به عقد فاسد به عقد شيخ طوسى و جماعتى براى حكم به ضمان از اين قاعده استفاده كردند . ) و هيچكدام از اين قواعد در مورد بحث ما جارى نيست تا حكم به ضمانِ فضولى كند .\r\nامّا حديث على اليد : اين قانون به سه باب ديگر قطعاً تخصيص خورده و اگر به آن موارد تخصيص خورده پس تخصيص به ما نحن فيه به طريق اولى خواهد بود . بيان مطلب : آن سه مورد عبارتند از :\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 463 .\r\n( 2 ) . ايضاح الفوائد ، ج 1 ، ص 421 .\r\n( 3 ) . جامع المقاصد ، ج 4 ، ص 77 .\r\n( 4 ) . مسالك ، ج 3 ، ص 160 .\r\n","page_name":" 260 ","page_number":260},
  {"content":"\r\n\r\nالف :\r\n\r\nباب و ديعة :\r\nاگر شخصى مالى را نزد كسى به امانت گذاشت و از او خواست تا اين مال را براى صاحبش حفظ كند ( سخن از محافظت و نگهدارى است نه تصرّف در مال ) چنانچه افراط و تفريط صورت نگرفت و مال خود به خود تلف شد ، شخص وَدَعى ضامن نيست ، و عموم على اليد ما اخذت به اين مورد تخصيص خورده است .\r\nب : باب عاريه : اگر رفيقى كتاب يا ماشين خود را به رفيقش عاريه داد تا از آن انتفاع برده و سپس به صاحبش برگرداند ( باز اختيار عين مال را ندارد و بايد مراقبت كند و آن را براى صاحبش حفظ كند و ضمناً به مقدارى كه مجاز است استفاده كند . )\r\nچنانچه مال مورد عاريه بدون افراط و تفريط در دست مستعير تلف شد ، وى ضامن نيست . باز هم عموم على اليد تخصيص خورد .\r\nج : باب اجاره : عين مستأجره در دست مستأجر امانت است و بايد در حفظ آن بكوشد و ضمناً از منفعت آن هم استفاده كند ، باز اگر عين مال بدون تقصير . كوتاهىِ مستأجر در دست او تلف شد وى ضامن نيست ( ليس على الامين الّا اليمين ) و براى بار سوّم قانون على اليد تخصيص خورد .\r\nد : ما نحن فيه : اگر در سه مورد قبل ضمانت نيست پس در ما نحن فيه كه تسليط مشترى باشد به طريق اولى ضمانت نيست چون اصلًا تسليم و اقباض براى اين است كه فضولى در آن ثمن تصرّف كند و مطلق العنان باشد نه براى محافظت و مواظبت .\r\n\r\nقوله : و دعوى :\r\nمستشكل مىگويد : درست است كه مشترى ثمن را به فضولى داد و او را بر ثمن مسّلط كرد ولى تسليط مجانّى كه نبوده تا شبيه هبهء فاسده باشد كه چون صحيحِ آن موجب ضمان نيست فاسد آن هم موجب ضمان نباشد ( به حكم ما لا يضمن بصحيحه لايضمن بفاسده ) بلكه تسليط در برابر عوض بوده و عوض سالم نمانده و به دست مشترى نرسيده پس حق دارد ثمن يا بدل را پس بگيرد .\r\n\r\nقوله : مندفعه :\r\nمرحوم شيخ مىفرمايد : درست است كه در ظاهر تسليط به عوض بوده نه مجانّى ولى تسليط به كدام عوضى ؟ به عوض كه ملك غير است و خود مشترى هم از آن خبر دارد و\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nمعذلك ثمن را به فضولى مىدهد و بنا را بر ملكيّت او مىگذرد ، پس در حقيقت مشترى فضولى را بر عوض از جيب خود فضولى تضمين معاملى و الزام مبايعى نكرده بلكه بر عوض از جيب ديگرى تضمين كرده و اين موجب ضمانتِ او نمىشود و حقّا شبيه سه باب زير است و باطناً تسليط مجانّى است :\r\n1 - باب هبهء فاسده كه صحيح آن ضمان آور نبود فاسدش هم كذلك .\r\n2 - بيع بلا ثمن كه اگر صحيح بود ضمان آور نبود حالا كه فاسد است كذلك .\r\n3 - باب اجارهء بلا اجرت كه اگر صحيح بود موجب ضمان نبود حالا هم كه فاسد است كذلك ، و امّا قانون اقدام : با جوابى كه از اشكال مستشكل داديم ، وضع اين قاعده هم روشن شد و آن اين كه : درست است كه فضولى اقدام بر ضمان كرده و به عهده گرفته كه متاع را بدهد ولى ضمان بر عهدهء خودش يا عين مال خودش بلكه بر متاع غير ، و مشترى هم از اين وضعيت خبر دارد ، پس در حقيقت نه مشترى او را ضامن كرده و نه او تضمين جدّى داده تا ضامن باشد ، آن اقدام بر ضمان كه اثر داشته باشد محقق نشده و آن كه محقق شده نسبت به مال غير است كه ربطى به فضولى ندارد و ضمان براى او نمىآورد و اثر ندارد ، س از اين راه هم نمىتوان حكم به ضمان او كرد .\r\n( بعضاً قاعدهء اتلاف را هم عنوان كرده‌اند كه : من اتلف مال الغير فهوله ضامن ولى اين دليل اخص از مدعّا است : مدعّا مطلق تلف است چه قهرى چه عمدى و دليل مزبور خصوص تلف عمدى را شامل است . )\r\n\r\nقوله : فان قلت :\r\nحاصل سخن مرحوم شيخ اين شد كه تضمين حقيقى در كار نيست و اقدام بر ضمان نكرده بلكه تسليط مجانّى است و لذا اگر تلف شد ضامن نمىباشد ، مستشكل به اين مطلب اشكالى دارد :\r\nمقدّمه : سابقاً در مسألهء سوّم از مسائل بيع فضولى ( كه فضولى مال مردم را براى خودش معامله مىكرد ) اشكالهائى مطرح بود يكى از اشكالها اين بود كه فضولى قصد معاوضهء حقيقى ندارد بلكه قصد معاوضهء صورى دارد ( زيرا معاوضهء حقيقى آن است كه مثمن از ملك هر كس خارج شد ثمن در ملك همان كس داخل شود نه اينكه ثمن به ملك ديگرى داخل شود . ) ولذا بيع فضولى باطل است . در جواب اشكال گفته آمد كه\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nفضولى اوّل بنا را بر مالكيّت مىگذارد ( اعتقاداًيا عدواناً ) و خود را مالك مىبيند بدنبال اين بنا گذارى ، به عنوان اينكه مالك است انشاء تمليك مىكند و حقيقتاً و جدّاً انشاء تمليك مىكند . با اين مقدّمه مىگويم : درست است كه فضولى مالك نيست و مشترى هم اين را مىداند ، و لكن هم فضولى كه اقدام به بيع مال مردم مىكند بنا را بر مالكيّت خويش مىگذارد تا بتواند قصد معاوضه نمايد و هم مشترى بنا را بر مالكيّت او مىگذارد تا بتواند با او معامله كند و از او قصد تملكّ كند ( البته اين بنا گذاريها مورد امضاى شارع نيست ولى معمولًا غاصبين و سارقين كارى به حكم شارع ندارند ، آنها خود را مالك دانسته و اجناس مسروقه و اموال مغصوبه را معامله مىكند . ) و وقتى بنا را بر مالكيّت گذاشتند بدنبال آن هنگامى كه بايع مىگويد : بعتك . . . به عنوان مالك مىگويد و مشترى كه مىگويد : اشتريت منك . . . به عنوان اينكه او را مالك مىداند چنين مىگويد ، با اين حساب تسليط مجانى نيست بلكه به عوض است و هر كدام ديگرى را ضامن عوض قرار مىدهند و تضمين مزبور يك تضمين حقيقى است كه از مالكيّت ادّعائى سر چشمه گرفته است و اگر ضمانت واقعى شد چنانچه يكى از دو عوض سالم نماند و مالك اصلى آن را استرداد كرد عوض ديگر هم سالم نمىماند و مشترى حق دارد مراجعه كند و عوض ثمن تالف را از فضولى اخذ كند .\r\nسپس مستشكل تنظير مىكند و مىگويد : فرض ما صورت علم مشترى به غصبيّت بود ، حال اگر مشترى جاهل به غصبيّت بود و خيال مىكرد كه واقعاً فروشنده مالك اصلى است و اقدام كرد و با او معامله نمود و ثمن را به او تحويل داد و او هم ثمن را تلف كرد و بعداً كشف خلاف شد و معلوم گرديد كه فروشنده فضولى بوده و مالك اصلى معامله را ردّ كرد آيا مشترى حق دارد به فضولى مراجعه كرده و بدل مالش را از او بگيرد ؟\r\nبه اتّفاق همهء فقهاء حق مراجعه دارد . حال در اينجا هم تضمين بر مال واقعىِ فضولى نبوده بلكه بر مثمن معيّن خارجى بوده كه در واقع ملك مالك اصلى بوده . و همانطورى كه در اين مورد تضمين حقيقى است ولى منشأش اعتقاد به مالكيّت است كه كشف خطأ آن به تضمين ضرر نمىزند ، هكذا در ما نحن فيه ( فرض علم ) تضمين حقيقى است ولى منشأش بناى عدوانى بر مالكيّت است . پس تسليط مجاّنى نيست تا ضامن نباشد .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nقوله : قلت :\r\nمرحوم شيخ نخست از اصل اشكال جواب مىدهند و سپس از تنظير مزبور :\r\nامّا از اصل اشكال : مىفرمايد : ما اوّل براى شما ضمان را معنى كنيم تا بعد ببينيم در ما نحن فيه ضمان حقيقى هست يا نه ؟ ضمان عبارتست از : بودن چيزى بر عهدهء ضامن بدين معنى كه درك و خسارت آن شيئى بر عهدهء ضامن است و وى بايد تدارك كند .\r\nآنگاه در مواردى كه مضمون به ، مالى از اموالِ خودِ ضامن باشد ضمان معنى دارد و وى به عهده گرفته كه از مال خويش بپردازد ، امّا در موردى كه مضمونُ به مال ديگران ( مثل ما نحن فيه ) است و طرفين هم مىدانند كه مال ديگرى است معذلك معامله مىكنند ولو صورتاً تضمين هست ( تضمين معاملى ) ولى ضمان حقيقى در كار نيست و بايع چيزى بر عهده نگرفته است و بنا گذارىِ متعاقدين بر مالكيّت عدوانى هم حدّاكثر اين نقش را دارد كه طرفين بتوانند به طور جدّ انشاء تمليك و تملّك كنند و گرنه معاوضهء حقيقى ميان دو مالك اصلى است ، ضمانت واقعى هم ميان آن دو است و بر فرض اجازه ، مالك اصلى ضامن ثمن است . پس ضمان حقيقى براى غاصب نيست پس تسليط او تسليط به عوض نيست بلكه مجاّنى است . و اگر ثمن در نزد او تلف شد وى ضامن نيست .\r\nو امّا تنظيرى كه آورديد : قياس فرض علم به فرض جهل مركب و اعتقاد به خطامع الفارق است زيرا در فرض اعتقاد به مالكيّت از اوّل طيب نفس مالك به اين عنوان بود كه خيال مىكرد مثمن ملك او مىشود و عوضى در كار است راضى شد ولى بعداً كه كشف خلاف شد ، طيب نفس ديگرى در كار نيست و لذا تصرف فضولى د رثمن بدون طيب نفس مالك بوده و ضامن است . ولى در فرض علم به غصبيّت طيب نفس مالك به تصرّف و اتلاف ( آن هم بدون تضمين مالى از سوى بايع ) موجود است و وى حق دارد تصرّف كند و اگر تصرّف كرد ضامن نيست .\r\n\r\nقوله : و ممّا ذكرنا :\r\nمادّهء نقض ديگر : مستشكل مىگويد : ما نحن فيه كه مشترىِ اصيل با علم و عمد ثمن را در اختيار فضولى گذاشته و او را بر ثمن مسلّط كرده همانند موردى است كه دو مالك اصلى با يكديگر معامله مىكنند و مشترى مىداند كه اين معامله فاسد و باطل است و واجد شروط صحّت نيست و معذلك ثمن را به بايع تسليم مىكند و در مقابل بايع را ضامن\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nمىكند به چيزى كه مىداند كه او ضامن نمىشود . يا بايع علم به فساد دارد و معذلك مثمن را به مشترى مىدهد و او را ضامن مىكند به چيزى كه او ضامن نمىشود و گويا اصلًا تضمينى نيست و مجاّناً تسليط كرده است . ولى معذلك كلّه فقهاء فتوى به ضمان داده‌اند و فرموده‌اند اگر ثمن در دست بايع تلف شد ضامن است ، اگر مثمن در دست مشترى تلف شد ضامن است حال همانطورى كه در اين موارد با اينكه حقيقتاً تضمينى نيست ولى حكم به ضمان شده است هكذا در ما نحن فيه هم حكم به ضمان بايع فضولى مىشود .\r\n\r\nقوله : وجه الفساد :\r\nمرحوم شيخ مىفرمايد : از جوابى كه در مادّهء نقض اوّل ذكر كرديم جواب اين مادّهء نقض هم داده مىشود و آن اينكه : قياس مع الفارق است زيرا در مورد بيع فاسد از طرف مالك‌هاى اصلى تضمين حقيقى وجود دارد و مشترى حقيقتاً بايع را ضامن به پرداخت مثمن مىكند و هكذا بايع ، چرا كه مضمون به ، مال واقعىِ خود ضامن است منتهى فساد عقد ، مانع از نفوذ و تأثير اين ضمانت و تضمين است در نظر شارع مقدس ، و وقتى شارع مقدّس اين ضمان خاص را ( كه ضمان به ثمن المسمّى است ) امضا نكرد اصل ضمان ( به قيمت واقعى و ثمن المثل ) از بين نمىرود و به حال خود باقى است به دليل قانون اقدام شخص ( بايع يا مشترى ) بر ضمان حقيقى و يا به دليل قانون يد كه طرف بر مال طرف ديگر يد و سلطه يافته بدون اينكه مجاّناً در اختيار او گذارده باشد يا به صورت امانت به او داده باشد . ولى اين حرفها در ما نحن فيه ( بيع فضولى با علم مشترى به فضوليت ) نيست و تضمين حقيقى در كار نيست و چنان كه مبسوطاً بيان شد تسليط مجاّنى است و هيچكدام از دو قانون اقدام و على اليد در اينجا جارى نيست . پس قياس مع الفارق است .\r\n\r\nقوله : و حاصله :\r\nاگر مىخواهيد ما نحن فيه را تشبيه كنيد ، به اين تشبيه كنيد كه دو نفر با يكديگر معامله مىكنند ولى مشترى به جاى اينكه پول را به فروشندهء واقعى بدهد به فرد ثالثى كه مىداند او اجنبى است و مالك نيست مىپردازد و او را بر اين پول مسلّط مىسازد و او هم در ثمن تصرف كرده و آن را اتلاف مىكند ، كه اگر مالك اصلى معامله را ردّ كرد مشترى حقّ مراجعه به شخص ثالث ندارد ، در بيع فضولى هم مطلب از اين قرار است .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\nقوله : نعم :\r\nتبصره‌اى براى مادّهء نقض دوّم است و آن اينكه : دو مالك اصلى كه معاملهء فاسد انجام مىدهند گاهى فساد بيع آنها به خاطر اين است كه عوضين هر دو ماليّت دارند و قابل تملّك هم هستند ولى فاقد برخى از شروط صحّت بيع مىباشند مثلًا مكيل يا موزون را به كيل يا وزن نفروخته است . در اين فرض حكم همان است كه ذكر شد كه ضمانت بود .\r\nولى گاهى فساد بيع به خاطر ماليّت نداشتن يكى از عوضين و قابل تملّك نبودنِ آن است فى المثل شخصى مقدارى خمر يا خنزير يا انسان حرّى را به ديگرى مىفروشد و مشترى هم مىداند كه اينها ماليّت ندارند و ثمن در برابر آنها واقع نمىشود و معذلك اقدام مىكند و ثمن را به فروشنده تحويل مىدهد ، چنين موردى مثل ما نحن فيه است كه تضمين حقيقى نيست و اگر ثمن نزد بايع تلف شد وى ضامن نيست و مشترى حقّ مراجعه به وى را ندارد . و جناب كاشف الغطاء هم در شرح قواعدش « 1 » بدان تصريح كرده است .\r\n\r\nقوله : و لكن :\r\nاز آغاز فراز « و امّا لوكان تالفاً » تا اينجا همهء سعى و تلاش مرحوم شيخ بر اين بود كه اگر مشترى مىدانست كه بايع فضولى است و معذلك با او معامله كرد و ثمن را به او تسليم نمود و او هم ثمن را تلف كرد ، ضامن نيست و ادلهء ضمان ( قاعدهء يد ، قانون اقدام ) اينجا را شامل نيست و ضمان حقيقى وجود ندارد ، ولى از اينجا تا پايان ورق بر گشته و مىفرمايند : به حكم قانون ضمان در مقبوض به عقد فاسد كه مىگفت : « كل عقد يضمن بصحيحه يضمن بفاسده و كل عقد لا يضمن بصحيحه لا بضمن بفاسده » ، بايع فضولى ضامن است ، بيان مطلب : در اينكه منظور از موضوع اين قاعده يعنى كلمهء « كلّ عقدٍ » ، چيست ؟\r\nچهار احتمال وجود دارد :\r\n1 - كلّ عقدٍ يعنى كلّ شخص عقدٍ ، هر عقد شخصى كه در خارج واقع مىشود مثلًا فلان بيعى كه فلان دو نفر در فلان مال در فلان ساعت و مكان انجام مىدهند ، اگر قضّيهء مزبور را اين گونه معنى كنيم بايد كلمهء « على فرض صحّته » را در تقدير بگيريم و بگوييم :\r\n\r\n\r\n","description":"","footnote":"\r\n( 1 ) . شرح قواعد خطى ورق ، 68 .\r\n","page_name":" 266 ","page_number":266},
  {"content":"\r\n\r\nهر شخص عقدى اگر صحيح بود يا بر فرض صحّتش ضمان آور بود حالا هم كه فاسد است ضمان آور است ، و علّت تقدير مزبور آن است كه : عقد شخصى كه دو فرد ندارد تا بگوييم : فرد صحيح آن كذا و فرد فاسدش كذا بلكه يك فرد و شخص بيشتر نيست و لذا بايد به صورت فرضى محاسبه شود ،\r\nطبق اين احتمال بايد گفت بيع فضولى در ما نحن فيه با بيع بلا ثمن و اجارهء بلا اجرت همگى در عكس قاعدهء مزبور داخل مىباشند به اين معنى كه بيع فضولى كذائى اگر صحيح بود كه ضمان آور نبود و بايع فضولى ضامن نبود حالا هم كه فاسد است ضمان آور نيست ، بيع بلا ثمن هم اگر صحيح بود كه مشترى ضامن نبود ( مبيع نزد او تلف مىشد ضمانت نداشت ) حالا هم كه باطل است ضمان آور نيست ، اجارهء بلا اجرت اگر صحيح بود ضمان آور نبود حالا هم كه فاسد است ضمان آورد نيست . ولى از اساس اين احتمال باطل است زيرا مشتقات ظهور در فعليّت دارند و وقتى مىگوييم : صحيح كذا يعنى صحيح فعلى ، فاسد كذا يعنى فاسد فعلى و عقد شخصى دو فرد با لفعل ندارد ، پس اين احتمال مراد نيست .\r\n2 - مراد صنف هر عقدى باشد يعنى هر صنفى از اصناف عقد كه صحيح آن ضمان آور مىباشد فاسدش نيز ضمان آور است مثلًا صنف عاريهء مضمونه كه فرد صحيحِ و فاسد دارد صحيحِ آن ضمان آور است و فاسدش هم موجب ضمان است . طبق اين احتمال در ما نحن فيه بايد حكم به ضمان كرد زيرا صنف بيع فضولى كه دو فرد دارد صحيحش ( مع الاجازه ) ضمان آور است فاسدش هم ضمان آور است و هكذا در بيع بدون ثمن و اجارهء بدون اجرت .\r\n3 - مراد نوع هر عقدى باشد يعنى فلان نوع ( مثلًا بيع كه نوعى از عقود است ، اجاره كه نوع ديگر است ، نكاح كه نوع سوّم است و . . . ) صحيحش ضمان آور است فاسدش نيز ضمان آور است باز اگر نوع مراد باشد كلّى است و داراى فرد صحيح و فاسد است و در ما نحن فيه كه بيع فضولى باشد و اشباه و نظائر آن كه بيع بلاثمن و اجازهء بلااجرت باشد مىگوييم : بيع يا اجارهء صحيح ضمان آور است پس فاسدش هم ضمان آور است .\r\nو سابقاً مرحوم شيخ بنا به دلائلى فرمودند : از موضوع « كلّ عقدٍ » اعمّ از صنف و نوع مراد است نه خصوص نوع و گرنه امثال صلح ، عاريه و . . . را شامل نمىشد .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n4 - مراد جنس عقد باشد كه بر انواع مختلفة الماهيّة قابل صدق است يعنى از كلمهء كلّ عقدٍ چيزى اراده شود كه عقود گوناگون به منزلهء افراد آن عنوان باشند مثلًا منظور اين باشد كه هر معاملهء ماليّه‌اى كه مجاّنى نيست و عوض دارد كه شامل بيع و اجاره و صلح معوض و هبهء معوّضه و . . . مىشود و صحيح اين‌ها ضمان دارد فاسدش هم كذلك ، و متقابلًا هر معاملهء ماليّه يا تمليك مالى مجانّى ( كه شامل هبهء غير معوضه ، صلح غير معوّض ، بيع فضولى در ما نحن فيه ، بيع بلاثمن ، اجارهء بلا اجرت و . . . مىشود ) كه صحيح آن ( مثلًا هبه و صلح غير معوّض ) ضمان آور نيست فاسدش هم ( مثل بيع فضولى در ما نحن فيه و بيع بلا ثمن و اجارهء بلا اجرت ) موجب ضمان نيست . كه ما نحن فيه در عكس قاعده داخل مىشود . ( و به قول مرحوم سيّد : يعنى بان يراد من العقد القدر المشترك بين مثل البيع و الهبة اذا كانا متماثلين من حيث كونهما معاملة واقعة على المال مجاّناً فيكون المراد من العقد فى قولهم كلّ عقد . . . انواع اخر يكون نوعيتّها من حيثّيةٍ اخرى غير ما هو المتعارف ، فالمعاملة الماليّة المجاتنّية نوع من المعاملة يكون تحته الهبة المجانّيه و الصلح المجاّنى و البيع بلا ثمن فهى افراد لنوع واحد بهذا المعنى و ان كانت انواعاً مختلفة بحسب المتعارف و . . . و هكذا بالنسبة الى ماكان مع العوض فالبيع بلاثمن و الصلح المعاوضى و الهبة المعوّضه نوع واحد . . . « 1 »\r\n\r\nقوله : فتامّل :\r\nاشاره به ضعف احتمال چهارم است چرا كه متبا در از كلمهء « كلّ عقدٍ » عبارتست از انواع متعارفى كه مشتمل بر صحيح و فاسد هستند ( مثل بيع ، اجاره . . . ) نه عنوان معاملهء ماليّه مجاّنى يا تمليك مجاّنى كه از كلمهء « كلّ عقد » به ذهن نمىآيد .\r\nنتيجه : طبق احتمال اوّل و احتمال چهارم در ما نحن فيه ( بيع فضولى با علم مشترى به فضوليّت ) بايع فضولى ضامن نيست ولى اين دو احتمال باطل است و طبق احتمال دوّم و سوّم كه صحيح بود در ما نحن فيه بايد حكم به ضمان كرد نه عدم ضمان پس مشهور كه فتوى به عدم ضمان دادند مستند و مدرك آنها خالى از اشكال نيست به حكم قانون كل عقدٍ يضمن . . . ( مرحوم سيّد فرموده : و لعمرى انّ هذا من الغرائب فانّ القضّية المذكورة\r\n\r\n\r\n","description":"","footnote":"\r\n( 1 ) . حاشيهء بر مكاسب ، ص 178 - 177 .\r\n","page_name":" 268 ","page_number":268},
  {"content":"\r\n\r\nليست مدلولًا لخبرٍ من الاخبار و لا مورداً للاجماع فمع فرض تماميّة ما ذكره اوّلًا من وجه عدم الضمان لايجوز العدول عنه بسبب هذا الاطلاق . . . « 1 » )\r\nپس قضّيهء ضمان روى سه قاعده دور مىزند :\r\n1 - قاعدهء على اليد ما اخذت حتّى تودّى 2 - قاعدهء اقدام بر ضمان\r\n3 - قانون كل عقد يضمن بصحيحه يضمن بفاسده\r\nو طبق محاسباتى كه تا به حال شد هر سه قاعده مبتلا به اشكال است و در نتيجه شك در ضمان مىكنيم و اصل عدم ضمان جارى مىشود و به اين دليل حق بامشهور است مگر كسى اصل دليل مشهور را قبول نكند كه نوع محشيّن قبول نكرده‌اند و گفته‌اند :\r\nتسليط مشترى يك تسليط مجانّى نبوده بلكه در مقابل عوض بوده پس ضمان معاملى هست و به حكم على اليد و غيره كه معامله را مىگيرد ضامن است .\r\nقوله : لكن اطلاق . . . : اشاره به احتمال دوّم و سوّم است .\r\nقوله : الّا ان يفسّر . . . : اشاره به احتمال اوّل است .\r\nقوله : نعم يمكن . . . : اشاره به احتمال چهارم است .\r\n\r\nقوله : ولذا لم يصرّح :\r\nدر اينجا شواهد و مؤيّداتى ذكر مىشود مبنى بر تأييد حكم به ضمان و تضعيف رأى مشهور :\r\nشاهد اوّل : در باب بيع بلاثمن كه شبيه ما نحن فيه است ( زيرا در آنجا هم تضمينى در كار نيست و مشترى به چيزى ضامن نشده ) احدى از فقهاء تصريح به عدم ضمان نكرده است . پس حكم به عدم ضمان روشن نيست . البته بعدش مرحوم شيخ عبارتى دارد كه : « مع اتفاقهم عليه هنا » : اينجا دو نسخه وجود دارد : الف : عبارت بدون كلمهء « هنا » باشد و ضمير عليه به ضمان برگردد و منظور اين است كه : نه تنها در بيع بلاثمن احدى تصريح به عدم ضمان نكرده بلكه اتّفاق و اجماع بر ضمان در كار است و بهتر بود بفرمايد : بل اتفقّوا عليه‌اى على الضمان و مرحوم سيّد همين را ذكر كرده « 2 » ب : كلمهء « هنا » باشد كه اشاره به ما نحن فيه است و ضمير عليه به عدم ضمان بر\r\n\r\n\r\n","description":"","footnote":"\r\n( 1 ) . آدرس قبلى .\r\n( 2 ) . حاشيهء سيّد مكاسب ، ص 178 .\r\n","page_name":" 269 ","page_number":269},
  {"content":"\r\n\r\nمىگردد يعنى در بيع بلاثمن احدى تصريح به عدم ضمان نكرده ولى در ما نحن فيه اتفّاق بر عدم ضمان است آنگاه اين تعبير نقص غرض است چون غرض تأييد و استشهاد بر ضمانت است نه عدم ضمانت و لذا اين نسخه صحيح نيست مگر كسى بگويد : مراد اين است كه : ولو در ما نحن فيه ادعّاى اجماع بر عدم ضمان شده ( چنان كه قبلًا از سوى عدّه‌اى اين ادّعا شده بود ) ولى بدان اعتنا نمىشود چون بر خلاف فانونِ كلّ عقدٍ يضمن . . . است و به هر حال به قول مرحوم ايروانى : اين جمله از نوع لُغَزْ و معّما گونه است « 1 » شاهد دوّم : در باب رشوه كه شبيهِ ما نحن فيه است و از قبيل ثمنى است كه مشترى به فضولى مىدهد بعضى از فقهاء تصريح كرده‌اند به اين كه : شخص مرتشى ضامن است .\r\n\r\nقوله : نعم :\r\nآرى شهيد اوّل و غير شهيد اوّل در باب اجارهء بلاثمن حكم به عدم ضمان كرده‌اند كه لازمه‌اش عدم ضمان در بيع بلاثمن است ( چون از يك وادى هستند ) پس اين كه در بالا گفتيم : مع اتّفاقهم عليه‌اى على الضمان درست نيست ( ضمناً اين نِعَمْ استثنائى از شاهد اوّل است نه شاهد دوّم ) .\r\nشاهد سوّم : اخبار و رواياتى است كه مىگويد : ثمن كلب و خمر سحت است « 2 » كه در واقع تشبيه است يعنى مثل سحت است و سحت يعنى باطل پس ثمن اينها از نوع اكل مال به باطل است و مشمول آيهء « لا تأكلوا اموالكم بينكم بالباطل » « 3 » است و از راه حرمت اكل به باطل به ضمان رسيده و مىگوييم : لازمه‌اش ضمان است . وجه استشهاد به اين اخبار : در ما نحن فيه هم قبلًا گفتيم كه تصرّف فضولى در ثمن حرام است چون اكل مال به باطل است ، پس لازمه‌اش ضمانت است و هوا المطلوب\r\n\r\nقوله : و ان امكن :\r\nولى از اين شاهد جواب داده و مىگوييم : منظور روايات تشبيه در تحريم است يعنى ثمن\r\n\r\n\r\n","description":"","footnote":"\r\n( 1 ) . حاشيه المكاسب ، ص 146 .\r\n( 2 ) . وسائل الشيعه ، ج 12 باب 14 ، ص 83 حديث اوّل و دوّم .\r\n( 3 ) . سورهء بقره / 188 .\r\n","page_name":" 270 ","page_number":270},
  {"content":"\r\n\r\nخمر و كلب مثل سحت است در حرمت ( حكم تكليفى ) نه مثل سحت در عدم ضمان در فرض تلف ( حكم وضعى ) زيرا كه اصل سحت يعنى خمر و كلب چنين است كه اتلاف آن از سوى اجنبى حرام است و مع ذلك متلف ضامن نيست پس ثمن آنها هم مثل خود آنها است كه تصرّف در آن حرام است ولى متلف و متصرّف ضامن نيست و ثمن كه فرع است زائد بر مثمن كه اصل است نخواهد بود .\r\n\r\nقوله : ثمّ انّ :\r\nدر اينجا چهار فرع را بر مبناى مشهور كه فتوى به عدم ضمان دادند ذكر مىكنند و مىفرمايند : حتىّ بر مبناى مشهور هم در اينجاها جاى ضمانت است ( به استثناى فرع چهارم ) :\r\nفرع اوّل اگر بايع فضولى مال مردم را براى مالك اصلى مىفروشد و مشترى هم از اين امر خبر دارد و ثمن را كه به فضولى مىدهد به قصد تسليط او بر ثمن و تصرّف او در ثمن نيست بلكه به قصد اين است كه : فضولى آن را به مالك اصلى برساند و واسطه در ايصال باشد در چنين فرضى اگر فضولى در ثمن تصرّف كرد حتماً ضامن است زيرا دليل عدم ضمان ، تسليط مجاّنى بود كه در اين فرع منتفى است . و شايد معقد اجماع فقهاء بر عدم ضمان فرضى باشد كه فضولى مال مردم را براى خودش مىفروشد نه اين فرضى كه در فرع اوّل مطرح است اگر چه برخى عبارات اطلاق دارد و بيع فضولى لنفسه و لغيره را شامل است و در هر دو حكم به عدم ضمان كرده‌اند .\r\nفرع دوّم : اگر مشترىِ اصيل با بايع فضولى معامله كردند و صرفاً عقدى انشاء شد ولى قبض و اقباضى صورت نگرفت و بدنبال آن بايع فضولى به لحاظ اين كه معامله‌اى صورت گرفته به خودش اين حقّ و اجازه را داد كه برود و ثمن را بر دارد و تلف كند و اين كار را كرد باز هم ضامن است و مشترى حقّ دارد به او مراجعه كند چرا كه فقط تسليط عقدى صورت گرفته نه تسليط خارجى و عملى پس مشترى به دست خودش بايع را بر مالش مسلّط نكرده تا ضامن نباشد ، و تسليط عقدى اگر به عقد صحيح بود بايع حقّ اخذ داشت و ضامن نبود ولى حالا كه عقد فاسد است حتماً ضامن است .\r\nفرع سوّم : اگر مشترىِ اصيل در متن عقد با بايع فضولى شرط كند كه : اگر مالك اصلى معامله را ردّ كرد و مثمن را گرفت من هم به تو مراجعه كرده و ثمن را استرداد كنم\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n( شرط ضمن العقدى ) باز بايع فضولى ضامن است و اگر تلف كرده بايد از عهده بر آيد و شرط مزبور چون خلاف كتاب و سنّت نيست لازم الوفا است .\r\nفرع چهارم : تا به حال سخن از ثمن شخصى و معيّن بود حال اگر معامله روى ثمن كلّى انجام شد و بعداً مشترى فردى از افراد كلّى را در اختيار فضولى گذاشت و او را مسلّط كرد و او هم تلف كرد آيا ضامن است ؟\r\nمىفرمايد : خير ضامن نيست و تسليط بر فردى از كلّى مثل تسليط بر ثمن شخصى است در اينكه با علم به فضولى بودن تسليط مجّانى است و ضامن نيست ( البتّه بر فتواى مشهور )\r\nمسألهء دوّم : مسأله اوّل راجع به رجوع مشترى به بايع فضولى بود جهتِ اخذ خود ثمن يا بدل آن و مسألهء دوّم دربارهء رجوع مشترى به بايع است براى اخذ آنچه كه غير از ثمن است و از ساير خسارتها و غراماتى كه به مالك اصلى پرداخته و مخارجى كه متحمّل شده است ، بطور كلّى غرامتهاى ديگر را به سه دسته تقسيم مىكنيم :\r\n1 - خسارتهائى كه در مقابل عين مثمن متحمّل شده ، فى المثل مبيع در دست مشترى تلف شده و قيمت واقعىاش بيست دينار بوده ولى فضولى آن را به ده دينار فروخته بود و الان مالك اصلى از مشترى قيمت واقعى را دريافت مىكند كه مبلغ زائد بر اصل ثمن عبارتست از ده دينار ، يا مثلًا قيمت مبيع در دست مشترى ترقّى كرد و به اوج خود رسيد و بعد تلف شد و به قولى اعلى القيم از مشترى دريافت شد كه چند برابر ثمنى است كه وى پرداخته بود ، آيا مشترى حق دارد به بايع فضولى مراجعه كرده و اين زياديها را اخذ كند يا خير ؟\r\n2 - غرامتهائى كه در برابر منافع مستوفات پرداخته است ، فى المثل در ظرف مدّت يكماهى كه از فضولى خريده و از مبيع استفاده كرده و بعداً مالك اصلى ردّ مىكند و اجرت سكناى منزل يا ركوب دابّه يا و طى جاريه يا قيمت شير و پشم حيوان يا قيمت ميوهء درخت را كه مشترى استفاده كرده از مشترى مىگيرد . آيا مشترى حق دارد به فضولى مراجعه كرده و اين غرامتها را بگيرد يا نه ؟\r\n3 - مخارجى كه در اين مدّت ( از اوّل عقد تا لحظهء ردّ ) مشترى متحمّل شده و از اين بابت نفعى هم عائد او نشده است . فى المثل علوفهء حيوان يا نفقهء عبد وامه را پرداخته يا\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nمبلغى خرج عمارت و تعمير منزل يا باغ يا ماشين كرده است ، آنچه از مشترى تلف شده يا ضايع گرديده است مثلًا زمينى را خريده و نهال كارى كرده و الان مالك اصلى نهالهاى او را از ريشه در آورده و به او مىدهد و مقدارى از نهالها مىخشكد و از بين مىرود ، يا مبالغى كه بابت حفره حفره و چاله و چوله شدن زمين به مالك اصلى پرداخته ، يا كنيزى بوده و از مشترى صاحب فرزند شده و الان مبلغى را به عنوان قيمت فرزند مىپردازد و يا نقصى در صفاتِ عين ( صفاتى كه در زياده و نقصانِ قيمتِ عين دخيل مىباشند ) پيدا شده و يا جزئى از اجزاء عين تلف شده و مالك اصلى همهء اينها را از مشترى دريافت كرده آيا مشترى حق دارد به بايع فضولى مراجعه كرده و اين خسارتها را از او دريافت كند يا خير ؟\r\n( نكته : در حاشيهء سيّد مىخوانيم : يظهر منه انّ الرجوع فى كل مورد يقال به بعد الاغترام فلو اراد الرجوع على البايع قبل ان يغرمه المالك ليس له ذلك و منه يظهر عدم جواز رجوعه عليه اذا ابرئه المالك او دفع عنه متبرّعٌ . . . نعم لو اخذ منه ثمّ ردّه عليه هبة او صدقة او نحو ذلك جازله الرجوع عليه و كذا لو حسبه خمساً او زكاةً او صدقة او نحو ذلك بل و كذا لو و هبه ما فى ذمّته فانّ الهبة بمعنى التمليك نوع اخذ منه و كذا او صالحه عمّا عليه بشيئىٍ قليلٍ . . . « 1 » )\r\nمرحوم شيخ در رابطه با سه دستهء مزبور در دو مقام بحث مىكنند : 1 - فرض علم مشترى 2 - فرض جهل او .\r\nامّا مقام اوّل : اگر مشترى مىدانست كه بايع فضولى است و اقدام كرد و معامله كرد و بعداً مالك اصلى معامله را ردّ كرد و كليّهء خسارتها را از او گرفت ، او حقّ رجوع به بايع ندارد ، چرا كه هيچ دليلى بر ضمان بايع و جواز رجوعِ مشترى به او وجود ندارد ، و فرقى ميان سه قسم مذكور نيست .\r\nو امّا مقام دوّم : اگر مشترى ، جاهل به فضولى بودنِ بايع بود و خيال مىكرد فروشنده مالك واقعى است و لذا اقدام كرد و بعداً كشف خلاف شد ، اينجا است كه مرحرم شيخ هر كدام از سه دستهء مذكور را جداگانه بررسى مىكنند :\r\nامّا دستهء سوّم يا مخارجى كه مشترى متحمّل شده و در قبال آنها نفعى به او عائد\r\n\r\n\r\n","description":"","footnote":"\r\n( 1 ) . حاشيهء سيّد المكاسب ، ص 178 .\r\n","page_name":" 273 ","page_number":273},
  {"content":"\r\n\r\nنشده است : فتواى مشهور اين است كه : مشترىِ جاهل حق رجوع به بايع فضولى دارد و جناب صاحب رياض « 1 » و صاحب كفايه « 2 » ادعّاى شهرت كرده‌اند و بلكه جماعتى از فقهاء كه ذيلًا نامبرده مىشوند ادّعاى اجماع كرده‌اند : فخر الدين در شرح ارشاد « 3 » علّامه در تحرير « 4 » و محقق ثانى « 5 » و شهيد ثانى « 6 » هم در كتاب ضمان فرموده‌اند : اگر مشترى در زمين چيزهائى ( نهال - ساختمان ) احداث كرد و مالك اصلى آنها را قلع و قمع كرد بدون شك بايع فضولى ضامن است و مشترى حقّ مراجعه به وى دارد . و بالجمله تا آنجا كه ما خبر داريم كسى در مسأله مخالف نيست .\r\nادلّهء جواز رجوع يا دلائل ضمانت بايع فضولى :\r\n1 - ادّعاى شهرت بلكه ادّعاى اجماعى كه ذكر شد كه براى عدّه‌اى آن دو حجّت هستند .\r\n2 - قاعدهء غرور : ( به قول مرحوم سيّد در حاشيهء ص 179 : از قواعد مسلّمه قانون رجوع مغرور به غارّ است و احياناً به پيامبر خدا صلى الله عليه و آله و سلم نسبت داده شده كه فرموده‌اند :\r\nالمغرور يرجع الى من غرّه و شهرت ضعف سند آن را جبران مىكند . ) اين قاعده مىگويد : شخصى كه مغرور شده و فريب خورده است حق دارد به شخص غارّ و فريب دهنده مراجعه كند و اين كبراى كلّى بر ما نحن فيه منطبق است چرا كه بايع فضولى موجب تغرير مشترى شده و او را در خطرات ضمانت افكنده است .\r\n\r\nقوله : و متلفٌ :\r\nاين جمله شايد عطف تفسير جملهء قبل و بيان قاعدهء غرور باشد كه ظاهر عبارت همين را مىرساند و شايد دليل جدائى باشد كه بايع فضولى مُتلِفِ مال مشترى است و كبراى كلّى اين است : مَنْ اتْلَفَ مال الغير فهو له ضامن .\r\nتشبيه : بايع فضولى همانند شاهد زور ( كسى كه به دروغ و ناحقّ شهادت مىدهد ) است كه اگر عليه كسى شهادت داد و به سبب شهادت او مشهود عليه محكوم شد و مبلغى را پرداخت ، سپس شاهد آمد و اعتراف كرد كه به دروغ شهادت داده و از شهادت\r\n\r\n\r\n","description":"","footnote":"\r\n( 1 ) . رياض المسائل ، ج 2 ، ص 307 .\r\n( 2 ) . كفاية الاحكام ، ص 260 .\r\n( 3 ) . در اختيار ما نيست .\r\n( 4 ) . تحرير ، ج 2 ، ص 142 .\r\n( 5 ) . جامع المقاصد ، ج 5 ، ص 340 .\r\n( 6 ) . مسالك ، ج 4 ، ص 205 .\r\n","page_name":" 274 ","page_number":274},
  {"content":"\r\n\r\nخود عدول كرد ، اين شاهد ضامن است و مشهود عليه مبلغى را كه پرداخته است از شاهد مىگيرد .\r\n3 - قاعدهء نفى ضرر ( لا ضرر و لا ضرار فى الاسلام ) بايع فضولى باعث ضرر بر مشترى شده است ( بيان آن در دستهء دوّم از خسارات در ادامه خواهد آمد . ) و به حكم قانون لا ضرر ، مشترى حق دارد به بايع مراجعه كرده و خسارت را از او دريافت كند .\r\n4 - منطوق يا مفهوم موافقتِ روايت جميل : روايت در مورد مردى است كه كنيزى از بازار خريدارى كرده و او را مستولده ساخته و سپس مستحقّ و مالك كنيز پيدا شده و معامله را ردّ مىكند ، امام عليه السلام مىفرمايد : حكم آن است كه : كنيز را مالكش مىگيرد و مىبرد و آقاى مُبتاع يعنى خريدار قيمت فرزندى را كه آزاد است ( به تبع پدرش كه خودِ مشترى باشد ) به صاحب جاريه مىپردازد ، سپس آقاى خريدار به بايع فضولى مراجعه كرده و هم ثمن جاريه را كه به او داده باز پس مىگيرد و هم قيمت فرزند را كه از مشترى گرفته شد از بايع مىگيرد . « 1 »\r\n\r\nقوله : فانّ :\r\nوجه استدلال به اين روايت : اوّلًا حريّت ولد مشترى يا نفعى است كه به مشترى عود مىكند و از منافع مستوفات است و يا نفع محسوب نمىشود ( چون ماليّت ندارد ) و در هر حال مطلوب ثابت است يعنى اگر نفع به حساب آيد روايت بالمطابقه و مستقيماً به دستهء دوّم كه خواهد آمد مربوط مىشود و به مفهوم موافقت به درد دسته سوّم ( كه الان مطرح است ) مىخورد ، زيرا اگر خسارتهائى كه در قبال منافع مستوفات داده مىتواند از بايع بگيرد پس خسارتهاى كه در قبال منافع غير مستوفات داده به طريق اولى مىتواند بگيرد ، و اگر نفع محسوب نشود مستقيماً و به ظهور و منطوق مربوط به مسأله ما است و دليل بر ضمان بايع است نسبت به خساراتى كه مشترى متحمل شده و در قبالِ آن نفعى به او عود نكرده است .\r\nو ثانياً در روايت كلمهء قيمت ولد را به كلمهء التّى اخذت منه توصيف كرده و به قول اصوليينّ : تعليق حكم بر وصف مشعر به عليّت است ، يعنى علّت مراجعهء مشترى به بايع\r\n\r\n\r\n","description":"","footnote":"\r\n( 1 ) . وسائل الشيعه ج 14 ، ص 592 ، باب 88 ، حديث 5 .\r\n","page_name":" 275 ","page_number":275},
  {"content":"\r\n\r\nبراى قيمت ولد ، آن است كه قيمت ولد از مشترى اخذ شده ، و به قول حضرات : العلّة تعمّم پس مىتوان گفت : هر آنچه كه از مشترى اخذ شده است او هم مىتواند از بايع فضولى اخذ كند چه قيمت ولد باشد و چه نفقه دابّه باشد و چه تعمير منزل و باغ باشد و . . . ( مضافاً به اينكه در قيمت ولد خصوصيّتى نيست و از باب مثال است يا از باب مورد سؤال بودن است و گرنه العبرة بعموم الجواب لابخصوص السؤال )\r\n( البته وجه ثانى قابل مناقشه است چرا كه اشعار به عليّت ارزش ندارد و بايد نص يا ظاهر در عليّت باشد و به همين دليل در جملهء وصفيّه مشهور منكر مفهوم وصف شده‌اند . )\r\n\r\nقوله : و امّا السكوت :\r\nدر برخى از روايات راجع به رجوع مالك اصلى به مشترى صحبت شده ولى راجع به مراجعهء مشترى به بايع سخنى به ميان نيامده است و روايات از اين حيث ساكت است و ممكن است كسانى به استناد اين روايات به عدم ضمانِ بايع فضولى حكم كنند ، مرحوم شيخ ابتدا دو روايت را در اين رابطه نقل مىكنند و سپس پاسخ مىدهند :\r\nروايت اوّل روايت زراره است : مردى از بازار مسلمانان كنيزى را خريده و آن را به سرزمين خويش برده است و در آنجا كنيز از اين مرد صاحب فرزندانى گرديده و پس از مدّتها شخصى پيدا شده و مدّعى است كه جاريه مال او بوده و فضولى فروخته است و بر اين مدّعا شاهد و بيّنه هم اقامه كرد ، حكم چيست ؟ امام عليه السلام فرمود : مشترى فرزندان خود را مىگيرد و نزد خود نگهدارى مىكند و به او تعلّق دارند و جاريه را به مالك اصلى مسترد مىدارد و عوض آن مقدار از شير و خدمات جاريه كه استفاده ، كرده مبلغى را كه قيمت واقعىِ اين منافع است به مالك اصلى مىپردازد . « 1 » ( ملاحظه مىكنيد كه سخن از رجوع مشترى به بايع فضولى نيست . )\r\nروايت دوّم روايت زُرَيْقْ است كه مىگويد : روزى در محضر امام صادق عليه السلام بودم ، ناگاه دو نفر بر حضرت وارد شدند ، يكى از آن دو عرضه داشت : مردى از قبيلهء بنى عمّار از من مالى طلبكار بود و بابت طلبش از من نوشته گرفته بود و شاهدان هم حضور\r\n\r\n\r\n","description":"","footnote":"\r\n( 1 ) . وسائل الشيعه ، ج 14 ، باب 88 ، ص 592 ، حديث 4 .\r\n","page_name":" 276 ","page_number":276},
  {"content":"\r\n\r\nداشتند ، پس از مدّتى طلبكار به من مراجعه كرده و طلبش را وصول كرد ولى من سهل انگارى كرده و نوشته را از او پس نگرفتم ، و نوشتهء جديدى هم از او نگرفتم ، و شهود هم اقامه نكردم ، و اين همه بخاطر اين بود كه من به او وثوق و اطمينان داشتم و فقط به زبان گفتم : نوشته‌اى را كه از من نزد شما است پاره كنيد و دور بريزيد ، او رفت و سهل انگارى كرد و نامه را پاره نكرد تا اينكه مرد ، بدنبال مرگ وى ورثهء او مرا به محاكمه كشيده و نزد حاكم بردند و نوشته را به حاكم نشان دادند و شهود هم شهادت دادند ، و من محكوم شدم و چون مبلغ بسيار زياد بود و نمىتوانستم بپردازم ، لذا از دست حاكم متوارى شدم ، قاضى كوفه كه وضع را بدين منوال ديد معيشت ( باغى كه مايهء امرار معاش و گذران زندگى من بود ) مرا فروخت و پولش را گرفت و تحويل ورثه داد . و اينك اين مردى كه كنار من نشسته و با هم به خدمت رسيده‌ام يكى از برادران ما است ( شيعه است ) كه ندانسته اقدام كرده و معيشت مرا از قاضى خريده است . پس از مدّتى ورثهء ميّت پشيمان شده و اعتراف كرده‌اند كه پدر مرحوم آنها طلبش را وصول كرده بود و آنها بى خود ادّعا كرده‌اند و ورثه از اين مشترى خواسته‌اند كه معيشت مرا به من برگرداند و آنها هم در مقابل پولش را طىّ چند قسط معلوم بپردازند . ولى اين مشترى در جواب آنها گفته : من دوست دارم به محضر امام صادق عليه السلام رسيده و از حضرتش بپرسم ( و اينك من و اين مشترى به خدمت شما رسيده‌ايم ) آن مرد ( مشترى ) گفت : يابن رسول الله من چه كنم ؟\r\nامام عليه السلام فرمود : به ورثهء ميّت مراجعه كن و پولت را بگير و معيشت و باغ اين مرد را هم به او برگردان و دست از اين مال بردار ، ( از اينجا به بعد محلّ شاهد است ) مشترى گفت : اگر من اين كار را كردم ( و معيشت او را به او ردّ كردم ) آيا غير از معيشت حق دارد از من مطالباتى داشته باشد ؟ امام فرمود : آرى آن مقدار كه از محصولات باغ استفاده كردى و آنها را فروخته و پولش را گرفته‌اى و هر آنچه كه در اين باغ بوده در آن روزى كه خريدى ، همه را بايد به صاحبش بر گردانى ، مگر زراعتى كه كاشته‌اى كه يا بايد صاحب زمين قيمت زراعت شما را بپردازد و يا بايد صبر كند تا وقت چيدن زراعت و اگر نخواهد صبر كند اختيار دست او است آنگاه قيمت تخمين زده شده و به شما پرداخت مىشود و زراعت به صاحب زمين تعلق مىگيرد مالك اصلى كه در آنجا حضور داشت مىگويد : از امام پرسيدم : اگر اين شخص ( مشترى ) در زمين من ساختمانى احداث كرده يا نهالهائى\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nكاشته چه مىشود ؟ امام فرمود بايد قيمت آنها را به او بدهى مگر اينكه نهالها را از ريشه در آورده و به مشترى بدهى ، پرسيدم اگر از اوّل در آن زمين نهالى يا بنائى وجود داشت و من آنها را احداث كرده بودم و مشترى آنها را نابود كرده حكم چيست ؟ امام فرمود : يا بايد آنها را به حالت اولّى برگرداند و يا قيمت آنها را به صاحب زمين بپردازد ، هنگامى كه مشترى تمام اين منافعى را كه از زمين برده به صاحب زمين ردّ كرد و نيز بنا و نهال‌ها را بر گرداند و هر آنچه در روز خريدارى در زمين بوده همه را تأمين كرد متقابلًا بر صاحب زمين است آنچه از مخارج كه مشترى متحمل شده و در جهت اصلاح و عمران باغ و دفع آفات و سموم از جيب خود داده همه را مالك اصلى تامين كند . « 1 » ( تا به هيچكدام ضررى وارد نشود . ) در اين روايت هم سخن از مراجعه مشترى به بايع فضولى ( قاضى كوفه ) به ميان نيامده .\r\n\r\nقوله : و فيه :\r\nمرحوم شيخ از اين روايات چندين جواب داده‌اند :\r\n1 - روايات در مقام بيان احكام مشترى و مالك اصلى است نه در مقام بيان احكام مشترى با بايع فضولى ، پس به درداستفاده كردن اين حكم از آن روايات نمىخورد .\r\n2 - بر فرض كه در مقام بيان حكم مشترى و بايع فضولى باشند ولى لفظى و تعبيرى كه در اينها نيست بلكه حدّ اكثر سكوت و عدم تعرّض است ولى ما رواياتى داشتيم كه متعرّض بود و صريحاً حكم مشترى و بايع را بيان مىكرد و آن روايت جميل بود آنگاه از نظر فنّى دليل ساكت با دليل متعرّض تعارضى ندارند زيرا تعارض در موردى است كه دو دليل هر دو متعرّض باشند و يكى نافى و ديگرى مثبِت باشد امّا اينكه يكى ساكت و ديگرى متعرّض باشد متعارض نمىشوند و ناطق مقدم است\r\n( 3 - بر فرض در مقام بيان باشد و تعبيرى هم باشد كه به اطلاقش بر عدم ضمان بايع فضولى دلالت كند ولى روايت جميل و مانند آن مقيّد است و قانون اطلاق و تقييد حكم فرما است .\r\n4 - از همهء اينها بگذريم ، دو روايت مزبور در مورد منافع مستوفات است و بحث ما\r\n\r\n\r\n","description":"","footnote":"\r\n( 1 ) . وسائل الشيعه ج 12 باب سوّم حديث اوّل ص 253\r\n","page_name":" 278 ","page_number":278},
  {"content":"\r\n\r\nدر منافع غير مستوفات است . )\r\n5 - در خصوص روايت زراره كه امام عليه السلام حكم بايع را متعرض نشده براى اين است كه : مشترى دسترس به بايع ندارد ( از بازار خريده و به وطن خود برده و فروشنده را هم اصلًا نمىشناسد و آدرسى هم ندارد ) و لذا متعرّض نشد . و در روايت زُريق هم بايع قاضىِ كوفه است آنگاه بيع او از دو حال خارج نيست : يا از ناحيهء شارع منصوب است و قضاوت او به حق و صحيح و عادلانه است كه پس از كشف خلاف و اعتراف ورثه و خطاى قاضى ، خسارتى متوجّه به او نيست چرا كه وى از ناحيهء شارع حكم مىكند و طبق بيّنه و نوشته كه ميزان شرعى است حكم كرده و موجب غرور كسى نشده تا ضامن باشد و اگر قضاوت او باطل و به ناحق بوده ( چنان كه ظاهر امر همين است چون در آن زمان ائمه عليه السلام بسط يد نداشتند و حكومت در دست بنى عباس بود و قاضى قاضىِ جور بود ) باز ظاهر قضيّه اين است كه مشترى مىدانسته كه قضاوت قاضى كذائى باطل است ( چون مشترى از شيعيان بوده و مذاق امام را مىدانسته ) و معذلك اقدام كرده و خريده پس عالماً به فساد معامله ، اقدام كرده و فرض علم را اوّل بيان كرديم كه حقّ رجوع ندارد .\r\nپس اين روايات ساكته هم به ضرر ما تمام نشد و حق اين است كه مشترى جاهل حقّ رجوع به بايع فضولى دارد و مخارجى را كه متحمّل شده از وى پس مىگيرد .\r\nو امّا دستهء دوّم : غرامتهائى كه مشترى به مالك اصلى پرداخته در قبال منافع و نمائاتى كه عائد مشترى شده و از مبيع استيفاء كرده است ، آيا حق دارد بابت اين غرامات به بايع فضولى مراجعه كرده و از وى اين خسارتها را اخذ كند يا نه ؟ مسأله مورد اختلاف است و دو قولى است ولى قول قويتر آن است كه حقّ مراجعه دارد و بزرگانى از قبيل شيخ طوسى « 1 » و محقّق اوّل « 2 » و علّامه و شهيد اوّل « 3 » و شهيد ثانى « 4 » و محقق ثانى « 5 » و ديگران نيز همين رأى را دارند و فاضل مقداد در تنقيح « 6 » فرموده : فتواى فقهاء بر رجوع است ( كه بوى اجماع مىدهد ) و دلائل رجوع عبارتند از :\r\n\r\n\r\n","description":"","footnote":"\r\n( 1 ) . به نقل مفتاح الكرامه ، ج 4 ، ص 199 .\r\n( 2 ) . شرائع ، ج 2 ، ص 14 .\r\n( 3 ) . دروس ، ج 3 ، ص 115 .\r\n( 4 ) . شرح لمعه ، ج 3 ، ص 238 و مسالك ، ج 3 ، ص 160 .\r\n( 5 ) . جامع المقاصد ، ج 6 ، ص 326 .\r\n( 6 ) . التنقيح ، ج 4 ، ص 75 .\r\n","page_name":" 279 ","page_number":279},
  {"content":"\r\n\r\n1 - قاعدهء غرور كه از قواعد مسلّم و متفّقٌ عليها است در اين مورد كه شخصى طعام شخص ديگر را به فرد ثالث تقديم مىكند ( مثلًا براى مهمان مىآورد ) و شخص ثالث بدون اطلاع از غصبيّت و به اعتقاد اين كه طعام خود ميزبان است آن را مىخورد ، بعداً مالك اصلى پيدا شده و از آكل بهاى طعام را مىگيرد ، در اينجا اجماع است كه مهمان حق مراجعه به ميزبان دارد زيرا او موجب غرور و فريب وى شده و المغرور يرجع الى من غرّه ، و ما نحن فيه هم از اين قبيل است كه بايع فضولى موجب غرور مشترى گرديده و مشترى حق رجوع به وى را دارد .\r\n2 - قانون نفى ضرر : قاعدهء كلّى : شخصى مغرور شده و خيال كرده حقّ دارد مجاّناً در فلان متاع تصرّف كند و آن را تلف كند ولى بعداً معلوم شد كه چنين حقّى نداشته و در مال مردم را بدون اجازه تصرّف كرده و ضامن است و مالك اصلى عوض را از مغرور گرفت در اينجا اگر بگوييم مغرور حقّ ندارد به غارّ مراجعه كند قطعاً ضرر است و به حكم لاضرر وى حق مراجعه دارد . ما نحن فيه هم صغراى اين كبراى كلّى است زيرا بايع فضولى موجب شده كه مشترى مغرور شود و خيال كند متاع ملك خود او است و در آن تصرّف كند و بعداً كشف خلاف شود و معلوم گردد كه ملك ديگرى بوده و مالك اصلى تمام خسارتها را از مشترى بگيرد ، اگر بگوييم : مشترى حق مراجعه به فضولى ندارد ضرر عظيم خواهد بود و به حكم لا ضرر حق مراجعه دارد .\r\nترجمهء عبارت : غرامت كشيدن و خسارت پرداختن كسى كه ( مشترى ) بر اتلاف چيزى ( مبيع ) اقدام كرده آن هم اتلاف يا اقدام بدون عوض ، در حالى كه اين متلف توسّط شخص ديگر ( بايع فضولى ) مغرور شده و خيال كرده كه مجاّناً حق اتلاف دارد ، چنين تغريمى آن هم بدون حكم به رجوع متلف به مغرور كننده ضرر عظيم است و به حكم لا ضرر وى حق جبران دارد . پس حقّ مراجعه دارد .\r\nكلمهء « من دون عوض » متعلق به « مَنْ اقدم » است و كلمهء « مغروراً » حال از فاعل اقدام است و « بانّ له » باء سببيّت است و متعلق به مغروراً است و « من دون الحكم » متعلّق به تغريم است و « ضرر عظيم » خبر « فانّ تغريم » است .\r\n\r\nقوله : و مجرّر رجوع :\r\nاگر كسى بگويد : در ما نحن فيه ضررى به مشترىِ اصيل متوجّه نمىشود ( تا به حكم\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nقانون نفى ضرر ، وى حق داشته باشد به بايع فضولى مراجعه كند . ) زيرا كه عوض شيئى به مشترى رجوع مىكند ( چون سخن از منافع مستوفات است يعنى منفعتى كه مشترى استيفا كرده است و اگر غرامت مىكشد و اجرت و عوض اين منافع را به مالك اصلى مىدهد در عوض خود اين منافع مال او است . ) مرحوم شيخ مىفرمايد : صرف رجوع عوض به مشترى دافعِ ضرر نيست ( به بيان فراز بعدى )\r\n\r\nقوله : كيف كان :\r\nبه عقيدهء مرحوم شيخ عرفاً بر ما نحن فيه ضرر و اضرار صادق است يعنى صدق مىكند كه مشترى متضرّر شد و بايع فضولى موجب اضرار مشترى گرديده به ويژه در بعضى موارد حتماً اضرار صادق است ( منظور اين است كه : گاهى مشترى از متاع در جهت ضرورّيات معاش استفاده كرده و الان خسارت مىدهد ، قدرى صدق ضرر خفى است ولى گاهى زياده روى كرده و در جهت تفريح و تفرّج و خودنمائى و . . . از متاع استفاده كرده يعنى چون خيال مىكرد اين ماشين مال خودش هست ، شب و روز در جهت تفريح و غيره از آن استفاده كرده كه اگر مىدانست مال خودش نيست اين استفاده‌ها را نمىكرد ، چنين چيزى حتماً ضرر بر مشترى است و باعث بر اين ضرر ، بايع فضولى است . ) و به حكم قانون نفى ضرر مشترى حق دارد بابت منافع مستوفات هم به بايع فضولى مراجعه كند .\r\n\r\nقوله : فما فى الرياض :\r\nمرحوم صاحب رياض فرموده : ما نيز قبول داريم كه مشترىِ اصيل مغرور شده و بايع موجب غرور او گرديده است ولى قبول نداريم كه هر مغرورى حق مراجعه به غارّ داشته باشد و هيچ دليلى بر اين اطلاق نداريم بلكه مىگوييم : خصوص مغرورى كه از ناحيهء غرور متّضرر باشد حق مراجه دارد و در مورد منافع مستوفات چنين تضرّرى نيست چرا كه عوض مبلغى كه مشترى به مالك اصلى مىدهد ، به خود مشترى مىرسد ( منافعى كه استيفا كرده ) پس متضرّر نشده تا بتواند مراجعه كند . « 1 »\r\n\r\n\r\n","description":"","footnote":"\r\n( 1 ) . رياض المسائل ، ج 2 ، ص 307 .\r\n","page_name":" 281 ","page_number":281},
  {"content":"\r\n\r\n\r\nقوله : لا يخلو :\r\nاز سخن صاحب رياض مرحوم شيخ جوابى داده و مرحوم صاحب جواهر جواب ديگرى : امّا جواب شيخ : سخن صاحب رياض خالى از اشكال نيست ( يا به لحاظ اينكه اصلًا قاعدهء المغرور يرجع الى الغارّ مخصوص صورت تضرّر نيست و ادلّه‌اش اطلاق دارند و يا به اعتبار اينكه بر فرض اختصاص مىگوييم : در ما نحن فيه ضرر صادق است و خصوصاً فى بعض الموارد كه گفته آمد . )\r\nو امّا جواب صاحب جواهر : قضيّهء ضرر در قاعدهء غرور دخالتى ندارد و مسألهء المغرور يرجع الى من غرّه ربطى به قانون نفى ضرر ندارد و مبتنى بر آن نيست تا بگوئيد :\r\nاينجا ضرر صدق نمىكند پس جاى مراجعه نيست بلكه قاعدهء غرور مبتنى بر اصل ديگرى است و آن اينكه اگر در موردى دو شخص مطرح بود كه يكى سبب و واسطه بود و ديگرى فاعل مباشر و بلا واسطه بود و سبب قويتر بود ، همان سبب ضامن است و در ما نحن فيه بايع فضولى كه عالماً و عامداً متاع را به مشترى داده و سبب است از مشترىِ جاهل كه مباشر است قويتر است و لذا ضمان بر عهدهء او است « 1 »\r\n\r\nقوله : و لّكنه :\r\nجواب صاحب جواهر ناتمام است زيرا صاحب رياض نخواست قانون غرور ( المغرور يرجع الى من غرّه ) را بر قانون نفى ضرر مبتنى كند تا شما بگوئيد : قاعدهء غرور مبتنى بر قانون ضرر نيست بلكه مبتنى بر قانون سبب و مباشر است . بلكه سخن صاحب رياض اين است كه : ادّلهء قاعدهء غرور عبارتست از اجماع و اخبار ، و قدر متيقّن از اين ادّله صورت ضرر است زيرا اجماع دليل لبّى است و قدر متيقّنِ آن اخذ مىشود . و اخبار هم اجمال يا اهمال دارند و قدر متيقّن از آنها صورت ضرر است ، البته وقتى صورت ضرر بود طبعاً قانون نفى ضرر هم بر آن منطبق مىشود و با قاعدهء غرور تصادق و انطباق پيدا مىكنند ولى اين بدان معنى نيست كه قانون كه قانون غرور بر قانون ضرر مبتنى باشد بلكه بر دليل خود مبتنى است پس برداشت صاحب جواهر از كلام رياض ناتمام است .\r\nو امّا جريان قوت سبب نسبت به فاعل مباشر كه صاحب جواهر قاعدهء غرور را بر\r\n\r\n\r\n","description":"","footnote":"\r\n( 1 ) . جواهر الكلام ، ج 37 ، ص 183 .\r\n","page_name":" 282 ","page_number":282},
  {"content":"\r\n\r\nآن مبتنى كرد : مرحوم شيخ مىفرمايد : قوّت سبب بر مباشر استقلالًا دليليّت ندارد و چنين نيست كه هر كجا سببى و مباشرى بود و سبب قويتر بود حكم به ضمان سبب شود و مباشر حقّ رجوع به سبب داشته باشد بلكه بايد تفصيل داد به اين صورت كه : اگر قويتر بودنِ سبب بگونه‌اى باشد كه عرفاً تلف مال مردم به سبب مستند باشد در اينجا از باب اينكه سبب مُتْلِفْ است به حكم قانونِ « مَنْ اتْلَفَ مال الغير فهو له ضامنٌ » ، وى ضامن است و اصولًا در چنين فرضى مالك اصلى از آغاز بايد به سراغ سبب برود و حق ندارد به سراغ مباشر برود چون ارادهء مباشر نقشى ندارد و او مثل آلت و ابزارى عمل كرده و همه كاره سبب است پس سبب ضامن است .\r\nمثلًا اگر ظالمى شخصى را به قتل يا اتلاف مال كسى مكره سازد آن هم اكراهى كه به حدّ الجاء و سلب اختيار از مكَره شود فى المثل شمشير را به دست مكَره بدهد و سپس خودش دست مكَره را بالا ببرد و فرود بياورد يا بادست مكَره اسلحه را بچكاند و كسى را بكشد ، در اينجا مكَره نقشى ندارد و مكره ضامن است و عرف عقلاء او را قاتل و مُتْلِف مىدانند .\r\nيا مثلًا شخصى آتشى را بر افروخته و نزديك خرمن ديگرى گذاشته و هر لحظه احتمال مىدهد كه بادى بوزد و آتش را به سوى خرمن ديگرى هدايت كند و آتشى در خرمن پيدا شود و آن را بسوزاند ، اگر چنين شد باز روشن كنندهء آتش ضامن است اگر چه وزش باد مباشر است ولى عرف عقلاء آن شخص را مقصّر مىدانند .\r\nيا مثلًا روغن جامد كسى را در ظرفى كه زيرش سوراخ دارد گذاشته و در مقابل آفتاب سوزان بگذارد و تابش خورشيد سبب باز شدن روغن و به زمين ريخته شدنِ آن گردد باز اگر چه فاعل مباشر انرژى خورشيدى است ولى عرف و عقلاء آن شخص را كه سبب شد مقصّر دانسته و متلِف مىشمارند . حال اگر سبب و واسطه شدن به اين پايه باشد صد البته سبب ضامن است امّا نه از باب اينكه سبب بودن موضوعيّت دارد بلكه از باب اينكه عند العرف او را متعدّى و متلِف مىشمارند و مشمول من اتلف مال الغير است .\r\nو امّا در مواردى كه سبب به اين درجه نيست و عرف نمىگويد : متلف حقيقى او است بلكه مباشر را مقصّر مىشمارند كه به ارادهء خود چنين كرده مثل ما نحن فيه كه بايع\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nفضولى واسطه است و مال مردم را به مشترى مىدهد و مشترى هم با اراده و اختيار خويش در آن تصرّف مىكند و از منافعش استفاده مىكند ، در اينجا حكم به اينكه ابتدا به ساكن سبب ضامن است يا استقرار ضمان بر او است كه اگر مالك اصلى از مشترى گرفت مشترى هم حق دارد از بايع بگيرد ، و به صرف سبب بودن چنين حكمى بكنيم دليل مىطلبد و نداريم زيرا صرف قوّت سبب بر مباشر كه موضوعيّت ندارد ، و لذا در امثال ما نحن فيه كه از مباشر سلب اختيار نشده است اگر بخواهيم حكم به ضمان سبب بكنيم ( و بگوييم المغرور يرجع الى من غرّه و مباشر به سبب رجوع مىكند ) ناچاريم از اينكه به يكى از چهار دليل ذيل مراجعه كنيم :\r\n1 - قاعدهء ضرر : چون بايع فضولى يا سبب موجب تضرّر مشترى گرديده ضامن است .\r\n2 - اجماع : بگوييم : تقديم سبب بر مباشر در صورت قويتر بودن اجماعى است اگر چه قوّت سبب به مرتبه‌اى نرسد كه تلف به او مستند شود و اختيار از مباشر سلب گردد .\r\n3 - اخبارى كه در ابواب پراكنده وارد شده ( از قبيل اخبارى كه در باب شاهد زور وارد شده « 1 » و اخبارى كه در تدليس مرئه وارد شده كه مىگويد : مهريّه بر عهدهء تدليس كننده است )\r\n4 - غارّ ( بايع يا سبب ) موجب تغريم و خسارت پرداختن مغرور ( مباشر يا مشترى ) گرديده است و مَثَلِ غارّ مَثَلِ شاهد زور است كه اگر به ناحق شهادت داد و مالى را از كسى گرفتند و به ديگرى دادند و بعداً از شهادتش عدول كرد ، مشهود عليه حق دارد به شاهد مراجعه كرده و مال را از او بگيرد و وى ضامن است .\r\nخوشبختانه اين وجوه اربعه در ما نحن فيه وجود دارد :\r\nامّا وجه چهارم كه پر واضح است زيرا بايع غارّ است و موجب تغريم مشترى گرديده پس مشترى حق دارد به او مراجعه كند . و امّا وجه اوّل هم قبلًا گذشت و گفتيم در ما نحن صدق ضرر حتمى است و مخصوصاً در بعضى موارد حتماً ضرر صدق مىكند و بايع موجب اضرار شده و به حكم لا ضرر مشترى حق دارد به بايع مراجعه كند . و امّا وجه دوّم و سوّم ( اجماع و اخبار ) : اگر چه در ما نحن فيه و مسأله بيع فضولى اجماع و\r\n\r\n\r\n","description":"","footnote":"\r\n( 1 ) . وسائل الشيعه ، ج 18 ، ص 238 ، باب 11 و 14 .\r\n","page_name":" 284 ","page_number":284},
  {"content":"\r\n\r\nاخبار نيست ولى در نظائر و اشباه ما نحن فيه هست و قانون اين است كه : « حكم الامثال فيما يجوز و فيما لا يجوز سواءً » . و آن نظائر عبارتند از : باب طعامى كه كسى طعام ديگرى را به شخصى تعارف مىكند و اين شخص به خيال اينكه طعام ملك تعارف كننده است يا اذن در تقديم كردن دارد ، از طعام استفاده مىكند و بعداً مالك اصلى پيدا مىشود و قيمت طعام را از خورندهء طعام مىگيرد در اينجا اجماعى است كه آكل هم حق دارد به شخص تقديم كنندهء طعام مراجعه كند و قيمت را از او بگيرد ، ما نحن فيه هم مثل اين مورد است .\r\nيا مثلًا در باب شاهد زور اخبارى داريم مبنى بر اينكه اگر از شهادتش عدول كرده مشهود عليه حق دارد به شاهد زور مراجعه كند ، ما نحن فيه هم مثل اين مورد است و فرقى ندارد ، پس اگر مالك اصلى عوض منافع مستوفات را از مشترى اخذ كرد او نيز از بايع فضولى اخذ مىكند .\r\n\r\nقوله : و قد ظهر :\r\nما براى حكم به ضمان بايع فضولى از راه قاعدهء غرور پيش آمديم و گفتيم : المغرور يرجع الى الغارّ ، صاحب رياض صغرى را ( اصل غرور و مغرور شدن مشترى ) پذيرفت ولى در كبرى مناقشه داشت و مىفرمود چنين نيست كه هر مغرورى حق مراجعه به غارّ داشته باشد بلكه اگر متضرّر شد حق دارد . . . كه قبلًا جواب داديم ولى بعضىها ( صاحب جواهر ره « 1 » ) در اصل صغرى مناقشه كرده و مدّعى شده‌اند كه واژهء غرور مفهوم مجملى دارد و اصلًا نمىدانيم كه در ما نحن فيه ( كه مشترى منافعى را استيفاء كرده و عوض آن را غرامت مىدهد ) آيا مغرور بر مشترى صدق مىكند يا نه و تا صغرى محرز نشود جاى كبراى كلّىِ المغرور يرجع الى الغاّر نيست و به اين دليل به عدم دليل ضمان بايع حكم كرده است .\r\nمرحوم شيخ مىفرمايد : اگر چه مفهوم غرور اجمال دارد ولى انصاف اين است كه قدر متيقّنى دارد و آن اين است كه انسانى در مال ديگرى ( كه در واقع ملك غير است ) تصرّف كند و آن را اتلاف كند و بر آن يد پيدا كند امّا نه به عنوان اين كه مال غير است تا\r\n\r\n\r\n","description":"","footnote":"\r\n( 1 ) . جواهر الكلام ج ، 37 ص ، 183\r\n","page_name":" 285 ","page_number":285},
  {"content":"\r\n\r\nخودش مُتلِف و مقصّر و ضامن باشد ، بلكه به عنوان اين كه خيال مىكرد مال خودش است يا از قبيل طعام الغير است كه خيال مىكرد برايش مباح است و تصرّف كرد و بعد كشف خلاف شد در اينجا قطعاً شخص متصِّرف مغرور است و فريب خورده است و مصداق اكمل غرور اينجا است و صغرى محرز است و كبرى هم مىآيد كه المغرور يرجع الى من غرّه .\r\n\r\nقوله : مضافاً :\r\nغير از چهار دليل مذكور ، دليل پنجمى هم بر ضمان بايع فضولى نسبت به منافع مستوفات و حقّ مراجعه داشتنِ مشترى به بايع بابت منافع مستوفات ، ذكر شده كه روايت جميل است : مشترى جاريه‌اى از بازار مسلمين خريدارى كرد و پس از مدتّى از اين جاريه صاحب فرزندى شد و تازه معلوم شد كه معامله فضولى بوده و مالك اصلى آن را ردّ كرد ، حكم اين است كه مالك اصلى جاريه را از مشترى مىگيرد ، قيمت ولد را هم ( الان كه به تبع مشترى حرّاست ولى اگر عبد بود چقدر ارزش داشت ملاك است ) اخذ مىكند . سپس مشترى هم به بايع فضولى مراجعه كرده و ثمن جاريه را اخذ مىكند و هر آنچه را كه مالك اصلى از مشترى گرفته او نيز از بايع مىگيرد ، پس قيمت و لد را هم مىگيرد .\r\nكيفيّت استدلال : بحثى است كه آيا حريّت و لد منفعتى است كه به مشترى مىرسد ؟ يا منفعت نيست ؟ از كلام محقّق در شرايع طبق تفسير شهيد ثانى در مسالك مستفاد است كه حريّت و لد را منفعت محسوب كرده حال بنابر اين كه حريّت منفعتى باشد كه به مشترى عود مىكند و و اصل مىشود روايت دليل بر ما نحن فيه مىشود كه آن مقدار از خسارت كه مشترى بابت منافع مستوفات به مالك اصلى داده از بايع مىگيرد و بايع ضامن است و هو المطلوب .\r\nولى فوراً مىفرمايد : و فيه تأمّل : استدلال به اين حديث مورد اشكال است چرا كه اصلًا منفعت بودن حريّت ولد محلّ اشكال است ( منفعت معمولًا قابل معامله و معاوضه است و حريّت كه مال نيست تا مورد معامله واقع شود . ) پس نتوان از اين روايت استفاده كرد و عمده دليل بر جواز رجوع مشترى به بايع فضولى بابت خسارت منافع مستوفات ، همان چهار دليل قبل است .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\nقوله : ثمّ انّ :\r\nو امّا دستهء اوّل يا مخارجى كه مشترى متحمل شده و به مالك اصلى داده نه در مقابل منافع غير مستوفات يا مستوفات بلكه در مقابل خود عين يعنى زياده‌اى كه در مقابل خود عين پرداخت شده كه خود دو شعبه دارد :\r\n1 - گاهى اين زيادى از اوّل و در وقت عقد وجود داشته ، مثل اينكه فضولى متاعى را كه ارزش واقعىِ آن بيست دينار بود به مشترى به ده دينار فروخت و متاع مزبور در دست مشترى تلف شد و بعداً كه مالك اصلى پيدا شد و معامله را ردّ كرد شرعاً قيمت واقعى ( 20 دينار ) را از مشترى گرفت ، در اينجا اگر مشترى مبلغ ثمن ( 10 دينار ) را به بايع فضولى نداده است كه تسليم لازم نيست و اگر هم پرداخته است مىتواند خود ثمن يا بدل آن را از فضولى استرداد كند و در اين بحثى نيست ، انّما الكلام در مبلغ بيست دينارى است كه جداگانه به مالك اصلى پرداخته است : آيا بابت كلّ اين مبلغ مشترى حق دارد به بايع فضولى مراجعه كرده و از وى باز ستاند ؟ يا اصلًا حق مراجعه ندارد و كلّ بيست دينار از جيب خود مشترى مىرود ؟ آيا نسبت به ده دينار از بيست دينار كه به مقدار ثمن المسمّى است ( در معامله‌اى كه با فضولى كرده ) حق مراجعه ندارد ولى نسبت به ده دينار ديگر كه زياده بر ثمن پرداخته حق مراجعه به فضولى دارد ؟ از سه احتمال مذكور دو احتمال قائل دارد و در مكاسب عنوان شده :\r\nالف : مختار شيخ اعظم احتمال اخير يعنى تفصيل است و مىفرمايد : نسبت به عشرهء ثمن يعنى ده دينارى كه به مقدار ثمن و معادلِ او است حقّ مراجعه به فضولى ندارد ، زيرا در اين مقدار فضولى مقصّر نيست و موجب غرورِ مشترى نشده بلكه خود مشترى اقدام كرده و معامله كرده و ملتزم شده كه اين مبلغ را بدهد و على كلّ حالٍ آن را به عهده گرفته چه بايع در ادّعاى مالكيّتش نسبت به مبيع صادق باشد و چه كاذب ، منتها اگر صادق باشد بايد به خود بايع بدهد و اگر كاذب باشد به مالك اصلى مىدهد و در اين مقدار غرورى نيست و امّا نسبت به عشرهء زائد بر ثمن ( كه مشترى به مالك اصلى داده ) خود مشترى اقدام بر ضمان نكرده و ملتزم به پرداخت آن نشده بلكه دروغگوئىِ بايع موجب غرور او گرديده است و اگر مىدانست كه متاع ملك ديگرى است و قيمت واقعىاش بيست دينار است چه بسا اقدام نمىكرد و وارد معامله نمىشد ، او به خيال\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nاينكه ملك بايع است و به قيمت ارزان خريدارى مىكند اقدام كرده پس نسبت به ده دينار زايد بر اصل ثمن وى مغرور است « صغرى » و قانون اين است كه : المغرور يرجع الى من غرّه « كبرى » پس مشترى هم به بايع فضولى رجوع مىكند « نتيجه »\r\nب :\r\n\r\nقوله : و ممّا ذكرنا :\r\nبعضىها گفته‌اند : مشترى اصلًا حق مراجعه ندارد نه نسبت به عشرهء ثمن و نه عشرهء زايد بر ثمن و كلّ بيست دينار را از جيب خود بايد بپردازد ، به اين دليل كه وقتى مشترى با بايع وارد معامله مىشود بدان معنى است كه من اقدام كردم بر ضمان عين كه از اين پس هر بلائى سر عين آمد از مال خودم تلف شود و ربطى به بايع نداشته باشد آنگاه اگر معامله صحيح باشد و عين در دست مشترى تلف شود به همان ثمن المسمَّى ضامن است و بيش از ده دينار مديون نيست ولى حالا كه فاسد در آمده ( در سايه عدم اجازهء مالك اصلى ) قانون اينست كه : « كل عقد يضمن بصحيحه يضمن بفاسده » ، منتهى ضمان مبيع فاسد به قيمت واقعى است ( 20 دينار ) مثل اينكه از خود مالك اصلى خريده باشد . پس خود مشترى اقدام بر معامله كرده و ضمانت عين را به عهده گرفته و با فرض اقدام خودش به ميل و اختيار ، غرور و فريب صدق نمىكند تا بتواند به بايع فضولى مراجعه كند ( و لذا مرحوم شيخ هم فرمود : نسبت به عشرهء ثمن حق مراجعه ندارد چون خودش اقدام كرده است . ) پس نسبت به كلّ بيست دينار حق مراجعه به بايع ندارد و خود مشترى ضامن است .\r\n\r\nقوله : توضيح الاندفاع :\r\nمرحوم شيخ مىفرمايد : اين مسلك باطل است چرا كه اوّلًا اقدام مشترى بر معامله به مقدار ده دينار بود نه بيشتر ، پس نسبت به عشرهء زائد اقدامى نكرده : آرى وقتى مالك اصلى امضا نكرد و معامله فاسد شد شارع مقدّس به گردن مشترى مىگذارد كه بايد قيمت واقعى را بدهد و گرنه خود او مُقْدِمْ نيست ، حال كسى باعث شد كه مشترى مبلغ 20 دينار را ضامن باشد ؟ كذب بايع در ادّعايش موجب شد ، پس بايع غارّ است و استقرار ضمان بر عهدهء بايع است و مشترى بابت ده دينار زايد حق دارد به فضولى مراجعه كند .\r\nو ثانياً طبق تحقيقى كه در مقبوض به عقد فاسد داشتيم اقدام بر ضمان موضوعيّت\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nندارد و موجب ضمان نيست تا بگوئيد : مشترى خودش اقدام كرده و وارد معامله شده . . .\r\nبلكه يَدْ سبب ضمان است آن هم يدى كه امانى نباشد كه بايع فضولى يد پيدا كرده است . و شيخ طوسى و ديگران هم كه براى قانون اقدام اصالت قائل نيستند بلكه آن را براى جواز تمسّك به قاعدهء يد مطرح مىكنند يعنى يَدْ بر مال مردم مقتضِى ضمان است منتهى اگر يد مجّانى باشد ضمان آور نيست شيخ طوسى و غيره قانون اقدام بر ضمان را آورده‌اند براى اثبات اينكه يَدْ يد مجّانى نيست بلكه يد معاملى و معاوضى است پس مانعى از مراجعه و ضمانت نيست .\r\n\r\nقوله : و كيف كان :\r\nبه عقيدهء ما همانطورى كه نسبت به منافع مستوفات بر مشترى مغرور بودن صدق مىكرد و اگر مالك اصلى اينها را از مشترى مىگرفت او هم حق داشت از بايع بگيرد ، هكذا نسبت به اين زيادى در مقابل خود عين هم مغرور بودن صدق مىكند و بلكه به طريق اولى صدق مىكند پس حق دارد به بايع مراجعه كند . وجه اولويّت در حاشيهء سيّد چنين آمده : و لعلّ وجه كونه اولى اعتناء المشترى به تحصيل العين التى قيمتها كذا بمجرّد هذا المقدار اكثر من اعتنائه بالمنافع المحتمله للحصول و عدمه فمع ضمانه لقيمة الزيادة اولى بصدق المغروريه بالنسبة الى ضمان المنافع المحتمله للحصول عدمه فبناده على كونها له ليس كبنائه على كون الزيادة له من غير عوض آخر فصدق المغرورية فى الثانى اولى . « 1 »\r\n\r\n2 - قوله : هذا اذا كانت :\r\nمطالبى كه در رابطه با زيادة العين مطرح شد كه نسبت به عشرهء ثمن مشترى حق ندارد به بايع فضولى مراجعه كند و نسبت به عشرهء زايد حق رجوع دارد . . . مربوط به فرضى بود كه زيادى قيمت از اوّل و در وقت عقد بوده يعنى همان وقتى كه مشترى از فضولى متاع را به ده دينار خريد در واقع قيمت متاع بيست دينار بود . و امّا اگر زيادى بعد از عقد و در دست مشترى حادث شد يعنى وقتى خريدارى كرده به قيمت واقعى و بازارى بود و واقعاً مبيع ده دينار ارزش داشت و بعداً در دست مشترى بازار ترقّى كرد و متاع تا بيست دينار بالا رفت و تلف شد و مالك اصلى قيمت يوم التلف يعنى بيست دينار را گرفت ، در\r\n\r\n\r\n","description":"","footnote":"\r\n( 1 ) حاشية السيد على المكاسب ، ص 183 .\r\n","page_name":" 289 ","page_number":289},
  {"content":"\r\n\r\nاينجا به طريق اولى مشترى حق دارد به بايع مراجعه كند و مبلغ زيادى ( ده دينار ) را از او اخذ كند . باز وجه اولويّت در حاشيهء سيّد چنين آمده : لانّ المشترى لم يُقدم على ضمان هذه الزيادة اصلًا فلو سلّم فى الصورة الاولى لا نسلّم فى هذه الصورة فهى مثل ساير الغرامات . « 1 »\r\n\r\nقوله : هذا كلّه :\r\nتا به حال سخن در اين بود كه اگر كلّ عين در دست مشترى تلف شد و مالك اصلى قيمت واقعى را گرفت آيا مشترى حق دارد به بايع رجوع كرده و عشرهء زايد را بگيرد يا نه ؟ دو قول بود كه روشن شد و نيز دو فرض بود ( زياده از زمان عقد بوده يا بعداً حادث شده ) ولى حالا سخن در تلف جزء عين است : اگر جزء عين در دست مشترى تلف شد حكمش چيست ؟ مثلًا مشترى صد من گندم از بايع فضولى خريده بود و ده من از مجموع صد من در نزد مشترى تلف شده بود و مالك اصلى آمد و معامله را ردّ كرد حكم اين است كه نود منِ باقيمانده را از مشترى مىگيرد و مشترى هم اگر ثمن المسمّاى اين مبلغ را به فضولى داده از او مىگيرد و بابتِ ده منِ تالف قيمت واقعى را مىگيرد يعنى فرض كنيد فضولى اين صد من را به صد دينار فروخته بود كه ده من ده دينار مىشود ولى قيمت واقعىِ ده من بيست دينار بوده و مالك اصلى بيست دينار را از مشترى گرفت حكم تلف جزء حكم تلف كلّ است يعنى بر مسلك ما نسبت به عشرهء زائد مشترى حق دارد به بايع مراجعه كند و از او بگيرد چون او مغرورش كرده و بنابر قول دوّم در تلف عين ، مشترى حق مراجعه به بايع ندارد . پس حكم تلف جزء مثل حكم تلف كلّ است .\r\n\r\nقوله : و امّا ما يغرمه :\r\nحكم تلف خود عين يا تلف جزء آن در دست مشترى معلوم شد و امّا حكم تلف وصف :\r\nاگر وصفى از اوصاف عين نزد مشترى تلف شد و مالك اصلى معامله را ردّ كرد و عين را گرفت حكم چيست ؟ وصف تالف دو گونه است :\r\n1 - از اوصافى است كه ثمن بر آنها تقسيط و توزيع مىشود يعنى حصّه‌اى از ثمن در مقابل آنها قرار مىگيرد ، و آن منحصر در وصف صحّت است كه اگر متاع صحيح و سالم باشد مثلًا صد دينار ارزش دارد ولى اگر معيوب باشد مثلًا نود دينار ارزش دارد كه ده دينار در مقابل وصف صحّت است . مرحوم شيخ اين بخش را متعرّض نمىشوند ولى\r\n\r\n\r\n","description":"","footnote":"\r\n( 1 ) حاشية السيد على المكاسب ، ص 183 .\r\n","page_name":" 290 ","page_number":290},
  {"content":"\r\n\r\nظاهراً وصف صحّت به منزلهء جزء است و هر حكمى كه در جزء تالف گفتيم در اين وصف تالف هم مىآيد .\r\n2 - از اوصافى است كه ثمن بر آنها تقسيم نمىشود و بخشى از ثمن در مقابل آنها نيست بلكه كلّ ثمن در مقابل خود عين است : اين دسته خود دو شعبه دارند :\r\n1 - يا وصفى است كه در زيادى و نقصان قيمت دخالتى ندارد كه وضعش روشن است يعنى نه مالك حق مطالبه از مشترى دارد و نه مشترى از بايع .\r\n2 - و يا وصفى است كه در كم و زياد شدن قيمتِ عين دخيل است مثل وصف كتابت و خياطت و هنرمندى براى عبد كه از اوصاف كمال است و اگر اين وصف باشد بر ارزش خود عبد افزوده مىشود و اگر نباشد از قيمت عبد كاسته مىشود ، حال اگر چنين وصفى نزد مشترى تلف شد يعنى عبد نزد مشترى كتابت را فراموش كرد و مالك اصلى تفاوت را از مشترى گرفت او نيز حق دارد اين مبلغ را از بايع فضولى بگيرد ، چرا كه مشترى نسبت به چنين وصفى اقدام بر ضمان نكرده تا ضامن باشد و حق مراجعه نداشته باشد .\r\n\r\nقوله : ثم انّ :\r\nتا به حال فروض گوناگونى مطرح شد و حكم هر فرضى روشن شد كه در چه مواردى مشترى حق مراجعه به بايع دارد و در چه مواردى چنين حقّى ندارد ؟ نسبت به خسارت منافع غير مستوفات و نسبت به مقدار زايد ثمن و جزء تالف و وصف تالف حق مراجعه داشت ولى نسبت به مقدار ثمن حق مراجعه نداشت .\r\nحال مىگوييم : تمام اين فروض در صورتى بود كه معاملهء فضولى جامع جميع اجراء و شرايط بوده و از هيچ جهتى كاستى نداشته مگر از ناحيهء فضولى بودن بايع و عدم اجازهء مالك كه موجب فساد بيع مىشد ، حال اگر معاملهء مزبور از ناحيهء ديگرى هم فساد و باطل بود مثلًا شرطى از شروط صيغه يا متعاقدين يا عوضين را نداشت و معامله باطل بود و مبيع كه مقبوض به عقد فاسد است در دست مشترى تلف شد و مالك اصلى از او قيمت واقعى را گرفت مشترى حق ندارد به بايع مراجعه كرده و قيمت واقعى را از او بگيرد نه نسبت به عشرهء ثمن و نه عشرهء زائد بر ثمن ، زيرا كه خساراتى كه مشترى متحمّل مىشود مربوط به بايع نيست و از ناحيهء تغرير و ادعّاى كذب او نيامده تا به حكم « المغرور يرجع الى الغاّر » مشترى حق مراجعه به او داشته باشد بلكه اين غرامتها از ناحيه\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nفساد بيع وارد شده و قانون اين است كه : « كل عقد يضمن بصحيحه يضمن بفاسده » و ضمان در عقد فاسد به قيمت واقعى است و همه را بايد مشترى بدهد و لا فرق ميان صدق بايع در ادّعايش يا كذب او ، بلكه چه در ادّعاى مالكيّت صادق باشد و چه كاذب در هر حال مشترى مقبوض به عقد فاسد را ضامن است آرى اگر صادق باشد مغروم له خود بايع است و اگر كاذب باشد مغروم له مالك اصلى است و حكم چنين بيع فاسدى حكم مقدار ثمن است در صورت فساد بيع از ناحيهء فضولى بودن كه مقدار ثمن از جيب مشترى مىرود و حق مراجعه به بايع ندارد .\r\n\r\nقوله : ثم انّه :\r\nمقدّمه : از آنجا كه هر يك از بايع فضولى و مشترىِ اصيل بر مال مالك اصلى يَدْ پيدا كرده‌اند و هر كدام مشمولِ قانونِ « على اليد ما اخذت حتّى تؤدّى » گشته‌اند مالك اصلى مخيّر است به هر يك از اندو مراجعه كرده و بدل مالش و ساير غرامتها را از او بگيرد و در اين جهت ترديدى نيست با حفظ اين مقدّمه مىگوييم :\r\nتا به حال روشن شد كه در چه مواردى مشترى حقّ رجوع به بايع دارد ( غرامتِ منافع غير مستوفات و مستوفات و زياده بر ثمن و هر آنچه كه بايع فضولى موجب غرور گرديده است . ) و در چه امورى حقّ مراجعه ندارد ( نسبت به مقدار ثمن كه خود مشترى اقدام بر ضمان كرده و بدان ملتزم شده است . ) حال قاعدهء كلّى اين است كه : نسبت به هر آنچه از خسارتها كه اگر مالك اصلى به مشترى مراجعه مىكرد و از او دريافت مىنمود مشترى هم حق داشت به بايع فضولى مراجعه كرده و از او بگيرد ( به حكم المغرور يرجع الى من غرّه ) اگر در رابطه با اين نوع از خسارتها مالك اصلى مستقيماً به بايع مراجعه كرد ( به حكم تخييرى كه در مقدّمهء اين فراز ذكر شد . ) و از او غرامت دريافت كرد ، بايع حق ندارد به مشترى مراجعه كند و از او عوض غرامتها را دريافت كند زيرا فرض اين است كه اگر هم مالك به مشترى رجوع مىكرد او به بايع مراجعه مىكرد و استقرار ضمان بر عهدهء بايع بود ، پس معنى ندارد كه بايع به مشترى رجوع كند .\r\nو امّا نسبت به خسارتهائى كه اگر مالك اصلى از مشترى مىگرفت ، وى حقّ رجوع به بايع نداشت ( مقدار ثمن ) چنانچه در اين رابطه مالك اصلى به بايع مراجعه كرد و از وى دريافت كرد ، او نيز حق دارد به مشترى مراجعه كرده و مقدار ثمن را از مشترى اخذ\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nكند ، زيرا نسبت به اين مقدار خود مشترى اقدام كرده و راضى شده و متاع هم در دست او تلف شده و على القاعده استقرار ضمان بر همان كسى است كه مبيع نزد او تلف شده است مگر يد سابق غارّ باشد كه على الفرض نسبت به مقدار ثمن غرورى نيست .\r\n\r\nقوله : فان قلت :\r\nمستشكل مىگويد : مگر نه اينست كه هر يك از بايع و مشترى بطور مساوى بر اين مال يَدْ و سلطه پيدا كرده‌اند و دست هر كدام به مبيع اصابت كرده و حتى دست بايع جلوتر از يَدِ مشترى به مال رسيده و لا اقّل در عرض هم و به طور مساوى هر دو يَدْ پيدا كرده‌اند ؟\r\nو مگر نه اينست كه هر دو مشمول قانون على اليد گرديده‌اند و هر دو شرعاً ضامن شده‌اند ؟ با اين حساب چرا مىگوئيد : نسبت به مقدار ثمن اگر مالك اصلى از بايع گرفت او هم حق دارد به مشترى رجوع كند ؟ خود بايع هم ضامن بوده و مالك از او گرفته ، ديگر به چه مجوّزى بايع حق مراجعه به مشترى دارد ؟\r\n\r\nقوله : و حصول :\r\nمستشكل مىگويد : اگر در جواب ما بگوئيد : چون متاع در دست مشترى تلف شده به اين دليل اگر مالك به بايع رجوع كرد بايع هم حق رجوع به مشترى دارد . خواهيم گفت :\r\nصرف اينكه مبيع در دست مشترى تلف شده كه سبب رجوع بايع به مشترى نيست .\r\nآرى اگر مشترى عمداً مبيع را تلف كرده و مُتْلِفْ است بايع حق دارد به او مراجعه كند ، چون او با اتلافش سبب تنجز ضمان بر بايع شد و تا اتلاف نيامده بود ضمان تعليقى بود يعنى اگر تلف مىشد بايع ضامن بود ولى با اتلاف ، ضمان تنجيزى و حتمى و فعلى شد پس در واقع اين مشترى است كه سبب غرامت كشيدن بايع و اتلاف مقدار ثمن از مال بايع گرديده و به حكم قانون : « من اتلف مال الغير فهوله ضامن » بايع از عهده بر آيد . امّا اگر تلف قهرى بوده و مشترى تقصيرى نداشته چرا بايع حق رجوع به مشترى داشته باشد ؟\r\n\r\nقوله : قلت :\r\nمرحوم شيخ در جواب اشكال مىفرمايد : لازم است ابتدا تحليلى از كيفيّت اشتغال ذمّه در ما نحن فيه و امثال آن داشته باشيم سپس به جواب اشكال بپردازيم :\r\nگاهى يك نفر بر مال كسى يَدْ پيدا كرده و در دست او تلف شده كه يك يَدْ و يك مال بيشتر نيست اينجا حكم روشن است يعنى همان ذواليد مشغول الذّمه مىشود و بايد\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nاز عهده بر آيد و به ديگران مربوط نيست .\r\nو گاهى يك نفر بر چند مال يد پيدا كرده كه يك يَدْ و چند متاع است و همهء آنها نزد وى تلف شده باز مطلب واضح است كه تمام اين اموال تالفه را همان يك نفر ضامن است .\r\nو گاهى چنديد و چند مال است كه هر يدى بر مالى واقع شده و دست او تلف شده باز هر يَدى بايد از عهدهء همان مال بر آيد و مشكلى نيست .\r\nانّما الكلام در موردى است كه يك متاع است و چند يَدْ بر آن پيدا شده كه اين نيز دو شعبه دارد : گاهى به صورت عرض هم مجموع چند نفر بر مال يَدْ و سلطه پيدا كرده‌اند در اينجا هر كدام جزء سبب مىباشند و مجموع بايد از عهدهء بدل بر آيند و هر كدام به نسبت يَدْ سهمى دارد . و گاهى به نحو طولى است كه مورد بحث ما است يعنى مال مردم ابتدا بدست بايع فضولى افتاده و پس از مدّتى از بايع به مشترى منتقل شده است ( حدّاقّل دو يَدْ در طول هم بر اين مال پيدا شده و اى چه بسا مشترى هم به مشترىِ ديگر منتقل كرده و ايْدِىِ متعدّدى به ترتيب بر مالِ واحد پيدا شده كه حكم اينها هم روشن مىشود . ) در اينجا اگر بگوييم : تنها يد سابق ضامن است ترجيح بلا مرجّح است و اگر بگوييم : تنها يد لا حق ضامن است باز ترجيح بلا مرجح است ( هر دو يد پيدا كرده‌اند و هر دو بطور مساوى ضامن مىباشند ) ناگزير بايد بگوييم : هر دو ضامن هستند امّا نه به اين معنى كه مالك اصلى حق دارد هم از يد سابق عوض را دريافت كند و هم از يَدِ لا حق ، زيرا مال واحد عوض واحد دارد و با گرفتن غرامت از يكى از آن دو جاى خالى مال تالف پر شد و مال تالف تدارك و جبران شد و قانون اين است كه : « المتدارك لا يتدارك » يعنى چيزى كه تدارك شد دوباره معنى ندارد كه همان چيز تدارك شود ، پس با گرفتن غرامت از يكى از آن دو ، ديگرى نسبت به مالك اشتغال ذمّه ندارد ، زيرا به عنوان بدليّت كه تأمين شده و از ديگرى گرفته و به عنوان ديگر هم كه از كسى طلبى ندارد . پس منظور اين است كه : هر دو ضامن هستند ولى نه على التعيين كه از شخص هركدام بگيرد ، بلكه على البدل و لا على التعيين يعنى مالك اصلى مخيّر است از هر كدام كه مايل بود بدل بگيرد و با اخذ بدل از يكى غرض حاصل شده و حق مراجعه به ديگرى ندارد .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nقوله : و يمكن :\r\nآيا مواردى داريم كه ضمان تخييرى باشد تا ما نحن فيه هم نظير آنها و يكى از آنها باشد ؟\r\nمرحوم شيخ مىفرمايد : آرى ما نحن فيه نظايرى دارد و در مجموع چهار نظير براى آن مىآورند :\r\n1 - شخصى از ديگرى طلبكار است و مديون نمىتواند دَيْنش را بپردازد يا چك بلا محلّ كشيده و نتوانسته سر موعد بپردازد و زندانى شده و شخص ثالثى مىآيد از مديون ضمانت مىكند اين ضمان مالى است مثلًا مىگويد : اگر تا يك ماه ديگر دَيْنش را نداد من ضامن مىشوم كه بپردازم در اينجا بر مسلك اماميّه حقيقت ضمان عبارتست از : « نَقْلُ ذِمَّةٍ الى ذمّةٍ اخرى » يعنى ذمّه و عهده‌اى به ذمّهء ديگر منتقل شد و تا به حال مديون مشغول الذمّه بود ولى از حالا به بعد ضامن مشغول الذمّه است و طلبكار حق مراجعه به مديون ندارد و فقط مىتواند از ضامن مطالبهء دَين كند . ولى بر مسلك جمهور عامّه و اهل سنت ضمان عبارتست از : « ضَمُّ ذِمَّةٍ الى ذمّةٍ اخرى » يعنى ذمّه‌اى به ذمّهء ديگر ضميمه شد و تا به حال فقط ذمّه مديون مشغول به مال بود ولى از حالا ذمّه ضامن هم بر آن افزوده شد و مشغول گرديد . حال بر اين مسلك طلبكار حق دارد هم از ضامن طلبش را وصول كند و هم از مديون يا مضمون عنه يعنى مخيّر است از هر كدام كه خواست مطالبه كند . پس مورد مذكور بر مبناى اهل سنّت از مصاديقِ ضمان تخييرى است .\r\nچه بر مبناى اماميّه و چه عامّه در باب معاملات اگر مشترى به بايع اطمينان ندارد و مىترسد از اينكه مبيع مال ديگرى باشد و در دست مشترى تلف شد وى ضامن باشد و . . . . شخص ثالث از جانب بايع ضمانت مىكند و مىگويد : هر خسارتى پيش آمد من جبران مىكنم ، در اينجا اگر بعداً معلوم شد كه مال ديگرى بوده و مالك اصلى آن را استرداد كرد يا عوض تلف را گرفت و . . . مشترى حق دارد به هر كدام از بايع و مشترى مراجعه كند امّا به بايع : چون معامله كرده و ضمان معاملى دارد و امّا به ضامن : چون ضمانت كرده و به حكم قانون ضمان بايد از عهده بر آيد . يا اگر بايع به مشترى اعتماد ندارد و فرد ثالثى از طرف مشترى تضمين مىكند باز بايع حق دارد به هر يك از مشترى يا ضامن مراجعه كند يا اگر از هر دو طرف اطمينان نيست و از هر طرف ضمانتى شده هر كدام حق دارد به ديگرى يا ضامن مراجعه كند . اين هم مثال ديگرى از ضمان تخييرى .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n3 - ضمان اعيان مضمونه : برخى از اعيان اگر به دست ديگرى بيافتد خود به خود و شرعاً موجب ضمان است مثل عاريهء مضمونه ( مثلًا عاريهء نقدين يعنى درهم و دينار ) كه شخص مستعير نسبت به اين مال مورد عاريه ضامن است ولى مُعير و عاريه دهنده به او اطمينان ندارد و ضامن مىطلبد و شخص ثالثى از طرف مستعير همان اعيان مضمونه را ضمانت مىكند كه اگر مستعير آنها پس نياورد ضامن از عهده برآيد ، باز در اينجا مُعير حق دارد به مستعير مراجعه كند ( چون عاريهء مضمونه موجب اشتغال ذمّهء او گرديده ) يا به ضامن مراجعه كند ( به حكم ادلّهء باب ضمان ) پس باز هم نمونه‌اى از ضمان تخييرى پيدا شد .\r\n4 - ضمانت دو نفر براى يك نفر : شخصى مىخواهد از فلان مؤسّسه وام بگيرد آنها دو ضامن معتبر مىخواهند و دو نفر هر كدام استقلالًا و نسبت به تمام مبلغ وام ضمانت مىكنند باز در اينجا اگر مديون سر وقت وامش را نپرداخت و تأخير كرد آن مؤسّسه مىتواند به هر يك از دو ضامن مراجعه كرده و مبلغ مزبور را از او دريافت كند . اينهم نمونه‌اى از ضمان تخييرى كه شبيه واجبات كفائى است كه بر همه واجب است و اگر همه ترك كردند همه معاقب هستند ولى اگر يكى انجام داد از عهدهء ديگران ساقط است .\r\nو شبيه مالى كه غاصبى از غاصب ديگر غصب مىكند كه مالك اصلى مختار است هم به غاصب اوّل مراجعه كند و هم به غاصب دوّم . حال كه چهار نمونه از ضمان تخييرى پيدا شد مىگوييم : ما نحن فيه هم مورد پنجم باشد كه مالك اصلى مختار است به هر يك از بايع فضولى و مشترى اصيل مراجعه كند و بدل مالِ تالف را بگيرد تا اينجا وضع مالك اصلى با ايادى متعدّد بررسى شد .\r\n\r\nقوله : و امّا حال :\r\nو امّا وضع خود ايادى متعدّد كه به ترتيب و در طول هم بر مال سلطنت پيدا كرده‌اند :\r\nقانون اين است كه : اگر مالك اصلى به يد لا حق ( يدى كه مال نزد او تلف شده ) مراجعه كرد و بدل را از او گرفت ، وى حق ندارد به يد سابق مراجعه كند مگر در مواردى كه يد سابق غارّ باشد و موجب غرور وى گردد كه به حكم « المغرور يرجع الى الغارّ » حق دارد به وى مراجعه كند ( و مبسوطاً موارد غرور بيان شد . ) و اگر مالك اصلى مستقيماً به يد سابق مراجعه كرد و از او خسارت گرفت باز نسبت به مواردى كه يد سابق غارّ است حق ندارد\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nبه يَدِ لا حق مراجعه كند زيرا اگر مالك اصلى به لا حق هم مراجعه مىكرد وى به سابق رجوع مىكرد و قرار ضمان بر سابق بود حالا كه ابتدائاً به سابق مراجعه كرده معنى ندارد كه او هم به لا حق مراجعه كند . انّما الكلام در موردى است كه مالك از سابق گرفته و سابق نسبت به آن مورد غارّ نيست و مقصّر نيست ( مقدار ثمن در مورد بحث ما ) در اينجا اشكال شد كه به چه دليل اگر مالك از بايع گرفت او هم حق رجوع به مشترى داشته باشد ؟\r\n\r\nقوله : فنقول :\r\nدر حقيقت جواب انْ قلت از اينجا شروع مىشود : و مرحوم شيخ جوابى دارد و مرحوم صاحب جواهر جواب ديگرى دارد كه مورد قبول مرحوم شيخ نيست .\r\nامّا جواب مرحوم شيخ فرض اين است كه ابتدا بايعِ فضولى بر مبيع يَدْ و سلطنت پيدا كرد و به مجرّد يَدْ پيدا كردن به حكم اطلاق « على اليد ما اخَذَتْ » وى ضامن شد بدين معنى كه اگر تلف شد بايد از عهده بر آيد و ضمانت بايع معيّناً نسبت به خود عين است كه اگر تلف شد بدل عين را بايد به مالك اصلى بدهد . و سپس در اثر معامله مشترى هم بر مبيع يَدْ پيدا كرد و به حكم عمومِ « على اليد ما اخذت حتى تؤدّى » او نيز ضامن شد امّا متاعى را كه داراى بدل است و قبلًا اشتغال ذمّه به بدلش پيدا شده وى ضامن شد .\r\nحال احتمال اينكه مشترى هم معيّناً خود مبدل و عين را ضامن باشد و اگر نزد وى تلف شد و مالك اصلى به او مراجعه كرد بايد از عهده بر ايد ولى نسبت به بدل عين ضمانتى نداشته باشد و اگر مالك از بايع گرفت او حق مراجعه به مشترى نداشته باشد ، دليلى بر تعيين اين احتمال نيست .\r\nو نيز احتمال اينكه مشترى فقط نسبت به بدل عين ضامن باشد و اگر مالك از بايع بدل را گرفت بايع هم حق مراجعه به مشترى داشته باشد ولى مالك اصلى مستقيماً حق مراجعه به مشترى نداشته باشد ، اينهم باطل است و « على اليد ما اخذت مالك » را مختار و مخيّر مىسازد .\r\nاحتمال اينكه مشترى هم ضامنِ مُبدل باشد و هم بدل به اين نحو كه بدلى را به مالك اصلى بدهد و بدلى را به بايع بدهد ، اينهم باطل است و او يك ضمان بيشتر ندارد .\r\nپس احتمال چهارم معيّن مىشود كه مشترى هر يك از مبدل و بدل را به نحو تخيير\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nو على البدل ضامن است يا بدل مبدل را بايد بدهد اگر مالك اصلى به او مراجعه كرد و يا بدلِ بدل را بدهد اگر مالك به بايع و بايع به مشترى مراجعه كرد . ضمناً تا مالك اصلى به بايع مراجعه نكرده و بدل را از او دريافت نكرده او نيز حق ندارد به مشترى مراجعه كرده و بدل را از مشترى بگيرد زيرا وجهى كه مشترى مىپردازد به عنوان بدل و تدارك است كه جاى خالى مال را در ملك بايع پر كند و تا جاى مال خالى نشده نوبت به تدارك نمىرسد . و به عنوان معاوضه نيست تا بايع حق مطالبهء عوض داشته باشد . نظير باب ضمانت كه به صرف اين كه شخصى ضامن شده و دين كسى را به عهده گرفته است كه حق ندارد از مضمون عنه مبلغ دين را مطالبه كند آرى پس از اينكه ضامن از عهده بر آمده و وام را به مضمون له داد آنگاه حق دارد بدل مال مضمون را از مضمون عنه بگيرد .\r\n\r\nقوله : و الحاصل :\r\nمشترى كه مال نزد او تلف شده ضامن است امّا نه معيّناً براى مالك و نه براى يد سابق بلكه به طور مخيّر براى يكى از آن دو ضامن است يا بايد عين مال را تدارك كند و بدل مبدل را به مالك بدهد ( اگر مالك به او مراجعه كرد ) يا بايد تدارك و بدل را تدارك كند و بدلِ بدل را به بايع بدهد ( اگر مالك به بايع مراجعه كرده و او به مشترى مراجعه كرد . ) و چنين ضمانتى در حقيقت از نوع ضمانت يك شخص ( مشترى ) نسبت به دو چيز ( مُبْدَلْ و بدل ) براى دو شخص ( مالك اصلى و يد سابق ) به نحو تخيير و على البدل ، شبيهِ ضمانت دو يا چند نفر ( ايادى متعدّد ) نسبت به يك مال براى يك شخص كه اين نيز على البدل است ( تشبيه معكوس ) و در رابطه با مالك و ايادى گوناگون مطرح بود .\r\n\r\nقوله : و ربّما يقال :\r\nجواب مرحوم شيخ اين شد كه هر كدام از يَدِ سابق و لا حق هر دو ضامن و مشغول الذمّه هستند و از اين جهت مالك اصلى حقّ دارد به هر كدام مراجعه كند . ولى جواب صاحب جواهر اين است كه : اشتغال ذمّهء چند نفر نسبت به يك مال معقول نيست و اگر هم معقول باشد دليل ندارد و لذا نتوان گفت : هم بايع و هم مشترى در ما نحن فيه هر دو ضامن و مشغول الذمّه هستند ، از طرفى هم نتوان گفت : هيچكدام ضامن نيستند ، بناچار بايد يكى از آن دو ضامن باشند و آن يكى همان است كه مال نزد او تلف شده ( يعنى آقاى مشترى در ما نحن فيه ) زيرا تا مال تلف نشده ضمانت منجّز نداريم بلكه يك وجوب اداء\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nتكليفى نسبت به خود عين در كار است و ضمانت تعليقى و اگرى است و فعلى نشده است و وقتى تلف شد فعلى مىشود پس مشترى ( مَنْ تلف عنده ) ضامن و مشغول الذمّه است و خطابش به وجوب اداءِ بدل يك خطاب ذمّى است و از باب اين است كه مشغول الذمّه شده بايد از عهده بر آيد ، البته به صرف اينكه يك زمانى بايع فضولى مال را غصب كرد و بر آن يَدْ پيدا كرد شرعاً مالك اصلى مىتواند او را هم به اداء بدل ملزم سازد منتهى خطاب يد سابق به اداء بدل يك خطاب صد در صد شرعى و تكليفى است و نه وضعى و ذمّى و وقتى بايع بدل را پرداخت در حقيقت يك معاوضهء قهرى صورت گرفته ( معاوضه‌اى كه قصد و انشاء در آن معتبر نيست ) و گويا مالك اصلى ما فى ذمّةِ المشترى را به بايع فضولى به عوض معيّن مبادله كرد و از اين پس بايع مالكِ ما فى ذمّةِ المشترى مىشود و حقّ دارد از مشترى آن مبلغ را مطالبه كند ( هر طلبكارى حقّ دارد از بدهكار طلبش را مطالبه و وصول كند ) .\r\n\r\nقوله : و انت خبير :\r\nمرحوم شيخ مسلك صاحب جواهر را قبول ندارند و در مجموع پنج جواب مىدهند :\r\nجواب اوّل : اينكه فرموديد : خطاب يد سابق ( بايع ) به وجوب اداء يك خطاب شرعى ( تكليفى ) است و خطاب يد لا حق ( مشترى ) خطاب ذمّى ( وضعى ) است . ما قبول نداريم زيرا دو خطاب جدا كه نداريم ، ظاهر و باطن يك خطاب بيشتر نيست و آن خطاب « على اليد ما اخذت حتى تؤدّى » است كه به طور مساوى هر يك از بايع و مشترى را مىگيرد و يك خطاب يك ماهيّت دارد يا فقط ذمّى و وضعى است نسبت به هر دو ، و يا فقط شرعى و تكليفى است و معقول نيست كه خطاب واحد دو لسان و دلالت داشته باشد و نسبت به بعض يَدْها ذمّى و نسبت به بعض ديگر شرعى باشد .\r\nجواب دوّم :\r\n\r\nقوله : مع انّه :\r\nاصولًا ما فرق ميان خطاب شرعى و ذمّى را نفهميديم ، و اينكه ايشان خطاب را دو صنف و دو دسته كرد ما قبول نداريم ، به عقيدهء ما ( طبق مسلكى كه در اصول داريم كه احكام وضعيّه خطاب مستقلّى ندارند و مجعول به جعل جداگانه‌اى نيستند بلكه از خطاب تكليفى انتزاع مىشوند و مجعول بالتبع هستند . ) همهء خطابات شرعى از نوع خطاب تكليفى است و مستقيماً مفاد آنها حكم تكليفى است و از جمله خطاب على اليد هم بر\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nوجوب اداء ما فى الذمّه دلالت دارد و اين وجوب به طور مساوى در حقّ سابق و لا حق ثابت است و از وجوب اداء يك حكم وضعى يا ضمانت انتزاع مىشود . نه اينكه دو سنخ خطاب در كار باشد .\r\nجواب سوّم :\r\n\r\nقوله : مع انّه :\r\nتا آنجا كه ما خبر داريم احدى از فقهاء مخالفت نكرده و همه اجماع دارند بر اينكه صاحبان يد همگى ( سابق - متوسّط - لا حق ) مشغول الذمّه هستند و همگى ضامن هستند و تا زمانى كه يكى از آنها از عهده بر نيامده يا مالك اصلى آنها را بريئى الذمّه نكرده همگان ضامن مىباشند و سخن جواهر كه تنها يد لا حق را ضامن مىدانست بر خلاف اجماع است .\r\n\r\nقوله : نظير :\r\nاشتغال ذمّه‌اى كه در ما نحن فيه وجود دارد نظير اشتغال ذمّه در ساير موارد است و تمام احكامى كه مديون در موارد ديگر دارد در ما نحن فيه هم هر يك از يَدْها دارند ، و آن احكام عبارتست از : اگر مديون و مشغول الذمّه به ميل و رغبت دين خود را داد فهو المطلوب و گرنه بالاجبار از او مىگيرند و اگر باز هم سماجت كرد و نداد حاكم شرع از اموال او برداشته و به طلبكار مىدهد ، و اگر مديون مُرد و از دنيا رفت مقدار دين از اصل تركه خارج مىشود و بر وصايا و ميراث مقدّم است . و اگر مديون دين مستغرق دارد و بدهكارىاش بيش از اموال او است اين طلبكار با ديگران در اموال او سهيم است و مال به نسبت ميان آنها تقسيم مىشود و طلبكار حق دارد مبلغى را كه در ذمّه بدهكار مالك است با ديگرى مصالحه نمايد و . . . تمام اين احكام در مانحن فيه نسبت به هر يك از يد سابق ولاحق وجود دارد و مالك اصلى مىتواند با بايع اين كارها را بكند يا با مشترى ، پس هر دو ضامن و مشغول الذّمه هستند .\r\nجواب چهارم :\r\n\r\nقوله : مع انّ :\r\nشما فرموديد : اين كه مالك اصلى حق دارد بايع را ملزم به پرداخت بدل نمايد نوعى معاوضه قهرى است ما مىگوييم : معاوضه يا اختيارى است كه با قصد و انشاء انجام مىگيرد و در ما نحن فيه اين نوع از معاوضهء قطعاً نيست ، و يا معاوضهء قهرى است كه در شرع مقدس موارد خاصّى دارد و ما دليل نداريم بر اين كه ما نحن فيه از آن موارد باشد و\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nمعاوضهء قهرى باشد و مالك اصلى با اخذ بدل از بايع ، ما فى ذمّة المشترى را به بايع تمليك كند و او تملّك نمايد ، بلكه به مجرّد اخذ بدل از بايع ، حقّ مالك ساقط مىشود چون جاى خالى مالش پر شد و « المتدارك لايتدارك » ، و بايع هم حقّ مراجعه به مشترى دارد به بيانى كه ما داشتيم كه مشترى را ضامن هر يك از بدل و مبدل على التخيير دانستيم .\r\nجواب پنجم :\r\n\r\nقوله : مع انّ :\r\nاگر فرض كنيم كه سه يا چنديد بر مال پيدا شده طبق مبناى شما كه فقط يد اخير ضامن است اگر مالك اصلى به يد اوّل مراجعه كرد و از او عوض را گرفت و معاوضه قهرى انجام شد لازمه‌اش آن است كه يد اوّل مراجعه به يَدِ اخير داشته باشد و از او عوض را مطالبه كند و حق مراجعه به يد دوّم و سوّم ( ايادى وسطى ) نداشته باشد ؛ در حالى كه اجماع قائم است بر اين كه : يد اوّل حقّ دارد به يد دوّم مراجعه كند و اگر دست دوّمى هم تلف نشده او نيز حق دارد به يد سوّم مراجعه كند تا برسد به كسى كه متاع نزد او تلف شده است كه قرار ضمان بر عهدهء او است و اين با مبناى ما مىسازد كه همهء يَدْها ضامن هستند نه با مبناى صاحب جواهر .\r\n\r\nقوله : هذا كلّه :\r\nتا به حال از اوّل مسأله هر چه مطرح شد در رابطه با حكم تلف عين در نزد مشترى بود ، ضمناً حكم فرض بقاء عين هم در اوائل مسأله روشن شد كه تا عين مال باقى است نوبت به بدل نمىرسد و مالك اصلى فقط حق دارد عين مالش را مطالبه كند ، امّا مطلب تكميلى آن است كه : مالك اصلى مخيّر است كه عين مال را از مشترى ( مَنْ عنده المال ) مطالبه كند ( به حكم الناس مسلطّون على اموالهم و از شئوون سلطنت آن است كه : هر كجا مال‌اش را بيابد مىتواند آن را بگيرد . ) و يا از بايع فضولى ( مَنْ جَرَتْ يَدُه على المال ) مطالبه كند و بايع وظيفه دارد از مشترى گرفته و به مالك تحويل دهد و اگر بايع نتوانست عين را از مشترى بگيرد ( در سايهء عدم دسترسى به مشترى يا عدم قدرت بر اخذ از او يا تغذّر خود عين و دسترسى نداشتن به عين به سبب گم شدن و . . . ) موقّتاً بايد بدل عين را در اختيار مالك براى استفاده كردن بگذارد ( بدل حيلوله ) ولى حقّ استرداد عينى براى خود مالك محفوظ است و اگر استرداد كرد بايد حتماً بدل حيلوله را به بايع مسترّد دارد . ولى به\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nصرف اين كه مالك خودش قدرت بر استرداد عين دارد و مىتواند با مراجعه به مشترى عين را از او باز پس گيرد ، باعث نمىشود كه مسئولّيت از بايع سلب شود و مالك سلطنت بر مطالبه از اوّلى نداشته باشد بلكه مىتواند خود به مشترى مراجعه كند و مالش را بگيرد و مىتواند بايع را ملزم به اخذ عين و تسليم آن به مالك بنمايد ، زيرا بايع هم نسبت به عين ضامن است و بايد از عهده بر آيد و هر طورى شده آن را تحصيل كرده و به مالك ردّ كند حتّى اگر نياز به بذل مخارجى باشد ( خرج سفر و كرايهء استرداد و . . . ) كه بايد اين‌ها را بپردازد ( مقدمّهء واجب واجب است ) .\r\n\r\nقوله : نعم :\r\nسؤال : حالا كه خود مالك هم توانِ استرداد عين را دارد آيا مىتواند از بايع فضولى مؤنه و مخارج استرداد را مطالبه كند و بگويد : تو خرج سفر مرا بده تا خودم بروم و متاع را بگيريم ؟ خير حقّ مطالبه ندارد و بايع خود مىتواند اقدام كند و اگر مشترى خواست خودش برود بايد مخارج رفت و برگشت و استرداد عين را خود متحمّل شود .\r\n\r\nقوله : و لو لم يقدر :\r\nفرض قبلى اين بود كه هم مالك و هم بايع هر كدام قدرتِ استرداد داشتند و گفتيم اگر خود مالك مباشرتاً اقدام كرد حقّ مطالبه اجرت ندارد ، ولى حالا اگر بايع قدرت بر استرداد عين ندارد و تنها مالك اصلى قدرت دارد و براى استرداد و از بايع مطالبهء اجرت مىكند آيا بذل مؤنه و مخارج استرداد بر بايع واجب است يا نه ؟ سه وجه وجود دارد :\r\n1 - خير ، بذل واجب نيست زيرا به مجرّد عجز بايع از استرداد ، در حقّ وى صدق مىكند كه ردّ عين براى او متعذّر است و قانون تعذّر عين آن است كه : بدل حيلوله را بايد بپردازد و بيش از اين بايع مسئوليّتى ندارد .\r\n2 - بذل عوض واجب است به اين دليل كه مقدّمهء واجب است .\r\n3 - تفصيل و تفريق ميان اجرت متعارف و معمولى و اجرت بيش از حدّ و افراطى كه اگر به مقدار اجرت متعارف است بايد بپرازد و اگر زيادى است و در حقّ بايع اجحاف و ظلم و تعّدى صورت مىگيرد پرداخت زيادى واجب نيست .\r\n\r\nقوله : هذا كلّه :\r\nمطالبى كه در فرض بقاء عين آورديم تماماً مربوط به صورتى بود كه عين نزد مشترى\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nباقى است و هيچ تغييرى پيدا نكرده حالا اگر عين متغيّر شده باشد خود اين فرض صور گوناگونى دارد ( از قبيل : تغيير يا به نقيصه است يا به زياده تغيير به زيادة يا متصّل است مثل چاقى گوسفند و يا منفصل است ، گاهى تغيير به مزج عين با مال مشترى است كه آن هم يا به جنس اعلى واجود است و يا ادنى واردء و پست‌تر است و يا به مساوى ، و گاهى تغيير به اينست كه متاع را رنگ كرده و تعمير نموده و . . . ) مرحوم شيخ مىفرمايد : اين مباحث با كتاب غصب مناسبتر است و لذا از طرح اين صور در باب بيع فضولى صرفنظر مىكنيم ، اگر چه كثيرى از فر و عاتى هم كه تا به حال عنوان كرديم به درد كتاب الغصب بيشتر مىخورد ولى به اندك مناسبتى بهانه پيدا كرده و فرصت را مغتنم شمرده و در اثر اهمّيّت ، آنها را در ما نحن فيه مطرح كرديم .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n\r\nمسألهء بيع مملوك و غير مملوك يا بيع ما يَمْلِكْ و ما لا يَمْلك\r\nبه طور كلّى گاهى بايع صد در صد فضولى است و مال مردم را مىفروشد . و گاهى صد در صد مالك است و تمام مبيع ملك خود او است و مال خود را مىفروشد . و گاهى نسبت به بعضى مبيع مالك است و نسبت به بعضى فضولى است يعنى مال خود را با مال ديگرى ضميمه كرده و مجموع را به قيمت معينّى مىفروشد . آن چه از آغاز بيع فضولى تا به حال مطرح بود فرض اوّل بود كه بايع فقط مال ديگرى را مورد معامله قرار مىداد و احكام اين بخش مبسوطاً بيان شد . و فرض دوّم هم كه فقط مال خودش را بفروشد حكمش روشن است . و فعلًا كلام در فرض سوّم است : اگر شخصى مال ديگرى را با مال خودش ( و يا مال موكِّل و موّلى عليه كه از ناحيهء آنان مأذون است . ) ضميمه كرد و به معاملهء واحد فروخت ، مثلًا عبد خودش را با عبد ديگرى ، كّلِ مال مورد شركت را بدون اذن شريك به ديگرى فروخت ، كتاب خود را با كتاب ديگرى به شخص ثالث فروخت و . . .\r\nكه نسبت به بخشى از مبيع مالك است و نسبت به بعضى فضولى است . چنين معامله‌اى چه حكمى دارد ؟ آيا كّلًا باطل است ؟ يا كّلًا صحيح است ؟ يا نسبت به مقدارى كه ملك خود او است صحيح و نسبت به غير مملوك باطل است ؟ مرحوم شيخ مسأله را مبتنى مىكنند بر اقوال و مبانى در بيع فضولى : بر مبناى قائلين به بطلان بيع فضولى به نظر مرحوم شيخ حكم مسألهء ما حكم مسأله‌اى است كه در پايان بيع فضولى خواهد آمد و آن عبارتست از : بيع ما يُمْلَكْ و ما لا يُمْلَك يا بيع ما يقبل الملك و ما لا يقبل الملك يعنى بيع چيزى كه شرعاً قابل تملّك است و ماليّت دارد ( مثل سركه يا گوسفند ) به ضميمهء چيزى كه شرعاً قابل تملّك نيست ( مثل شراب يا خنزير ) و حكم آن مسأله عبارتست از اينكه :\r\nمعامله نسبت به مقدارى كه ماليّت دارد صحيح است و نسبت به مقدار ديگر باطل است و دليل مطلب اجماع است و ما نحن فيه هم بلا خلافٍ مثل آن باب است پس نسبت به مملوك صحيح است و نسبت به غير مملوك باطل است .\r\n\r\nقوله : مضافاً :\r\nعلاوه بر اينكه ما نحن فيه مثل باب مذكور است و همان حكم را دارد ، دليل خاص هم داريم مبنى بر بطلان معامله نسبت به غير مملوك و صحّت آن نسبت به مملوك و آن خبر\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nصحيحهء صفّار است كه قبلًا در ضمن ادّلهء بطلان بيع فضولى آورديم كه امام عليه السلام مىفرمود : لا يَجوُزُ بيعُ ما لا يَمْلِكْ و قد وجب الشراء فيما يَمْلِكْ « 1 » يعنى بيع چيزى كه انسان مالكِ آن نيست جايز و نافذ نيست ( اين فراز دليل بر بطلان بيع فضولى است ) ولى نسبت به آنچه كه انسان مالكِ او است خريدن و معامله واجب ( ثابت يا لازم ) است ( اين فراز دليل بر صحّت در ما نحن فيه است ) .\r\n\r\nقوله : و لما ذكرنا :\r\nبه خاطر همين اجماع و نص خاص است كه شيخ طوسى « 2 » و ابن زهرة « 3 » و ابن ادريس حلّى « 4 » و ديگران با اينكه بيع فضولى را باطل مىدانند ، در ما نحن فيه حكم به صحّت كرده‌اند .\r\n\r\nقوله : نعم :\r\nعلى القاعده حكم به صحّت نسبت به ما يَمْلِك در ما نحن فيه مخدوش است زيرا كه مقصود طرفين خريد و فروش مجموع دو مال من حيث المجموع بود نه قسمتى از آن و نسبت به مجموع ، معامله صحيح نيست ( فما قُصد لم يقع ) و نسبت به ما يَمْلِك هم كه استقلالًا مقصود طرفين نيست ( و ما وقع لم يقصد ) و عقود هم تابع قصود است . پس با اين حساب بايد حكم به بطلان كلّ بيع مذكور شود و نظير اين اشكال در بيع ما يُمْلَك و ما لا يُمْلَكْ ( خمر و خّل ) خواهد آمد . ولى به خاطر اجماع و نص خاص حكم به جواز و صحّت مىكنيم .\r\n\r\nقوله : و امّا على القول :\r\nتا به حال بر فرض بطلان بيع فضولى مسأله را بررسى مىكرديم و امّا بنابر قول به صحّت بيع فضولى ( كه رأى مشهور همين بود ) و توقّف آن بر اجازهء مالك : از دو حال خارج نيست :\r\n\r\n\r\n","description":"","footnote":"\r\n( 1 ) . مسائل الشيعه ، ج 12 ، ص 252 ، باب دوّم حديث اوّل .\r\n( 2 ) . مبسوط ، ج 2 ، ص 145 .\r\n( 3 ) . غنية ، ص 209 و 230 .\r\n( 4 ) . سرائر الاحكام ، ج 2 ، ص 275 .\r\n","page_name":" 305 ","page_number":305},
  {"content":"\r\n\r\n1 - يا مالك اصلى هم نسبت به ملك خودش معامله را امضا مىكند در اين صورت بدون كمترين ترديدى معامله صحيح است و ثمن المسمّى به نسبت سهام ميان بايع و مالك اصلى تقسيم مىشود .\r\n2 - و يا مالك اصلى معامله را ردّ كند ، باز هم نسبت به مملوكِ بايع معامله صحيح است ( و ثمن المسمّى به نسبت سهام ميان بايع و مشترى تقسيط مىگردد . ) زيرا اوّلًا اين فرض پائين تراز فرض قول به بطلان بيع فضولى كه نيست و در فرض بطلان هم گفتيم معامله نسبت به ما يَمْلِكْ صحيح است ، پس در ما نحن فيه كه از اوّل قائل به بطلان نشديم و موقوف بر اجازه كرديم و بالعرض و در سايهء ردّ مالك معامله نسبت به غير مملوك باطل شد ، نسبت به مملوك به طريق اولى صحيح است .\r\nثانياً مرحوم شيخ مىفرمايد : ما نحن فيه نظير موردى است كه بايع خيال مىكرد و معتقد بود كه هر دو متاع ملك او است و لذا هر دو را با هم فروخت و بعد معلوم شد كه قسمتى از مبيع ملك او نبوده و حكم اين صورت آنست كه نسبت به مقدار مملوك معامله صحيح است .\r\n\r\nقوله غاية الامر :\r\nبر فرض ردّ مالك اصلى ، معامله نسبت به مقدار مملوك باطل نمىشود ، حد اكثر اينست كه براى مشترى حق الخيار تبعّض صفقه پيدا مىشود و اگر نخواست معامله را كلًاّ فسخ مىكند ( چون گاهى كلّ مبيع مقصود مشترى است و بعض يا نصف به حال او مفيد نيست . ) آن هم در فرضى كه مشترى جاهل بود و نمىدانست كه بايع فضولى است و مال خود را با مال ديگرى ضميمه كرده و مىفروشد ولى اگر عالم بود و اقدام كرد به اجماع فقهاء اماميّه حق الخيار هم ندارد . اين ادّعاى اجماع را علّامه در تذكره فرموده است « 1 » .\r\n\r\nقوله : بل :\r\nنه تنها مشترى حق الخيار دارد بلكه شيخ طوسى در كتاب خلاف فرموده : اقوى آنست كه بايع هم حق الخيار دارد « 2 » ولى سيّد بن زهره در غنيه « 3 » جزماً فرموده : بايع حق الخيار ندارد و صحيحهء صفاّ هم مؤيّد همين قول است ( كه بايع خيار ندارد . ) چون فرمود : و قد\r\n\r\n\r\n","description":"","footnote":"\r\n( 1 ) . تذكره الفقهاء ، ج 1 ، ص 566 .\r\n( 2 ) . خلاف ، ج 3 ، ص 146 .\r\n( 3 ) . غنيه ، ص 230 .\r\n","page_name":" 306 ","page_number":306},
  {"content":"\r\n\r\nوجب الشراء فيما يملك يعنى در آن بخشى كه فروشنده مالك بود معامله واجب و لازم شد پس حقّ فسخ ندارد . ( البته اينكه فراز مزبور را مؤيّد قرار داد نه دليل براى آن است كه : در كلمهء وَجَبَ دو احتمال وجود دارد : يكى اينكه به معناى لغوىِ كلمه باشد اىْ ثَبَتَ منظور اين باشد كه در قسمت مملوك معامله ثابت است و باطل نيست ولى منافاتى با جواز تزلزل و خيارى بودن ندارد . و احتمال ديگر اينكه وَجَبَ به معناى لَزِمَ باشد يعنى معامله در اين بخش لازم است و قابل فسخ نيست ) .\r\n\r\nقوله : و ربّما :\r\nظاهر سخن شيخ طوسى باكلام ابن زهرة تنافى دارد زيرا شيخ براى بايع خيار را ثابت كرد و ابن زهره آن را نفى كرد ، حال در اين فراز درصدد وجه الجمع و رفع تنافى هستيم :\r\nكلام شيخ بر يكى از دو فرض حمل شده :\r\n1 - فرض جهل : يعنى موردى را مىگويد كه خود بايع جاهل به فضوليت بوده و خيال مىكرد هر دو مال ملك خود او است و بعد كشف خلاف شد بايع هم مقصّر نيست و حق الخيار دارد ( اى چه بسا كلّ ثمن مقصود بايع است و بعض آن به حال بايع فايده ندارد ) .\r\n2 - فرض ادّعاى اذن : يعنى مىداند كه يكى از دو مال ملك او نيست و ملك ديگرى است ولى ادّعا دارد كه از طرف مالك اصلى وكيل بوده و اذن داشته و حالا مالك اصلى منكر اذن و توكيل است و معامله را ردّ مىكند ، باز بايع مقصّر نيست و حقّ الخيار دارد و كلام ابن زهره بر فرض علم بايع حمل شده يعنى بايع مىدانست كه يكى از اين دو متاع ملك او نيست و معذلك اقدام كرد پس او حقّ الخيار ندارد ، پس منافاتى ميان اثبات و نفى در كلام شيخ و سيّد بن زهره نيست .\r\n\r\nقوله : ثّم انّ :\r\nتا به حال اصل مسأله روشن شد كه نسبت به ما يَمْلِكُهُ البايع معامله صحيح است و لو مالك اصلى نسبت به مال خودش معامله را ردّ كند . حال مىگوييم : در برخى از كلمات اين حكم به صحّت قيدى هم دارد كه بجا است و آن اينكه : حكم به صحّت در صورتى است كه از عدم اجازهء مالك اصلى محذور ديگرى پيش نيايد و تالى فاسدى پيدا شود و معامله از جهت ديگر باطل نباشد و گرنه جاى حكم به صحت حتّى نسبت به مملوك\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nنيست . و مواردى كه تالى فاسد ديگرى پيدا شود فراوان است كه دو مورد را مىآورند :\r\n1 - عدم اجازهء مالك اصلى مستلزم ربا نباشد و معامله در مقدار مملوك ربوى نشود و گرنه لزوم ربا مانع شرعى است و معامله را نسبت به ما يَمْلِكْ هم باطل مىكند . مثلًا شخصى سه درهم خود را با سه دينار ديگرى به يكديگر ضميمه كرد و به پنج دينار و پنج درهم فروخت ، اگر بعداً مالك سه دينار معامله را اجازه كرد در اينجا براى فرار از ربا مىگوييم : پنج دينار در مقابل سه درهم و پنج درهم در قبال سه دينار واقع مىشود و تفاضل اشكالى ندارد چون همجنس به هم جنس نيست ولى اگر مالك اصلى معامله را ردّ كرد و سه دينار خود را گرفت ، حكم به صحّت معامله نسبت به سه درهم مستلزم ربا است كه سه درهم در برابر پنج درهم و يا حتى مقدارى هم زيادى از دنانير قرار گرفته و اين تفاضل در متجانسين است كه ربا است و باطل است . شبيه اين مثال با توضيحات بيشتر و دفع اشكالات در بعض حواشى آمده « 1 » .\r\n2 - مىدانيم كه بيع عبد آبق ( فرارى ) به تنهائى و بدون ضميمه جايز نيست چون قدرت بر تسليم ندارد آرى با ضميمه صحيح است حال اگر بايع عبد فرارىِ خود را با عبد ديگرى ضميمه كرد و فروخت چنانچه مالك اصلى اجازه كرد معامله صحيح است ولى اگر ردّ كرد مبيع منحصر به عبد آبق مىشود و در جاى خود در شروط عوضين خواهد آمد كه بيع عبد آبق صحيح نيست .\r\n\r\nقوله : ثم انّ البيع :\r\nاصل مسأله عبارت بود از بيع مملوك و غير مملوك يا ما يملك و ما لا يملك و حكم مسأله هم اين بود كه : نسبت به مملوك معامله صحيح است و نسبت به غير مملوك موقوف به اجازهء مالكِ آن بخش است اگر اجازه كرد در آن بخش هم صحيح است و اگر ردّ كرد در آن بخش باطل مىشود آنگاه حصّه‌اى از ثمن المسمّى به ملك بايع در مىآيد و سهمى از آن به ملك مشترى بر مىگردد . و مهمّ اينست كه : راه شناخت اين دو سهم چيست ؟ چگونه مىتوانيم بفهميم كه سهم بايع از ثمن مثلًا 3 / 1 يا 2 / 1 و . . . است ؟ و سهم مشترى 3 / 2 يا 2 / 1 و . . . باقيمانده است ؟\r\n\r\n\r\n","description":"","footnote":"\r\n( 1 ) . حاشيه سيّد بر مكاسب ، ص 188 ، و ارشاد الطالب ، ج 2 ، ص 498 و 499 .\r\n","page_name":" 308 ","page_number":308},
  {"content":"\r\n\r\nمرحوم شيخ در دو مقام بحث مىكنند : مقام اوّل در غير مثليّات يعنى در اجناس قيمى است . و مقام دوّم در مورد مثليّات است . در مقام اوّل در مجموع براى معرفت سهم عادلانه هر كدام از ثمن سه روش را مورد بررسى قرار مىدهند .\r\nطريق اوّل كه مختار خود شيخ اعظم مىباشد عبارتست از اينكه : نخست هر يك از مملوك و غير مملوك را جدا جدا قيمت كرده و قيمت واقعِى هر كدام را بدست مىآوريم ، سپس دو قيمت واقعى را با يكديگر جمع مىكنيم سپس قيمت هر كدام را با مجموع و حاصل جمع دو قيمت مىسنجيم و نسبت هر كدام به مجموع بدست مىآيد سپس به همين نسبت از ثمن المسمّى را از بايع گرفته و به مشترى بر مىگردانيم يا مشترى خود مراجعه كرده و از بايع استرداد مىكند و اگر هنوز ثمن را تسليم نكرده اين مقدار را تسليم نمىكند . مثال : بايع كتاب كفايهء خود را با مكاسب ديگرى به هم به نهصد تومان فروخت و بعداً مالكِ مكاسب نسبت به كتاب خويش معامله را ردّ كرد ، ابتدا هر كدام را جدا قيمت مىكنيم ، فرض كنيد كفايه به تنهائى پانصد تومان ارزش دارد و مكاسب هم هزار تومان ، حاصل جمع دو قيمت هزار و پانصد تومان است و مقدار مملوك يعنى كفايه نسبتش به قيمت مجموع 3 / 1 مىباشد آنگاه ثُلث ثمن ( نهصد تومان ) كه سيصد تومان مىشود به بايع تعلّق مىگيرد و دو ثلث آن كه ششصد تومان باشد به مشترى بر مىگردد .\r\nيا مثال ديگر كه ابن ادريس در سرائر آورده « 1 » و شيخ اعظم هم مىپسندد : بايع ، مملوك و غير مملوك را به سه دينار فروخته سپس نسبت به غير مملوك معامله ردّ شد ( البته فرقى ندارد اگر اجازه كند سهم به مالك اصلى مىرسد و اگر ردّ كند به مشترى عودت داده مىشود . ) نخست هر يك را قيمت مىكنيم فرض كنيد قيمت واقعىِ مملوك يك قيراط است ( 20 / 1 مثقال طلا ) و قيمت غير مملوك دو قيراط است و جمع اينها سه قيراط مىشود و نسبت مملوك به اين مجموع ثلث است پس يك سوّم ثمن را ( يك دينار ) به بايع مىدهيم و نسبت غير مملوك دو ثلث است پس دو دينار از سه دينار ثمن را هم به مشترى مىدهيم . سپس شيخ اعظم مىفرمايد : علامّه هم در كتاب ارشاد به همين شيوه تصريح كرده آنجا كه فرموده : و يقّسط المسمَّى على القيمتين « 2 » يعنى ثمن المسمَّى بر\r\n\r\n\r\n","description":"","footnote":"\r\n( 1 ) . سرائر ج 2 ، ص 276 .\r\n( 2 ) . ارشاد ، ج 1 ص 360 .\r\n","page_name":" 309 ","page_number":309},
  {"content":"\r\n\r\nمجموع دو قيمت واقعى توزيع مىشود و به نسبت از ثمن به بايع و مشترى داده مىشود .\r\n\r\nقوله : و لعلّه :\r\nطريق دوّم كه مختار جماعتى از قبيل محقّق اوّل در شرايع « 1 » و علامّه در قواعد « 2 » و شهيد در لمعه « 3 » مىباشد اين است كه : ابتدا مملوك و غير مملوك را من حيث المجموع و به هيئت اجتماعيّه و اتصّاليّه ( نه جدا جدا ) و روى هم رفته قيمت مىكنيم و وقتى قيمت مجموع را به دست آورديم آنگاه يكى از آن دو را جدا گانه قيمت مىكنيم و سپس نسبت آن را به قيمت مجموع به دست مىآوريم و به همان نسبت از ثمن المسمَّى نزد بايع مىماند و ملك او مىگردد و ما بقى به مشترى عودت داده مىشود ( در ادامه مثالهاى مختلفى براى اين روش خواهد آمد ) .\r\nمرحوم شيخ اوّل مىفرمايد : شايد منظور اين جماعت هم از طريق مذكور ، همان طريقهء ما باشد و شاهد ما تفسيرى است كه محقّق ثانى از عبارت علامّه در ارشاد دارد كه فرموده : منظور علامّه نيز همين است « 4 » در حالى كه ملاحظه كرديم كه منظور علامّه طريق اوّل بود ، بنابر اين دو طريق مذكور يكى است و تنها اختلاف در تعبير دارند .\r\n\r\nقوله : و لكن :\r\nگر چه در فراز قبلى گفتيم : شايد مراد اينها هم همان طريق اوّل باشد و لكن انصاف اين است كه تطبيق اين طريق بر طريق اوّل مشكل است چرا كه اين جماعت اوّل فرموده‌اند :\r\nيقوّمان جميعاً يعنى مملوك و غير مملوك را جميعاً قيمت مىكنيم و اين عبارت دو احتمال است : 1 - منظور از جميعاً اين باشد كه دو جنس را مجموعاً و روى هم رفته قيمت مىكنيم 2 - منظور از جميعاً اين باشد كه بدون استثناء هر يك از آن دو را قيمت مىكنيم كه طبق اين احتمال با طريق اوّل دمساز است . ولى اين احتمال مبتلا به اشكال است چرا كه به دنبالش فرموده‌اند ثّم يقوّم احد هما . . . يعنى پس از تقويم هر دو ، يكى از آن دو جدا قيمت مىشود ، و اگر منظور از فراز اوّل اين بود كه هر كدام جدا جدا قيمت مىشوند ، نيازى به فراز دوّم نبود و اين فراز تكرارى بود . پس نتيجه مىگيريم كه منظور اين جماعت طريق ديگرى است و آن اين كه : ابتدا هر دو را به هيئت اجتماعيّه و منضّم به يكديگر\r\n\r\n\r\n","description":"","footnote":"\r\n( 1 ) . شرايع ج 2 ص 15 .\r\n( 2 ) . قواعد ج 1 ص 125 .\r\n( 3 ) . اللمعة الد مشقيه ج 3 ص 110 .\r\n( 4 ) . حاشيه المقاصد ج 4 ص 78\r\n","page_name":" 310 ","page_number":310},
  {"content":"\r\n\r\nقيمت مىكنيم سپس يكى از آن دو را استقلالًا و جدا گانه قيمت مىكنيم سپس نسبت قيمت يكى را به مجموع ملاحظه كرده و به همان نسبت ثمن المسَّمى را تقسيط مىنمائيم .\r\n\r\nقوله : و من هنا :\r\nاين فراز شاهد ديگرى است بر اين كه منظور جماعت مزبور طريق دوّم است و آن اينكه :\r\nبر همين اساس كه منظور آنان طريق جدائى است ، محقّق ثانى « 1 » و جماعتى به پيروى از ايشان درصدد اشكال بر آمده و فرموده‌اند : اين ضابطهء دوّم مادّهء نقض دارد و كليّت ندارد و به اطلاق آن اعتراض داريم در بسيارى از موارد هئيت اجتماعية در فزونى قيمت دخيل نيست و دو نوع مال را ( مملوك و غير مملوك ) چه جدا جدا قيمت كنيم و چه روى همرفته قيمت كنيم توفيرى ندارد مثل عبد وامه ، كتاب مكاسب و كفايه ، اين ماشين و آن ماشين ، اين منزل و آن منزل و . . . در اينجاها ثمره‌اى ظاهر نمىشود و هر يك از طريق اوّل و دوّم را برويم نتيجه يكسان است پس مىتوانيم از طريق دوّم برويم .\r\nولى در برخى از موارد هئيت اجتماعيّه در ازدياد قيمت دخيل است و اينجا است كه طريق دوّم مبتلا به اشكال است مثلًا دو لنگهء درب منزل با هم و من حيث المجموع كه مكمّل يكديگر هستند قيمت بالائى دارند ولى يك لنگه به تنهائى قيمت نازلى دارد و هكذا دو لنگ كفش و هر آنچه كه به صورت زوج و جفت و دو تا با هم يا سه تا با هم مكمّل هم هستند و از ارزش بيشترى برخوردار هستند . در اين گونه موارد طريق ما عادلانه است ولى طريق دوّم ظالمانه است ، بيان مطلب :\r\nفرض كنيد شخصى دو لنگهء درب را كه يكى ملك خود او است و ديگرى مال شخص ديگر است به پنج هراز تومان به شخص ثالث فروخت و مالكِ لنگهء ديگر معامله را ردّ كرد و بايد مقدارى از ثمن به مشترى بر گردانده شود ، و فرض كنيد كه قيمت مجموع دو لنگه در با هم ده هزار تومان است ولى قيمت هر كدام جداگانه دو هزار تومان است . در اينجا طبق طريقهء ما اوّل هر كدام را جدا قيمت مىكنيم كه دو هزار تومان است سپس جمع مىكنيم ( 4 هزار تومان ) سپس نسبت قيمت يكى را با مجموع مىسنجيم ( 2 / 1 )\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 78 .\r\n","page_name":" 311 ","page_number":311},
  {"content":"\r\n\r\nو به همين نسبت از ثمن به مشترى بر مىگردد ( 2500 تومان ) و اين عادلانه است . ولى طبق طريقهء دوّم ، اوّل مجموع را روى هم قيمت مىكنيم ( ده هزار تومان ) سپس يكى را جدا قيمت مىكنيم ( دو هزار تومان ) سپس نسبت سنجى مىكنيم ( 5 / 1 ) و به همين نسبت از ثمن به مشترى بر مىگردد يعنى هزار تومان ، و باقيمانده يعنى چهار هزار تومان مالِ بايع مىشود و اين ظلم به مشترى است . پس طريق دوّم مادّه نقض دارد .\r\n\r\nقوله : و لكن :\r\nاين فراز استدراك از اشكال مذكور مىباشد و مجدّداً مرحوم شيخ در صدد توجيه طريق دوّم بر آمده و دو توجيه براى آن ذكر مىكنند :\r\n1 - يا همين ظاهر تعبير را گرفته و مىگوييم : منظورشان اين است كه : اوّل مجموع را منضّم به يكديگر قيمت مىكنيم سپس يكى را جدا گانه و . . . و در صدد توجيه مىگوييم :\r\nكلام اين جماعت حمل بر غالب مىشود يعنى در صدد بيان ضابطهء كلّى نيستند بلكه حكم غالب افراد را بيان مىكنند كه غالباً هيئت اجتماعيّه نقشى در افزايش قيمت يا نقصان آن ندارد و در نتيجه فرقى ميان طريقين نيست . و موارد نادرى هم كه نقش دارد ( از قبيل مثالى كه در ضمن اشكال آورديم ) به حكم « النا در كالمعدوم » مورد اعتناى اينان نيست . پس نقض مذكور بر اينان وارد نيست .\r\n2 - و يا منظورشان از : يقوّمان جميعاً همان طريق ما است بدون استثناء هر يك از دو مال جدا جدا قيمت مىشود و اين كه دوباره فرموده‌اند : ثّم يقوّم احد هما ، منظور اين نيست كه : دوباره يكى را جدا قيمت مىكنند تا اشكال شود كه تكرارى است بلكه منظورشان اين است كه : وقتى هر كدام را ابتدا قيمت كردند و آن دو را جمع كردند ، سپس قيمت يكى را با حاصل جمع ملاحظه كرده و مىسنجد . اگر مرادشان اين باشد كه همان طريقهء اوّل بود ، بيان آنها ضابطه‌اى و قانونى بوده و حكم صد در صد موارد را بيان مىكنند و نقضى هم وارد نيست .\r\n\r\nقوله : والّا :\r\nاگر از دو توجيه مذكور صرفنظر كنيم بايد بگوييم : نه تنها اشكال مذكور و مادّهء نقض مذكور ( كه سخن از مدخليّت هيئت اجتماعيّه در از دياد قيمت بود ) وارد است بلكه اشكال مهمترى داريم كه ما را از اشكال اوّل بىنياز مىكند و با وجود اشكال اساسىتر\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nنوبت به اشكال مذكور نمىرسد چرا كه اشكال مذكور قابل جواب است به اين كه كسى بگويد : چه مانعى دارد كه 5 / 4 از ثمن مال بايع و 5 / 1 مال مشترى شود ؟ و اگر بگوئيد : اين ظلم بر مشترى و ضرر به او است . مىگوييم : با قانون لاضرر حّق الخيار براى مشترى جعل مىشود و جلو ضرر او گرفته مىشود و لذا خيلى اشكال مهمّى نيست . آرى مادّهء نقض مهمترى دارد كه مربوط به فرض دخالت هيئت اجتماعيّه در نقصان قيمت است ، بيان مطلب :\r\nگاهى هيئت اجتماعيّه نه در زياد شدن قيمت سهمى دارد و نه در كم شدن آن كه غالب موارد چنين است . و گاهى هيئت اتّصاليّه در فزونىِ قيمت دخيل است آن گونه كه در اشكال قبل بود كه از دو لنگهء درب مثال آوردند . و گاهى هيئت انضمامى در كاستىِ قيمت دخيل است يعنى اگر دو شيئى و مال را جدا جدا قيمت كنيم خيلى قيمت بالا است و اگر روى هم رفته ارزش گذارى كنيم قيمت خيلى كاهش مىيابد . فى المثل دو تا عبد را در نظر بگيريد از اجتماع آن دو نزديك مولى و در يك منزل مفاسدى از قبيل : سرقت ، خيانت ، سستى در خدمت و . . . پديد مىآيد ، چون آن دو با يكديگر تبانى دارند و قرار گذاشته‌اند كه اين گونه باشند ولى اگر از يكديگر جدا باشند اين مفاسد پيش نمىآيد و هر كدام بدرستى وظيفهء خود را انجام مىدهند ، و مشترى هم از اين ويژگى خبر دارد . يا مثلًا دو كنيز را فرض كنيد كه مادر و دختر هستند و اگر هر دو ملكِ يك مولى و در خانهء يك مولى باشند شرور و مفاسدى ببار مىآيد ولى اگر جداى از يكديگر باشند اين محاذير را ندارند .\r\nدر چنين مواردى اگر كسى بخواهد هر دو عبد يا امه را با هم به فرد ثالثى بفروشد خيلى ارزانتر خريدارى مىشود ، فى المثل بايع هر دو امه يا عبد را كه يكى مال او است و يكى مال ديگرى است به مبلغ هشت هزار تومان فروخته ولى وقتى هر يك را جداگانه قيمت مىكنيم هر كدام ده هزار تومان ارزش دارند ( كه بيش از قيمت مجموع است ) و يا هر كدام هشت هزار تومان قيمت دارند ( كه به اندازهء قيمت مجموع است ) در چنين فرضى طبق طريقهء ما بايد هر كدام را جدا جدا قيمت كنيم كه ده هزار تومان است و سپس ايندو را جمع كنيم كه بيست هزار تومان مىشود و سپس يكى را كه ده هزار تومان بود با مجموع بسنجيم كه نصف مىباشد و به همين نسبت يعنى 2 / 1 از ثمن المسمّى كه\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nهشت هزار تومان بود به مشترى برگردد يعنى چهار هزار تومان نزد بايع و چهار تومان نزد مشترى و اين عادلانه و طريق وسط است . ولى طبق طريق دوّم ابتدا مجموع دو عبد يا دو امه را قيمت مىكنيم ( ده هزار تومان ) سپس يكى را جدا قيمت مىكنيم ( باز هم ده هزار تومان ) و نسبت قيمت يكى به قيمت مجموع نسبت تساوى و تماثل است پس بايد مماثل ثمن المسمّى را از بايع بگيريم و به مشترى بدهيم يعنى كلّ هشت هزار تومان را و اين مستلزم جمع ما بين ثمن و مثمن يا عوض و معوّض در ملك يك نفر مىشود كه هم جاريهء بايع را مالك شده و هم تمام ثمن را و چنين چيزى از محالات است و با قانون معاوضه سازگار نيست . اين است اشكال اساسىِ طريق دوّم كه قابل جواب هم نيست .\r\n\r\nقوله : فالتحقيق :\r\nاز نقض و ابرامهاى گذشته به اين نتيجه مىرسيم كه : على التحقيق در كلّيهء موارد ( چه مواردى كه هيئت اجتماعيه نقشى ندارد و چه مواردى كه در زيادىِ قيمت دخيل است و چه مواردى كه در نقصانِ قيمت دخيل است ) همان طريقهء اوّل عادلانه و مستقيم و صحيح است و نوبت به طريق دوّم نمىرسد .\r\n\r\nقوله : فان قلت :\r\nمستشكل مىگويد : همان طورى كه طريق دوّم مبتلا به اشكال شد ، طريق اوّل نيز مستلزم ظلم و ضرر بر مشترى و مبتلا به اشكال است و ناگزير بايد طريق سوّمى را در پيش گرفت ، بيانِ مطلب : مشترى كه اقدام مىكند و دو چيز را با هم خريدارى مىكند گاهى به اين صورت است كه هر كدام استقلالًا مطلوب و مقصود هستند ولى در صورت و ظاهر به يك لفظ بر هر دو انشاء بيع كرده ولى در واقع بيوع متعدّد است و به تعداد اموال متعدّد مىشود نظير عام استغراقى ، در اين فرض بايد هر مالى جدا ملاحظه شود و ببينيم آيا مشمول ادلّهء صحتِ بيع هست يا نه ؟ ولى گاهى مجموع را من حيث المجموع و به قيد اجتماع و انضمام خريدارى مىكند كه بحث ما در اينجا است و فرض در موردى است كه هيئت اجتماعيه در زيادى قيمت دخيل است و مقدارى از ثمن در برابر آن واقع مىشود ، فى المثل دو لنگهء درب را به پنج هزار تومان خريده كه در واقع هزار تومان در برابر اين لنگه و هزار تومان در برابر لنگهء ديگر و سه هزار تومان در برابر هيئت اجتماعيّه است ، و بعداً مالك نصف ديگر ، معامله را ردّ كرد و مالش را پس گرفت در اينجا هم يك لنگهء\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nدرب از مشترى اخذ شد و هم هيئت اجتماعيّه بهم خورد و وصف مجتمع بودن از بين رفت و براى مشترى باقى نماند .\r\nدر چنين فرضى اگر طريقهء اوّل را برويم بايد هر كدام را جدا قيمت كنيم ( هزار تومان ) سپس آن دو را جمع كنيم ( دو هزار تومان ) سپس نسبت يكى را به مجموع بسنجيم ( 2 / 1 ) و به همين نسبت از ثمن المسمّى برداريم يعنى دو هزار و پانصد به بايع و دو هزار و پانصد به مشترى بدهيم و اين ظلم بر مشترى است كه به مقدار هزار و پانصد تومان كه در برابر وصف اجتماعيّت بود به او داده نشده است .\r\nو اگر از طريق دوّم برويم بايد مجموع را قيمت كنيم ( پنج هزار تومان ) سپس يكى را به تنهائى قيمت مىكنيم ( هزار تومان ) و نسبت سنجى كنيم ( 5 / 1 ) و به نسبت از ثمن به مشترى بدهيم يعنى تنها هزار تومان برگردد و چهار هزار تومان نزد بايع بماند كه اين نيز ظلم بر مشترى است و ظلم فاحش‌تر است كه اصلًا هيئت اجتماعيّه ملحوظ نشده در حالى كه مشترى مبلغى از ثمن را در قبال هيئت مذكور داده بود .\r\nو لذا بهتر است طريق سوّمى را در پيش بگيريم يعنى ثمن المسمَّى را بر هر يك از دو مال جدا جدا و بر هيئت اجتماعيّه توزيع كرده و به نسبت ملك بايع ( كه يك لنگهء تنها است ) از ثمن به او بدهيم ( 5 / 1 ) و باقيمانده يعنى ( 5 / 4 ) كه هزار تومانش در قبال مال ديگر است و سه هزار تومان در برابر هيئت اجتماعيّه است را به مشترى برگردانيم تا ظلم نشود .\r\n\r\nقوله : قلت :\r\nمرحوم شيخ مىفرمايد : در باب عدوان و غصب ، وصف مذكور ضمانت دارد يعنى اگر كسى دو لنگهء درب كسى را غصب كرد و تلف شد بايد كلّ مبلغ پنج هزار تومان را بدهد .\r\nولى در باب معاوضات كليّهء اوصافى كه در زياد شدن قيمت دخيل هستند ( وصف كتابت ، خياطت و . . . ) و منجمله وصف اجتماع ضمانت ندارد و اگر از بين رفت طرف ضامن نيست ( مگر وصف صحّت كه حسابش جدا است ) در نتيجه وصف اجتماع مضمون نيست و مشترى حق ندارد بابت تلف آن از بايع وجهى بگيرد ، آرى حدّاكثر اين است كه اگر شرط كرده‌اند كه مجتمع با هم باشند و حالا نيستند ، حقّ الخيار تخلّف شرط براى مشترى درست مىشود و گرنه بايع ملزم به پرداخت خسارتِ وصف تالف نيست .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nپس بر مىگرديم به طريقهء خودمان كه روشى عادلانه است .\r\n\r\nقوله : و لا فرق :\r\nگاهى ملك بايع و ملك ديگرى كه با هم فروخته شده‌اند در خارج به دو وجود جداگانه موجود هستند مثل عبد و امه ، دو لنگهء در ، مكاسب و كفايه و كلّ مثالهائى كه تا به حال زديم . و گاهى به يك وجود موجود مىباشند مثل عبدى كه مثلًا 3 / 1 آن به بايع تعلّق دارد و 3 / 2 آن ملك ديگرى است و كلّ عبد را به ديگرى فروخته است مرحوم شيخ مىفرمايد :\r\nمعيار همان طريقهء اوّل است و فرقى ميان دو فرضى كه الان مطرح است وجود ندارد و در فرض وحدت وجود هم ممكن است كسى سطحى نگر باشد و بگويد : حال كه عبد واحد را فروخته و 3 / 1 آن را مالك است بايد ثمن را اثلاثاً تقسيم كرد و 3 / 1 ثمن ملك بايع و بقيّه به مشترى برگردد ، ولى مرحوم شيخ مىفرمايد : چنين نيست زيرا چه بسا اهل معامله نسبت به خريدن 3 / 1 رغبت كمترى نشان مىدهند تا خريدن 3 / 2 و لذا قيمت سهام جدا جدا ممكن است متفاوت باشد ، فرض كنيد كلّ عبد را به دوازده هزار تومان فرخته است اگر ثمن را اثلاثاً قسمت نمائيم چهار هزار تومان به بايع تعلّق مىگيرد ولى اگر جداگانه هر سهمى را قيمت كنيم چه بسا قيمت 3 / 1 دو هزار تومان باشد و قيمت 3 / 2 شش هزار تومان كه حاصل جمع آن دو هشت هزار تومان مىشود و دو هزار نسبت به هشت هزار يك چهارم است پس بايد رُبع ثمن المسمَّى را به بايع بدهيم كه سه هزار تومان است نه چهار هزار تومان .\r\n\r\nقوله : و امّا المثلى :\r\nآنچه تا به حال در طريق تقسيط ثمن گفته آمد در مورد مبيعى بود كه از قيمياّت باشد مثل عبدوامه و منزل و . . . و امّا اگر مبيع از مثليّات باشد مثلًا صد من گندم وجود دارد كه پنجاه من ملكِ بايع و پنجاه من ديگر ملك غير است و بايع هر دو را به مشترى فروخت به نهصد تومان و مالك اصلى سهم خود را اجازه نكرد چه كنيم ؟ مرحوم شيخ دو صورت ذكر مىكنند :\r\n1 - اگر حصّهء بايع و ديگرى به صورت مشاع است و صد من تفكيك نشده حكم آن است كه كل ثمن بر كلّ مبيع توزيع مىشود و هر كدام به نسبت سهم خود از ثمن مىگيرند يعنى اگر مالك نصف هستند نصف ثمن را مىبرند و اگر يكى مالكِ ثلث و\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nديگرى مالكِ دو ثلث است ، ثمن اثلاثاً توزيع مىشود .\r\n2 - ولى اگر حصّه‌ها از يكديگر تفكيك شده و در دو ظرف جدا است و بايع هر دو را با هم مىفروشد حكم مثلى همانند حكم قيمى است و طريقه همان است كه ما گفتيم كه هر كدام جدا قيمت مىشوند و سپس قيمتها را جمع مىكنيم و سپس نسبت سنجى مىكنيم . . . .\r\n\r\nقوله : فافهم :\r\nشايد اشاره باشد به اينكه اگر دو حصّه صد در صد از لحاظ جَوْدَتْ و ردائت مثل هم باشند نيازى به طريقهء ما نيست و طريقهء دوّم هم صحيح است ولى اگر يك حصّه جيّد و ديگرى متوسّط يا يكى جيّد و ديگرى ردّى و يا يكى متوسّط و ديگرى پَست باشد نياز به طريقهء ما هست تا به كسى ظلم نشود .\r\nمسألة بيع نصف الدار\r\nاز اوّل بيع فضولى تا اينجا تمام مباحث مربوط به فرض علم به فضوليّت بود و مىدانستيم كه فلان بيع ، بيع فضولى است و احكام آن را بيان مىكرديم : ولى اين مسأله در مورد شك در فضوليّت است : دو نفر به صورت مشاع در منزلى شريك هستند ( البته دو نفر از باب مثال و حدّاقلّ است و شما مىتوانيد شركت را ميان سه يا چند نفر هم فرض كنيد ) و هر كدام نصف خانه را مالك هستند ( باز نصف از باب مثال است و فرض ثلث و ربع و . . . نيز داريم كه با مقايسه حكم آنها هم روشن مىشود . ) حال يكى از آن دو نصف منزل را به فرد ثالثى فروخت ، در اينجا چهار صورت وجود دارد :\r\n1 - يقين داريم كه فروشنده نصف مشاع خويش را فروخته ( يا نيّت كرده نصف خودش را و يا حتّى به زبان آورده و گفته : بعتُ النصف المملوك لى و . . . ) در اين فرض قطعاً معامله صحيح است و ادلّهء صحّتِ بيع اين فرض را مىگيرد ، و حدّاكثر براى شريك ديگر حقّ الشفعه‌اى منظور مىشود .\r\n2 - يقين داريم كه فروشنده نصف مشاع شريكش را فروخته ( يا قصد غير داشته و بعد اقرار كرده و يا به زبان آورده و گفته : بعتُ نصف شريكى و . . . ) چنين بيعى هم جزماً بيع فضولى است و احكام آن را دارد .\r\n3 - اجمالًا مىدانيم كه قصد نصف دارد ولى شك داريم كه نصف خودش را قصد\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nكرده يا سهم شريك را ؟ از خودش هم بپرسيم اظهار مىكند كه نمىداند . اين فرض را مرحوم شيخ مطرح نكرده است .\r\n4 - يقين داريم كه فروشنده نه نصف مملوك خويش را قصد كرده و نه نصف شريكش را بلكه كلّى را قصد كرده يعنى وقتى مىگويد : بعتُ نصف الدار ، معناى همين لفظ را قصد مىكند بدون قصد اضافه به خويش يا به شريك ، فرض مورد بحث اينجا است كه لفظ نصف الدار را كه مبيع است بر چه چيز حمل كنيم ؟ سه احتمال متصوّر است :\r\n1 - اطلاق كلام را به نصف مملوكِ خود بايع حمل كنيم و حكم به صحّت نمائيم .\r\n2 - اطلاق كلام را بر نصف مملوك شريك حمل كنيم و حكم به فضوليّت كنيم .\r\n( مرحوم شيخ اين را ذكر نكرده‌اند و به قول مرحوم شهيدى : لم يذكر احتمال حمله على نصف الغير مع انّه انسب بالفضولى ، لعدم ما يكشف عن ذلك « 1 » يعنى اين احتمال دليلى نداردو چيزى كه كاشف از آن باشد نداريم . )\r\n3 - اطلاق كلام را بر نصف مشاع ميان دو حصّه ( حصّهء بايع و اجنبى كه شريكش باشد ) حمل كنيم و بگوييم : منظور بايع اين است كه در واقع نصف نصف خودش و نصف نصف شريكش را فروخته كه نسبت به نصف نصف خودش يا رُبع مجموع معامله صحيح است و نسبت به رُبع ديگر كه نصف نصف مال شريك باشد معامله فضولى است و بنابر اين احتمال مسأله مورد بحث مصداقى از مصاديق مسألهء سابق است كه بيع ما يَمْلِك و ما لا يملك بود .\r\nسؤال : سر چشمه دو احتمال مذكور ( 1 و 3 ) كجاست ؟ و دو احتمال مزبور از كجا نشأت مىگيرند ؟\r\nجواب : در اينجا سه ظهور مطرح است كه تعارض ميان آنها منشأ دو احتمال مذكور گرديده :\r\n1 - كلمهء نصف عند الاطلاق بر نصف مشاع ميان دو حصّه حمل مىشود و بر اشاعهء مبيع ميان دو حصّه دلالت مىكند و نتيجه‌اش احتمال سوّم است ( ظهور اطلاقى )\r\n2 - چون بايع با گفتن بعتُ نصف الدار در مقام تصرّف است ( بيع نوعى تصرّف ناقل\r\n\r\n\r\n","description":"","footnote":"\r\n( 1 ) . هداية الطالب ، ص 315 .\r\n","page_name":" 318 ","page_number":318},
  {"content":"\r\n\r\nدر مال است ) و اصل عقلائى آن است كه انسان عاقل هر تصرّفى را نمىكند بلكه تصرّفى را مىكند كه نافذ و مؤثر باشد و ظاهر حال اين را دلالت مىكند آنگاه به قرينهء مقام تصرّف و ظاهر حال مسلم ( تصرّف صحيح مىكند و حمل بر صحت بايد كرد ) و ظاهر حال عاقل ( كه تصرف نافذ مىكند ) لفظ مبيع يعنى نصف الدار بر نصف مختصّ به بايع حمل مىشود نه بر نصف مشاع ميان دو حصّه زيرا اگر بر نصف مشاع حمل شود لازمه‌اش آن است كه نسبت به نصف نصفِ شريك ، تصرّف بايع يعنى بيع او نافذ نباشد و خلاف ظاهر حال مذكور است . ( البته در غير مقام تصرّف كلمهء نصف عند الاطلاق بر نصف مختصّ حمل نمىشود ، مثلًا در مقام اقرار كه مبسوطاً در ادامه خواهد آمد اگر شخصى اقرار كرد كه نصف منزل به فلانى تعلّق دارد بر نصف مشاع حمل مىشود نه نصف مختصّ ، ولى در مقام تصرّف به قرينهء ظاهر حال بر نصف مختصّ حمل شد و در اين ظهور پيدا كرد . ) نتيجهء اين ظهور احتمال اوّل است . ( ظهور انصرافى )\r\n3 - لفظ بعتُ يا ملّكتُ هم كه فعل بايع است و بر انشاء بيع و تمليك دلالت دارد ، ظهور در تمليك بالاصالة و الاستقلال دارد يعنى وقتى مىگويد : بعتُ و قيد نمىكند كه لنفسى يا لغيرى ، ظاهرش اين است كه براى خود و از طرف خود مىفروشد نه از ناحيهء ديگرى و به عنوان نيابت و فضوليّت و غيره ، چرا كه بيع مال ديگرى نيازمند اين است كه :\r\nيا قصد غير داشته باشد كه على الفرض ندارد ( فرض مسأله اين بود جز مفهوم لفظ نصف الدار چيزى و كسى را قصد نكرده ) و يا عقيده داشته باشد كه مال به خودش تعلّق دارد تا در صدد فروش بر آيد كه على الفرض اينهم نيست . و يا مثل غاصب بنا را بر تملّك مال غير بگذارد و آن را بفروشد كه على الفرض چنين بنائى هم ندارد . و وقتى هيچكدام نبود اطلاق لفظ بعتُ و ملّكتُ بر بيع لنفسه و تمليك بالاصالة حمل مىشود . نتيجهء اين ظهور هم احتمال اوّل است . ( ظهور اطلاقى )\r\nحال منشأ احتمال اوّل و سوّم يا تعارض ظاهر لفظ نصف ( در نصف مشاع ) است با ظهور مقام تصرّف . و يا تعارض ظاهر نصف است با ظاهر بعتُ و ملّكت در بيع مال خودش ، و اين تعارض باعث شد كه ما در مسأله دو احتمال بدهيم و هيچ كدام را تعيين نكنيم .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n\r\nقوله : و ممّا ذكرنا :\r\nفخرالدين ره فرع ديگرى را مطرح كرده و ما نحن فيه را به آن جا قياس كرده و آن اين كه :\r\nمولائى عبدى به اسم غانم دارد ، مولاى ديگر هم كذلك و كلمهء غانم مشترك لفظى ميان دو عبد است يكى از دو مولاى مزبور در مقام معامله گفت : بعتُ غانماً يعنى يك عبدى را كه نامش غانم است فروختم ، در اينجا با اين كه لفظ مبيع ( غانماً ) مجمل است ولى ادعّاى اجماع شده بر اين كه : اين كلمه به عبد خود بايع انصراف دارد . فخر الدين فرموده :\r\nما نحن فيه هم كذلك يعنى وقتى مالك نصف مىگويد : بعتُ نصفَ الدار ، لفظ نصف اجمال دارد و به حكم اجماع مزبور مىگوييم : اين لفظ انصراف به نصفِ خود بايع دارد و مشكل حلّ مىشود\r\nمرحوم شيخ مىفرمايد : قياس مع الفارق است زيرا در فرع مذكور لقط غانم اجمال داشت و مشترك لقطى بود و ظهور در هيچكدام نداشت و لذا ظهور مقام تصرّف در نصف مختّص و نيز ظهور بعتُ در بيع لنفسه بلامعارض بودند و توسّط اين دو ظهور آن اجمال و ابهام تفسير و رفع مىشد و بر عبد خودش حمل مىشد و اجماع مجمعين هم بر اين اساس بود . ولى در ما نحن فيه خود واژهء نصف هم ظهورى دارد كه ظهور در اشاعه باشد و اين است كه با هر يك از دو ظهور ديگر تعارض مىكنند و سبب دو احتمال و ابهام مىگردند . پس قياس درست نيست .\r\n\r\nقوله : ثمّ انّ :\r\nتا به حال فرضى مطرح بود كه بايع نه از سوى شريك و كالتى داشت و نه بر او ولايتى داشت و بلكه اجنبى بود و دو احتمال مطرح شد كه منشأ آن هم تعارض ظهورها بود .\r\nحالا فرض و كالت و ولايت مطرح است يعنى بايع علاوه بر اين كه خودش نصف مشاع را مالك است ، نسبت به نصف ديگر هم مأذون در بيع است به اين كه يا وكالت دارد و يا ولايت دارد ، در چنين فرضى اگر بايع به طور مطلق گفت : بعتُ نصف الدار و اضافه به خودش يا شريكش ( موكّل يا مولّى عليه ) نكرد و در دل هم قصد خصوص يكى از آن دو را نداشت آيا چنين بايعى ملحق به اجنبى است ( و همان دو احتمال اينجا هم مىآيد ) ؟ يا ملحق به اجنبى نيست ( و يك احتمال بيشتر اينجا نمىآيد ) ؟ مىفرمايد : در اين باره دو وجه وجود دارد ( 1 - الحاق 2 - عدم الحاق ) و اين دو وجه مبتنى هستند بر اين كه از سه\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nظهور مذكور ( 1 - ظهور اطلاقىِ نصف در نصف مشاع ميان دو حصّه 2 - ظهور انصرافىِ نصف در مقام تصرّف در نصف مختّص 3 - ظهور بعتُ در بيع بالاصالة ) تعارض بين كدامها باشد ؟\r\nاگر ظهور لفظ نصف در اشاعهء ميان دو حصّه با ظهور انصرافىِ همين كلمه در نصف مختصّ متعارض باشند ، در ما نحن فيه ( فرض وكالت و ولايت ) بايد گفت : ظهور دوّم با ظهور اوّل معارض نيست زيرا كه بر فرض حمل بر نصف مشاع شود باز هم تصرّف بايع نافذ است چون وكالت يا ولايت دارد و ظاهر حال در اينجا منافى با ظاهر نصف در مشاع نيست پس ظهور اوّلى بلا معارض است و نتيجه آن است كه ما نحن فيه ( و كيل يا ولّى ) ملحق به اجنبى نيست و دو احتمال مذكور در اينجا جريان ندارد بلكه يك احتمال بيشتر نيست و آن حمل بر نصف مشاع ميان دو حصّه است .\r\nولى اگر ظهور نصف در اشاعه با ظهور بعتُ در تمليك بالا صاله معارض باشد ، در ما نحن فيه هم اين تعارض هست و در نتيجه على القاعده بايد گفت : همان دو احتمال در اينجا نيز جارى است . ولى مرحوم شيخ نظرشان اين است‌كه : ظهور بعتُ در تمليك بالا صالة با ظهور نصف در نصف مشاع قدرت معارضه ندارد و ظهور نصف در اشاعه مقدّم است ، به دليل اين كه : ظهور بعتُ يا ملكّتُ در تمليك بالا صالة يك ظهور اطلاقى و مبتنى بر مقدمّات حكمت است يعنى اگر قرينه‌اى بر خلاف نبود حمل بر بيع لنفسه مىشود و گرنه نه ، البته ظهور لفظ نصف هم در اشاعه يك ظهور اطلاقى است و مبتنى بر مقدّمات حكمت است و اين كه قرينه‌اى بر خلافش نباشد لكن ظهور مقيّد بر ظهور مطلق مقدم است يعنى لفظ بعتُ كه فعل بايع است مطلق است چون قابليّت دارد كه به دنبالش كلمهء دار بيايد يا دابّه يا عبد و . . . و اگر هم لفظ دار آمد آيا كلّ دار باشد يا نصف آن و . . . ، و لفظ نصف كه متعلّق فعل است\r\nمقيّد است و اطلاق بعتُ را تقييد مىكند در هر كدام اصالة الاطلاق جارى است ولى مقّيد با همهء اصول لفظِى عقلائى كه در آن جارى مىشود بيانيّت و مفسّر دارد و بر مطلق با اصولِ آن تقدّم دارد ، بنابر اين نوبت به اطلاق بعتُ نمىرسد و ظهور نصف در اشاعه را بايد گرفت . پس ما نحن فيه ( فرض وكالت و ولايت ) مثل صورت قبل ( فرض اجنبى بودن ) نيست و دو احتمال ندارد .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n\r\nقوله : و ما ذكره :\r\nاين فراز در واقع دفع دخل است و جواب از يك اشكال كه مبتنى بر مبناى شهيد ثانى است كه مكرّر مىفرمود : فضولى و مكره فقط قاصد لفظ هستند و قاصد معنى نيستند ، روى اين اصل مستشكل مىگويد : درست است كه ظهور مقّيد بر ظهور مطلق مقدّم است و اصل لفظى جارى در مقيّد هم بر اصل جارى در مطلق تقدم دارد و خلاصه بايد جانب مقيّد را گرفت ولى اين در صورتى است كه اصل جارى در مقيّد معارض و بلكه اصل وارد و حاكم و مقدم نداشته باشد ، ولى در ما نحن فيه اصل جارى در مقيّد معارض دارد زيرا اصل عقلائى در هر متكلم عاقل اين است كه : لفظى را كه مىگويد مدلول آن را اراده مىكند و صرفاً كلام لغوى بر زبان جارى نمىكند ( اين را اصالة القصد گويند ) آن گاه اگر نصف را بر مشاع بين دو حصّه حمل كنيم لازم مىآيد كه لااقّل در بخشى بيع فضولى شود ( نسبت به 4 / 1 ) و بايع فاصد مدلول نباشد ولى اگر بر نصف مختص حمل كنيم اين محذور را نداريم ، به حكم اصالة القصد بر نصف مختص حمل مىكنيم و نوبت به اخذ به ظهور نصف در اشاعه نمىرسد .\r\n\r\nقوله : الّا انه :\r\nاز اشكال مذكور دو جواب مىدهيم :\r\n1 - مكرّر در مباحث گدشته گفته آمد كه : فضولى هم قاصد معنى هست و قصد انشاء دارد و از اين جهت كمبودى ندارد و از لحاظ طيب نفس مالك كمبود دارد . و كلام شهيد ثانى هم توجيه شد پس بر نصف مشاع هم حمل شود با اصالة القصد مخالفتى نشده\r\n2 - بر فرض قبول مبناى مذكور مىگوييم : در فرض اجنبى بودنِ شريك اين اشكال وارد است ولى در فرض وكالت يا ولايت وارد نيست چرا كه قصد حقيقى به مدلول در مورد وكيل و ولّى موجود است . و لذا اقوى اين است كه در مورد ايندو كلمهء نصف را بر اشاعه حمل كينم و ظاهر نصف را اخذ كنيم و نوبت به دو احتمال نمىرسد .\r\n\r\nقوله : الّا ان يمنع :\r\nتا به حال اصرار بر اين بود كه لفظ نصف عند الاطلاق بر نصف مشاع حمل مىشود و ظهور در اشاعهء ميان د و حصّه دارد يعنى نصف نصفِ از مال خود بايع و نصف نصف از\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nسهم شريك ، ولى از حالا ورق بر مىگردد و مىفرمايند : ممكن است كسى بگويد :\r\nنصف الدار قدر مسلّم ظهور در نصف مشاع از مجموع خانه دارد و معنايش اين است كه :\r\nمن 2 / 1 اين منزل را فروختم و نصف مشاع از مجموع يك عنوان كلّى است كه سه مصداق دارد و قابل صدق بر هر كدام مىباشد :\r\n1 - بر نصف مشاع خود بايع صدق مىكند چون آن هم نصف مشاع از مجموع دار است .\r\n2 - بر نصف مشاع شريكِ بايع هم صدق مىكند زيرا اين نيز نصف مشاع از مجموع است .\r\n3 - بر نصف نصف مال بايع و نصف نصف مال شريك هم صدق مىكند چون اين‌ها نيز روى هم نصف مشاع از مجموع را تشكيل مىدهند . و حمل كلّى بر خصوص اين فرد سوّم بلادليل است ، بلكه دليل بر خلافش داريم و آن اين كه چنين چيزى خلاف فرض است چون از اوّلِ مسأله بنارا بر اين گذاشتيم كه بايع فقط مفهوم كلمهء نصف الدار را اراده كرده نه نصف مشاع ما بين دو حصّه را يا نصف مشاع مختص را . و چون نصف الدار بر نصف مختص خود بايع هم صادق است بر همين حمل مىشود زيرا مقام تصرّف قرينه است كه بايع عاقل تصرّف نافذ مىكند نه هر تصرّفى . در نتيجه كلمهء نصف بر نصف مختص حمل مىشود نه بر اشاعه ميان دو حصّه .\r\nتنظير : ما نحن فيه نظير موردى است كه شخصى از طرف ديگرى وكيل شده كه صد من گندم به صورت بيع سلف براى او بفروشد ، ضمناً خود وكيل قصد دارد براى خودش چنين بيعى را انجام دهد . و در مقام بيع مىگويد : صدمن گندم پيش فروش كردم به هزار تومان و تعيين نمىكند كه به ذمّهء خودم يا به عهدهء موكّلم ، در اينجا هم با اينكه اين عبارت كلّى است و تاب و توان حمل بر فروش نيابتى و براى موكل را دارد ولى تا بتوان بر بيع بالاصالة حمل كرد نوبت به بيع نيابتى نمىرسد .\r\n\r\nقوله : و لعّله :\r\nاين فراز شاهدى است بر حمل لفظ نصف عند الاطلاق بر نصف مختّص نه مشاع ، و آن فرعى است از كتاب نكاح : اگر مردى زنى را به عقد خود در آورده است و صداق و\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nمهريّهء او را عين خارجى ( مثلًا يك باب منزل ) قرار داد و سپس آن زن نصف مشاعِ آن منزل را به خود شوهر ( يا به فرد ثالثى ) هبه كرد ، و بعد هم شوهر قبل از آميزش آن زن را طلاق داد ، در اين جا جماعتى از بزرگان از قبيل : محقّق اوّل ، علّامه ، شهيد اوّل ، شهيد ثانى و ديگران فرموده‌اند : شوهر به سبب طلاق دادن نصف ديگر عين را ( نصف باقيمانده چون نصف را قبلًا هبه كرده و با هبه ملك شوهر شده ) استحقاق پيدا مىكند و مالك مىشود . و خود نصف مشاع را مالك مىشود ، نه اينكه از نصفى كه باقى مانده بود نصف اين نصف ( 4 / 1 مجموع ) را و قيمت نصف تالف ( نصفى كه قبلًا هبه شد و از ملك زوجه در آمد و كالتالف است ) را مستحق شود . ( ملاحظه مىفرمائيد كه : فتوى اين است كه خود نصف را مالك مىشود نه نصف نصف موجود و قيمت نصف تالف را ، و اين فتوى با اختصاص مىسازد نه با اشاعه ) البته اين را هم به صورت يك احتمال ذكر كرده‌اند كه نصف نصف موجود و قيمت نصف تالف را ببرد ولى فتوى بر اين نيست فتوى بر اوّلى است كه خود نصف موجود را مستحق مىشود و خبرى از اشاعه بين دو حصّه نيست . و اين فتوى به استحقاق خود نصف از اين باب است كه لفظ نصف بر تمام نصفى كه باقى است صدق مىكند ( از قبيل صدق كلى بر فرد ) و در نصف موجود در آيهء شريفهء « فنصف ما فرضتم لهنّ « 1 » » داخل مىشود .\r\n\r\nقوله : و ان كان :\r\nالبته فتواى مذكور را مىتوان توجيه كرد به نحوى كه با اشاعه بسازد و آن اينكه : در واقع زوج پس از طلاق زوجه ، نصف نصف موجود و قيمت نصف نصف تالف را استحقاق پيدا مىكند و نصف نصف ديگر باقيمانده مالِ زوجه است ولى از آنجا كه نصف نصف باقيمانده‌اى كه سهم زوجه است ( 4 / 1 مجموع ) صد در صد مثل آن 4 / 1 تالف است يعنى از هر حيث با آن مساوى است و تفاوت بالاعتبار است ( به اعتبار اينكه اين 4 / 1 مال زوج است ، آن مال زوجه لذا بدل از تالف مىشود و زوج به جاى قيمت تالف ، خود اين نصف موجود را تملّك مىكند . پس اخذ 4 / 1 موجود بالاصالة نيست بلكه بالبدليّة است .\r\nتنظير : در باب قرض كه انسان مالى را كه قيمى است قرض كرد ( ابتدا به ساكن\r\n\r\n\r\n","description":"","footnote":"\r\n( 1 ) . سوره‌ى بقره آيه 237 .\r\n","page_name":" 324 ","page_number":324},
  {"content":"\r\n\r\nقيمت به عهده‌اش مىآيد و وى به قيمت مشغول الذمّه مىشود ولى اگر تصادفاً از عين مال قرضى استفاده نكرد و همچنان در دستش ماند تا موعد اداء دين فرا رسيدن مىتواند خود عين را بدهد و كفايت مىكند و نيازى به اداء قيمت نيست و در واقع دفع عين بدل از قيمتى است كه به ذمّه‌اش آمد .\r\nنتيجه : طبق توجيه مذكور بايد فرع مزبور را بر اشاعه حمل كرد نه برا اختصاص ، ولى اين توجيه است و ظاهر فتوى اين است كه : زوج خودِ نصفى را كه موجود است مالك مىشود نه نصف نصف موجود و نصف نصف تالف را ، پس طبق ظاهر فتواى جماعت مذكور ، لفظ نصف عند الا طلاق بر نصف مختص حمل مىشود نه مشاع و شاهدى بر مطلبى است كه در الّا ان يمنع . . . ذكر شد .\r\n\r\nقوله : لكن :\r\nاين فراز استدراك از اصل اين شاهد مثال است و آن اينكه : منظور حضرات نصف مختص نيست بلكه اشاعه مراد است زيرا بدنبال فتواى مذكور در مقام تعليل فرموده‌اند :\r\nچون اين نصفى كه موجود است به مقدار حقّ زوج است و نگفته‌اند : خود حقّ زوج است ، از تعبير به كلمهء مقدار و اندازه مىفهميم ك حقّ زوج چيز ديگرى است ( نصف نصف باقى قيمت نصف تالف ) و اين نصف موجود را كه مىگيرد به اندازهء آن حق است و لذا كفايت مىكند و گرنه مىگفتند : لانّه حقّه يعنى نصف باقى خود حقّ زوج است .\r\nنتيجه : با اين تعليل مىتوان گفت : فرع مذكور شاهدى بر ما نحن فيه نيست ومنافات با ما نحن فيه دارد زيرا كه در ما نحن فيه سخن از اختصاص است و در شاهد مزبور سخن از اشاعه است .\r\n\r\nقوله : و نظيره :\r\nباز هم باب ديگرى داريم كه ظاهر فتواى فقهاء در آن باب با ما نحن فيه منافات دارد و آن باب صلح است : شخصى در منزلى ساكن است و بر آن يَدْ دارد و در آن متصرّف است دو نفر ديگر كه ذواليد هم نيستند آمده‌اند و ادّعا مىكنند كه اين منزل مال پدر مرحوم آنها بوده و به آن دو به ارث رسيده و الان ملك آنها است و ذواليد سخن يكى را تصديق مىكند و اقرار و اعتراف مىكند كه نصف اين منزل مال فلانى است و ديگرى را تكذيب مىكند ، سپس مُقَّرُلَهْ آن نصف مُقَّرُبه را با شخص مُقِّر مصالحه مىكند و مىگويد : من اين\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nنصف را به هزار دينار با تو مصالحه كردم كه هزار دينار را بدهى و من كارى به كار تو نداشته باشم آيا اين مصالحه درست است ؟\r\nمشهور فرموده‌اند : نسبت به نصف نصف مُقَّربه نافذ ست ولى نسبت به نصف نصف ديگر منوط به اذن يا اجازهء مدّعِى ديگر است . حال اگر بنا بود نصف نصف مختص حمل شود بايد مىگفتند : مُقَّرله كه نصف را مصالحه كرد چه تعيين كند كه نصف خودم را مصالحه كردم ( آن هم چه قبل از اقرار ذواليد باشد و چه بعد از آن ) و چه مطلق بگذارد كه به قرينهء مقام تصرف بر نصف خودش حمل مىشود ، در هر حال بايد حمل بر اختصاص شود و وجهى براى اشتراك ميان مُقَّرله و مدّعِى ديگر نباشد ، در حالى كه فتوى به اشاعه دادند و مصالحه را در 4 / 1 نافذ دانستند و . . . و اين با ما نحن فيه منافى است .\r\n\r\nقوله : و لذا :\r\nبه خاطر همين تنافى مرحوم سيد مجاهد در مناهل اختصاص را اختيار كرده و فرموده :\r\nاگر بر نصف مصالحه كردند بر نصف مختصّ به خود مُقَّرله حمل مىشود نه بر نصف مشاع ميان دو حصّه .\r\n\r\nقوله : و فصّل :\r\nمرحوم شهيد ثانى در مسالك تفصيل قائل شده و سه صورت ذكر كرده است :\r\n1 - اگر مصالحه بر نصف مورد ادّعاى خودِ مصالح انجام بگيرد ( قبل از اقرار يا پس آن ) بر نصف مختص حمل مىشود .\r\n2 - و اگر بر مطلق نصف مصالحه كنند باز بر نصف مختص حمل مىشود به قرينهء مقام تصرّف ( مصالحه كردن )\r\n3 - ولى اگر برنصفى كه مُقَرُّ به است مصالحه كنند بر نصف مشاع حمل مىشود و بايد مدّعىِ ديگر هم اجازه كند .\r\nدليل صورت اوّل : لفظ نصف ظهور وضعى در نصف مختص دارد و بر آن حمل مىشود .\r\nدليل صورت دوّم : لفظ نصف ظهور انصرافى در نصف مختص دارد و بر آن حمل مىشود .\r\nدليل صورت سوّم : باب اقرار در نزد فقهاء بر اشاعه حمل مىشود .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n\r\nقوله : و اعترضه :\r\nمحقق ارد بيلى در مجمع الفائدة به شهيد ثانى اعتراض كرده و فرموده : اين سه صورتى كه شما درست كرديد از بحث خارج است و تفصيل در مورد بحث نيست ، مورد بحث مصالحه بر نصف مورد اقرار است و در اين قسمت شما قائل به اشاعه شديد نه تفصيل .\r\n\r\nقوله : و على كلّ حال :\r\nچه در مورد بيع نصف منزل ، لفظ نصف بر نصف مشاع ميان دو حصّه حمل شود و چه بر نصف مختّص به خود بايع ، در اين جهت ترديدى نيست كه در مورد اقرار ، لفظ نصف بر اشاعه حمل مىشود پس اگر دو نفر به صورت مشاع در منزل شريك هستند و يكى از آن دو در محكمه اقرار مىكند كه نصف اين منزل به فرد ثالثى تعلّق دارد و هيچ قرينهء حاليه و مقامّيه و مقالّيه‌اى هم وجود ندارد كه داّل بر اين باشد كه مُقّر نصف خود را اراده كرده ، در اينجا حمل بر اشاعه مىشود و مىگوييم منظورش اين است كه : فلانى نصف نصف من و نصف نصف شريكم را مالك است و نسبت به 4 / 1 مربوط به شريك ، او بايد اين اقرار را تصديق كند و اگر تكذيب كرد بيش از 4 / 1 به مُقَّرله نمىرسد .\r\n\r\nقوله : و لهذاافتوا :\r\nو به خاطر همين حمل بر اشاعه در باب اقرار است كه فقهاء فرموداند : اگر دو نفر كه با يكديگر در منزل شريك هستند و هر كدام بر نصف عين يَدْ و سلطه دارند و در آن تصرّف مىكنند ( مرحوم شهيدى از اين جمله تقسيم را استفاده كرده و فرموده : منظور اين است كه دو شريك با يكديگر زمين را تقسم كرده‌اند و شواهدى هم ذكر كرده‌اند ولى از اين جمله تقسيم مستفاد نسيت و حّداكثر اين است كه فعلًا طبق تبانى ، هر شريكى از بخشى بهره بردارى مىكند امّا اين كه واقعاً تقسيم كرده باشند و عين را تفكيك كرده باشند مستفاد نيست . ) سپس يكى از دو نفر اقرار و اعتراف مىكند به اين كه زمين يا باغ يا منزل فقط مال ما دو نفر نيست بلكه نفر سوّم هم به طور مساوى با ما شريك است و ثلث زمين يعنى دو دانگ از شش دانگ هم به او تعلّق دارد و نفر ديگر اين امر را انكار مىكند و رفيقش را بر اين اقرار تكذيب مىكند ، در اينجا طبق اقرار مقّر ، فرد ثالث هم بطور مشاع در تمام زمين حق دارد و از جمله در اين نصفى كه دست مُقر است و طبعاً بايد هر بجشى را اثلاثاً تقسيم كنند پس اين سه دانگ در واقع يكى مال مُقّرِ است و ديگرى از آن شريك\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nو سوّمى از آنِ مُقَّرُله منتهى شريك چون منكر شركت فرد ثالث است مىگويد من همين سه دانگ را كه در اختيار من است تصرّف مىكنم و به كسى نمىدهم و كارى به نصف ديگر ندارم و يك دانگ يا 6 / 1 را هم مقّر و مقّرله بطور مساوى تقسيم مىكنند و در مجموع به هر كدام يك و نيم دانگ تعلّق مىگيرد و به عقيدهء مقّر يك دانگ ديگر ( 6 / 1 ) هم بايد شريك به اينها بدهد ولى او منكر است و نمىدهد و به عقيدهء مقّر او ظالم و غاصب است و در مال مشاع اگر كسى بخشى را غصب كرد ضرر به هر دو شريك مىخورد پس هم به مقّر و هم مقّرله ضرر وارد مىشود و هر كدام نصف سدس يعنى 12 / 1 متّضرر مىشوند . و اين طرز تقسيم در باب اقرار به معناى اشاعه است .\r\n\r\nقوله : و دعوى :\r\nمعترض مىگويد : مقتضاى اشاعه اين نيست كه همين نصفى را كه در دست مقّر است به طور مساوى تقسيم كنند بلكه آن است كه يك ششم از مقدراى كه در دست مقّر است به مقرّله بدهند و 6 / 1 هم از نصفى كه در دست منكر است ( عيناً مثل اين كه مقّر در مقام اقرار صريحاً بگويد : فرد ثالث در دست هر كدام از ما دو نفر 6 / 1 سهم دارد ) آنگاه اقرارش نسبت به 6 / 1 كه در دست شريك است نافذ نيست چون اقرار عقلاء بر انفس خودشان نافذ است نه بر نفس ديگران ، در نتيجه بر مقّر واجب است كه 3 / 1 از آنچه در دست خودش است يعنى 6 / 1 مجموع زمين را به فرد ثالث واگذار كند و 6 / 1 ديگر را به عقيدهء مقّر بايد مقّرله بدهد كه ظلم مىكند و نمىدهد ، پس مقّر تقصيرى ندارد تا او هم متحّمل ضرر باشد بلكه او 6 / 2 خود را مىبرد و تمام ضرر نسبت به 6 / 1 تالف به مقّرله وارد مىشود و ربطى به مقّر ندارد .\r\n\r\nقوله : مدفوعة :\r\nمرحوم شيخ مىفرمايد : ما اين اعتراض را دفع مىكنيم به اين كه : اگر آنچه در دست شريك منكر است عين مال او باشد مثل اين كه دو منزل جداگانه است و يكى دست زيد و ديگرى دست بكر است و زيد در محكمه اقرار مىكند كه نصف از منزل من و نصف از منزل بكر مال خالد است و بكر اين معنى را انكار مىكند ، در اينجا حق با معترض است يعنى اقرار مقّر نسبت به نصف منزل خودش نافذ است نه نصف منزل بكر و به عقيدهء مقّر ، بكر ظالم است و حقّ مقرّله را نمىدهد و تلف نصف از ملك خالد محسوب\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nمىشود . ولى در ما نحن فيه آن نصف يا سه دانگى كه در دست شريك است عين مال او كه نيست بلكه به مقدار حصّهء مشاعهء او از كلّ زمين است كه به عقيدهء مقّر ، شخص ثالث هم در آن شركت دارد ( از اين فراز به خوبى استفاده مىشود كه تقسيم صورت نگرفته و فعلًا هر كدام از نصف زمين بهره بردارى مىكنند . ) منتهى چون شريك منكر است و بينّه‌اى بر اثبات شراكت فرد ثالث در ميان نيست ، در ظاهر شارع مقدّس اذن داده كه منكر از تمام نصف استفاده كند و در نتيجه اگر اشاعه در كار است به عقيدهء خود مقّر ، مقرّله با آنها سهم مساوى دارد پس اين نصف را بايد تنصيف كنند و آن 6 / 1 كه در دست منكر است و به اينها نمىرسد از هر دو تلف شده هم از مقّر و هم از مقرّله و معنى ندارد كه تمام آن را از مال مقرّله حساب كنيم و ضرر به او برسد .\r\n\r\nقوله : الّا على احتمال :\r\nفقط يك احتمال ضعيف هست كه 6 / 1 تلف از مال فرد ثالث محسوب شود و اين احتمال مبتنى بر دو نكته است :\r\nالف : همانطور كه غصب به جزء معيّن تعلّق مىگيرد ( به اين كه غاصب نصف شمالىِ زمين كسى را به زور بگيرد و غصب كند . ) هكذا به جزء مشاع هم تعلّق مىگيرد ( به اين كه ظالمى دست يكى از دو شريك را از زمين يا منزل شريكى كوتاه كند و خود با شريك ديگر از منافع آن استفاده كند . ) اين نكته قابل قبول است و محذورى عقلًا يا شرعاً ندراد .\r\nو خارجاً هم فراوان واقع مىشود .\r\nب : تقسيم دو شريك مالك با يكديگر يا با و كيل ديگرى كاملًا صحيح است ولى آيا تقسيم با غاصب هم صحيح است يا نه ؟ اين احتمال مدّعى است كه : آرى تقسيم با غاصب هم صحيح است و اگر شريك با غاصب تقسيم كردند تمام آنچه بدست شريك مىرسد مخصوص او است و خالص براى او است و آنچه به دست غاصب مىرسد صد در صد ملك واقعىِ مغصوب منه است و ربطى به شريك ندارد و دليل صحّت تقسيم دو امر است :\r\n1 - عسر و حرج : اين كه بگوييم : شريكى كه مالك است بايد كماكان صبر كند تا غاصب كنار برود و حق تقسيم ندارد عسر حرج و مضيقه است و شريك حق دارد سهم خود را تقسيم كند پس به حكم قانون نفى حرج مىگوييم : حقّ تقسيم دارد .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n2 - سيره : در طول تاريخ سيره بر اين بوده كه شريك واقعى به غاصبعين سهم خود را تقسيم مىكرده‌اند و منعى نرسيده است . نتيجه اين احتمال : در ما نحن فيه هم به عقيدهء مقّر ، شريك ديگر ، غاصب حقّ مقّرله است و حال مىگويد : من كارى به شما ندارم و همين سه دانگ را تملّك مىكنم و تقسيم مزبور شرعاً صحيح باشد آنگاه مقدارى كه در دست منكر اضافه بر حقّ او است ( به عقيدهء مقّر ) يعنى 6 / 1 خالصاً ملك مقّرله مىشود و تمام خسارت به او وارد مىشود نه به مقّر .\r\nولى اين احتمال ضعيف است و تقسيم با غاصب شرعاً درست نيست و دو دليل مذكور هم قابل جواب است ( امّا عسر و حرج : بقاء بر شركت هم هر جا عسر و حرج نيست تا مجّوز صحّت تقسيم باشد ، سيره هم معلوم نيست به زمان معصوم منتهى شود و مورد امضاى آنان باشد . ) پس كماكان تمام آن زمين على الاشاعه ميان شركاء است و به عقيدهء مُقّرِ ، مقّرله هم بطور مساوى سهيم است پس آنچه در دست مقّر است بايد بطور مساوى تقسيم شود .\r\n\r\nقوله : نعم :\r\nتا به حال اصرار داشتيم بر اين كه نصف موجود در دست مقّر به طور مساوى تقسيم مىشود و 6 / 1 تالف هم از مال هر دو تلف مىشود ولى حالا تبصره‌اى زده و مىگوييم : مُقّر كه تقصيرى ندارد كه خسارت را متحمل شود ، اين شارع مقدس است كه در ظاهر ( چون بينّه‌اى به نفع مقّر نيست ) اذن داده كه منكر از تمام نصف استفاده كند و سهم مقّرله را به او ندهد آنگاه طبق اذن شرعى تلف صورت گرفته و تمام ضرر به مقّرله وارد مىشود و 6 / 1 از مال او تلف مىشود و ربطى به مقّر ندارد . و اين مورد فرق دارد با آنجائى كه غاصبى صد متر از هزار متر مشاع را به ظلم وعدوان غصب كند كه ضرر به هر دو شريك مىخورد ولى در ما نحن فيه با اذن شارع بوده كه به منكر اجازه داده تا در ظاهر ، حق مقّرله را تصّرف كند و ضرر به مقّر وارد نمىشود .\r\n\r\nقوله : ولعّله لذا :\r\nو باب اقرار به نسبت هم شاهدى بر اين مطلب است كه اگر دو برادر هستند و هر كدام نصف تر كه را مىبرند ولى يكى از آن دو اقرار كرد كه برادر سوّمى هم دارند و تركه بايد اثلاثاً تقسيم شود ، و برادر ديگر اين امر را انكار كرد ، در اينجا فقهاء نفرموده‌اند : آن\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nنصفى كه در دست مقّر است بطور مساوى ميان او و فرد ثالث قسمت شود و ضرر به هر دو وارد شود ، بلكه فرموده‌اند : به مقّر مقدار حقّش ( 6 / 2 در مجموع بر فرض بودن برادر سوّم و يا 3 / 2 از اين تركه ) داده مىشود و زائد بر آن يعنى 3 / 1 نصف يا 6 / 1 از مجموع تركه به فرد ثالث داده مىشود و تمام ضرر به فرد ثالث مىخورد و 6 / 1 با قيمانده را كه برادر ديگر تصاحب كرده سهم همين فرد ثالث را تصاحب كرده و ربطى به مقّر ندارد .\r\n\r\nقوله : و لكن لا يخفى :\r\nمرحوم شيخ تبصرهء مذكور را با شاهد مثالش ردّ مىكنند ، امّا اصل تبصره ! اين كه شما احتمال داديد و گفتيد : يمكن ان يقال . . . احتمال ضعيفى است چرا كه مقّر خودش اقرار كرده و گفته : فلانى هم با ما دو نفر در اين منزل شريك است و ثلث مشاع مال او است و به حكم « اقرار العقلاء على انفسهم نافذٌ » شارع او را ملزم مىكند كه به مقتضاى اقرارش با مقّرله معامله كند ، و مقتضاى اقرار اين است كه : همانطور كه اگر يقين داشتيم كه مقّر راست مىگويد ، حكم به تنصيف و تقسيم مساوى مىكرديم همچنين الان كه يقين به صدق او نداريم ( در سايهء انكار و تكذيب ديگرى نمىدانيم مقّر راست مىگويد يا نه ) باز به حكم اقرار بايد نصف عين كه در تصّرف مقّر است تنصيف شود . ( اصولًا در فرض علم به شركت فرد ثالث يا قيام بينّهء شرعى يعنى شهادت عدلين و يا اقرار يكى از شركاء به مشاركت فرد ثالث به نحو مشاع ، اين حكم هست كه فرد ثالث به طور مساوى از مال سهم مىبرد . )\r\n\r\nقوله : و امّا المنكر :\r\nو ظيفهء مقّر روشن شد كه به مقتضاى اقرارش با او معامله مىشود و سهمى كه نزد او موجود است ميان او و مقّرله قسمت مىشود و امّا و ظيفهء منكر : او اگر ما بين خود و خدايش مىداند كه مقّرر است مىگويد و فرد ثالث با آنها شريك است شرعاً در مقدار حصّه‌اش ( 6 / 2 از مجموع ) حقّ تصرّف دارد و در زائد بر حصّه‌اش ( 6 / 1 از مجموع ) تصرّفش حلال و جايز نيست و بايد به مقّر و مقّرله برگرداند . ( و اگر جاهل است كه در ظاهر به حكم اصل برائت تصرّف او حلال است . )\r\n\r\nقوله : و امّا مسألة الاقرار :\r\nامّا شاهد مثال تبصره كه از باب اقرار به نسبت بود : مىفرمايند : گرچه مشهور همانگونه\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nفتوى داده‌اند كه قبلًا ذكر شد ( اذا اقّر بثالث دفع اليه الزائد عّما يستحّقه با عتقاده و هو الْثلث و لا يد فع اليه نصف ما فى يده . . . ) و مرحوم ثقة الاسلام كلينى هم آن را از جناب فضل بن شاذان نقل كرده و نقل كلينى بگونه ايست كه از آن استفاده مىشود كه كلينى ره به همان فتواى فضل اعتماد كرده و فتواى او را مثل روايت او قرار داده « 1 » ( كه براى ديگران هم حجّت باشد ) ولى عدّه‌اى از متأخرين از كلينى و مانند او صريحاً فرموده‌اند : اين سخن مخالف قاعده است ( قاعده تنصيف است نه اعطاء زائد ، حتّى جناب شهيد ثانى در مسالك فرموده : اقوى اين است كه : در باب اقرار به نسبت نيز بر اشاعه حمل شود « 2 » و سبط شهيد ثانى هم از ايشان پيروى كرده « 3 » و صاحب رياض هم كذلك « 4 »\r\n\r\nقوله : و الظاهر :\r\nاگر بپرسيد : با اينكه فتواى مشهور در باب اقرار به نسبت بر خلاف قاعده است مستند و مدرك آنان در اين فتوى چيست ؟ خواهيم گفت : مستند آنان پاره‌اى روايات ضعيفه است كه با عمل اصحاب الحديث از قبيل كلينى و فضل بن شاذان و ديگران جبران شده است و آن روايات عبارتند از :\r\n1 - جناب شيخ صدوق به نحو مرسل و جناب شيخ طوسى به نحو مستند از ابوالبخترى و وهب بن وهب از امام صادق عليه السلام از پدر بزرگوارش امام باقر عليه السلام نقل كرده‌اند كه امام باقر فرمود : در زمان امام على عليه السلام قضيّه‌اى پيش آمد و آن اينكه : مردى از دنيا رفته و چندين وارث بر جاى گذاشت اگر يكى از ورثه اقرار كرد كه پدر مرحوم‌شان بدهكارى داشته ( ولى بقيّه منكر شدند ) چه بايد كرد ؟ امام على فرمود : همان وارثى كه اقرار كرده از حصّهء او از تركه بايد ديون ميّت ادا شود و نه از كلّ ما ترك ( و سهم ساير ورثه كه منكر هستند ) و اگر دو نفر از ورثه اقرار به دَين كردند و هر دو عادل بودند شرعاً بيّنه درست مىشود و شهادت آنها در حقّ ساير ورثه هم نافذ است و از كلّ تركه بايد دَين ميّت پرداخته شود ، و اگر آن دو عادل نبودند از حصّهء خود آن دو بايد دَين ميّت ادا شود و ربطى به بقيّهء ورثه ندارد ( تا اينجا اقرار بر امر مالى بود ) و اگر يكى از ورثه اقرار كرد كه ما برادر يا خواهر ديگرى هم داريم ( اقرار به نسبت ) بايد از حصّهء مقّر ، سهم مقّر له داده شود و\r\n\r\n\r\n","description":"","footnote":"\r\n( 1 ) . الكاقى ج 7 ص 166\r\n( 2 ) . مسالك ج 2 ص 145 .\r\n( 3 ) . نهاية المرام .\r\n( 4 ) . رياض المسائل ج 2 ، ص 246 .\r\n","page_name":" 332 ","page_number":332},
  {"content":"\r\n\r\nربطى به ديگران ندارد « 1 » ( البته از اين جملهء اخير فتواى مشهور يعنى زائد بر حصّهء مقرّ مستفاد نيست و با اشاعه و تنصيف هم مىسازد . )\r\n2 - با سند مذكور باز هم نقل شده كه امام على « ع » فرمود : كسى كه اقرار كند ما ورثه برادر ديگرى هم داريم به حكم اقرار ، آن فرد ثالث هم شريك در مال است ولى به صرف اقرار يك نفر ، نسبت ثابت نمىشود و ساير احكام نسب مرتّب نمىشود . و اگر دو نفر اقرار كردند و عادل نبودند باز مقرّله شريك در مال است و اگر دو نفر عادل بودند هم از راه بينّه نسبت ثابت مىشود و هم با بقيّه در ما ترك شريك هستند « 2 » ( باز از اين روايت هم فتواى مشهور مستفاد نيست و با رأى اشاعه نيز مىسازد ) . و كتاب قرب الاسناد دو روايت مذكور را از سندى بن محمد نقل كرده است . « 3 » و تفصيل مطلب در جاى خودش يعنى در كتاب ميراث و اقرار بايد مطرح شود .\r\n\r\n\r\n","description":"","footnote":"\r\n( 1 ) . وسائل الشيعه ج 14 ، ص 402 ، باب 26 ، حديث 5 .\r\n( 2 ) . آدرس قبلى حديث ششم .\r\n( 3 ) . آدرس قبلى حديث ششم .\r\n","page_name":" 333 ","page_number":333},
  {"content":"\r\n\r\n\r\nمسألهء بيع ما يُمْلَك و ما لا يُمْلَك\r\nآخرين مسأله از مسائل بيع فضولى در مورد بيع ما يُمْلَك و ما لا يُمْلَك است يعنى بايع چيزى را كه شرعاً ماليّت دارد و قابل تملّك است با چيزى كه شرعاً ماليّت ندارد و قابل تملّك نيست به يكديگر ضميمه كرده و هر دو را در يك معامله و به ثمن واحدى به ديگرى بفروشد ، مثلًا شراب و سركه را با هم به هزار درهم بفروشد ، يا خوك و گوسفند را با هم به ده هزار درهم بفروشد ، يا انسان حرّى را با عبدى ضميمه كرده و به بيست هزار درهم بفروشد ، . . . و حكم چنين معامله‌اى چيست ؟ قدر مسلّم نسبت به مقدارى كه شرعاً قابل تملّك نيست معامله باطل است زيرا يكى از شروط عوضين كه به زودى خواهد آمد آن است كه : هر دو ماليّت داشته باشند . و امّا نسبت به حصّه‌اى از مبيع كه ماليّت دارد ( سركه ، گوسفند ، عبد ) قصّه چيست ؟ مىفرمايند : نسبت به مقدار مملوك معامله صحيح است ( حدّاكثر حق الخيار تبعّض صفقه براى مشترى درست مىشود . ) و براى اين مدّعا به سه دليل تمسّك مىكنند :\r\n1 . اجماع منقول : پاره‌اى از تعابير ظهور در اجماع دارند مثل عبارت جامع المقاصد كه كلمهء عندنا دارد . « 1 » و برخى كلمات صريح در اجماع است مثل عبارت غنيه كه كلمهء اجماعاً دارد . « 2 » 2 . اطلاق مكاتبهء صفّار كه مىفرمود : « لا يجوز بيع ما لا يملك و قد وجب الشراء فيما يملك « 3 » »\r\nكيفيت استدلال : در فراز مذكور اگر كلمهء يملك به صورت فعل مجهول باشد .\r\nمستقيماً دليل بر ما نحن فيه است و دلالت دارد كه : در آن بخش كه مملوك واقع نمىشود و قابل تملّك نيست معامله نافذ و صحيح نيست و در قسمتى كه قابل تملك است معامله ثابت است . و اگر به صورت فعل معلوم باشد ، مستقيماً دليل بر بيع ما يَمْلِك و ما لا يَمْلِك است كه در دو مسألهء قبل مطرح بود ولى از اطلاق آن در اين مسأله هم استفاده مىكنيم به اين بيان كه : لا يجوز فيما لايِمْلك ، كلمهء لا يملك يعنى مالك نيست و قضيّه سالبه هم به\r\n\r\n\r\n","description":"","footnote":"\r\n( 1 ) . جامع المقدمات ج 4 ص 422 .\r\n( 2 ) . غنيه ص 209 .\r\n( 3 ) . وسائل الشيعه ج 12 ص 252 حديث اوّل .\r\n","page_name":" 334 ","page_number":334},
  {"content":"\r\n\r\nانتفاء محمول صدق مىكند يعنى چيزى ماليّت دارد و قابل تملّك هست ولى فعلًا بايع مالكِ آن نيست و هم به انتفاء موضوع صدق مىكند يعنى چيزى كه اصلًا ماليّت ندارد و قابل تملّك نيست . آنگاه به حكم اطلاق اين جمله مىگوييم : در آن چيزى كه بايع مالِك آن نيست ( خواه ماليّت داشته باشد و ملك ديگرى باشد و بايع نسبت به آن فضولى باشد و خواه اصلًا ماليّت نداشته باشد . ) معاملاتش نافذ نيست . و در آن بخشى كه مالك است ( كه قهراً ماليّت هم داشته و قابل تملّك هم بوده كه فعلًا مالك شده ) معامله نافذ است .\r\nحال به بيان مزبور از اطلاق مكاتبه استفاده مىكنيم .\r\n\r\nقوله : ( دعوى :\r\nاگر كسى بگويد : اطلاق مكاتبه به فرض سالبه به انتفاء محمول منصرف است يعنى صورتى كه چيزى ماليّت دارد و قابل تملّك است ولى فعلًا ملك بايع نيست و مالِ ديگرى است كه در دو مسألهء قبل مطرح بود ، و ربطى به مسألهء ما ندارد . منشأ انصراف :\r\n( يا غلبه است كه در خارج اغلب قضاياى سالبه از نوع سالبهء به انتفاء محمول هستند . و يا ) خصوصيّت مورد است كه مورد مكاتبه بيع قريه است و لا شك در اينكه كلّ قريه ماليّت دارد ( چه اراضِى مواتِ آن ، چه اراضى مُحْيات و چه موقوفات و چه مفتوحة عنوة و . . . ) منتهى بخشى از آن ملك بايع است و برخى ملك ديگران است كه بايع غصب كرده و براى خود مىفروشد ، و اين خصوصيّت مورد آن ، اطلاق جواب امام عليه السلام را تفسير مىكند و حمل بر سلب به انتفاء محمول مىكند . ( متن روايت صفّار : قال كتبت الى ابى محمّد الحسن بن على العسكرى عليه السلام فى رجل باع قرية و انّماله فيها قطاع ارضين فهل يصلح للمشترى ذلك و قد اقرله بكلها ؟ فوقّع عليه السلام : لا يجوز بيع ماليس يملك و قد وجب الشراء على ما يملك « 1 » ) مرحوم شيخ مىفرمايد : اين دعوا ممنوع است ( زيرا وجهى براى انصراف نيست ، امّا غلبه : كراراً گفته شده كه صرف غلبه خارجى موجب انحراف نيست و اما خصوصيت مورد قانون اين است العبرةُ بعموم الجواب لابخصوص السئوال ، يعنى عموم يا اطلاق جواب امام ارزش دارد نه خصوصيّت سؤال ، سؤال معمولًا از مورد خاصّى است ولى جواب امام عليه السلام قاعدهء كلّى است . پس به اطلاقش اخذ مىشود .\r\n\r\n\r\n","description":"","footnote":"\r\n( 1 ) . و سائل الشيعه ج 12 ص 252 حديث اوّل\r\n","page_name":" 335 ","page_number":335},
  {"content":"\r\n\r\n3 - نه تنها دو دليل خاص ( اجماع و نصّ ) در ما نحن فيه قابل جريان است بلكه مانعى از جريان قاعدهء صحّت و لزوم هم نيست ( قاعدهء صحّت از آيهء احّل اللّه البيع مستفاد است كه دّال بر صحّت امضائىِ بيع است و اطلاق آيه نسبت به مقدار مملوك كمبودى ندارد . و قاعدهء لزوم از آيهء اوفوا بالعقود مستفاد است كه به عمومش عقد مزبور را نسبت به بعض مملوك شامل است . )\r\n\r\nقوله : عداما يقال :\r\nتنها مانع از جريان قاعدهء صحت و لزوم آنست كه : تراضِى طرفين بر مجموع مملوك و غير مملوك با هم بوده و تعاقد ( ايجاب و قبول طرفينى ) هم بر مجموع واقع شده و مقصود طرفين مجموع من حيث المجموع است ، و فرض اينست كه شارع مقدس مجموع را امضاء نكرده ( فما قصد لم يقع ) و اينكه بگوييم : شارع نسبت به بعض مملوك معامله را امضاء كرده ، اشكالش اينست كه : جزء مملوك مقصود طرفين نبوده ( استقلالًا مقصود نيست آرى در ضمن مجموع و به تبع كلّ مقصود است ) تا صحيح باشد ( و ما وقع لم يقصد ) و كبراى كلّى هم اينست كه : « العقود تابعةٌ للقصود . » پس اگر بخواهيم نسبت به بعض مملوك ، حكم به صحت معامله بكنيم بايد دليل ديگر داشته باشيم و عموم « اوفوا بالعقود » كافى نيست ( چون مىگويد : به عقدتان وفا كنيد و عقد بر مجموع بوده نه بعض ) و عموم « المؤمنون عند شروطهم » كافى نيست ( چون مىگويد : به شرطها و تعهّدات و التزامهاى خود وفادار باشيد و تعهّد نسبت به مجموع بوده نه بعض ) و اطلاق « تجارةً عن تراض » هم كافى نيست ( چون تراضى بر مجموع بوده نه بعض تنها ) .\r\n\r\nقوله : و لذا :\r\nروى همين اشكال مذكور فقهاء فتوى داده‌اند به اينكه : اگر در ضمن عقد شرطى كردند و شرط فاسد در آمد نه تنها واجب الوفا نيست و خودش فاسد و باطل و بىاثر است بلكه مفسدِ عقد هم هست ( به همين دليل كه مقصود عقد با اين شرط بود يعنى مشروط با شرطش ، مقيّد بما هو مقيّدٌ ، و قيدش بر كنار شده و مشروط بدون شرط هم كه مقصود نبوده تا صحيح باشد . ) محقّق ثانى در باب شرط فاسد به اين اشكال تنبّه داده و هما نجا فرموده فرقى ميان شرط فاسد و جزء فاسد نيست پس اگر نسبت به جزء هم معامله باطل\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nبود بايد نسبت به كلّ باطل باشد . « 1 » مرحوم شيخ مىفرمايد : ما فعلًا وارد اين مباحث نمىشويم و جاى اين بحثها در كتاب خيارات در باب شروط است و در اينجا همين اندازه اشاره مىكنيم كه : جزء فاسد با شرط فاسد فرق دارد و آن اينكه : در مورد جزء فاسد كه ما نحن فيه باشد نص و اجماع داشتيم كه نسبت به بخش مملوك معامله صحيح است ولى در مورد شرط فاسد چنين نص و اجماعى نداريم . پس به عقيدهء ما هم نسبت به مملوك معامله صحيح است .\r\n\r\nقوله : نعم :\r\nبه طور كلّى نسبت به صحّت و بطلانِ معامله در مقدار مملوك سه احتمال وجود دارد :\r\n1 - مطلقاً صحيح باشد ( و هو المشهور و المختار كه تا به حال ذكر شد . )\r\n2 - مطلقاً باطل باشد .\r\n3 - قول به تفصيل : اگر مشترى جاهل بود و نمىدانست كه برخى از مجموع ماليّت ندارد و خيال مىكرد تمام آن ماليّت دارد و اقدام كرد ، در اين صورت معامله نسبت به مملوك صحيح است . و اگر عالم بود و اقدام كرد در اين فرض نسبت به مملوك هم باطل است به اين دليل كه فرض علم مشترى منجر به جهل مشترى به ثمن مىگردد ( زيرا خودش هم مىداند كه بخشى از مبيع ماليّت ندارد و طبعاً مقدارى از ثمن بر مىگردد به مشترى و امّا مقدارى كه در مقابل مملوك قرار مىگيرد و به بايع مىرسد چقدر است ؟\r\nاين را نمىداند . ) و جهالت چه نسبت به ثمن و چه مثمن و چه هر دو باعث مىشود كه بيع غررى گردد و بيع غررى هم شرعاً فاسد و باطل است . اين دليل را شهيد در مسالك آورده « 2 » و علامّه نيز در تذكره فرموده : حكم به بطلان در فرض علم مشترى دور از صواب و حق نيست « 3 » .\r\n\r\nقوله : و يمكن :\r\nمرحوم شيخ از اين تفصيل دو جواب مىدهند :\r\n1 - ما هم قبول داريم كه بايد طرفين علم به ثمن و مثمن داشته باشند و گرنه غررى و\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 432 .\r\n( 2 ) . مسالك ، ج 3 ، ص 163 .\r\n( 3 ) . تذكرة ، ج 1 ، ص 565 .\r\n","page_name":" 337 ","page_number":337},
  {"content":"\r\n\r\nباطل است ، ولى مىگوييم : آن اندازه از علم كه لازم و شرط صحّت است ، علم به قيمت مجموع مبيع است و امّا علم به ارزش اجزاء مجموع جداگانه لازم نيست زيرا اجزاء را جداگانه كه خريدارى نمىكند ، مجموع را مىخرد و نسبت به مجموع مبيع علم به ثمن دارد و قصد طرفين هم معامله بر مجموع است نه بر يكايك اجزاء ، البته فروشنده و خريدار مىدانند كه شارع نسبت به مجموع معامله را امضاء نخواهد كرد ، و شرعاً مشكل دارد ولى عرفاً كمبودى ندارد و قصد نقل و انتقال هم متمّشى است . و آن بيع غررى كه شرعاً باطل شده آنجائى است كه : معامله قطع نظر از حكم شارع غررى باشد و موضوع درست شود تا حكم به بطلان بيايد و در ما نحن فيه قطع نظر از حكم شارع غررى نيست چون قيمت مجموع روشن شد و پس از حكم شارع به بطلان نسبت به بخش غير مملوك ، غرر درست مىشود و حكم كه موضوع درست كن نيست . پس ما نحن فيه از آن باب نيست .\r\n\r\n2 - قوله : مع انّه :\r\nبر فرض كه تفصيل مذكور را بپذيريم و ميان فرض علم و جهل مشترى فرق بگذاريم مىگوييم : چرا در فرض علم حكم به بطلان معامله بكنيم بلكه حكم به صحت كرده و مىگوييم : در اين صورت تمام ثمن در مقابل همين بخش مملوك واقع مىشود و غررى هم لازم نمىآيد ، و دليل وقوع ثمن در برابر مملوك آنست كه : مشترى خودش اقدام به ضمانت كرده و به عهده گرفته كه كلّ ثمن را بپردازد ، آن هم با توجّه به اينكه علم داشت كه بخشى از مبيع ماليّت ندارد و بدست او نمىرسد ، چنين اقدام با علمى در حقيقت اقدام بر ضمان مملوك تنها است در قبال كلّ ثمن و نوبت به بطلان بيع نمىرسد .\r\n\r\nقوله : كما صرّح :\r\nاز قضا مرحوم شهيد اوّل هم در برخى از حواشى خودش به اين مطلب تصريح كرده و فرموده : حكم به صحّت نسبت به مملوك و تقسيط ثمن مخصوص به فرض جهل مشترى به عين مبيع است و گرنه با علم به عين مبيع ، كلّ ثمن در مقابل مملوك واقع مىشود ، زيرا پر واضح است كه قصد بخش غير مملوك وجودش كالعدم است و ارزشى ندارد . « 1 »\r\n\r\n\r\n","description":"","footnote":"\r\n( 1 ) . به نقل مفتاح الكرامة ، ج 4 ، ص 209 .\r\n","page_name":" 338 ","page_number":338},
  {"content":"\r\n\r\n\r\nقوله : لكن ما :\r\nاين فراز استدراك از جواب ثانى و كلام شهيد است : اينكه بگوييم كلّ ثمن در مقابل بخش مملوك واقع مىشود اگر چه با فتواى فقهاء در باب بيع غاصب با مشترىِ عالم مناسب است كه فرموده‌اند : اگر مشترى مىدانست كه بايع غاصب است و معذلك اقدام كرد و با او معامله نمود و ثمن را هم تقديم كرد ، اين ثمن ملك بايع مىشود و تسليط مجّانى است . و لازمهء اين مطلب آنست ك در ما نحن فيه هم كلّ ثمن ملك بايع شود و آن حصّه از ثمن كه در برابر غير مملوك است به مشترى عود نكند ، چرا كه يا كلّ ثمن در مقابل مملوك است چنانچه شهيد فرمود ، و يا آن بخش از ثمن كه در مقابل غير مملوك است مجّاناً به بايع تعلّق مىگيرد . چنانچه جامع المقاصد فرموده « 1 » پس جواب ثانى با اين فتوى مناسب است و لكن قبلًا گفتيم كه اصل اين حكم و فتوى در باب بيع غاصب با مشترىِ عالم صحيح نيست و با قواعد مطابقت ندارد ( منظور قانون معاوضهء حقيقيّه است كه مثمن از ملك هر كس خارج شد ثمن به ملك همان فرد منتقل شود و معنى ندارد كه مثمن از مالك اصلى به مشترى منتقل شود ولى ثمن به دست غاصب برسد . ) ولى سخن شهيد اوّل با فتواى مشهور مخالف است چون مشهور در ما نحن فيه حكم به تقسيط ثمن كرده‌اند نه اينكه بگويند : كلّ بذل يعنى مال مبذول به ازاء مملوك واقع شود .\r\n\r\nقوله : ثم انّ :\r\nحال بر فتواى مشهور كه معامله نسبت به مملوك صحيح است و ثمن هم تقسيط مىشود و قسطى از آن كه در برابر غير مملوك است به مشترى بر مىگردد ، اين سؤال مطرح است كه : طريقهء تقسيط ثمن چيست ؟ مىفرمايد : طريق همان است كه در دو مسألهء قبل يعنى بيع ما يَمْلِكْ و ما لايملك ذكر شد كه : نخست هر كدام از مملوك و غير مملوك را جدا جدا قيمت مىكنيم سپس دو قيمت بدست آمده را با هم جمع مىكنيم و سپس هر كدام را با اين مجموع مىسنجيم و نسبتها مشخص مىشود و به همان نسبت از ثمن المسمَّى به بايع مىدهيم و بخشى هم به مشترى عود مىكند .\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 82 .\r\n","page_name":" 339 ","page_number":339},
  {"content":"\r\n\r\n\r\nقوله : لكن :\r\nو لكن طريق مذكور در ما نحن فيه مبتلا به يك اشكال است و آن اينكه : اساساً بخش غير مملوك شرعاً ماليّت ندارد و قابل تقويم نيست تا آن را جداگانه قيمت كنيم ، پس چگونه مىفرمائيد : هر بخشى جدا قيمت مىشود ؟ در جواب اشكال مىفرمايند : راهش اينست كه : اگر حرّ و عبد را ضميمه كرده و فروخته و مىخواهيم قيمت غير مملوك را بدست آوريم مىگوييم : اين انسان حرّ با همين صفاتى كه دارد ( كاتب ، خيّاط و . . . ) اگر عبد بود چه مقدار قيمت داشت ؟ و بدين وسيله قيمت او را بدست مىآوريم ، يا اگر شراب و سركه را ضميمه كرده و فروخته ، يا خنزير و گوسفند را ضميمه كرده و فروخته ، براى تشخيص قيمت شراب يا خنزير ، مىگوييم : بالاخره كفّار كه براى اينها مالّيت و ارزش قائل هستند و لذا بايد ديد نزد كفّار اين شراب يا خوك چقدر ارزش دارد و بدين وسيله قيمت آن را به دست آورد ، و اگر بپرسيد : از كجا بفهميم كه نزد كفّار اينها چه قيمتى دارند ؟ مىگوييم : از راه شهادت دو نفر عادل كه سابقهء كفر دارند و يك ماه قبل كافر بودند و حالا مسلمان و عادل هستند و از قيمت واقعى اينها نزد كفّار خبر دارند و يا در مجاورت كفّار زندگى مىكنند و مىدانند كه نزد آنها فلان مقدار شراب چه قيمتى دارد ، و بدين وسيله از قيمت واقعىِ آنها باخبر مىشويم .\r\n\r\nقوله : و يشكل :\r\nو لكن باز هم در يك فرض مشكل پيدا مىكنيم و آن فرض جهل است يعنى اگر بايع خيال مىكرد كه اينها هر دو سركه يا گوسفند هستند و به اين عنوان فروخت و بعد كشف خلاف شد و معلوم شد كه بخشى از آن شراب و يا خنزير بوده ، در اينجا چه كنيم ؟ اگر بگوئيد : باز شراب و خنزير را جدا جدا قيمت مىكنيم . خواهيم گفت : فرض اينست كه :\r\nبايع به اين عنوان آنها را نفروخته بلكه به عنوان سركه يا گوسفند فروخته ، و لذا بعض از فقهاء جزماً فتوى داده‌اند به اينكه : در اين فرض بخش شراب را هم به عنوان سركه قيمت مىكنيم يعنى اگر سركه بود چه مقدار ارزش داشت ، اگر گوسفند بود چقدر ارزش داشت و . . . ملاك اينست .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n\r\nمسألهء ولايت پدر و جدّ پدرى\r\nآخرين شرط از شروط متعاقدين عبارت بود از اينكه : متعاقدين يا بايد هر دو مالك اصلى باشند و يا وكيل از سوى مالك باشند و يا ولّىِ مالك بوده و اذن شرعى داشته باشند و متفرّع بر اين شرط ، آن بود كه : پس بيع فضولى صحيح نيست و تا به حال مبسوطاً دربارهء بيع فضولى بحث كرديم . اينك به اصل شرط مذكور بر مىگرديم و مىگوييم : اگر متعاقدين هر دو مالك اصلى باشند تكليف روشن شد و قطعاً با وجود ساير شروط ، معاملهء آن دو نافذ است . و اگر وكيلين باشند باز مطلب همان است و شروط وكيل و احكام آن در كتاب وكالت مطرح است . و فعلًا سخن در اولياء تصرّف است : كسانى كه شرعاً ولايت دارند و شرعاً حقّ تصرّف در اموال ديگران دارند و شارع مقدّس براى آنان جعل ولايت نموده ، پنج گروه هستند :\r\n1 - پدر و جدّ پدرى\r\n2 - وصّىِ پدر يا جدّ\r\n3 - حاكم شرع يا فقيه عادل و مجتهد جامع الشرائط\r\n4 - كسى كه از ناحيهء ولّىِ فقيه بر تصرّف در مالى منصوب شود و متولّىِ امرى شود\r\n5 - عدول مؤمنين و حتّى فسّاقِ از مؤمنان .\r\nفعلًا سخن در ولايت پدر و جدّ پدرى است : مادر و جدّ مادرى ولايت ندارند ، بر خلاف تصوّرى كه برخى از عوام دارند برادر بزرگتر هم پس از مرگ پدر حقّ تصرّف و ولايت ندارد . و ولايت و جواز تصرّف ، مخصوص پدر و جدّ پدرى است ، پدر و جدّ هم بر مال فرزندى كه كبير شده و به سنّ بلوغ رسيده ولايت ندارند و فرزند ، خود صاحب اختيار است . و فعلًا سخن از ولايت پدر وجّد بر اموال طفل صغير است باز در اين رابطه مسائلى مطرح است از قبيل جواز اقتراض پدر وجدّ از اموال طفل كه در ضمن بحثهاى آينده ، بدان اشاره خواهد شد . و جواز اخذ از مال فرزند ( صغير يا كبير ) به مقدار قوت و ما يحتاج پدر وجدّ پدرى كه در ضمن روايات خواهد آمد ،\r\nو فعلًا سخن از بيع و شراء است : آيا پدرى يا جدّ پدرى حق دارند در اموال طفل تصرّف كرده و متاع طفل را براى او بفروشند يا با پول طفل متاعى را براى او خريدارى\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nكنند يا چنين ولايتى ندارند ؟ مرحوم شيخ مىفرمايد : اصل مسأله جواز چنين تصرّفى و ولايت داشتن پدر و جدّ بر بيع و شراء مال طفل ، مسّلم است و جاى بحث ندارد و ادّلهء اين ولايت و جواز عبارتند از :\r\n1 - اجماع\r\n2 - قبل از اجماع ( مكّرر ذكر شد كه هر كجا مرحوم شيخ : تعبير به قبل الاجماع مىكنند ، بدان معنا است كه اجماع يك دليل مستقّلى نيست و مستند اصلى اخبار و روايات است و اگر همهء فقهاء فتوى داده‌اند و مسأله اجماعى شده به استناد روايات است و در حقيقت اجماع مدركى است . ولى هر كجا تعبير به بعد الاجماع مىكنند ، بدان معنا است كه اجماع يك دليل مستقّل است و مدركى نيست و علاوه بر آن اخبار و روايات هم داريم . ) اخبار مستفيضه‌اى ( خبر واحدى را كه از سه روايت متجاوز باشد ولى به حّد تواتر نرسد ، خبر مستفيض گويند . ) داريم كه در ابواب مختلف وارد شده ( از قبيل اخبار تقويم جاريهء ابن كه در ادامه بدان اشاره خواهد شد و اخبار باب و صيّت كه مشتمل بر جواز تصرّف وصّى در اموال طفل است و اخبار تجارت كردن با مال يتيم و اخبارى كه مىگويد مال و لد براى والد حلال است و در ادامه خواهد آمد . ) و اين اخبار صريحاً بر جواز تصّرف پدر و جّد پدرى در مال طفل دلالت دارند .\r\n3 - اين مسأله مسّلم است كه در باب نكاح ، پدر و جدّ و لايت و سلطنت بر تزويج صغيره دارند و هر كدام مىتوانند دختر بچهء صغيره را به عقد ازدواج كسى در آورند ، و وقتى آنها ولايت بر امر نكاح صغيره داشته باشند پس به طريق اولى ولايت بر اموال صغير داشته و حق دارند در آن تصّرف كنند و آن را براى طفل بفروشند يا با آن براى طفل متاعى خريدارى كنند ، و وجه اولوّيت آنست كه : مسألهء نكاح به مراتب مهمتر از مسأله بيع و شراء در مال طفل است و اگر نكاح با همهء اهميّت و حياتى بودنِ آن مورد ولايت ابْ و جدّ است پس اموال طفل به طريق اولى محّل ولايتِ آن دو خواهد بود .\r\n\r\nقوله : و المشهور :\r\nحال كه اصل ولايت پدر و جدّ بر اموال طفل محرز شد و جواز تصّرف به بيع و شراء مدلّل گرديد اين سؤال مطرح مىشود كه : آيا پدر و جدّ مطلقاً ولايت دارند ، چه عادل باشند يا فاسق ؟ يا تنها در فرض عادل بودن چنين ولايتى دارند ؟ به عبارت ديگر : آيا\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nعدالت شرط جواز و نفوذ و صحّتِ تصرّفات پدر و جدّ است ؟ يا عدالت شرطيّت ندارد ؟\r\nدو وجه در مسأله وجود دارد :\r\n1 - مشهور فقهاء عدالت را معتبر ندانسته و فرموده‌اند : پدر و جدّ چه عادل باشند و چه فاسق حقّ دارند در اموال طفل بيع يا شراء انجام دهند و ولايت در امور مالى دارند ، به چند دليل :\r\nالف : اصل ( منظور اصل عدم اشتراط عدالت است كه وقتى شك در اشتراط و عدم آن پيدا كرديم نوبت به اجراى اين اصل مىرسد . )\r\nب : اطلاقات اخبار و روايات كه در فراز بعدى ( لزوم مراعات مصلحت و عدم آن ) خواهد آمد كه اين روايات به قول مطلق فرموده : خود فرزند و مال او براى پدر است و پدر حقّ تصرّف در آنها دارد و قيد نكرده كه اگر پدر عادل باشد اين حق را دارد و اگر فاسق باشد مجاز نيست .\r\nج : از علّامه در تذكره « 1 » نقل شده كه در باب تزويج اجماعى است كه پدر و جدّ فاسق هم بر امر تزويج صغيره ولايت دارند ، آنگاه اگر در باب نكاح براى پدر فاسق ولايت جعل شده پس در باب امور مالى و بيع و شراء اموال طفل كه براى طفل از حيث اهميّت به آن پايه نيست ، به طريق اولى اين ولايت ثابت است . در نتيجه عدالت در اين ولايت شرط نيست .\r\n2 - ابن حمزه از قدماء در كتاب وسيله « 2 » و فخر الدين از متأخّران در كتاب ايضاح « 3 » با مشهور از درِ مخالفت در آمده و مدّعى شده‌اند كه عدالت شرطيّت دارد و پدر و جدّ پدرى اگر عادل باشند چنين ولايتى دارند و اگر فاسق باشند حقّ تصرّف ندارند و فخر الدين در ايضاح براى مدّعاى خويش چنين استدلال كرده : فلسفهء جعل ولايت براى پدر و جدّ يا ديگران بر اطفال و مجانين آن است كه : اين دستجات قدرت دفاع از خويش و اموال خويش ندارند و نمىتوانند ديگران را از اموال خويش صرف و دفع كنند و از ما يملك خويش حراست نمايند و به مرز استقلال و خود كفائى نرسيده‌اند و داراى رشد عقلانى نشده‌اند و لذا فعلًا نياز به قيّم و ولىّ دارند و بايد كسانى باشند كه اينها را تحت\r\n\r\n\r\n","description":"","footnote":"\r\n( 1 ) . تذكرة الفقهاء ج 2 ، ص 599 .\r\n( 2 ) . الوسيلة ص 279 .\r\n( 3 ) . ايضاح الفوائد ج 2 ، ص 628\r\n","page_name":" 343 ","page_number":343},
  {"content":"\r\n\r\nپوشش چتر حمايتىِ خود قرار دهند و از آنان دفاع نمايند و چونان امينى پارسا امانت دارى كنند و پس از رسيدن به حدّ بلوغ و رشد ، اموال آنان را در اختيار خودشان بگذارند .\r\nحال كه اصل تشريع ولايت بدين منظور است مىگوييم : از محالات وقوعى است و از حكمت خداوندى به دور است كه شخص فاسقى را امين بر اموال طفل قرار دهد و براى او جعل ولايت كند و اختيار اموال طفل را به او بسپارد و بدنبال امين شدنِ فاسق ، خبرهاى او مورد قبول واقع شود و اگر خبر داد كه چنين و چنان كرده‌ام ، بدون چون و چرا و اقامهء شهود به خبرهاى او اعتماد شود ، هرگز خداى حكيم چنين نمىكند مخصوصاً با توجّه به اينكه قرآن مجيد هم بر خلاف اين امر ( جعل ولايت براى فاسق و اطمينان و اعتماد به او ) تصريح كرده است . در نتيجه : قدر مسلّم اين است كه پدر و جدِّ عادل چنين ولايتى دارند و اگر فاسق باشند چنين ولايتى ندارند و اگر بعداً فاسق شوند از ولايت ، خود به خود عزل مىشوند .\r\nدر اينكه منظور فخر الدين از نصّ قرآنى كدام آيه است ؟ برداشتهاى مختلفى شده مثلًا مرحوم محقّق اصفهانى فرموده : منظور آيهء نبأ است كه مىفرمايد : « ان جائكم فاسق بنبأٍ فتبيّنوا . . . » ولى مرحوم شيخ به پيروى از محقّق ثانى در جامع المقاصد مىفرمايند :\r\nشايد منظور آيهء ركون به ظالمين باشد كه مىفرمايد : « و لا تركنوا الى الّذين ظلموا فتمسّكم النار » كه اين آيه از ركون و اعتماد به ظلمه و ستمگران نهى فرموده است و فاسق هم ظالم است ( ظلم به نفس كرده ) پس خود خدا فرموده به فاسقين اعتماد نكنيد ، آنگاه چگونه ممكن است خود خداوند ركون به ظالم كرده و براى فاسق جعل ولايت كند ؟ !\r\nولى مرحوم شيخ مىفرمايد : دلالت آيه بر مدّعاى شما ( اعتبار عدالت ) محلّ تأمل و نظر است ( زيرا اوّلًا به احتمال قوى مراد از الّذين ظلموا در آيه ، ظَلَمَه و طواغيت و ستمگران هستند و ربطى به فاسق و گناهكار و ظالم به نفس ندارد . و ثانياً بر فرض اين جمله ، فاسق را هم شامل شود نظير آنچه در آيهء امامتِ ابراهيم مطرح است كه فرموده : لا ينال عهدى الظاّلمين و بزرگان فرموده‌اند اين ظالمين اعمّ از ظالم به غير و ظالم به نفس است .\r\nولى مسأله جعل ولايت براى پدر يا جدّ فاسق از مورد نهى در آيه خارج است زيرا\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nآيه از ركون و ميل به ظالم نهى كرده كه كمترين مرتبهء حبّ و دوستى را لا اقلّ دارد و منظور آيه اين است كه : ستمگران را دوست نداريد ، تمايل و گرايش به سمت انان پيدا نكنيد ، فاسقين را دوست نداشته باشيد . ولى جعل ولايت براى فاسق نه عين ركون و ميل به او و دوست داشتن او است و نه ملازمه دارد با ركون و ميل به فاسق ، پس مشمول آيهء ركون به ظالم نيست ، و شاهد عدم عينيّت و استلزام آن است كه : خداوند براى كفاّر هم على الخصوص كفاّر ذمّى جعل ولايت كرده و آنها هم بر اموال خويش سلطنت و مالكيّت و ولايت دارند و تصرّفات آنها نافذ است ، در حالى كه به ذهن احدى خطور نكرده كه اين جعل ولايت به معناى ميل و ركون خداوند به كافران و مستلزم دوست داشتن آنها باشد . )\r\n\r\nقوله : واضعف منها :\r\nضعيفتر از استناد به آيهء مزبور ، سخن ديگر فخر الدين در ايضاح است كه فرمود : از حكمت خداى حكيم به دور است كه فاسقى را امين بر مال طفل قرار دهد و چون خلاف حكمت است پس از محالات است و از خداوند حكيم صادر نمىشود . مرحوم شيخ مىفرمايد : وجه اضعف بودن اين سخن آن است كه : راه دارد و مىتوان جلو حيف و ميل فاسق را گرفت به اينكه هرگاه حاكم شرعى از قرائن حاليّه متوجّه شد كه پدر طفل بىراهه مىرود و از اموال طفل بدرستى استفاده نمىكند او را عزل مىكند و جلو تصرّفات او را در مال طفل مىگيرد و تا مادامى كه خلاف ثابت نشده كماكان ولايت پدر و جدّ باقى است و اگر هم حاكم شرعى شك كرد استعلام مىكند و از ولىّ طفل مىخواهد كه بيلان كارش را بدهد ، مقدارى در احوالات او تحقيق و تتبّع مىكند تا به نتيجه‌اى برسد . اينها مطالبى بود كه محقّق ثانى در جامع المقاصد آورده و ما نيز قبول داريم .\r\nپس ، از جعل ولايت براى پدر يا جدّ فاسق هيج محذور و خلاف حكمتى پيش نمىآيد تا بر خداى حكيم محال باشد . ( به ويژه اينكه عاطفهء پدرى و جدّى و قرابت داشتن هم هست كه موجب مىشود پدر و جدّ بيشتر از ديگران حال طفل را مراعات كنند و به ويژه اگر پدر يا جدّ در يك حرام معيّن فاسق هستند كه هيچ ربطى به امانت دارى آنها ندارد و از كذب و خيانت تحرّز و اجتناب دارند ، با اين جهاتِ مثبت ، جعل ولايت براى آنها بلامانع است . )\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n( نكته : در عبارت مكاسب كلمهء اختلاف حال ابى الطفل دارد كه تا به حال بر اين اساس عبارت را معنا كرديم ولى در نسخهء مرحوم ايروانى كلمهء ابْ ندارد و اختلاف حال الطفل است و در توضيح آن فرموده‌اند : لعلّ المراد من اختلاف حال الطفل رؤية آثار ضيق المعاش عليه من هزال جسمه و تغيّر بدنه ورثّة لباسه ممّا يكشف عن عدم مراعاة الولىّ له فى مأكله و ملبسه و التضييق عليه ، او انّ المراد اختلاف حاله فى ثروته . )\r\n\r\nقوله : و هل يشترط :\r\nتصرّف در اموال طفل به بيع و شراء سه فرض دارد :\r\n1 - گاهى اين تصرّف براى طفل مصلحت دارد و به نفع او است مثلًا متاعى را به بيش از ثمن المثل بفروشد يا با پول طفل كالاى ارزشمندى را با قيمت ارزان خريدارى كند و . . . .\r\n2 - و گاهى بيع يا شراء به نفع طفل نيست و مصلحت ندارد ولى به فساد او هم نيست يعنى ضرر هم ندارد بلكه صرف عدم مفسده است . مثلًا كالاى كودك را به قيمت واقعىِ آن بفروشد و هيچ ضرورتى در اين بيع نباشد .\r\n3 - و گاهى اين تصرّف نه تنها به نفع كودك و به صلاح مالِ او نيست بلكه به حال او ضرر دارد . مثلًا متاعى را به كمتر از ثمن المثل بفروشد يا با پول كودك جنسى را گران خريدارى كند و به طفل لطمه وارد شود . حال اصل ولايت پدر و جدّ بر اموال طفل محرز شد و عادل بودن هم شرط نشد ،\r\nولى فعلًا سخن در اين است كه آيا در صحّت و نفوذ تصرّفات ولىّ و بيع و شراء او مراعات مصلحتِ طفل لازم است و تنها در اين فرض ولايت دارد و با مراعات مصالح كودك تصرّفات او نافذ است ؟ يا قدرى دايرهء ولايت پدر و جدّ وسيعتر است و ملاك عدم مفسده مىباشد يعنى لازم نيست در اين بيع يا شراء مصلحتى باشد بلكه كافى است كه مفسده‌اى نداشته باشد و به محض عدم مفسده ، تصرّفات جايز است ؟ و يا باز هم دايرهء ولايت آنها گسترده‌تر بوده و حتّى با وجود مفسده و ضرر هم حقّ تصرّف در اموال طفل دارند و نه مراعات مصلحت لازم است و نه وجود عدم مفسده شرط است ؟\r\nدر مسأله سه وجه وجود دارد كه دليل هر كدام ذيلًا عنوان مىشود :\r\nدليل وجه سوّم : اطلاقات برخى از اخبار و روايات دلالت دارند بر اينكه پدر و جدّ\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nمطلقاً ولايت دارند و حتّى اگر مفسده و ضررى هم در ميان باشد باز حقّ تصرّف دارند و در واقع اطلاقات سه فرد دارند :\r\n1 - فرض وجود مصلحت\r\n2 - فرض وجود مفسده\r\n3 - فرضى كه نه مصلحت باشد و نه مفسده ، اينك بيان برخى از اين اطلاقات :\r\nالف : روايت سعد بن يسار كه مىفرمايد : مال فرزند براى پدر است « 1 » ب : حديث نبوى مشهور كه مىفرمايد : انت و مالك لا بيك « 2 » ج : صحيحهء محمد بن مسلم كه مىفرمايد : پدر مىتواند از اموال فرزند آنچه را كه بخواهد ، بردارد و استفاده كند « 3 » د : روايت محمّدبن سنان از امام رضا كه مىفرمايد : فلسفهء اينكه شرعاً مال فرزند براى پدر حلال شده ، آن است كه خود ولد ، هبه و عطيّهء الهى بر پدر است كه خداوند او را به پدر هبه كرده و قرآن مىفرمايد : « يهب لمن يشاء اناثاً و يهب لمن يشاء الذكور « 4 » » يعنى خدا است كه به هركس بخواهد دختر و جنس مؤنث هبه مىكند و به هركس كه بخواهد جنس مذكّر عطا مىكند . « 5 » و واضح است كه وقتى خود فرزند هبهء الهى بر پدر است پس به طريق اولى اموال فرزند نيز هبهء بر پدر است و پدر حق دارد در اموال طفل تصرّف كند .\r\nه : اخبار و روايات تقويم جاريه هم مؤيّد مطلب است كه دلالت دارند بر اينكه پدر مىتواند جاريهء طفل را قيمت كرده و براى خودش بر دارد و به خودش تمليك كند . « 6 » كيفيّت استشهاد به تمام اين اخبار : در هيچكدام از روايات فوق سخن از مراعات مصلحت يا حدّاقل وجود عدم المفسده مطرح نشد بلكه به طور مطلق فرمود : وَلَدْ و مالش براى پدر و جدّ است و آنها حقّ تصرّف دارند خواه در اين تصرّف مفسده‌اى باشد و به حال طفل ضرر داشته باشد يا خير .\r\n\r\n\r\n","description":"","footnote":"\r\n( 1 ) . وسائل الشيعه ج 12 ، ص 196 ، باب 78 ، حديث 4 .\r\n( 2 ) . وسائل الشيعه ج 12 ، ص 195 ، باب 78 ، حديث 2 .\r\n( 3 ) . وسائل الشيعه ج 12 ، ص 195 ، باب 78 ، حديث اوّل .\r\n( 4 ) . سورهء شورى / 49\r\n( 5 ) . وسائل الشيعه ج 12 ، ص 197 ، حديث 9 .\r\n( 6 ) . اخبار وسائل الشيعه ج 12 ، ص 195 ، باب 78 ، حديث 3 .\r\n","page_name":" 347 ","page_number":347},
  {"content":"\r\n\r\n\r\nقوله : و لكن الظاهر :\r\nدليل وجه دوّم : در اين بخش سه دليل مىآورند مبنى بر اينكه با وجود مفسده و ضرر تصرّف جايز نيست و حدّاقلّ عدم مفسده لازم است و لو وجود مصلحت لازم نباشد :\r\nالف : روايات : در بعضى روايات اباحه و جواز تصرف پدر و جدّ در اموال طفل قيدى دارد و مطلق نيست مثلًا در روايت حسين ابن ابى العلا « 1 » آمده : به امام صادق عليه السلام عرض كردم : از مال فرزند چه مقدارش براى پدر حلال است ؟ حضرت فرمود : قُوت و غذاى پدر بدون اسراف و زياده روى ( كه مفسده دارد ) آن هم فقط در فرض حاجت و نياز و اگر مضطّر شد حقّ دارد از مال فرزندش استفاده كند ( و اگر نيازمند نباشد جايز نيست ) راوى گويد : به امام عليه السلام عرض كردم : پس قول رسول خدا را چه مىفرمائيد كه مردى پدرش را به خدمت حضرت آورده بود . . . و رسول خدا به او فرمود : انْتَ و مالك لا بيك ؟\r\n( اين قول كه اطلاق دارد و تقييدى به حاجت و اضطرار در ميان نيست ، پس چگونه شما تقييد فرموديد ؟ ) امام عليه السلام فرمود : قضيّه‌اى كه از رسول خدا صلى الله عليه و آله و سلم نقل كردى از اين قرار است كه مردى دست پدرش را گرفته و نزد رسول خدا صلى الله عليه و آله و سلم آورده بود و عرض كرد يا رسول اللّه صلى الله عليه و آله و سلم اين پدر من است و در مورد ميراثى كه از مادرم به من رسيده بود ، در حقّ من ظلم كرده و آنها را استفاده كرده است . پدر اين مرد عرض كرد : يا رسول اللّه صلى الله عليه و آله و سلم من ارثيّهء فرزندم را در راه نفقهء او و خودم خرج كرده‌ام ، اينجا بود كه پيامبر صلى الله عليه و آله و سلم فرمود انت و مالك لا بيك ، و مالى نزد آن مرد نبود حال آيا صلاح بود كه رسول خدا پدر را به خاطر پسر زندانى كند ؟ ! ( عقل چنين اجازه‌اى مىدهد ؟ ! ) پس اصلًا مورد حديث موردى بود كه در راه نفقه مصرف شده بود و فعلًا هم مالى نبود و در چنين موردى فرمودند : انت و مالك لا بيك ، پس بايد مورد حاجت باشد و اسرافى هم نباشد .\r\nيا مثلًا در روايت ابو حمزهء ثمالى از امام باقر عليه السلام « 2 » مىخوانيم : رسول خدا صلى الله عليه و آله و سلم فرموده : انت و مالك لا بيك ، سپس امام عليه السلام فرمود : ما خاندان دوست نمىداريم كه پدر مطلق العنان باشد و از اموال فرزند هرچه خواست اخذ كند مگر آن مقدارى كه احتياج و نياز دارد و قوام زندگىاش به آن است و چاره‌اى از آن نيست . سپس امام عليه السلام به آيه\r\n\r\n\r\n","description":"","footnote":"\r\n( 1 ) . وسائل الشيعه ج 12 ، ص 197 - 196 ، باب 78 ، حديث 8 .\r\n( 2 ) . وسائل الشيعه ج 12 ، ص 195 باب 78 ، حديث 2 .\r\n","page_name":" 348 ","page_number":348},
  {"content":"\r\n\r\nاستشهاد كردند كه مىفرمايد : انّ الله لا يحبّ الفساد « 1 » كيفيت استدلال ، ممكن است كسى بگويد : اينكه امام فرمود : ما دوست نمىداريم . . . ظهور در حرمت ندارد بلكه دالّ بر كراهت است يعنى مكروه است كه پدر بيش از مقدار نياز از مال فرزند بردارد ولى استشهاد امام به آيه اين توهم را دفع مىكند و دلالت دارد كه بيش از مقدار نياز و ضرورت ، تصرّف در مال طفل جايز نيست زيرا قطعاً منظور خداوند اين نيست كه خداوند فساد را دوست ندارد يعنى فساد جايز ولى مكروه است ، خير فساد جايز نيست و مبغوض است ، به اين قرينه سخن امام عليه السلام هم كه فرمود : لا نحبّ منظور حرمت است يعنى بيش از مقدار نياز حق ندارد در مال طفل تصرّف كند .\r\nنتيجه از تعابيرى كه در دو روايت حسين بن علاء و ابو حمزهء ثمالى بود به اين نتيجه مىرسيم كه : تصرّفاتى كه داراى مفسده باشد و به حال طفل ضرر داشته باشد در اموال طفل جايز نيست ، پس ولالت پدر و جدّ با مراعات عدم مفسده ثابت است .\r\nب : عموم آيهء شريفه كه مىفرمايد : و لا تقربوا مال اليتيم الّا بالّتى هى احسن « 2 » در اينكه مراد از احْسَنْ در آيه چيست ؟ دو احتمال وجود دارد كه در مسألهء ولايت عدول مؤمنان خواهد آمد و فعلًا بنا را بر اين مىگذاريم كه مراد از حُسْنْ عدم مفسده باشد . با اين بنا كيفيّت استدلال به آيه چنين است : اين آيه مىگويد : اى اولياء تصرّف حق نداريد در مال يتيم تصرّف كنيد مگر آنگونه تصرّفى كه در آن مفسده‌اى نباشد و اين آيه جدّ پدرى را هم شامل است زيرا يتيم كسى است كه پدر نداشته باشد و لو جدّ پدرى داشته باشد ، آنگاه به حكم اطلاق آيه ، جدّ پدرى وقتى ولايت دارد و تصرّف او نافذ است كه به ضرر طفل نباشد . البتّه آيه به دلالت مطابقى پدر را شامل نيست چون اگر پدر باشد كه فرزند يتيم نيست و لا تقربوا مال اليتيم معنا ندارد . ولى به ضميمهء عدم الفصل و اينكه كسى ميان جدّ و پدر فرق نگذاشته حكم پدر هم روشن مىشود و آن اينكه : پدر هم وقتى تصرّفش نافذ است كه به ضرر طفل نباشد و مفسده‌اى در كار نباشد .\r\nج : ادّعاى اجماع هم شده مبنى بر اعتبار و اشتراط عدم مفسده در جواز تصرّف پدر و جدّ در اموال طفل .\r\n\r\n\r\n","description":"","footnote":"\r\n( 1 ) . سورهء بقره / 205\r\n( 2 ) . سورهء انعام / 152 و اسراء / 34 .\r\n","page_name":" 349 ","page_number":349},
  {"content":"\r\n\r\n\r\nقوله : بل فى مفتاح :\r\nشواهدى بر وجه اوّل كه لزوم مراعاتِ مصلحت باشد : تا به حال سخن از مراعات عدم مفسده بود ولى حالا قدمى فراتر گذاشته و ترقّى كرده و مىگوييم : نه تنها عدم مفسده معبتر است بلكه از كلمات بزرگان مستفاد است كه وجود مصلحت لازم است و پدر و جدّ بايد در تصرّفات خويش اين جهت را مراعات نمايند و هر كارى كه براى طفل مصلحت دارد انجام بدهند و گرنه تصرّفات آنان نافذ نخواهد بود . اينك نقل سخنان اعاظم :\r\nصاحب مفتاح الكرامة « 1 » به پيروى از استادش مرحوم كاشف الغطاء در شرح قواعد « 2 » از كلمات فقهاء استنباطِ اجماع كرده و فرموده : ظاهر اين است كه فقهاء جواز تصرّفات ولى را منوط بر مراعات مصلحت كرده‌اند . مرحوم شيخ هم مىفرمايد : اين استنباط اجماع بعيد نيست ، چرا كه وقتى به فتاواى بزرگان مراجعه مىكنيم مىبينيم نوعاً تصريح به لزوم مصلحت كرده‌اند و بعضاً ادّعاى نفى خلاف و اجماع كرده‌اند و گاهى ادّعاى نفى خلاف ميان همهء مسلمين كرده‌اند :\r\nمثلًا شيخ طوسى در مبسوط تصريح كرده به منوط بودن تصرّف ولىّ بر مراعات مصلحت ، آنجا كه فرموده : كسانى كه امور صغار و مجانين را به عهده مىگيرند و متولىّ مىشوند و شرعاً ولايت دارند پنج دسته هستند :\r\n1 - پدر\r\n2 - جدّ پدرى\r\n3 - وصىِّ پدر يا جدّ\r\n4 - حاكم شرع\r\n5 - كسى كه از ناحيهء حاكم براى تصرّفات منصوب شود و حاكم وى را به اين كار امر نمايد . سپس فرموده : تمام اين پنج گروه تصرّفاتشان در اموال طفل و مجنون صحيح و نافذ نيست مگر بر وجه احتياط و مراعات خط و مصلحتِ صغير ، زيرا اساساً فلسفهء جعل ولايت براى آنان و نصب آنان بر اين امر ، همان مراعات مصالح طفل و مجنون است بنابر اين اگر يكى از اينها در مال صغير تصرّفى بكند كه به مصلحت صغير نباشد و در آن\r\n\r\n\r\n","description":"","footnote":"\r\n( 1 ) . مفتاح الكرامة ج 4 ، ص 217 .\r\n( 2 ) . شرح قواعد خطى ورقه 71 .\r\n","page_name":" 350 ","page_number":350},
  {"content":"\r\n\r\nخط سودى براى طفل نباشد تصرّفش باطل است ، چرا كه نقض غرض بوده و بر خلاف آن چيزى است كه وى براى آن منصوب گشته است . « 1 » ابن ادريس حلّى در كتاب سرائر فرموده : تصرّفات ولىّ در مال طفل جايز و نافذ نيست مگر در محدودهء مراعات مصلحت يعنى تنها تصرّفاتى كه در آن صلاح مال طفل باشد و سود اين كار به طفل بر گردد نه به شخص تصرّف كننده ( ولىّ يا ديگران ) صحيح است . و اين آن مطلبى است كه اصول و قواعد مذهب ما آن را ايجاب مىكند . « 2 » ( چون اصل اوّلى آن است كه هيچكس حق ندارد بدون رضاى ديگران در اموالش تصرّف كند ، و تصرّف پدر يا جدّ يا ديگر اولياء تصرّف ، در اموال طفل و غيره بر خلاف اصل مذكور است و در امورى كه خلاف اصل باشد به قدر متيقّن اكتفا مىشود و آن جواز تصرّف در فرض مصلحت و نفع است . )\r\nاز جمله كسانى كه صريحاً مراعات مصلحت را عنوان كرده‌اند مرحوم محقّق اوّل « 3 » و علّامه « 4 » و شهيد اوّل « 5 » و شهيد ثانى « 6 » و محقّق ثانى « 7 » و ديگران هستند . بلكه فاضل هندى در شرح لمعه ( المناهج السوّيه فى شرح الروضة البهيّة فى شرح اللمعة الدمشقيّه ) فرموده : متقدّمين از فقهاء نه تنها حكم به اعتبار و اشتراط مصلحت را لازم دانسته‌اند بلكه آن را تعميم داده و پدر و جدّ را هم استثناء نكرده‌اند ( كه بدان معنى است كه مطلقاً بايد اولياء تصرّف وجود مصلحت را در نظر بگيرند . ) مفتاح الكرامة از عبارت علّامه در تذكره در كتاب حَجْر اين طور استنباط كرده كه در مسأله لزوم مراعات مصلحت ميان مسلمين اعم از شيعه و سنّى اختلافى نيست و همگان آن را لازم مىدانند .\r\nو از مرحوم شهيد اوّل در حواشىِ ايشان بر قواعد علّامه اين مطلب حكايت شده كه قطب الدين از علّامه ، اوّل اين مطلب را نقل كرده كه علّامه فرموده همانطورى كه اقتراض ( پدر يا جدّ از مال طفل مبلغى را به عنوان قرض بردارد ) جايز است كه مستلزم جواز اتلاف مال طفل است ( چون قرض را مصرف مىكند واى چه بسا تا آخر عمر هم\r\n\r\n\r\n","description":"","footnote":"\r\n( 1 ) . مبسوط ج 2 ، ص 200 .\r\n( 2 ) . سرائر ج 1 ، ص 441 .\r\n( 3 ) . شرايع ج 2 ، ص 78 .\r\n( 4 ) . قواعد ج 1 ، ص 125 .\r\n( 5 ) . دروس ج 3 ، ص 318 .\r\n( 6 ) . مسالك ج 3 ، ص 166 .\r\n( 7 ) . جامع المقاصد ج 4 ، ص 87 .\r\n","page_name":" 351 ","page_number":351},
  {"content":"\r\n\r\nنتواند از عهده بر آيد ) پس بايد بيع مال طفل به كمتر از ثمن المثل هم جايز باشد و چه مانعى دارد كه اين بيع به كمتر از قيمت واقعى نازل منزلهء آن اقتراض باشد ؟ !\r\nسپس قطب الدين فرموده : همين علّامه ره در جواز بيع مذكور توقّف كرده چون معتقد بوده كه اين بر خلاف فتواى اصحاب است و وى قدرت و جرئت بر مخالفت با اصحاب ندارد . ( محّل شاهد همين جملهء اخير است و البته از عبارت اخير بيش از مراعات عدم مفسده چيزى مستفاد نيست ولى مدّعاى ما لزوم مراعات مصلحت بود و شاهدى هم كه از عبارات آورديم در اين راستا بود . )\r\n\r\nقوله : و لكن الاقوى :\r\nتا به حال وجوه و شواهدى براى هر سه وجه ( مصلحت ، عدم مفسده ، مفسده ) آورديم ، و امّا عقيدهء خود مرحوم شيخ آن است كه : مراعات مصلحت لازم نيست و عدم المفسده كفايت مىكند يعنى همين اندازه كه اين تصرّفات به ضرر طفل نباشد جايز و صحيح است ، گر چه به نفع او هم نباشد ( نه سودى دارد و نه زيانى ) و بسيارى از اساطين فقه از معاصرين ما نيز همين رأى را دارند و عمده دليل ما بر مدعّاى مذكور ، جمع ميان دو طايفه از روايات است كه قبلًا ذكر شد ، طايفهء اوّل مطلقات بود كه هر سه فرض را شامل مىشد و دلالت داشت كه حتّى با وجود مفسده و ضرر هم تصرّفات جايز است . طايفهء دوّم مقيّدات بود كه فقط فرض اخير را خارج مىكرد و از تصرّفى كه به ضرر طفل تمام شود منع مىكرد و بيش از اين دلالتى نداشت و جمع ميان اين دو دسته آن است كه اگر مصلحت باشد تصرّفت جايز است و اگر عدم المفسده باشد ( نه مصلحت دارد و نه مفسده ) باز تصرّف نافذ است و تنها در فرض وجود مفسده و ضرر ، تصرّف جايز و نافذ نيست .\r\n\r\nقوله : و امّا الآية :\r\nگويا كسى مىگويد : شما كه مراعات مصلحت را لازم نمىدانيد و عدم مفسده را كافى مىدانيد ، پس آيهء شريفه را چه جواب مىدهيد كه مىگويد : و لا تقربوا مال اليتيم الّا بالتّى هى احسن ، و كلمهء احسن افعل التفضيل است و ظاهرش آن است كه تصّرف فقط بايد به نحو احسن و بهتر باشد يعنى براى طفل مصلحت داشته باشد ، و اين بر خلاف رأى شما است . اين آيه را چگونه تفسير و تحليل مىكنيد ؟ مرحوم شيخ از اين آيه سه پجواب\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nمىدهند :\r\nاوّلًا اصل دلالت آيه را بر لزوم مراعات مصلحت قبول نداريم ( زيرا به زودى در مسألهء ولايت عدول مؤمنين خواهد آمد كه در كلمهء احسن دو احتمال وجود دارد :\r\n1 - معناى افعل تفضيلى داشته باشد كه نتيجه‌اش لزوم مراعات مصلحت است\r\n2 - به معناى حُسْنْ باشد كه ثلاثى مّجرد است و حُسْن هم به معناى عدم مفسده باشد كه نتيجه‌اش مدّعاى مرحوم شيخ است و اذا جاء الاحتمال بطل الاستدلال . )\r\nثانياً بر فرض كه آيه بر لزوم مراعاتِ مصلحت دلالت كند مىگوييم : آيهء شريفه عاّم است و به عموم يا اطلاقش همهء اولياى تصرّف ( به استثناى پدر ) و از جمله جّد پدرى را شامل است ولى به حكم روايات فراوان ، عموم آيه به باب جّد تخصيص خورده و جّد از اين حكم بيرون رفته و در آنجا تنها عدم مفسده كفايت مىكند ، زيرا ادّله و اخبارى كه مىگويد : جّد بر امر نكاح صغيره و لايت دارد و اينجنين علّت مىآورد كه دختر و پدر دختر هر دو مالِ جّد و پدر دختر هستند « 1 » و يا قول پيامبر كه مىفرمايد : انت و مالك لابيك كه جد هم پدر انسان است « 2 » و مخصوصاً روايتى كه در آن امام عليه السلام در رابطه با نافذ بودن نكاح جدّ بدون اذن پدر ، به قول پيامبر عليه السلام استناد مىكند و در مقام ردّ بعض العامّه چنين استنادى مىكند « 3 » و غير از اينها از روايات ديگر تماماً دلالت دارند بر اينكه مورد جدّ مراعات مصلحت لازم نيست و عدم مفسده هم كفايت مىكند . پس به بركت اخبار فراوان جدّ از عموم آيه خارج شده و پدر هم كه اصلًا مشمول آيه نيست و بايد از روايات حكمش دانسته شود و روايات هم چنانچه گفته آمد ( در جمع ميان مطلقات و مقيدّات ) بربيش از مراعات عدم مفسده دلالت ندارند .\r\nثالثاً بر فرض بپذيريم كه آيهء شريفه مبتلا به تخصيص نگشته و جّد از عموم آيه خارج نشده بلكه داخل در حكم آيه است و در مورد جّد هم مراعات مصلحت لازم است ، ولى باز مىگوييم ، حكم مذكور مخصوص جّد است و شامل پدر نمىشود و در مورد پدر دليلى بر لزوم رعايت اصلح نداريم و همان عدم المفسدة كافى نيست .\r\n\r\n\r\n","description":"","footnote":"\r\n( 1 ) . وسائل الشيعه ج 14 ص 219 باب 11 حديث 8\r\n( 2 ) . وسائل الشيعه ، ج 12 ، ص 195 ، باب 78 .\r\n( 3 ) . وسائل ، ج 14 ، ص 218 ، باب 11 ، حديث 5 .\r\n","page_name":" 353 ","page_number":353},
  {"content":"\r\n\r\n\r\nقوله : و دعوى :\r\nاگر شما بگوئيد : حكم جّد را از آيه بدست مىآوريم و حكم پدر را از راه عدم القول به فصل بدست مىآوريم يعنى مىگوييم ، كسى قائل به فصل نشده و حكم پدر را از جّد جدا نكرده پس در مورد پدر هم مراعات مصلحت معتبر است . ما در جواب مىگوييم :\r\nاين ادّعاى عدم فصل را قبول نداريم بلكه از برخى متأخر المتأخرين حكايت شده كه در مسأله اقتراض قائل به فصل شده‌اند و گفته‌اند : در فرض متمكن بودن نه پدر و نه جّد پدرى هيچكدام مجاز نيستند از مال طفل مبلغى را قرض بگيرند ولى در فرض نياز و عدم يُسر ( در مضيقه بودن ) پدر حق دارد قرض بر دارد ولى جّد پدرى مجاز نيست .\r\nنتيجه : اقّلًا در مورد پدر اين مطلب مسلّم شد كه مراعات مصلحت لازم نيست و با فرض عدم مفسده تصرّفات او نافذ است و البته در مورد جّد هم ما همين ادّعا را داريم به بيانى كه در اوّلًا و ثانياً گذشت .\r\n\r\nقوله : ثمّ لا خلاف :\r\nآيا ولايت پدر و جّد پدرى ( ولو جّد دوّم و سوّم و . . . باشد ) در عرض هم مىباشد يا در طول هم ؟ به ديگر سخن آيا پدر و جّد در ولايت مشاركت دارند و با وجود پدر هم جّد ولايت دارد و تصرّفش نافذ است ؟ يا مشاركتى نيست و با بودنِ پدر نوبت به جّد نمىرسد و ولايت جّد بر فرض نبود پدر است ؟ مىفرمايد ظاهراً خلافى نيست در اينكه ولايت آن دو در عرض هم است و مشاركت دارند و اگر جّد سبقت گرفت و دختر را به عقد كسى در آورد نكاحش نافذ است و نوبت به پدر نمىرسد و اگر هم پدر ، دختر را به عقد ديگرى در آورد نكاحش باطل است و هكذا در بيع و شراء ،\r\nو دليل مطلب رواياتى است كه مىگويد : خود شخص و آنچه مال او است كه از جملهء آنچه مال مىباشد همان اموال فرزند او است همهء اينها مال پدر آن شخص است ( كه نسبت به فرزندان شخص ، جّد محسوب مىشود . ) و رواياتى كه مىگويد : خود وَلِدْ و پدر وَلَدْ هر دو مال جّد هستند پس با وجود پدر هم جّد ولايت دارد و فرقى ميان جّد اوّل و دوّم و . . . نيست و كلمهء جّد تمام آن‌ها را شامل است .\r\n\r\nقوله : و لو فُقد الاب :\r\nاگر پدر از دنيا رفته ولى پدر پدر و جّد پدر كه نسبت به طفل جّد اوّل و دوّم محسوب\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nمىشوند در قيد حيات هستند ، آيا ايندو مثل پدر و جدّ ( در فراز قبلى ) هستند و در حكم مشاركت دارند و در عرض هم ولايت دارند و هر كدام سبقت گرفتند همان نافذ است ؟ يا در اين فرض ولايت مخصوص جدّ اوّل است و با وجود او نوبت به جدّ دوّم نمىرسد و تصرّفات او نافذ نيست ، آرى با مرگ جدّ قريب ، جدّ بعيد هم ولايت پيدا مىكند ؟ در مسأله دو قول مطرح است :\r\n1 - آرى باز هم مشاركت دارند چون رواياتى كه مىگويد : فرزند و پدر فرزند هر دو مال جدّ هستند اطلاق دارد و شامل جدّ قريب و بعيد ، ادنى و اعلى هر دو مىشود و فتواى جماعتى همين است .\r\n2 - خير ، ولايت مخصوصِ جدّ اوّل است به دليل آيهء اولوالارحام كه مىفرمايد : و اولوالارحام بعضهم اولى ببعض « 1 » يعنى صاحبان رحم و منسوبين و اقرباء انسان يكسان نيستند بلكه برخى از بعضى ديگر اوّلويت دارند يعنى تزديك اولاى از دور است پس با وجود قريب نوبت به بعيد نمىرسد و او ولايت ندارد .\r\n\r\nقوله : و خرج :\r\nاگر كسى بگويد : پس چرا در فرع قبلى و در رابطه با ولايت اب و جّد به آيه استناد نكرديد و ولايت را مخصوصِ پدر ندانستيد بلكه مشاركت و در عرض هم بودن را اختيار كرديد ؟ خواهيم گفت : على القاعده همين بود ولى باب پدر و جّد از آيهء او لوا الارحام خارج شده است و قطعاً مشاركت دارند ولى بقّيه در عموم آيه باقى هستند .\r\n\r\nقوله : و ليس المراد :\r\nاگر كسى بگويد : در آيهء شريفه كلمهء اوْلى آمده كه افعل تفضيلى است و بدان معنا است كه با وجود قريب هم ، بعيد و لايت دارد ولى قريب سزاوارتر است و بهتر است كه او متصّرف باشد ( مثل اين كه زيد عالم است و بكر اعلم است يعنى هر دو در مبدء علم شريكند ولى يكى علمش بيشتر است . ) هر دو در مبدء ولايت مشاركت دارند ولى قريب اوْلى است . مرحوم شيخ مىفرمايد : اولويّت در آيه اولويّت تفضيلى نيست بلكه اولويّت تعيينى است ( كما اينكه در باب ارث به حكم همين آيه با وجود طبقهء اوّل نوبت به طبقات\r\n\r\n\r\n","description":"","footnote":"\r\n( 1 ) . سورهء انفال / 75 .\r\n","page_name":" 355 ","page_number":355},
  {"content":"\r\n\r\nبعدى نمىرسد نه اينكه طبقهء بعد هم ارث مىبرد ولى طبقهء اوّل اولويت دارد . يا در باب تجهيز ميّت مىگويند : اوْلى بميراثه اولى با حكامه يعنى هر كس تقدم در ارث دارد اولاى به احكام ميّت است و معيّناً خود او بايد تجهيز ميّت را به عهده بگيرد يا به ديگرى اذن دهد . ) و نظير « فلانٌ احّق بالامر من فلانٍ » است كه معيّناً استحقاق فلان را دلالت دارد نه اينكه ديگرى هم سزاوار است ولى فلانى سزاوارتر است . و محقق ثانى « 1 » شهيد ثانى « 2 » فاضل سبزوارى هم اولويّت را تعيينى گرفته‌اند . و ولايت را مخصوص جدّ قريب دانسته‌اند .\r\n\r\n\r\n","description":"","footnote":"\r\n( 1 ) . جامع المقاصد ، ج 5 ، ص 187 .\r\n( 2 ) . مسالك ، ج 7 ، ص 171 .\r\n","page_name":" 356 ","page_number":356},
  {"content":"\r\n\r\n\r\nمسألهء ولايت فقيه عادل\r\nاز جملهء اولياء تصرّف كه ولايت بر تصرّف در اموال طفل داشتند ، پدر و جدّ پدرى بود با حدود و شرطى كه گذشت . و از جملهء كسانى كه ولايت دارند و شرعاً مجاز هستند در اموال اشخاص كه شرعاً استقلال در تصرّف در اموال خودشان ندارند ( از قبيل صغار ، مجانين ، سفهاء ، و در يك كلام افراد غُيَّبْ و قُصَّرْ يعنى كسانى كه غيبت منقطعه پيدا كرده و هيچ اثرى از آنها نيست يا كسانى كه قصور دارند و تصرّفات آنها در مال خودشان هم نافذ نيست . ) تصرّف كنند ، حاكم شرع است و منظور از حاكم شرع ، فقيه جامع الشرائط است يعنى مجتهدى كه تمام شرائط فتوى دادن را واجد است ( از مرد بودن ، شيعه بودن ، عادل بودن و . . . ) چنين كسى بر موارد مذكور ولايت دارد و از آن به ولايت فقيه تعبير مىشود . ( البته از ديدگاه مرحوم شيخ در صدر اين مسأله ، ولايت فقيه محدود به تصرّفات در اموال صغار و مجانين و . . . مىباشد ولى مبانى دقيق ديگرى هم وجود دارد كه ولايت مطلقه براى فقيه قائل است و در ادامه خواهد آمد . )\r\n\r\nقوله : و قدر أينا :\r\nمرحوم شيخ مىفرمايد : به اينجا كه رسيدم مناسب ديدم كه مناصب فقيه را در اسلام بيان كنيم و تقاضاى اكثر حضّار مجلس درس و بحث را اجابت كنم : فقيه جامع الشرائط داراى سه منصب است :\r\n1 - منصب اوّل از مناصب فقيه ، منصب افتاء است ، فقيه جامع الشرائط حقِّ افتاء دارد و مىتواند فتوى بدهد و مسائل و احكام شرعيّهء عوام را براى آنها بيان كند و اگر فتوى داد ، بايد عامى از آن متابعت كند و فتواى فقيه در حقّ او حجّت است و مورد فتوى دادن عبارتست از :\r\nالف : مسائل فرعيّه يعنى قضايائى كه متكفّل احكام تكليفيّه و وضعيّه است و بيان حلال و حرام مىكند .\r\nب : موضوعات مستنبطه اعمّ از موضوعات شرعى مثل عبادات و موضوعات عرفى مانند غناء و غيبت و . . . كه بيان حدّ و مرز اين موضوعات هم بر عهدهء فقيه است ، فقيه بايد حدود جهاد و امر به معروف و . . . را بيان كند ، فقيه بايد بگويد كه غناء بر كلام حق نيز\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nصادق است يا مخصوصِ كلام باطل و لهوى است ؟ و غير فقيه نمىتواند در اين مسائل موضوع شناس باشد . و هدف فقيه از بيان حدود موضوع آنست كه بدنبالش حكم شرعى بر آن مترتّب شود و از اين زاويه موضوع شناسى مىكند نه از زاواياى ديگر .\r\nبه اعتقاد ما بىشك چنين منصبى ( افتاء ) براى فقيه ثابت است و تنها عدّهء قليلى از دانشمندان ( فقهاء حلب ) و از اخبار ييّن ، تقليد را جايز ندانسته و آن را حرام مىدانند و منكر چنين منصبى هستند ، و گرنه عموم فقهاء شيعه طرفدار جواز تقليد و نفوذ فتوى هستند ، ضمناً بحث درباره حدود و شرائطِ افتاء و كمّ و كيف آن مربوط به باب اجتهاد و تقليد است و از بحث ما بيرون است .\r\n2 - منصب دوّم از منصبهاى فقيه ، منصب حكومت و قضاوت و فصل خصومت است كه طبق روايات ، مردم شيعه در مرافعات و منازعات مالى و غيره بايد به فقيه عادل مراجعه كنند و حق ندارند به طاغوت و حاكم جور مراجعه كنند ، و فقيه هم بايد عادلانه آنچه مىفهمد و تشخيص مىدهد ، بر طبق همان حكم كند و شيعيان هم بايد بدان راضى باشند و حقّ ندارند آن را ردّ كنند . و نيز در غير منازعات هم فقيه عادل حكم دارد ، مثلًا اگر كسى مفلّس شده فقيه حكم به محجوريّت او مىنمايد . يا حكم به دخول هلال شوّال « مثلًا » مىنمايد و اين گونه امور از شؤون حاكم اسلامى رولّى فقيه است .\r\nمنصب قضاوت و حكومت هم براى فقيه عادل ثابت است و كسى در اصل آن مخالفت نكرده ، امّا فى الجمله يعنى با قطع نظر از شرائط و خصوصيّات مسأله ، و امّا تفصيل مطلب از لحاظ شروط حاكم و محكوم به و محكوم عليه ، مربوط به كتاب قضاء و شهادات است و فعلًا از بحث ما خارج است .\r\n3 - منصب سوّم از مناصب فقيه ، منصب ولايت داشتن بر اموال و جانهاى ديگر و تصرّف در اموال و انْفُسْ مىباشد ، آيا فقيه جامع الشرائط حق دارد شرعاً در اموال ديگران دخل و تصرف كند ، مال كسى را مصادره كند ؟ جلو ثروتهاى باد آورده را بگيرد ؟\r\nكالاهاى انبار شدهء كسى را بفروشد ؟ اموال او را به ديگرى هبه كند ؟ زوجهء كسى را طلاق بدهد ؟ و . . . يا چنين حقّى ندارد ؟ بحث ما فعلًا در همين قسم است و تحت عنوانِ ولايتِ فقيه مطرح است :\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n\r\nقوله : فنقول :\r\nولايت ( مالك و متولِّى چيزى بودن و سر پرستى كردن و زمام امر چيزى يا كسى بر عهدهء والى بودن ) بر اموال يا انفس ديگران دو شعبه دارد و به دو نحو قابل تصوّر است :\r\n1 - ولايت استقلالى : يعنى ولّى ( پيامبر باشد يا امام يا فقيه جامع شرائط ) مستقّلًا حقّ دخل و تصرّف دارد و مىتواند در مال يا جان ديگران تصرّف كند ، قطع نظر از اينكه ديگران هم استقلال در تصرّف داشته باشند يا آنها استقلال در تصرّف نداشته باشند و تصرّف آنها منوط به اذن فقيه باشد . و در حقيقت بازگشت اين قسم به اينست كه : رأى و نظر ولّى ، سبب و علّت تامّهء جواز تصرّفات او است كه اگر اراده كرد حتماً حق تصرف دارد .\r\n2 - ولايت غير استقلالى : يعنى غير از ولّى ، ديگران اگر بخواهند در مالى تصرّف كنند ، حتماً بايد با اذن فقيه باشد و آنها استقلال در تصرّف ندارند ، باز با قطع نظر از اينكه خود فقيه استقلال در تصرّف داشته باشد يا نه ، و بازگشت اين قسم به آنست كه : رأى و نظر فقيه و اذن او شرطيّت دارد و تا نباشد تصرّف صحيح نيست . و از حيث مورد ، ميان دو شعبهء مذكور رابطهء عموم و خصوص من وجه وجود دارد :\r\nمادّهء اجتماع هر دو شعبه يعنى اينكه فقيه استقلال در تصرف داشته باشد و ديگران چنين استقلالى نداشته باشند عبارتست از تصرّف در اموال مجهول المالك و تصدّق آن ، تصرّف در اموال قاصرين ( صغار ، مجانين و سفهاء ) كه در اين گونه موارد فقيه استقلال دارد ولى ديگران استقلال ندارند و بايد با اذن فقيه تصرف كنند .\r\nمادّه افتراق از ناحيهء قسم اوّل يعنى فقيه مستقّل در تصرّف باشند مثل باب زكات و مصرف آن در مصارف خودش كه هم فقيه استقلال و بسط يد دارد و مىتواند آنها را از مالكين مطالبه كرده و اخذ كند و به اهلش برساند و هم خود مالكِ مال زكوى مىتواند زكات مالش را جدا كرده و به مستحّقينِ آن برساند .\r\nمادّه افتراق از ناحيه قسم دوّم يعنى قسم ثانى باشد و ديگران استقلال در تصرّف نداشته باشند و منوط به اذن حاكم باشد ولى قسم اوّل نباشد يعنى استقلال فقيه نيست و خود فقيه هم مستقيماً و مستقّلًا حقّ دخالت ندارند ، بلكه كار را ديگرى انجام مىدهد ولى با اذن حاكم شرع ، مثل تقّاص كه خود فرد ذيحق مىتواند تقاص كند و به مقدار دين\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nاز اموال بدهكار بر دارد ولى براى جلوگيرى از هرج و مرج ، بايد اين كار را با اذن فقيه عادل انجام دهد .\r\n\r\nقوله : ثم انّه :\r\nمواردى كه اذن فقيه معتبر است و ديگران اگر بخواهند تصرّف كنند حتماً بايد با اذن ولّى باشد ، اين اذن در تصرّف به سه نحو متصوّر است :\r\n1 - گاهى بر وجه استنابه و توكيل است يعنى فقيه عادل كسى را وكيل بر فلان كار قرار مىدهد و فلانى از ناحيهء حاكم ، وكيل در امور مالى و غيره مىشود .\r\n2 - و گاهى بر نحو تفويض و توليت است يعنى فقيه عادل كسى را متولّىِ كارى مىگرداند و او را بر آن كار منصوب مىنمايد مثل تعيين متولّى و سر پرست موقوفات ، تعيين قيّم براى صغار و . . . .\r\n( فرق توكيل و توليت در اينست كه : با موت فقيه وكالت و نيابت خود به خود فسخ مىشود ولى توليت كماكان باقى است و تا عزلى از سوى فقيه جديد و ولى بعدى صورت نگيرد ، از بين نمىرود . )\r\n3 - و گاهى صرفاً به نحو رضايت باطنى است يعنى احراز كنيم كه فقيه راضى است ، مثلًا شخصى از دنيا رفته و ولى و سر پرستى هم ندارد در اينجا يا بايد خود فقيه جامع الشرائط بر او نماز بگذارد و يا ديگران احراز كنند كه فقيه راضى است كه آنها نماز بخوانند . ( از سه فرض مذكور قسم اوّل و دوّم از شؤون ولايت استقلالى است و سوّمى از شؤون ولايت غير استقلالى . )\r\n\r\nقوله : اذا عرفت :\r\nحال كه اين مقدّمه را دانستى و با دو قسم ولايت استقلالى و غير استقلالى آشنا شدى وارد اصل مطلب مىشويم : نخست تأسيس اصل مىكنيم : اصل اوّلى آن است كه جز ذات متعالِى خداوند كه ولايت ذاتيّه دارد و خالق ما است و ولى نعمت حقيقىِ ما است و همهء هستى و كمالات هستىِ ما از او است هيچكس بر ديگرى ولايت ندارد و هيچ كس حق ندارد در مال و جان ديگرى بدون رضايت و طيب نفس ديگرى تصرّف كند و اين اصل مستفاد از عمومات وارده در روايات است كه مىفرمايد : لا يحلّ مال امرءٍ الّا بطيب نفسه ، الناس مسلّطون على اموالهم ، لا تكن عبد غير و قد جعلك اللّه حرّاً و . . . كه از اينها به\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nوضوح استفاده مىشود كه انسانها بر جان و مال خويش سلطنت دارد و هيچكس حق ندارد بدون طيب نفس آنها در مال و جان آنها تصرّف كند ، از اين اصل اوّلى دو مورد قطعاً خارج شده و دو گروه هستند كه ولايت دارند و تصرف در مال و جان مردم براى آنها تشريع و جعل شده و آن دو عبارتند از : 1 - پيامبران 2 - امامان ، و گروه سوّم يعنى فقهاى جامع شرائط مورد بحث است كه در ادامه خواهد آمد . امّا ولايت پيامبر و امام : در رابطه با ولايت پيامبر و امام در چهار مقام بحث مىشود :\r\n1 - ولايت تكوينى : پيام آوران الهى و حافظان اين پيام و ادامه دهندگان خطّ انبياء يعنى ائمه عليه السلام ولايت تكوينى دارند و باذن الله قدرت تصرّف در كائنات دارند و مىتواند كارهاى خارق العاده‌اى را در خارج انجام دهند ، معجزات انبياء كه در قرآن هم نقل شده از اين باب است ، موساى كليم باذن اللّه عصا را بر دريا مىزند و دوازده راه باز مىشود ، يا بر سنگ مىكوبد و دوازده چشمه مىجوشد ، يا عصا را بدل به اژدها مىكند و . . . يا عيساى مسيح باذن اللّه مرده‌ها را زنده مىكند و كور مادر زاد را شفا مىدهد و . . . يا رسول اكرم شقّ القمر مىكند و دهها معجزهء ديگر ، و نيز كرامات فراوانى كه از امامان معصوم عليه السلام نقل شده است و دليل بر ولايت تكوينىِ آنها است . و اين قسم از ولايت حتمى است و جاى مذاكره دربارهء آن علم كلام است .\r\n2 - ولايت تشريعى : خداوند براى پيامبر و امام ، جعل ولايت كرده و به آنها اختيار تصرّف در اموال و انفس ديگران داده است و امام مىتواند در جامعه اقامهء حدود و تعزيرات نمايد ، حقوق شرعى را از اموال مردمان بگيرد ، اموالى را كه به ناحق تصاحب كرده‌اند مصادره كند ، بلكه اموالى را هم كه به حق مالك هستند از آنها بگيرد ، به ديگرى هبه كند ، بفروشد ، زوجهء كسى را طلاق دهد ، و خلاصه اينكه از جانب خداوند ، امام عليه السلام و پيامبر سلطنت مطلقه بر مردم دارند و تصرّفات آنها مطلقاً نافذ است چه در اموال و چه انفس ، چه مالك اصلى راضى باشد و طيب نفس داشته باشد يا نه ، و ادلّهء ولايت تشريعى عبارتست از :\r\nآياتى از قرآن از قبيل : النّبى اولى بالمؤمنين من انفسهم « 1 » يعنى خود مؤمنان بر خود و جان و مال خويش ولايت و سلطنت دارند ولى سلطنت و ولايت پيامبر اولى و قويتر و\r\n\r\n\r\n","description":"","footnote":"\r\n( 1 ) . سورهء احزاب / 6 .\r\n","page_name":" 361 ","page_number":361},
  {"content":"\r\n\r\nشديدتر است از سلطنت خود آنها بر خودشان ( و وجه اولويّت به قول ايروانى : و لعّل وجه اولويّته كونه ابصر بمصالح المؤمنين و مضّارهم فيقودهم الى مصالحهم و يكّفهم عن مضّارهم با حسن ممّا هم يقودون و يمسكون . « 1 » ) ( و به قول مرحوم شهيدى : وجه الدلالة فى الآيه انّ مقتضا ها انّ ما كان للانفس فهو للنبّى صلى الله عليه و آله و سلم بنحو الاولويّة ، من جملة ما كان لها نفوذ التصرفات فى اموالهم فيكون للنيّى بالاولويّة و ان شئت فقل : انّ معنى الآيه انّ ميل النبّى صلى الله عليه و آله و سلم مقدّم على ميل المؤمنين عند الاختلاف ، مثلًا لواراد احدهم بيع ماله من زيد واراد صلى الله عليه و آله و سلم بيعه من عمرو و باعامعاًنفذ بيعه صلى الله عليه و آله و سلم لابيع صاحب المال و لانعنى بالولاية الّا هذا « 2 » ) پس سلطنت مالك مزاحم با سلطنت پيامبر صلى الله عليه و آله و سلم نيست . ( البتّه به ضميمه عدم الفصل ميان پيامبر صلى الله عليه و آله و سلم و امام عليه السلام همين ولايت و اولويّت در جان و مال ، براى امام عليه السلام نيز ثابت مىباشد . ) ضمناً آيهء شريفه محدوده‌اى براى اولويّت پيامبر صلى الله عليه و آله و سلم قائل نشده و از آن ولايت مطلقه برداشت مىشود .\r\nآيه ديگر : و ما كان لمؤمن و لا مؤمنة اذا قضى اللّه و رسوله امراً ان يكون لهم الخيرةٌ من امرهم و من يعص اللَّهَ و رسولهَ فقد ضلّ ضلالًا مبيناً « 3 » يعنى هيچ مرد و زن با ايمانى حق ندارد هنگامى كه خدا و پيامبرش امرى را لازم بدانند اختيارى از خود داشته باشد و هركس نافرمانى خدا و رسولش را كند به گمراهى آشكارى گرفتار آمده است .\r\nكيفيّت استدلال : كلمهء قَضى در اينجا به معناى قضاى تشريعى و قانون و فرمان و داورى است و كلمهء امراً هم اطلاق دارد و بر هر امرى از امور قابل صدق است و از جملهء آنها تصرّف در اموال و انفس است و اگر خدا و رسول صلاح دانستند و امرى را مقضىّ و لازم دانستند بدان فرمان دادند بايد ديگران امتثال كنند و حقّ چون و چرا ندارند . پس به حكم آيهء شريفه اطاعت خدا و رسول در هر امرى از امور لازم است .\r\nآيهء ديگر : انّما وليّكم الله و رسوله و المؤمنون الّذين يقيمون الصلاة و يؤتون الزكاة و هم راكعون « 4 » اين آيه علاوه بر اثبات ولايت اللّه و رسول خدا صلى الله عليه و آله و سلم و امير المؤمنين عليه السلام ( كه به اتّفاق مفسّرين مراد از والمؤمنون . . . امام على عليه السلام است ) انحصار ولايت در اينها را ثابت كرده و به وضوح دلالت دارد كه فقط اينها ولايت دارند و مالك و صاحب اختيار\r\n\r\n\r\n","description":"","footnote":"\r\n( 1 ) . حاشية المكاسب ، ص 155 .\r\n( 2 ) . هداية الطالب ، ص 327 .\r\n( 3 ) . سورهء احزاب / 36 .\r\n( 4 ) . سورهء مائده / 55 .\r\n","page_name":" 362 ","page_number":362},
  {"content":"\r\n\r\nامّت اسلامى هستند و محدودهء ولايت آنها را تعيين نكرده پس در هر امرى از امور ولايت دارند و ولايت آنان ، مطلقه است و آنها اولى به تصرف هستند در مال و جان مؤمنان از خود مؤمنان .\r\nو امّا رواياتى كه دالّ بر ولايت تشريعىِ پيامبر و امام عليه السلام مىباشد :\r\nروايت ايوّب بن عطيّة از رسول خدا صلى الله عليه و آله و سلم : انَا اولى بكلّ مؤمنٍ من نفسه « 1 » يعنى هر مؤمنى بر نفس و مال خويش ولايت دارد ولى ولايت من بر مال و جان او از خود او هم قويتر و شديدتر است . پس من بر هر مؤمنى ولايت دارم و دايرهء ولايت هم محدود نشده و مطلقه است و به ضميمهء عدم فصل ميان پيامبر و امامان عليه السلام ولايت مطلقهء آنان نيز بر جميع شؤون رعيّت و امّت اسلامى ثابت مىگردد .\r\nو روايت غدير خمّ كه حضرت صلى الله عليه و آله و سلم فرمود : الَسْتُ اولى بكم من انفسكم ؟ قالوا :\r\nبلى ، قال : من كنت مولاه فهذا علّى مولاه « 2 » نخست رسول خدا از مسلمانان اقرار گرفت كه او بر جان مؤمنان از خود آنها اوْلى است و ولايتش قويتر است ، سپس فرمود : هر كس كه من مولاى او هستم پس اين علّى عليه السلام مولاى او است . اين روايت نيز به وضوح بر ولايت مطلقهء پيامبر و امام عليه السلام بر جان و مال مردم دلالت دارد .\r\nعلاوه بر آيات و رواياتِ مذكور از طريق اجماع اماميّه نيز مطلب قابل اثبات است و احدى از اماميّه در ولايت مطلقهء امامان ترديدى ندارد . و نيز از راه حكم عقل غير مستقل هم قابل اثبات است : در مسألهء قبلى ولايت پدر و جدّ پدرى بر اموال طفل و بر خود طفل ثابت شد و روايات مىفرمود : انْتَ و مالك لابيك . . . حال اگر صرف ابوّت ظاهرى و جسمانى موجبِ نفوذ تصرّفات پدر در مال فرزند باشد پس ابوّت معنوى و ايمانى و روحانى كه پيامبر و امام دارند و پدران روحانىِ امّت هستند ( يا على انا و انت ابوا هذه الامّة ) به طريق اولى موجب نفوذ تصرّفات آنها و ولايت داشتن آنها بر مال و جان مؤمنان است . و وجه اولويّت آنست كه حقّ پدر جسمانى با حق پدر روحانى قابل قياس نيست ، امام هادى و راهنماى امّت بسوى راه راست است ، امام باذن اللّه ما را به سعادت ابدى مىرساند و حقّ به مراتب بزرگترى دارد ، پس صاحب اختيار ما نيز مىباشد .\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 551 ، حديث 14 .\r\n( 2 ) . الغدير ، ج 1 ، ص 14 و 158 .\r\n","page_name":" 363 ","page_number":363},
  {"content":"\r\n\r\n3 - وجوب اطاعت پيامبر و امام در اوامر شرعيّهء آنها : اگر پيامبر و امام فرمودند : فلان كارها واجب است و بايد انجام دهيد ، فلان كارها حرام است و بايد اجتناب كنيد ، در اوامر و نواهى تبليغى بايد از آنها اطاعت كنيم و حق نداريم مخالفت نمائيم .\r\n4 - وجوب اطاعت پيامبر و امام عليه السلام در اوامر عرفيّه آنها ، مثلًا به شخص مىفرمايد بايد زوجه‌ات را طلاق دهى ، به زوجه‌اى امر مىكند كه بايد با زوج خود زندگى كند ، به ديگرى امر مىكند كه وارد آتش شو ، برو فلان معامله را براى ما انجام بده ، به عرورهء بارقى درهمى مىدهد كه برود و گوسفندى خريدارى كند و . . . در اينها نيز اطاعت آنها واجب است .\r\nو دليل بر وجوب اطاعت پيامبر و ائمه عليه السلام در اين دو بخش ( اوامر شرعيّه و اوامر عرفيّه ) ادلّهء اربعه مىباشد امّا قرآن : آياتى از قرآن بر وجوب اطاعت از آنها دلالت دارد :\r\n1 - فليحذر الّذين يخالفون عن امره ان تصيبهم فتنة او يُصيبهم عذابٌ اليم « 1 » يعنى بايد بر حذر باشند و بترسند آن كسانى كه از امر رسول صلى الله عليه و آله و سلم سر پيچى مىكنند و با آن مخالفت مىكنند ، از اينكه فتنه‌اى ( بلاى سخت دنيوى ) بدانها برسد يا در عذاب دردناك گرفتار آيند .\r\nكيفيت استدلال : كلمهء امره مفرد مضاف است و اطلاق دارد و هر امرى از اوامر شرعى و عرفى و شخصى و عادىِ پيامبر صلى الله عليه و آله و سلم را شامل است و بر مخالفت هر يك از آنها وعدهء عداب دردناك داده و اين كاشف از وجوب موافقت اوامر رسول خدا است . و با ضميمهء عدم قول به فصل همين حكم براى اوامر ائمّه عليه السلام نيز ثابت است .\r\n2 - اطيعوا اللّه و اطيعو الرسول و اولى الامر منكم « 2 »\r\nكيفيّت استدلال : به حكم امر اطيعوا اطاعت خدا و اطاعت رسول خدا و اطاعت اولى الامر ( كه منظور ائمه عليه السلام مىباشند و يا قدر متيقن و مصداق اكمل آنان مىباشند . ) واجب است و حذف متعلّق مفيد عموم است يعنى در هر امرى از اوامر و نهيى از نواهى بايد از خدا و رسول و امامان اطاعت كنيد .\r\n3 - ما آتاكم الرسول فحذوه و ما نهاكم عنه فانتهوا « 3 »\r\n\r\n\r\n","description":"","footnote":"\r\n( 1 ) . سورهء نور / 63 .\r\n( 2 ) . سورهء نساء / 59 .\r\n( 3 ) . سورهء حشر / 7 .\r\n","page_name":" 364 ","page_number":364},
  {"content":"\r\n\r\nكيفيّت استدلال مثل آيه و آيات قبلى است و تعميم دارد و شامل اوامر عرفى و عادى هم مىشود ، و نيازى به تكرار نيست .\r\nو امّا سنّت : اخبار در رابطه با وجوب و افتراضِ اطاعت ائمه عليه السلام و حرمت معصيتِ آنان و اينكه معصيت آنها مثل معصيت خدا مىباشد ، فراوان است و كافى است به سه نمونهء ذيل توجه كنيم :\r\n1 - مقبولهء عمر بن حنظله كه در آخر حديث آمده : الراّد عليهم كالراّد علينا و الراّد علينا كالراّد على اللّه و هو على حدّ الشرك باللّه « 1 » كه ردّ بر امام را مثل ردّ بر خدا و در حدّ شرك به خدا دانسته است پس مخالفت با ائمه عليه السلام هم حرام است و اطاعت آنها واجب است و لو در امرى از امور عرفى و منازعات مالى باشد .\r\n2 - مشهورهء ابى خديجه كه مىفرمايد : اياّكم ان يحاكم بعضكم بعضاً الى اهل الجور و لكن انظروا الى رجل منكم يعلم شيئاً من قضايانا فاجعلوه بينكم فانّى قد جعلته قاضياً فتحاكموا اليه « 2 » كه امر مىكند به مراجعه به عالم شيعه و نهى مىكند از ارجاع نزاع و رفع دعوا به نزد حاكم جور و امر دالّ بر وجوب است .\r\n3 - توقيع شريف : و امّا الحوادث الواقعة فارجعوا فيها الى رواة حديثنا فانّهم حجّتى عليكم و انا حجّه اللّه « 3 » كه در اين توقيع ، امام عليه السلام حكومت فقيه و سلطنت او بر مردمان را به اين تعليل كرده كه : فقيه عادل حجّت من بر شما است ، و بايد از او اطاعت كنيد ، و اصل خود امام است كه اطاعت او واجب است .\r\nو امّا اجماع : از مواردى است كه حتّى دو نفر از فقهاى شيعه در آن اختلاف نكرده و همه مىگويند : اطاعت پيامبر و امام عليه السلام واجب است و فرقى ميان او امر شرعى و غيره نيست .\r\nو امّا حكم عقل قطعى : هم حكم عقل مستقلّ داريم كه عقل بدون استعانت از شرع و مستقلًاّ حكم مىكند و هم حكم عقلِ غير مستقلّ داريم كه عقل با استعانت از شرع حكم به وجوب اطاعت پيامبر و امام عليه السلام مىكند :\r\n\r\n\r\n","description":"","footnote":"\r\n( 1 ) . وسائل الشيعه ، ج 18 ، ص 98 - 99 ، حديث اوّل ، باب 11 .\r\n( 2 ) . وسائل الشيعه ، ج 18 ، ص 4 ، حديث 5 .\r\n( 3 ) . وسائل الشيعه ، ج 18 ، ص 101 . حديث 9 .\r\n","page_name":" 365 ","page_number":365},
  {"content":"\r\n\r\nامّا عقل مستقّل : پيامبر و ائمّه صلوات الله عليهم اجمعين اولياى نعمتهاى ما مىباشند « صغرى » و پس از معرفت و شناخت آنان به عنوان ولى نعمت و منعم ( البته باذن الله و بمشيّته ) عقل هر عاقلى مستقّل است به اينكه : شكر منعم واجب است « كبرى » پس شكر پيامبر و ائمه عليه السلام واجب و لازم است و از مصاديق شكر منعم و شكر عملى عبارتست از اطاعت او امر و نواهىِ آنان ، پس اطاعت آنان در جميع اوامر و نواهى اعمّ از شرعى و عرفى و عادى و سياسى واجب است . و هو المطلوب . مهمّ در اين برهان اثبات صغرى است و گرنه كبراى كلّى واضح است .\r\nاثبات صغرى : پيامبر و امام هم در مقام تكوين و تحقّق خارجى و نظام تكوين ولى نعمتِ ديگر موجودات مىباشند ، زيرا كه آنان وسائط فيض و مجارى افاضات الهى هستند و به بركت آنها ساير موجودات آفريده شده و مىشود و در روايات فراوانى مىخوانيم : باران به بركت وجود آنها نازل مىشود . آسمان به بركت وجود آنها بر پا است مخلوقات به يُمن وجود آنها روزى مىخورند ، اصلًا اصل وجود ممكنات و كمالات وجودىِ آنها در جميع عوالم وجود به بركت آنها است و حقيقت احمدى صلى الله عليه و آله و سلم نخستين مخلوق و صادر نخستين است و باذن اللّه مبدء و علّت و سر سلسلهء ممكنات مىباشند . و هم در نظام تشريع ، آنان هادى و راهنمايند و اوامر الهى را به بشريّت ابلاغ كرده‌اند و هر فضيلت و ارزشى در جامعهء بشرى وجود دارد به بركت آنان است . پس آنان ولى نعمتان ما هستند .\r\nو امّا حكم عقل غير مستقّل : طبق رواياتى كه در مسألهء قبل ( ولايت اب و جدّ ) بدانها اشاره شد اطاعت پدر و جدّ بر انسان واجب است و مقام ابوّت اقتضا مىكند كه آدمى از پدرش اطاعت كند و حرف شنوى داشته باشد ، البتّه اين وجوب طاعت فى الجمله است يعنى در امورى كه خلاف شرع نباشد و گرنه اطاعتش واجب نيست ، مثلًا اگر پدرى امر به منكرات نمايد يا نهى از معروفها و واجبات الهى بكند بر فرزند اطاعت او واجب نيست ، زيرا به حكم روايات : « لا طاعة لمخلوق فى معصية الخالق » حال اگر مقام ابوّت مقتضى است كه فرزند از او اطاعت كند ، پس مقام عظماى ولايت و امامت به طريق اولى مقتضى است كه امّت و رعيّت از آن اطاعت كنند و اطاعت امام بر همگان واجب باشد .\r\nوجه اولويّت آن است كه : حقّى كه مناط وجوب اطاعت باشد در باب امامت به مراتب بزرگتر از باب ابوّت است و اصلًا قابل قياس نيست چرا كه آنان پدران روحانى و\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nمعنوى جامعه هستند و بشريّت را به سوى راه راست هدايت مىكنند و پيروى از سنّت و سيرت آنان ما را به خوشبختى ابدى نائل مىكند لى پدران نسبىِ ما صرفاً پدران جسمانى هستند و ما از اصلاب آنان هستيم و تا مدّتى هم تحت تكفّل و سرپرستىِ آنها بوده‌ايم و بيش از اين نيست . ( و نيز اگر مقام ابوّت ايجاب مىكند كه پدر و جدّ بر اموال طفل ولايت داشته باشند و تصرّفشان در آن اموال نافذ باشد و حقّ بيع و شراء و تزويج و غيره داشته باشند و بلكه خود فرزند و همهء ما يملك‌او مال پدر و جدّ باشد پس مقام امامت به طريق اولى اين ولايت داشتن را اقتضا مىكند . به همان اولويّتى كه بيان شد . )\r\n\r\nقوله : فتأمل :\r\nشايد اشاره باشد به اينكه ادلّهء اربعه‌اى كه مرحوم شيخ رديف كردند تماماً به منظور اثبات ولايت پيامبر و امام بود و آن همه آيه و روايت و حكم عقل را به اين هدف ذكر كرده‌اند در حالى كه برخى از آنها بر ولايت داشتن دلالت داشت و برخى بر وجوب اطاعت از آنان دلالت مىكرد ( چنان كه ما تفكيك كرديم ) و ملازمه‌اى هم ميان وجوب اطاعت و ثبوت ولايت نيست زيرا اطاعت مادر هم واجب است در حالى كه او ولايت شرعيّه ندارد ، اطاعت والدين بر فرزند كبير هم واجب است در حالى بر او ولايت ندارند ، پيروى از فتواى مجتهد ، بر مقلّد واجب است در حالى كه بر مسلكِ منكرينِ ولايت فقيه ، ولايتى در ميان نيست . پس خوب بود مرحوم شيخ تفكيك مىكردند .\r\n\r\nقوله : و المقصود :\r\nهدف ما از ذكر آن همه آيات و روايات و ادلّه دفع اين توهّم است كه كسى خيال كند پيامبر و ائمه عليه السلام ولايت تشريعى بر اموال و اعراض و انفس ندارند و ولايت مطلقه براى آنان ثابت نيست ، همچنين خيال كند كه اطاعت از آنان تنها در محدودهء اوامر شرعيّه كه حكم خدا را بيان مىكنند ، واجب است نه در اوامر عرفيّه و عاديّهء آنان ، به حكم آن ادلّه اين توهم باطل است و پيامبر و امام ولايت و سلطنت مطلقه بر جان و مال مردم را دارد و صاحب اختيار آنها هستند و هرگونه تصرّفى را كه انجام دهند به اذن الهى نافذ است . و هم در اوامر شرعيّه از آنان بايد اطاعت شود و هم در اوامر عرفى و عادى بايد مطيع باشيم ( علاوه بر ولايت تكوينى كه آن هم قطعاً ثابت بود ولى جاى بحث از آن علم فقه نيست . ) تا اينجا ولايت به معناى اوّل را ( ولايت استقلالى ) كه ولايت مطلقهء پيامبر و امام عليه السلام بود ، ثابت كرديم .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n\r\nقوله : و امّا بالمعنى الثانى :\r\nو امّا ولايت به معناى دوّمش يعنى ديگران اگر بخواهند در بعضى از كارها دخل و تصرّف كنند حتماً بايد به اذن و رضايت پيامبر صلى الله عليه و آله و سلم و امام عليه السلام باشد و از خود استقلال در تصرّف ندارد و اگر بدون رضايت امام عليه السلام كارى كردند حتماً باطل بوده و نافذ نخواهد بود :\r\nدر اين رابطه هم نخست تأسيس اصل مىنمايند و آن اينكه : لزوم اجازه گرفتن از پيامبر و امام خلاف اصل است و اصل اوّلى آن است كه هيچ انسانى بر انسان ديگر ولايت ندارد و اجازه گرفتن از او شرط نيست ، آنگاه لزوم اذن و اجازه از امام عليه السلام مخالف با اين اصل است ولى به حكم ادلّه و اخبار خاصّه‌اى كه داريم مىگوييم : اذن گرفتن از امام عليه السلام واجب و لازم است ، امّا قبل از ذكر اخبار ، اشاره‌اى به ضابطهء اين امور و كارها مىكنند :\r\nدر چه كارهائى اذن امام عليه السلام لازم است ؟ به طور كلّى در امورى كه معروف و داراى مصلحت هستند و مطلوب شارع مقدّس است و از طرفى بر عهدهء شخص يا گروه مشخّص از رعيّت و مسلمانان گذاشته نشده ( مثلًا سرپرستى اموال فرزند بر عهدهء پدر گذاشته شده و تا پدر هست او ولايت دارد و اجازه گرفتن لازم نيست ، فتوى دادن بر عهدهء مجتهد جامع شرائط گذاشته شده و . . . در اين موارد اذن لازم نيست . ) و از طرفى هم از امور حسبيّه هستند يعنى امورى كه نبايد تعطيل شود و زمين بماند و حتماً بايد در جامعه انجام شود در اين گونه موارد اذن امام عليه السلام لازم است .\r\nمثال : اقامهء حدود و تعزيرات در جامعه از اين قبيل است و بايد در زمان حضور امام عليه السلام به اذن او باشد ، تصرّف در اموال اشخاص قاصر كه خود قصور دارند و حقّ تصرف ندارند از قبيل : كودكان نابالغ ، مجانين ، سفيهان ، بايد به اذن امام باشد ، تصرّف در اموال شخصى كه غايب و مفقود الاثر شده و به اصطلاح فقهى داراى غيبت منقطعه گرديده ، بايد به اذن امام باشد ، تصرّف در اموال مجهول المالك و تصدّقِ آن اموال بايد به اذن امام عليه السلام باشد ، الزام مردم به پرداخت حقوق مالى ، از قبيل خمس و زكات و خراج و مقاسمه و ساير مالياتها بايد در عصر حضور به اذن امام باشد ، و امثال اينها از قبيل تعيين متولّى براى موقوفاتى كه متولّىِ خاص ندارد ، تعيين قيّم براى صغارى كه قيّم ندارند و . . . .\r\nو امّا ادلّهء ولايت به معناى دوّم :\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nالف : رواياتى كه دلالت دارد بر اينكه ائمه عليه السلام ولات امر و اولى الامر مىباشند « 1 » كه معمولًا مردم در امور عامّه و مصالح عامّه‌اى كه از شؤون رئيس قوم است به ولىّ امر و والى مراجه مىكنند و از تعبير به اولوالامر اين معنا به ذهن مىآيد كه : پس بايد در امور عامّهء مذكور و مانند آن بايد به امام عليه السلام مراجعه كرد و بايد با صلاح ديد او انجام شوند .\r\nب : روايتى كه مىگويد : در حوادث واقعه ( آنچه براى شما پيش مىآمد ) بايد به راويان حديث ما مراجعه كنيد ( توقيع شريف كه بعداً خواهد آمد . ) و سپس در مقام ذكر علّت براى وجوب رجوع و امر به رجوع ( فارجعوا فيها ) مىفرمايد : زيرا آنان حجّت من بر شمايند و خود من حجّت خدا بر همگان هستم « 2 » كيفيت استدلال : از اين تعليل استفاده مىشود كه راويان حديث نايبان امام عليه السلام مىباشند و مرجع اصلى در اين گونه از حوادث خود امام عليه السلام است ، پس در فرض تمكّن بايد به خود امام بايد به امام مراجعه شود و از او اذن بگيريم .\r\nج : روايت مفصّلى كه در رابطه با بيان فلسفه ضرورتِ امام عليه السلام از امام رضا عليه السلام وارد شده و مرحوم صدوق در علل الشرايع آن را آورده و در آنجا امام هشتم عليه السلام علل متعدّدى را ذكر نموده‌اند كه يكى از آن علل اين است : تجربه ثابت كرده و عقل هم قاطع است به اينكه هيچ فرقه‌اى از فرقه‌ها و هيچ امّتى از امّتها در تاريخ يافت نشده كه بمانند و زندگى كنند ( و هرج و مرج پيش نيايد و نابود نشوند ) مگر به بركت وجود قيّم و رئيس و قائدى كه در امور دين و دنيا يا در امر دنياى آنان راهبر و زمامدار باشد ، و مطلب به اين مهمّى از خداى حكيم يا مولاى حكيم بدور است كه بندگان را رها كرده و براى آنان قيّمى تعيين نكند در حالى كه قوام و بقاء آنان به وجود امام است « 3 » ( پس حتماً پس از پيامبر صلى الله عليه و آله و سلم كسى را تعيين كرده كه به اعتقاد ما على عليه السلام است ) محلّ شاهد در تعبير لمالّا بدلهم منه فى امر الدين و الدنيا و لا قوام لهم الّا بها است كه دلالت دارد بر اينكه : امور عامّه و مصالح عامّه به دست امام است و امام از طرف خداوند قيّم است و ديگران بايد به اذن او آن كارها را بكنند .\r\n\r\n\r\n","description":"","footnote":"\r\n( 1 ) . الكافى ، ج 1 ، ص 205 .\r\n( 2 ) . وسائل الشيعه ، ج 18 ، ص 110 ، باب 11 ، حديث 9 .\r\n( 3 ) . علل الشرايع ، ص 253 ، باب 182 ، حديث 9 .\r\n","page_name":" 369 ","page_number":369},
  {"content":"\r\n\r\nد : روايات خاصّه‌اى كه در رابطه با خصوص اجراء حدود و تعزيرات و حكومت و قضاوت وارد شده و صريحاً مىگويد : اين كارها از آنِ امام المسلمين است و ديگران حق ندارند و نظر امام ملاك است . « 1 » ه : يا رواياتى كه در رابطه با نماز بر جنازه وارد شده و مىگويد : سلطان اللّه احقّ بها من كلّ احدٍ ، يعنى كسى كه از طرف خداوند سلطنت و امامت دارد از ديگران بر اين كار ( نماز خواندن بر جنازه‌ها ) سزاوارتر است و اين گونه امور حقّ امام است « 2 » و روايات ديگرى كه اهل تتبّع مىتوانند بدانهابرسند .\r\n\r\nقوله : و كيفكان :\r\nاصل اينكه در كثيرى از امور عامّه ( همان مصالح عامّه‌اى كه به برخى مصاديق آن اشاره شد ) امام ولايت دارد و ديگران استقلال در تصرّف ندارند و يقيناً بايد به اذن امام عليه السلام باشد ، جاى بحث نيست و واضح است ، ولى يك ضابطه و حدّ معيّنى ندارد و يك عموم يا اطلاقى نداريم كه به حكم اصالة العموم دلالت كند بر اين كه هر نوع تصرّفى منوط به اذن امام عليه السلام است ، آرى قدر مسلّم اين است كه : در كليّهء امورى كه هر قومى به رئيس آن قوم مراجعه مىكنند و بدون اجازهء او كارى نمىكنند ، در همهء اينها رجوع به امام لازم است و دليل مطلب آن است كه اينان نيز اولى الامر و وُلات امر مىباشند ، و مرجع اصلى در حوادث واقعه هستند ( اشاره به ادلّهء مذكور ) .\r\n\r\nقوله : و المرجع :\r\nكلّا در افعال و تصرّفاتى كه از وظائف حاكم مسلمين است و شأن رعيّت نيست حتماً اذن امام لازم است . و در افعالى كه از وظائف شخصىِ ما است از عبارات و معاملاتمان قطعاً اذن لازم نيست . ولى در مواردى شك مىكنيم كه آيا از امورعاّمه‌اى است كه اذن گرفتن لازم است يا از آنها نيست و نص يا عموم و اطلاقى هم بر يكطرف نداريم ، نوبت به اصول عمليّه مىرسد كه آيا جاى احتياط است يا جاى برائت است ؟ ( بستگى به مبناى فقيه دارد ، اگر اذن شرط وجوب باشد عندالشك جاى برائت است و اگر شرط واجب و صحّت باشد ، جاى احتياط است . ) و لكن از آنجا كه تمام اين بحثها در فرض حضور امام\r\n\r\n\r\n","description":"","footnote":"\r\n( 1 ) . وسائل الشيعه ، ج 18 ، ص 6 و 221 و 330 و . . . .\r\n( 2 ) . وسائل ، ج 2 ، ص 801 ، باب 23 ، حديث 4 .\r\n","page_name":" 370 ","page_number":370},
  {"content":"\r\n\r\nعليه السلام و تمكّن از امام عليه السلام يا نايب خاص او است نوبت به اجراى اصول عمليّه نمىرسد و اصل عملى وقتى دليل است كه ما دسترسى به حجّت و دليل نداشته باشيم ( الاصل دليل حيث لادليل و لاحجّة ) و با دسترسى به حجّت جاى اصل نيست آرى اگر در سايهء برخى از علل و عو امل دسترسى به امام يا نايب خاص او نداشتيم ( مثل شرايط تقيّه ، خوف از سلطان جور ، بُعد مسافت و . . . ) اينجا جاى اصل عملى است . و با لجمله تعرّض و لايت پيامبر و امام فعلًا براى ما مورد ابتلاء نيست ، و مهّم بحث از ولايت فقيه است :\r\n\r\nو امّا ولايت فقيه :\r\nباز در دو مقام اين بخش مطرح مىشود :\r\n1 - ولايت استقلالى : يعنى استقلال داشتن فقيه جامع شرائط در تصرّف در مال و جان مردم : و اين همان مبحث معروف ولايت مطلقهء فقيه است و بحث در اين است كه آيا همان ولايت و سلطنت و اختياراتى كه پيامبر صلى الله عليه و آله و سلم و امام عليه السلام داشتند و تصرّف آنها در جميع شؤون مسلمين نافذ بود و اطاعت كلّيهء او امر آنها ( شرعى و غير شرعى ) واجب بود آيا همين ولايت و اختيارات براى فقيه عادل هم ثابت است و فقيه هم مثل امام عليه السلام بر مال و جان و ناموس مردم ولايت دارد و دخل و تصّرفش در اين امور نافذ است يا خير ؟\r\nمرحوم شيخ مىفرمايد : ما هيچ دليلى از عمومات و مطلقات براى اثبات ولايت مطلقهء فقيه نداريم مگر يك سلسله احاديثى كه در شأن علماءِ دين وارد شده است ( البته امروزه دامنهء بحث به مراتب گسترده‌تر شده و فتاواى فقيهان بزرگ مطرح است ، استناد به آيات و اجماع و حكم عقل و روايات ديگرى غير از رواياتى كه شيخ اعظم متعّرض شده ، مطرح است ولى ما چون بنابر شرح مطالب كتاب داريم به مطرح فرمايشات شيخ اعظم و تشريح آنها قناعت مىكنيم . ) و ذيلًا اهّم اين روايات را مىآوريم :\r\n1 - قوله صلى الله عليه و آله و سلم انّ العلماء ورثه الانبياء « 1 » كيفيّت استدلال : وقتى مىگوييم : زيد وارث بكر است يعنى آنچه از بكر بر جاى ماند و جزء ما ترك او است به زيد مىرسد و زيد آنها را مالك مىشود ، آن گاه علماء وارثان پيامبران هستند يعنى آنچه را كه انبياء عليه السلام از خود بر جاى گذاشتند به علماء\r\n\r\n\r\n","description":"","footnote":"\r\n( 1 ) . وسائل الشيعه ج 18 ص 53 باب 8 حديث 2 .\r\n","page_name":" 371 ","page_number":371},
  {"content":"\r\n\r\nمىرسد و در اختيار آنان قرار مىگيرد ، چه ما ترك انبياء علوم و معارف دينى باشد در بخش اعتقادات و اخلاق و احكام و چه ولايت و زعامت بر امّت باشد پس به حكم عموم حديث مذكور ، مقام و منصب ولايت پيامبران به علماء مىرسد ، پس علماء نيز داراى ولايت مطلقه هستند ( البتّه از خارج اين نكته مسلّم است كه هر عالمى منظور نيست بلكه فقيه جامع شرائط منظور است . )\r\n2 - قوله صلى الله عليه و آله و سلم انّ العلماء امناء الرسل « 1 » كيفيّت استدلال : امين كسى است كه امانت دارو حافظ امانت صاحب امانت باشد و علماء امنيان پيامبر هستند يعنى حافظان امانتهاى آنان مىباشند و از جمله امانات رسولان مسألهء ولايت و زماعت آنان بر امور دين و ديناى مردم است و به حكم عموم حديث علماء در جميع شؤون متعلّق به رسولان امانت دار هستند و حذف متعلّق مفيد اين عموم است و معناى حفظ و لايت و نگهبانى از آن ، اعمال ولايت است و چنين نيست كه شأن انبياء تنها ذكر احكام و بيان مسائل شرعى باشد بلكه از اهّم شؤون آنان حاكميّت و ولايت بر مسلمين است و اين شأن هم به علماء رسيده پس آنان پس از پيامبر والى بر مردم هستند و همان ولايت رسولان را دارند .\r\n3 - قوله عليه السلام : مجارى الامور و الاحكام بيد العلماء باللّه الامناء على حلاله و حرامه « 2 » كيفيّت استدلال : كلمهء مجارى الامور عاّم است يعنى جريان هر كارى از كارها ( سياسى اقتصادى ، نظامى و هر آنچه مربوط به شؤون مسلمين باشد ) مخصوصاً كلمهء احكام بر امور عطف شده و عطف ظهور در مغايرت دارد يعنى امور غير از احكام شرعيّه است و مربوط به شؤون دنيوى مسلمان است و مراد از « بيد العلماء » اين است كه در تحت قدرت و اختيار و سلطنت علماء باشد و يد كنايه از سلطنت است در نتيجه علماء باللّه داراى ولايت مطلقه هستند و پس از پيامبر و امامان عليه السلام مجارىِ هر امرى از امور بدست اينان است .\r\n4 - قوله صلى الله عليه و آله و سلم : علماء امّتى كانبياء بنى اسرائيل « 3 » كيفيّت استدلال : انبياء بنى اسرائيل چون پيامبر بودند ولايت مطلقه بر جميع شؤون\r\n\r\n\r\n","description":"","footnote":"\r\n( 1 ) . اصول كافى ج 1 ص 46 حديث 5 .\r\n( 2 ) . شحف العقول ص 238 .\r\n( 3 ) . عوالى اللئالى ، ج 4 ، ص 77 ، حديث 67 .\r\n","page_name":" 372 ","page_number":372},
  {"content":"\r\n\r\nمردم داشتند و علماء امّت من مانند انبياء بنى اسرائيل مىباشند يعنى همان مناصبى كه آنها داشتند اينها هم دارند پس اينان هم ولايت مطلقه دارند .\r\n5 - مرسله فقه الرضا عليه السلام : انّ منزلة الفقيه فى هذا الوقت كمنزلة الانبياء فى بنى اسرائيل « 1 » وجه استدلال مثل حديث قبلى است و بلكه واضحتر است چون سخن از منزلت و مقام آنها مطرح شده و منزلت و مرتبتِ ولايت بر مردم براى انبياء بنى اسرائيل بوده پس براى فقيه هم همان منزلت هست .\r\n6 - قول علىّ عليه السلام فى نهج البلاغه : اولى الناس بالانبياء اعلمهم بماجاؤابه انّ اولى الناس بابراهيم اللّذين اتبّعوه ( قسمت اخير آيه است كه امام عليه السلام بدان استشهاد كرده است . ) « 2 » كيفيت استدلال : اين حديث در واقع بيان يك صغرى است كه عالمترين مردمان به شريعت انبياء بهترين مردمان و نزديكترين آن به انبياء هستند و كبراى كلّى هم بايد ضميمه شود كه : و هركس اين گونه باشد پس براى او است آنچه براى انبياء بوده ، و از جملهء آنچه براى انبياء بوده ، ولايت و زعامت بر مردم بوده پس همين ولايت براى اعلم الناس پس از انبياء و ائمهء عليه السلام ثابت است .\r\n7 - قوله صلى الله عليه و آله و سلم : رسول خدا سه بار فرمود : اللّهم ارحم خلفائى ، سؤال شد : يا رسول اللّه خلفاى شما كيانند ؟ حضرت فرمود : الّذين يأتون بعدى و يروون حديثى و سنّتى « 3 » كيفيّت استدلال : طبق اين حديث راويان حديث پيامبر كه همانا عالمان دين باشند ، خلفا و جانشينان رسول خدا هستند و در حديث تقييد و تخصيصى نيست كه در چه جهتى خليفه هستند ؟ و حذف متعلّق مفيد عموم است يعنى در جميع شؤون مربوط به من ، اينان جانشين من مىباشند و از جملهء شؤونات رسول صلى الله عليه و آله و سلم شأن ولايت بر مردم است و همين منصب براى علماء واقعى ثابت است .\r\n8 - قول الصادق عليه السلام : در مقبولهء عمر بن حنظله : فانّى قد جعلته عليكم حاكماً « 4 » كيفيت استدلال : همانطور كه اگر پيامبر در زمان خودش يا على عليه السلام در عصر\r\n\r\n\r\n","description":"","footnote":"\r\n( 1 ) . فقه الرضا ، ص 338 .\r\n( 2 ) . نهج البلاغه حكمت 96 و آيه 68 آل عمران .\r\n( 3 ) . وسائل الشيعه ، ج 18 ، ص 100 ، باب 11 ، حديث 7 .\r\n( 4 ) . وسائل الشيعه ، ج 18 ، ص 98 و 99 ، باب 11 ، حديث اوّل .\r\n","page_name":" 373 ","page_number":373},
  {"content":"\r\n\r\nخلافتش مىفرمايد : من فلانى را حاكم و والى بر شما قرار دادم ، آن شخص نايب خاص مىشد و ولايت بر مردم داشت ، همچنين اينكه امام صادق عليه السلام مىفرمايد : من عالم دينى را و ناظر در حلال و حرام و عارف به احكام دين را بر شما حاكم قرار دادم و او را به اين منصب منصوب كردم باز اينان ولايت يافته و اطاعت مردم از آنان واجب مىشود .\r\n9 - قوله عليه السلام در مشهورء ابو خديجه : انّى قد جعلته عليكم قاضياً « 1 » كيفيّت استدلال : همانند استدلال به مقبوله است و قاضى به معناى حاكم است . . . .\r\n10 - قوله عجّل اللّه تعالى فرجه الشريف : هم حجّتى عليكم و انا حجّة اللّه « 2 » كيفيّت استدلال : در حوادث واقعه به راويان حديث ما مراجعه كنيد زيرا آنان حجّت من بر شمايند و من حجّت خداوندبر همگان هستم ، پس همانطورى كه اگر خودم حضور داشتم بر شما ولايت دارم همچنين راويان حديث ما هم نايبان عامّ من هستند و حجّت من بر شمايند و حذف متعلّق مفيد عموم است يعنى نسبت به هر آنچه من حجّت خدايم نسبت به همهء آنها اينان حجّت من هستند ، و از جملهء آن چيزها ولايت و زعامت و وجوب اطاعت امر آنان است .\r\n\r\nقوله : الى غير ذلك :\r\nمرحوم شيخ در اين فراز به همين ده روايت بسنده كرده و اشاره مىكنند به اينكه : روايات ديگرى هم وجود دارد كه شخص جستجوگر مىتواند به آنها دست يابد .\r\n\r\nقوله : و لكنّ الانصاف :\r\nبه عقيدهء مرحوم شيخ دلالت اين احاديث بر مسألهء ولايت مطلقهء فقيه ، ناتمام است و به دو بيان از آنها جواب مىدهند :\r\nجواب اوّل : معمولًا آنچه نقل شد فرازى از هر روايتى بود و صدر و ذيلى هم داشتند كه چون مستقيماً محلّ شاهد نبود ، مرحوم شيخ نقل نكرد ، حال مىفرمايد : دقّت و تأمل در خود اين فرازها و در صدر برخى از روايات مذكور و ذيل برخى ديگر ، باعث مىشود كه انسان منصف جزم و قطع پيدا كند به اينكه اين روايات فقط در مقام به اين اين مطلب است كه همانطور كه انبياء عليه السلام وظيفه داشتند احكام شرعيه و مسائل فقهى را براى\r\n\r\n\r\n","description":"","footnote":"\r\n( 1 ) . وسائل الشيعه ج 18 ص 100 باب 11 حديث 6 .\r\n( 2 ) . وسائل الشيعه ج 18 ص 101 باب 11 حديث 9 .\r\n","page_name":" 374 ","page_number":374},
  {"content":"\r\n\r\nمردم بيان كنند ، علماء نيز وظيفه دارند در گوشه‌اى بنشينند و حلال و حرام را بيان كنند ، و امّا اينكه علماء دين همانند انبياء باشند در جميع شؤون و مناصب تشريعى و از جمله در ولايت مطلقه داشتن بر جان و مال مردم و صاحب اختيار مردم بودن ، اين مطلب از روايات مذكور استفاده نمىشود . البتّه مرحوم شيخ به همين مقدار بسنده كرده و در يكايك روايات محاسبه نكرده‌اند ولى صاحبان حاشيه بر مكاسب به تفصيل محاسبه كرده‌اند و ما در اينجا اشاراتى به اهمّ آن محاسبات داريم :\r\nامّا روايت اوّل : اوّلًا شايد مراد از علماء خصوص ائمه عليه السلام باشند و شامل فقهاى جامع شرائط نباشند ، شاهد اين اشكال آن است كه در روايات وارده از خود آنان عليه السلام مىخوانيم : نحن العلماء و شيعتنا المتعلمون و ساير الناس غثاء و ثانياً بر فرض كلمهء العلماء مفيد عموم باشد ( كما هو الحق چون جمع با الف و لام است . ) ولى از كجا ورثه بودنِ آنان در جميع شؤونات مربوط به انبياء باشد ؟ و ثالثاً از كجا همهء انبياء ولايت و زعامت داشتند تا همين مقام و موقعيّت براى علماء هم باشد ؟ و رابعاً ذيل و ادامهء حديث قرينه است بر اينكه مراد وارث بودن در علوم و معارف انبياء است نه در جهات ديگر ، چون ذيلش مىفرمايد : و انّ الانبياء لم يورثّوا ديناراً و لا درهماً و لكن ورثّوا احاديث من احاديثهم فمن اخذ بشيئى منها اخذ بخظٍّ و افرٍ اين جمله در حقيقت توضيح مىدهد كه ارث و ميراثِ انبياء براى علماء چه بوده ؟ و مىفرمايد : ارثيّهء پيامبران مال و منال دنيا نبوده بلكه ( علوم دين و معارف الهى ) و احاديث و روايات بوده و هر كس به اين روايات اخذ كند بهره و افرى برده است . پس اين حديث ربطى به ولايت و سلطنت مطلقه ندارد .\r\nو امّا روايت دوّم : اوّلًا شايد مراد از « علماء » خصوص امامان باشند و ثانياً ذيل و ادامهء حديث مشخّص مىكنند كه دانشمندان دين در بيان احكام شرعيه و حلال و حرام امينان رسولان هستند نه در ولايت مطلقه داشتن ، چون ذيل حديث مىگويد : مالم يدخلوا فى الدنيا قيل يا رسول الله و ما دخولهم فى الدنيا ؟ قال اتباّع السلطان فاذا فعلو ذلك فاحذر هم على دينكم و اين جملهء اخير كه مىگويد : بر دين تان از چنين عالمانى بترسيد و بر حذر باشيد ، و دين مجموعهء احكام و معارف و قوانين الهى است ، قرينه مىشود كه مراد امين در امر دين است نه در جميع شؤون دينى و دنيوىِ آنان .\r\nو امّا روايت سوّم : اين روايت فرازى از روايت مفصّلى است كه از امام حسين عليه السلام\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nنقل شده و از قسمتهاى مختلف آن استفاده مىشود كه منظور از مجارىِ امور و احكام ، منابع دين است و اينها بدست علماء است و تنها در اين جهات متابعت از علماء واجب است و از جمله در خود فرازى كه قبلًا نقل شد آمده بود : « الامناء على حلاله و حرامه » كه سخن از امين بودن بر حلال و حرام الهى است نه بر جميع شوون زندگى مسلمين و ولايت مطلقه داشتن ، مضافاً به اينكه كلمهء العلماء باللّه واژهء خاصى است يعنى كسانى كه واقعاً عارف باللّه باشند و شايد منظور خصوص ائمه عليه السلام باشند و از اين حديث هم عموميّت مستفاد نيست .\r\nو امّا روايت چهارم و پنجم : همهء انبياء بنى اسرائيل كه ولايت بر مال و جان مردم نداشتند تا منزلت فقيه مثل منزلت آنان باشد و لذا قدر متيقّن آن است كه تشبيه در فضائل‌و مناقب است و از حيث فضيلت و ثواب ، فقهاء مثل انبياء بنى اسرائيل هستند ولى كارى به ولايت مطلقه داشتن ندارند .\r\nو امّا روايت ششم : اين روايت هم چون تعبير به « اعلمهم بما جاؤا » كرده و افعل التفضيل آورده به احتمال قوى منظور ائمه عليه السلام باشند چون آنان اعلم الناس به شريعت هستند و كارى به ولايت فقيه ندارند ، و بر فرض عموميّت مىگوييم : اين در بيان افضليّت عالم دين از ديگران است و اولى الناس اى افضلهم ، و ثالثاً به فرمودهء علّامهء مجلسى در بحار : در بعض نسخه بجاى اعلمهم كلمهء اعملهم به تقديم ميم بر لام آمده و مرحوم مجلسى همين را اظهر دانسته كه بنابر اين اصلًا ربطى به ما نحن فيه ندارد . و وجه اظهريّت استشهاد امام على عليه السلام به آيه شريفه است كه ظاهر از تبعيّت در آيه ، تبعيّت در عمل به جانحه و جارحه است .\r\nو امّا روايت هفتم : ذيل حديث قرينه است كه مراد از خلافت ، خلافت در نقل احاديث و تبليغ و نشر احكام است نه در جميع جهات كه فرموده : الذين يأتون بعدى و يروون حديثى . . . .\r\nو امّا روايت هشتم و نهم : صدر مقبوله و مشهوره به وضوح شهادت مىدهد كه ايندو مربوط به منصب قضاوت و فصل خصومت در منازعات است كه منصب قضاء براى فقيه ثابت است ولى ربطى به ولايت مطلقه داشتن بر جميع شؤونِ امور مسلمين ندارد .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nو امّا روايت دهم : حجّت كسى است كه به سبب او بر ديگران احتجاج مىشود و قدر متيقن از حجت بودن علماء بر مردم ، حجّت بودن در امر دين است كه حلال و حرام را براى مردمان باز گو كرده و حجّت بر همگان تمام كردند . و كارى به زعامت عامّه بر مسلمين ندارد . نتيجه : پس از هيچكدام از روايات مذكور ولايت مطلقهء فقيه ثابت نشد و به عقيدهء مرحوم شيخ اين قسم از ولايت براى فقيه ثابت نيست و در اين جهت فقهاء مثل ائمه عليه السلام نيستند .\r\n\r\nقوله : فلو طلب :\r\nمتفرّع بر نتيجه‌اى كه گرفتيم ، مىفرمايد : حال كه فقيه ولايت مطلقه ندارد و اطاعت از او در احكام حكومتى واجب نيست ، پس اگر فقيه عادل از مردمان زكات يا خمس يا ساير حقوق مالى را مطالبه كرد و امر كرد كه به او بدهند ، بر مكلّفين امتثال و اجابت و وجوب دفع به حاكم ثابت نيست و مىتوانند امر او را اطاعت نكرده و خودشان مستقيماً حقوق مالى را به مصارفش برسانند . البته اين به عنوان حكم حكومتى و ولايتى بود ، امّا اگر به عنوان حكم فقهى و شرعى باشد يعنى فقيهى فتوايش بر اين است كه حتماً بايد زكات و خمس و غيره بدست فقيه برسد و پرداختن آنها را به فقيه شرط صحّت و امتثال مىداند و اگر ندهد مشغول الذمّه است ، حال مطلقاً اين را واجب مىداند يا در صورت مطالبه ، اگر چنين فتوايى مىدهد بايد مقلّدينش متابعت كنند مثل ساير احكام شرعيه و مسائل فرعيّه و اگر اين فقيه اعلم است بايد ابتداءً از او تقليد كند و به او بدهد و اگر مساوى با فقيه ديگر است پس از انتخاب او به عنوان مرجع بايد زكات را به او بدهد ولى اين ربطى به ولايت او ندارد . و بالجمله منصب افتاء و قضاء براى فقيه ثابت است ولى منصب ولايت ثابت نيست .\r\n\r\nقوله : مع انّه : جواب دوّم :\r\nدر جواب اوّل به اين نتيجه رسيديم كه اصلًا اين اخبار عموميّت ندارند و اختصاص به بيان وظيفهء علماء از حيث احكام شرعيّه دارند . ولى در جواب دوّم مىگوييم : بر فرض كه عموم و اطلاق در ظاهر كلام وجود داشته باشد ولى ناگزيريم از اين كه اين عمومات را بر همان جهت معهود و متعارف از وظيفهء پيامبر حمل كنيم و بگوييم : مراد وارث و خليفه و امين بودن در اين وظيفه است و آن تبليغ احكام است كه رسول به ما هو رسولٌ كه پيك و\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nپيام آور است و امر و نهى خداوند را به بشر ابلاغ مىكند و علماء در اين جهت به منزلهء پيامبر و جانشين او هستند و وظيفهء آنها ارشاد و تبليغ احكام است . و دليل اين لزوم حمل آن است كه اگر عام را به عمومش ابقاء كنيم مستلزم تخصيص اكثر مىگردد كه قبيح است و از مولاى حكيم صادر نمىشود ، و دليل استلزام تخصيص اكثر آن است كه موارد سلطنت فقيه بر اموال و انفس به مراتب كمتر از موارد عدم سلطنت او است ( مثلًا موارد سلطنت اموال كسانى است كه استقلال در تصرّف ندارند و قاصراند ولى موارد عدم سلطنت در مورد حدود و ديات و بيع و طلاق و فسخ و . . . مىباشد ) بناچار بايد تخصيص زده و حمل بر مورد مذكور كنيم .\r\n( نكته : جا دارد كسى از مرحوم شيخ سؤال كند كه اين كه فرموديد : موارد عدم سلطنت خيلى بيشتر است از كجا فرموديد ؟ دليل‌تان چيست ؟ لابدّ از خارج اين را مفروض و مسلّم گرفته‌ايد كه فقيه ولايت مطلقه ندارد بعد طبق اين اصل مىفرمائيد :\r\nموارد عدم سلطنت بيشتر است . و ظاهراً دليل ديگرى نيست و به قول خودتان ادلّه منحصر در اخبار است و اخبار هم كه محلّ بحث است . خلاصه با قبول عموميّت اخبار وجهى براى اين حمل نيست و استدلال به لزوم تخصيص اكثر هم صحيح نيست . )\r\nو بالجمله : خلاصهء كلام در بخش ولايت فقيه به معناى اوّل آن : ما دليلى نداريم مبنى بر اينكه اطاعت فقيه مثل اطاعت امام عليه السلام واجب باشد و ولايت مطلقه داشته باشد و به جز مواردى كه به دليل خارج شده و استقلال در تصرف براى ديگران هم هست ( مثل پدر و جدّ ) در ساير موارد فقيه مثل امام باشد . اثبات اين مطلب از خرط قتاد ( و كندن خارهاى درخت قتاد و خار دار با دست خالى از بالا به پائين كه بسى مشكل است ) هم مشكل‌تر است .\r\n\r\nقوله : بقى الكلام :\r\nو امّا ولايت به معناى دوّمش : در بخش ولايت پيامبر و امام عليه السلام گفتيم كه : امور و كارهايى وجود دارد كه از مصالح عامّه است و به عهدهء فرد خاصّى نهاده نشده و در اين گونه از امور ، ديگران استقلال در تصرّف ندارند و حتماً بايد به ائمه عليه السلام رجوع كنند ، و از آنان اجازه بگيرند و با اجازهء آنان اين كارها را انجام دهند ، حال سؤال اين است كه : آيا در هر آنچه از كارها اذن امام عليه السلام معتبر بود و مشروعيّت و صحت كار در گرو اذن امام بود و بر\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nمردم واجب بود به امام عليه السلام رجوع كنند در همهء اين امور در عصر غيبت اذن فقيه جامع الشرائط معتبر است و مردم بايد به او مراجعه كنند و تحت نظر او اقدام كنند ؟ يا خير ، اذن فقيه معتبر نيست ؟ آيا اين قسم از ولايت براى فقيه وجود دارد و فقيه مختار است كه اذن بدهد ؟ يا اين نحو از ولايت را هم ندارد و بكلّى دست فقيه بسته است ؟\r\n\r\nقوله : و حيث انّ :\r\nمرحوم شيخ مىفرمايد : از آن رهگذر كه موارد لزوم رجوع به امام و اذن گرفتن از امام و كارهايى كه متوقّف بر اذن امام است ، ضابطمند نيست و حدود آن تعيين نشده است ، لازم است ابتداءً ضابطهء كلىِّ اين موارد را ذكر كنيم : هر كارى كه معروف است ( در مقابل منكرات ) و از مذاق شارع مقدّس به دست آورده‌ايم كه او راضى به ترك اين كارها نيست و نمىخواهد اين امور در جامعه زمين بماند و تعطيل شود اين گونه كارها به سه دسته تقسيم مىشود :\r\n1 - آنها كه يقين داريم كه وظيفهء شخص خاص يا صنف و گروه خاص يا همگان است : امّا وظيفهء شخص خاصّ مثل پدر و جدّ پدرى كه تا آنها هستند نظارت بر مال فرزند صغير به عهدهء آنها است و آنها ولايت دارند و نيازى به اذن گرفتن نيست . و امّا وظيفهء صنف خاص مثل فتوى دادن كه وظيفهء فقهاى جامع الشرائط است ، و قضاوت كردن كه وظيفهء حُكّام شرع است . و امّا وظيفهء همگان ، مثل امر به معروف و نهى از منكر كردن و دفاع از بيضهء اسلام كه بر هر فرد قادر واجب است . در اين گونه از كارها اذن پيامبر يا امام يا فقيه لازم نيست .\r\n2 - كارهايى كه يقيناً از شؤون و وظايفِ حاكم مسلمين و ولىّ امر است و در زمان امام عليه السلام بايد با اذن او باشد مثل اجراء حدود و تعزيرات و تصرّف در اموال قاصرين و . . .\r\nدر زمان غيبت حتماً بايد به اذن فقيه باشد ( اگر اين بخش از ولايت را بپذيريم ) و يا تعطيل شود . ( اگر اين نحو از ولايت را هم براى فقيه قائل نشويم . )\r\n3 - كارهايى كه مشكوك است يعنى نمىدانيم كه آيا در زمان حضور ، انجام آنها موقوف به اذن امام است و بدون اذن امام نمىشود ، و احتمال مىدهيم اذن امام در آنجا معتبر باشد ، حال به نحو شرط الوجود و الصّحة و الامتثال معتبر باشد ( شرط واجب ) يا به نحو شرط الوجوب معتبر باشد و در اصل وجوب آن كارها بر مردم اذن شرط باشد ،\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nدر اين گونه از كارها در زمان غيبت مردم بايد به فقيه مراجعه كنند ( البته خوب بود جناب شيخ تفصيل داده و مىفرمودند : اگر احتمال مىدهيم كه اذن شرط اصل وجوب باشد از اصالةُ البرائة استفاده مىكنيم و اگر احتمال مىدهيم كه شرط واجب باشد جاى احتياط و وجوب رجوع است ، منتها چون اطلاقات و عمومات بر وجوب رجوع هست و ذيلًا خواهد آمد لذا اين تفصيل را نداده‌اند . )\r\n\r\nقوله : ثمّ ان علم :\r\nوظيفه مسلمانان روشن شد كه در دو بخش اخير بايد به فقيه حامع شرائط مراجعه كنند و امّا وظيفهء فقيه : او اگر از ادّله و منابع اين قسم از ولايت را ثابت مىكند و نظر فقهىاش آن است كه فقيه لااقّل اين مقدار ولايت دارد كه كارها تحت نظر او باشد و اختيار دارد كه اگر صلاح ديد اذن بدهد و گرنه اذن ندهد ، و معتقد است كه اين كارها منوط به خصوص اذن امام عليه السلام يا نايب خاص او نيست ، نايب عام يعنى فقيه عادل نيز چنين ولايتى دارد ، در اين صورت يا خودش متولّىِ آن كار مىشود و يا به ديگران اذن مىدهد و آنها اين كارها را انجام مىدهند و اگر چنين ولايتى را هم براى خويش قائل نبود ، آن كار را فعلًا تعطيل مىكند و مىگويد : بايد اين كارها زمين بماند تا امام زمان ( عج ) تشريف بياورند . و اگر كسى بگويد : جامعهء اسلامى از اين مصالح و معروفها محروم مىشوند ، خواهيم گفت :\r\nمسلمانان از خيلى چيزها محرومند ، بالاترين محروميّتِ آنان ، محروميّت از حضور و ظهور امام معصوم عليه السلام است ، همانطورى كه از بالاترين نعمتها محرومند از اين نيز محروم باشند .\r\n\r\nقوله : و امّا وجوب الرجوع :\r\nبه عقيدهء مرحوم شيخ ولايت به معناى دوّمش براى فقيه ثابت است و در امورى كه در عصر حضور ، اذن معصوم عليه السلام شرط بود ، در عصر غيبت اذن فقيه شرط است و براى اثبات اين مطلب به رواياتى چند تمسّك مىكنند كه در بخش ولايت به معناى اوّلش ، اين روايات را رّد كردند و فرمودند : اصلًا اين احاديث ربطى به ولايت ندارد و در مقام بيان وظيفهء علماء نسبت به بيان احكام شرعيّه است ،\r\nاينجا است كه به قول مرحوم ايروانى : لا وجه لما ذهب اليه المصنّف من التفصيل بين الامور المنوطة باذن الامام فيرجع فيها الى اذن الفقيه و بين الامور المختصّه بالامام فلايبا شرها\r\n\r\n\r\n","description":"","footnote":"\r\n( 1 ) . وسائل الشيعه ، ج 18 ، ص 100 ، باب 11 . حديث 6 .\r\n( 2 ) . وسائل الشيعه ، ج 18 ، ص 101 ، باب 11 ، حديث 9 .\r\n","page_name":" 380 ","page_number":380},
  {"content":"\r\n\r\nالفقيه ، و ذلك انّ ادّلة النيابة ان عمّت عمّت كلتا الطائفتين و ان خصّت خصّت بالاحكام و خرجت عنها كلتا هما و قد صّرح المصنف بالا ختصاص و مع ذلك استدّل بها هنا « 1 » به هر حال ادّلهء مرحوم شيخ عبارتند از :\r\n1 - روايت مقبوله كه امام صادق عليه السلام فرمود : انّى قد جعلته عليكم حاكماً « 2 » يعنى من فقيه جامع شرائط را بر شما حاكم قرار دام و او بر شما حكومت و ولايت دارد و از ناحيهء من به اين امر منصوب شده است . كيفيّت استدلال اين است كه : فقيه عادل به بركت اين روايت مثل نايب خاص پيامبر و امام عليه السلام است و مثل حاكم و فرماندار يا استاندارى است كه از سوى پيامبر يا امام عليه السلام نصب شده باشد و ادارهء منطقه‌اى به او واگذار شده باشد ، و همانطورى كه اصحاب و ياران رسول صلى الله عليه و آله و سلم و امام عليه السلام بايد به او مراجعه كنند و نظر او در اين كارها ملاك است ، فقيه هم از ناحيهء امام عليه السلام به عنوان حاكم منصوب گرديده پس مسلمانان وظيفه دارند در اين كارها به او مراجعه كنند و نظر او را بخواهند ، و اصولًا متبادر به ذهن از كلمهء حاكم آن است كه در امور عامّه و مصالحى كه از شؤون حاكم و سلطان است بايد به او مراجعه كنند و قدر متيقّن همين است .\r\n( خود شما قبلًا فرموديد كه صدر اين روايت قرينه مىشود كه اين حديث مربوط باب قضاوت است و منصب قضاوت هم كه براى فقيه ثابت است و كلام در منصب ولايت است و حديث انّى قد جعلته عليكم حاكماً هم در مقام تعليل است و اطلاق دارد و اگر به درد ولايت مىخورد بايد ولايت استقلالى را هم ثابت كند و گرنه بايد از خير ولايت غير استقلالى هم بگذريم . )\r\n2 - روايت امام حسين عليه السلام : مجارى الامور بيد العلماء باللّه « 3 » كه مجارى امور ( كارهائى كه از شؤون مسلمين و جزء كارهاى مسلمين و مصالح آنان است ) به دست علماء است و يد كنايه از سلطنت است يعنى اختيار آن امور با عالمان باللّه است و همانطورى كه اگر مالى در يد و سلطهء شما است بايد ديگران با طيب نفس شما تصرف كنند ، هكذا در امور عامّه هم زمام امر به دست علماء است و ديگران بايد به آنها مراجعه كنند و با صلاح ديد آنان اقدام نمايند . پس اين ولايت را فقيه دارد . ( باز هم متبادر به ذهن اين است كه خود\r\n\r\n\r\n","description":"","footnote":"\r\n( 1 ) . حاشية المكاسب ، ص 157 .\r\n( 2 ) . وسائل الشيعه ، ج 98 حديث اوّل .\r\n( 3 ) . تحف العقول ، ص 238 .\r\n","page_name":" 381 ","page_number":381},
  {"content":"\r\n\r\nفقيه هم ولايت مطلقه دارد و بالمباشره حقّ دخالت و تصرّف دارد ، زيرا چيزى كه در تحت يد و سلطنت شما است هم ديگران بايد از شما اذن بگيرند و هم خود شما استقلال در تصرّف داريد ، نه اينكه شما مستقّل در تصرّف نباشيد ، پس اين حديث هم دليل بر ولايت مطلقه مىشود نه ولايت به معناى دوّم آن . )\r\n3 - توقيع شريف كه در كتابهاى اكمال الدين شيخ صدوق « 1 » و كتاب الغيبة شيخ طوسى « 2 » و احتجاج طبرسى « 3 » نقل شده است و اين توقيع در جواب مسائل اسحاق بن يعقوب ، از ناحيهء مقدّسه صادر شده و در جواب يكى از سؤالات حضرت چنين مرقوم فرمود اند : و امّا الحوادث الواقعة فارجعوا فيها الى رواة حديثنا فانّهم حجّتى عليكم و انا حجّه اللّه .\r\nكيفيّت استدلال : امام عليه السلام به حكم توقيق شريف به شيعيانش دستور داده است كه در حوادث واقعه واجب است به راويان حديث ( منظور فقهاى جامع شرايط است نه هر راوى و لو عامى باشد ) مراجعه كنيد ( امر داّل بر وجوب است ) و نظر آنان را جويا شويد و آنها اگر صلاح دانستند اقدام كنيد و گرنه حقّ نداريد ، و منظور از حوادث واقعه خصوص منازعات نيست كه اگر دو نفر در امر مالى نزاع كردند بايد به فقيه مراجعه كنند ( گر چه اين هم هست و به حكم مقبولهء عمر بن حنظله وظيفهء طرفين دعوا مراجعه به فقيه عادل است ) و منظور از حوادث واقعه خصوص مسائل مستحدثه و امورى كه مشتبه الحكم باشد از قبيل استعمال دخانيات و . . . نيست ( گر چه اين هم هست و عموم كلمهء حوادث واقعه آن را شامل است كه مراجعه به فقيه مىشود و حكم آن دانسته مىشود . )\r\nبلكه به حكم اينكه « الحوادث الواقعه » جمع با الف و لام و مفيد عموم است و منظور از آن ، مطلق حوادث و رويدادها و امورى است كه در جوامع بشرى پديد مىآيد و معمولًا در آن كارها آحاد جامعهء مستقيماً دخالت نمىكنند و به خود اجازهء دخالت نمىدهند و بلكه به رئيس و بزرگان قوم و رهبران جامعه مراجعه مىكنند و به حكم عرف ( سيرهء عقلاء ) و عقل مستقل ( عقل هر عاقلى مستقّل است و كارى به اتفّاق آراء ندارد تا\r\n\r\n\r\n","description":"","footnote":"\r\n( 1 ) . اكمال الدين ، ص 484 ، باب 45 ، حديث 4 .\r\n( 2 ) . كتاب الغيبة ، ص 29 ، فصل 4 ، حديث 247 .\r\n( 3 ) . احتجاج طبرسى ، ج 2 ، ص 283 .\r\n","page_name":" 382 ","page_number":382},
  {"content":"\r\n\r\nسيره شود ) و نيز به حكم شارع مقدّس ( كه از حديث مذكور و امثال آن مستفاد است ) آن كار را به سران مملكت و زمامداران و واليان امور ارجاع مىدهند . فى المثل براى تعيين قيّم براى صغار ، تعيين متوّلى براى اوقاف عامّه ، تصرف در اموال قاصرين از قبيل غايب به غيبت منقطعه ، سفيه ، مجنون ، صغير ، و . . . هركس از پيش خود اقدام نمىكند و به صرف اينكه مصلحت ديد ، آن كارها را نمىكند بلكه نزد بزرگان قوم رفته و با هماهنگى و جلب رضايت آنان اقدام مىكنند . حال در اين گونه امور كه از امور عامّه و مصالح كليّه و امور حسبيّه است به حكم توقيع شريف بايد به فقيه مراجعه شود يعنى رأى و نظر او ملاك است . ( البته عنوان « الحوادث الواقعه » طبق تفسير شيخ اعظم كه فرمود : مطلق الامور . . . خيلى وسيعتر است و منحصر به امور حسبيّه و امورى از قبيل تصرف در اموال صغار نيست ، بلكه جميع امور مربوطه به شؤون مسلمين اعمّ از حقوقى - جزائى ، اجتماعى ، فرهنگى ، اقتصادى ، سياسى و نظامى را شامل مىشود و جنگ و صلح و اقامهء حدود و تعزيرات و اخذ ماليات براى ادارهء امور جامعه و . . . را نيز شامل است و بايد گفت : توقيع شريف به خوبى بر ولايت مطلقهء فقيه دلالت دارد ، ولى معذلك مرحوم شيخ در ادامه خواهند فرمود كه : مسأله خالى از اشكال نيست . )\r\n\r\nقوله : و امّا تخصيصها :\r\nكسانى كه توقيع شريف را به خصوص مسائل شرعيّه و بيان احكام شرعيّه و مسائل مستحدثه منحصر كرده و اختصاص داده‌اند و مدّعى شده‌اند كه اين توقيع دليل بر اثبات ولايت فقيه حتى به معناى ثانى نيست از جهاتى سخن اينان دور از حقيقت است ، و سه جهت را ذيلًا مىآوريم :\r\n1 - امام عليه السلام فرمود : فارجعوا فيها و نفرمود : فارجعوا فى احكامها ، يعنى منظور وجوب رجوع در رابطه با حكم حوادث نيست تا مربوط به بيان حكم شرعى باشد ، بلكه منظور وجوب رجوع به فقيه در رابطه با خود حادثه است و تقدير گرفتن حكم خلاف اصل است و در خود حوادث به فقهاء رجوع كردن كنايه از اين است كه : آحاد مسلمانان در آن حادثه حق دخالت ندارد بلكه حتماً بايد به اذن فقيه باشد و مشروعيّت را با مراجعه به فقيه بدست مىآورند .\r\n2 - امام عليه السلام در مقام تعليل فرمود : فانهم حجّتى عليكم . . . يعنى فلسفهء وجوب رجوع\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nآن است كه : فقيهان جامع شرائط حجّت من بر شما هستند . حال اگر منظور مراجعه دربارهء بيان احكام شرعيه بود مناسبتر آن بود كه امام عليه السلام بفرمايد : فانّهم حجج اللّه يعنى عالمان دين حجّتهاى الهى بر مردمان هستند چون احكام او را بيان كرده و بر مردم اتمام حجّت كرده و راه عذر را مىبندند ، كما اينكه در حديث ديگر كه سخن از بيان حكم شرعى بود فرمود : « الامناء على حلاله و حرامه » يعنى فقيهان امينان الهى بر حلال و حرام او هستند و با حفظ امانت بايد احكام الهى را به مردمان برسانند . ولى بجاى حجج الّه فرمود : فانّهم حجّتى يعنى اينان از جانب من حجّت هستند و من آنها را منصوب كرده‌ام ، يعنى در امورى كه اگر من حضور داشتم به من مراجعه مىشد و رأى من ملاك بود و حرف آخر را من به عنوان ولّى امر مسلمين مىزدم ، در اين امور در عصر غيبت به فقيه عادل مراجعه كنيد و رأى او ملاك است و با صلاح ديد او حركت كنيد و واضح است كه اين امور همان مطلق امورى است كه به حكم عقل و عرف و عادت و شرع به رهبران جامعه مراجعه مىشود .\r\n3 - اسحاق بن يعقوب در نامه‌اش مىنويسد : اينها مسائلى است كه بر من مشكل شده و سر در گم شده‌ام كه به كى مراجعه مىكنم ؟ حال اگر منظور بيان احكام حوادث واقعه بود و اينكه در رابطه با بيان حلال و حرام به فقهاء مراجعه كنيد ، كه اين امر مشكلى نبود و اسحاق را نگران نمىكرد زيرا از بديهيّات است و عقل هر عاقلى حكم مىكند كه جاهل به عالم رجوع كند و مريض به طبيب مراجعه كند و حكمش را بياموزد ، آنكه براى اسحاق مشكل شده بود اين بود كه در زمان غيبت حوادثى كه پيش مىآيد به چه كسى بايد پناهنده شد ؟ آيا فرد يا گروه خاصى با مشخّصاتى مرجع و ملجا مىباشند يا عنوان ديگرى در كار است و امام عليه السلام فرمود : جاى نگرانى نيست به راويان حديث ما و عالمان دين مراجعه كنيد . حاصل اينكه لفظ « الحوادث الواقعه » با وسعتى كه دارد كه تا دامنهء قيامت را مىتواند شامل شود و هر حادثه‌اى را در بر مىگيرد ، اختصاص به مسائل مستحدثه و مشتبه الحكم و يا به منازعات ندارد . بلكه مطلق امور عامّه را شامل است .\r\n\r\nقوله : ثمّ انّ النسبة :\r\nممكن كسى بگويد : ما در اينجا دو دسته عمومات داريم :\r\n1 - توقيع شريف و مانند آن كه در مطلق امور كذائى و حوادث واقعه ، رجوع به فقيه\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nعادل را واجب دانست و دلالت كرد بر اينكه فقيه ولايت دارد و امور عاّمه و مصالح عاّمه بايد با اذن او انجام گيرد .\r\n2 - عموماتى كه مىگويد : كلّ معروفٍ صدقة « 1 » يا مىگويد : عون الضعيف من الفضل الصّدقة « 2 » ( يا مىگويد : تعاونو اعلى البرو التقوى ، ما على المحسنين من سبيل و . . . ) يعنى هر معروفى و كار خوبى صدقه و احسان و نيكى كردن است و يا يارى و كمك كردن ضعيف و ناتوان از بالاترين صدقه‌ها و احسانها است وتر ديدى نيست كه عقلًا و شرعاً احسان و نيكى كردن حَسَنْ و بايسته است و نيازى به اذن و اجازه ندارد پس به حكم اين عمومات خود شارع مستقيماً در اين امور ( معروف ، عون ضعيف و . . . ) اذن داده و نيازى به اذن فقيه عادل نيست . و نسبت ميان دو دستهء مذكور از نسبت اربع عموم و خصوص من وجه است و هر كدام از جهتى عموميّت و از جهتى خصوصيّت دارند ،\r\nحوادث واقعه اعمّ است از اين كه از امور حسبيّه باشد ( مثل تصرّف در اموال قاصرين ) يا از اين امور نباشد مثل قضاوت و فتوى دادن كه شأن صنف خاصّى است و از امور حسبيّه نيست . و معروف يا عون ضعيف هم اعمّ است از اينكه از امور حسبيّه و در اين رابطه باشد يا از امور غير حسبيّه باشد مثل مستحبات و واجبات كفائى و وظائف شخصى اعمّ از عبادى و معاملى آنگاه مادّهء افتراق از ناحيهء دستهء اوّل امورى از قبيل قضاوت در منازعات و فتوى در مشتبهات به شبههء حكميه است . و مادّه افتراق دستهء دوّم از قبيل مستحبات و واجبات كفائى و هر معروفى است كه از امور حسبيّه نباشد و مادّه اجتماع هر دو عنوان ، امور حسبيّه است كه توقيع شريف مىفرمايد : اين امور به حكم اينكه از حوادث واقعه مىباشند بايد به فقيه رجوع كرد ، و دسته دوّم مىگويند : اين امور به حكم معروف و عون ضعيف بودن نيازى به مراجعه به فقيه و اجازه گرفتن از او ندارند ، آنگاه دو دليل در مادّه اجتماع تعارض و تساقط مىكنند و در نتيجه توقيع و روايات ديگر دليل بر ولايت فقيه به معناى ثانى هم نمىشوند .\r\nمرحوم شيخ مىفرمايد : درست است كه دو دستهء مذكور عامّ و خاص من وجه مىباشند و لكن به دو بيان ثابت مىكنيم : در امور حسبيّه مراجعه به فقيه و اذن گرفتن از او\r\n\r\n\r\n","description":"","footnote":"\r\n( 1 ) . و سائل الشيعه ، ج 11 ، ص 521 ، حديث 5 .\r\n( 2 ) . و سائل اليقه ، ج 11 ، باب 59 ، حديث 2 .\r\n","page_name":" 385 ","page_number":385},
  {"content":"\r\n\r\nلازم است و ديگران استقلال در تصرّف ندارند .\r\nبيان اوّل : توقيع شريف بر روايات معروف و عون ضعيف و . . . حكومت دارد ( حكومت آن است كه دليل حاكم ناظر به دليل محكوم بوده و در صدد تفسير آن باشد و در موضوع دليل محكوم تصرّف كند ، آن هم يا به نحو توسعه و يا تضييق ) و حكومتش هم از نوع تضييق است به اين بيان كه : وقتى به حكم توقيع شريف در حوادث واقعه رجوع به فقيه واجب بود و اطاعت از اولى الامر واجب بود ، با اين وصف اگر كسى مراجعه نكند و اذن نگيرد و مستقلّاً اقدام كند اصلًا چنين چيزى معروف نيست تا مشمول ( كل معروفٍ صدقه ) باشد ، و نيز عون ضعيف نيست ( بلكه ظلم به او است ) تا مشمول ( عون الضعيف من افضل الصدقة ) باشد و تا موضوع درست نشود حكمى هم نيست .\r\nبيان دوّم : بر فرض تنزّل از جواب قبلى و تسليم در برابر سخن مستشكل كه مىگفت : اين دو دسته در مادّهء اجتماع يعنى امور حسبيّه تعارض و تساقط مىكنند ، ولى جواب ديگرى داريم و آن اينكه پس از تعارض و تساقط دليلين قاعده اين است كه :\r\nمرجع ما اصل باشد و اصلى كه در ما نحن فيه جريان دارد اصل عدم مشروعيّت است به اين بيان كه اگر ديگران اين امور حسبيّه را تحت نظر فقيه انجام دهند قطعاً مشروع و نافذ است و قدر متيقّن همين صورت است . ولى اگر استقلالًا اقدام كنند و بدون اذن اين كارها را انجام دهند شك مىكنيم كه آيا اين كارها مشروع و نافذ و صحيح است يا نه ؟ اصل عدم مشروعيّت است . باز بر مىگرديم به لزوم اعتبار اذن فقيه در مشروعيّت اين كارها از ديگران .\r\nپس در قدم اوّل از راه دليل اجتهادى و در قدم دوّم از راه اصل عملى ولايت به معناى ثانى را براى فقيه اثبات كرديم و آن اينكه : فقيه حقّ اذن دادن دارد و ديگران در امور حسبيّه بايد به فقيه مراجعه كنند .\r\n\r\nقوله : و لكن :\r\nپس از اينهمه تلاش و كوشش براى اثبات ولايت فقيه به معناى دوّم مىفرمايند : اصل مسألهء ولايت فقيه چه به معناى اوّل ( ولايت مطلقه ) و چه به معناى دوّم ، خالى از اشكال نيست ، اگر چه حكم به ثبوت ولايت فقيه مشهورىّ يعنى منسوب به مشهور است .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n\r\nقوله : فقد ظهر :\r\nاز مجموع مطالبى كه در رابطه مقبوله و توقيع شريف و غيره آورديم به اين نتيجه مىرسيم كه قدر مسلّم از ثبوت ولايت فقيه ، در مورد كارهايى است كه اصل مشروعيّت آنها مسلّم و مفروغ عنه است و شارع مقدّس راضى به ترك و تعطيل آنها نيست به گونه‌اى كه اگر هم فقيه جامع شرايط نباشد بر ديگران واجب كفايى است كه آن كارها بكنند ( يعنى همان امور حسبيّه از قبيل تصرّف در اموال قاصرين . ) و امّا كارهايى كه مشروعيّت آنها ( و مطلوبيّت ايجاد آنها در خارج بطور مطلق ) مشكوك است مثل اقامه و اجراى حدود براى غير امام عليه السلام و تزويج صغير براى غير پدر و جدّ ( چون خود پدر و جدّ قطعاً ولايت دارند و ولايت غير مشكوك است ) و ولايت داشتن بر معاملهء اموال شخص غايب كه فقيه آنها را بفروشد ، يا معاملهء خيارى را فسخ كند و . . . ( ولايت استقلالى ) اين قسم از ولايت كه همان ولايت مطلقه است براى فقيه ثابت نيست و از ادلّه و اخبار مذكور مشروعيّت اين گونه كارها براى فقيه مسلّم نيست و اثبات نمىشود آرى اين قسم از ولايت براى امام معصوم عليه السلام به حكم ادلّهء اربعه ثابت است و سابقاً آن ادلّه را ذكر كرديم ولى اثبات عموم نيابت فقيه از امام عليه السلام در جميع شؤون حتّى در ولايت مطلقهء تشريعى كار آسانى نيست و از ادلّه اين امر اثبات نمىشود .\r\n\r\nقوله : و بالجمله :\r\nچكيدهء بحثهاى مذكور در رابطه با ولايت فقيه اين است كه : در بارهء ولايت فقيه دومقام ازبحث وجود دارد 1 - در خصوص كارهايى كه اصل معروف بودن آنها و مشروعيّت آنها و اذن شرعى دربارهء آنها ( امور حسبيّه ) مفروغ عنه است و بگونه‌اى است كه اگر هم فقيه نباشد بايد خود مردمان انجام دهد ، در اين امور با وجود فقيه ، رأى او ملاك است و بايد با اجازهء او اين كارها انجام بگيرد و در حقيقت اصل انجام كار قطعاً مشروع و مجاز است ولى خصوصيّات و كمّ و كيف آن بايد با رأى و نظر فقيه باشد و تا اين اندازه فقيه ولايت دارد ، مثلًا شخصى از دنيا رفته و ولّى ( ورثهء او ولّى او هستند ) هم ندارد در اينجا اصل تجهيز ميّت امرى معروف و محرز است و بر مسلمانان واجب است كه به اين امر اقدام كنند ولى خصوصيّات اين امر بايد با رأى فقيه انجام بگيرد ، يعنى غسل دهندهء ميّت را فقيه بايد معيّن كند ، محّل غسل را او بايد معيّن كند ، اينكه چه مقدار از تركهء او بايد خرج\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nكَفْنْ و دفن او باشد بايد بدست فقيه تعيين شود ، و اينكه محّل دفن او كجا باشد بايد فقيه نظر بدهد . [ شگفتا از مرحوم شيخ اعظم كه توقيع شريف و حوادث واقعه را با وسعت دايره‌اى كه دارد و از منطقة البروج هم وسيعتر است بر اين گونه امور جزئى تطبيق مىكنند و دايرهء ولايت فقيه را به اين امور محدود مىكنند ؟ ! 
  ]\r\n2 - امّا اينكه فقيه ولايت مطلقه داشته باشد و در رابطه با تصرّف در فلان جان يا مال يا آبرو ، ولايت داشته باشد و بتواند حدّ شرعى و غيره را اجزاء كند ( تصرّف در نفس ) يا معاملهء خيارىِ فلان را فسخ كند ( تصرف در مال ) يا فلان صغيره را به عقد كسى در آورد يا زوجهء كسى را طلاق دهد و . . . ( تصرّفش در عِرْض ) و بالجمله : همان اختيارى كه امام معصوم داشت فقيه جامع شرائط داشته باشد ، اين گونه از ولايت و اختيارات از توقيع شريف و مانند آن از ادلّهء عاّمه اثبات نمىشود [ به بيانى كه مبسوطاً گذشت 
  ]\r\n\r\nقوله : و ان كان :\r\nالبتّه در همين بخش هم اصل مشروعيّت فلان تصرّف مالى يا جانى يا آبرويى حتماً بايد به فتواى فقيه باشد ولى اين مشروعيّت از ادلّهء سابق [ اخبارى كه براى ولايت فقيه به آنها استناد شد . 
  ] مستفاد نيست و نيازمند ادلّهء خاصه است و فقيه بايد در رابطه با هر يك از موارد مشكوك به ادلّهء خاصّهء همان باب مراجعه كند و اگر از ادلّهء خاصّه ولايت داشتن و جواز و مشروعيّت آن كار را فهميد ( مثل امور حسبيّه از قبيل تصرّف در مال يتيم و . . . ) فتوى به جواز مىدهد و خود مباشرتاً اقدام مىكند يا به ديگرى وكالت مىدهد . و اگر از ادلّهء خاصهء باب استفاده كرد كه او ولايت بر فلان كار ندارد و مشروعيّت آن محرز نيست ( مثل تزويج صغير اگر از سوى غير پدر و جدّ انجام پذيرد . ) فتوى به عدم جواز مىدهد كه نه خودش و نه ديگران ولو مصلحت بدانند حقّ اقدام ندارند . و در اين امور يا بايد تعطيل را برگزيد و يا اگر ناگزير از انجامش هستيم ، باز از باب قدر متيقّن جلب نظر فقيه لازم است .\r\n\r\nقوله : نعم :\r\nباز تاكيد مىكنيم اگر ادلّهء نيابت عامّه قابل قبول بود و بر نيابت عامّهء فقيه جامع شرائط در جميع اختيارات ، دلالت داشت مطلب حلّ بود و تصرف فقيه در مال خاص يا نفس و عِرْض خاصّ مشروع مىشد ولى ديديم كه آن ادلّه چنين دلالتى نداشت و بر مناصب\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nديگر فقيه [ قضاء و افتاء 
  ] حمل شدند .\r\n\r\nقوله : ثم انّه :\r\nآخرين روايتى كه در رابطه با ولايت فقيه مطرح مىكنند ، اين است كه : هم در زبان فقهاء مشهور شده و هم در برخى از كتب متداول شده كه ما روايتى به اين عنوان داريم :\r\nالسلطان ولىّ من لا ولىّ له « 1 » حال آيا اين روايت دليل بر ولايت فقيه مىشود ؟ قدر مسلّم اين است كه : مراد از سلطان ، سلطان جائر حاكم ستمگر و طاغوت نيست ، چون شرع مقدّس قطعاً به چنين كسى ولايت نداده و او را صاحب اختيار بر جان و مال مردم نكرده كه هر گونه تمايلاتش ايجاب كرد ، عمل كند . پس مراد از سلطان ، سلطان عادل است ولى آيا فقيه عادل را هم شامل مىشود يا خير ؟ مرحوم شيخ مىفرمايد :\r\nاوّلًا بايد ضعف سند يا مضمون را جبران كنيم تا قابل استدلال باشد ( امّا ضعف سند به خاطر مرسله بودن آن است كه جبرانش بوسيلهء شهرت عملّيه و عمل اصحاب است . و امّا ضعف مضمون : محتمل است مراد از سلطان ، سلطان به حقّ باشد يعنى كسى كه به حقّ سلطان است و سلطنت حقّ او است و چنين كسى قدر مسلّم ، امام معصوم است و سلطنت فقيه عادل هنوز ثابت نشده تا سلطان به حقّ باشد ، دفع اين احتمال و جبران اين ضعف ، آنست كه بگوييم : واژهء سلطان اطلاق دارد و اختصاص به امام عليه السلام ندارد ، فقيه را نيز شامل است . و امّا آوردن كلمهء « اوْ » كه مفيد تريديد مىباشد ، بدين منظور است كه شيخ اعظم مردّد بوده كه آيا اين جمله متن حديث است و عين الفاظ نقل شده پس بايد سنداً جبران شود ، يا نقل به معنى و مضمون شده پس بايد مضمون اصلاح شود و منظور از آن معلوم شود . )\r\nثانياً پس از اين جبرانها هم اين حديث به تنهايى نمىتواند دليل بر ولايت فقيه باشد ، بلكه نياز دارد كه از ادلّهء عموم نيابت استفاه بكنيم ( زيرا به فرموده مرحوم شهيدى « 2 » : شايد الف و لام در كلمهء « السلطان » عوض از مضاف اليه محذوف « اللّه » باشد و منظور اين باشد كه : سلطان اللّه ولّىِ كسانى است كه ولّى و سر پرستى ندارند و باز قدر متقين از سلطان الّه امام معصوم است و فقيه عادل را شامل نيست ، پس دليل مستقّلى\r\n\r\n\r\n","description":"","footnote":"\r\n( 1 ) . كنز العمال ، ج 16 ، ص 309 ، حديث 44643 .\r\n( 2 ) . هداية الطالب ، ص 332 .\r\n","page_name":" 389 ","page_number":389},
  {"content":"\r\n\r\nنيست . ) حال آيا از ادلّه عموم نيابت قابل استفاده است ؟ شيخ مىفرمايد : آنچه از ادّله و اخبار صلاحيّت دليل بودن را داشت قبلًا براى شما آورديم ( حديث ورثه الانبياء ، خلفائى ، امناء الرّسل و . . . ) و نيز همانجا بيان كرديم كه دلالت اين روايات بر ولايت فقيه ، موهون است . و در اينجا به آن جوابهاى قبلى اضافه مىكنيم كه : تازه اين جوابها با قطع نظر از سند بود و گرنه اخبار مذكور از لحاظ سندى هم اشكالاتى دارند و قابل احتجاج نيستند . ( مثلًا در سند برخى از آنها علّى بن ابى حمزهء بطائنى آمده كه واقفى و فاسد المذهب بوده و . . . )\r\n\r\nقوله : كما اعترف :\r\nخوشبختانه ما در ادّعاى مذكور ، تنها نيستيم ، و مرحوم آقا جمال خوانسارى صاحب حاشيه بر شرح لمعه نيز در باب خمس نخست اعتراف كرده به اين كه : معروف در ميان اصحاب آن است كه فقهاء نواّب امام عليه السلام هستند . ولى خود ايشان در دلالت دليلها بر اين مطلب خدشه كرده است « 1 » و نيز مرحوم محقّق ثانى هم در رسالهء قاطعة اللّجاج فى حّل الخراج ، در دلالت اين اخبار تشكيك كرده ، آنجا كه اين فرع را عنوان كرده كه اگر امام عليه السلام حضور و ظهور پيدا كنند اجرت اراضىِ انفال را از مخافين مىگيرند ، ولى آيا فقيه همچنين اختياراتى دارد ؟ محقّق شبهه كرده به اين دليل كه اصل عموميّت نيابت فقيه از امام عليه السلام مشكوك است « 2 » مرحوم شيخ مىفرمايد : اين شك بجا است و ما نيز در آنها شك كرديم .\r\n\r\nقوله : ثم انّ :\r\nبر فرض به حكم حديث مذكور ، سلطان شامل فقيه عادل هم شود و او نيز ولايت داشته باشد امّا بر چه كسانى ولايت دارد ؟ دنبالهء حديث فرموده « مَنْ لا ولّى له » يعنى سلطان ولّى كسانى است كه ولّى و سر پرست ندارند ، سؤال اين است كه : منظور از مَنْ لا ولّى له كيانند ؟ اين جمله دو گروه را شامل است :\r\n1 - كسانى كه با لفعل ولىّ و سر پرست ندارد و اصلًا شأنيّت ولى داشتن هم در آنها نيست مثل افراد بالغ و عاقل و كبير و رشيد كه نيازى به قيّم ندارند و امور زندگى را\r\n\r\n\r\n","description":"","footnote":"\r\n( 1 ) . حاشيه شرح لمعه ، ص 320 .\r\n( 2 ) . قاطعه اللجاج ، ص 257 .\r\n","page_name":" 390 ","page_number":390},
  {"content":"\r\n\r\nخودشان عهده دار مىشوند و به نحو احسن از عهده بر آيند ،\r\n2 - كسانى كه فعلًا بىسر پرست هستند ولى شأن و موقعيّتِ آنان ايجاب مىكند كه ولىّ داشته باشند ( حال يا بر حسب شخص اين شأنيّت را دارند يعنى شخص خاص اين گونه است ، كه اين قسم مثالى ندارد ، و يا به حسب صنف اين گونه هستند مثل صنف بچه‌ّهاى صغير ، مجانين ، قاصرين در اموالشان مثل غايبين ، كسانى كه از اداء دين خود امتناع مىكنند ، يا از اداء حقوق شرعى از قبيل خمس و زكات امتناع مىكنند . كسانى كه مريض و ناتوان هستند يا افرادى كه در حال اغماء بسر مىبرند ، يا ميّتى كه ولّى و وارث و صاحب ندارد و بىسرپرست است ، و يا به حسب نوع اين شأنيّت را دارند مثل قاطبهء مسلمانان كه در اراضى مفتوحةُ عنوةً تصرف دارند كه ملك همهء مسلمين است و رئيس مسلمين در اين رابطه و لايت دارد ، يا در اوقاف عامّه‌اى كه موقوف عليه خاصّى ندارد ، و از شأنش اين است كه متوّلى و سر پرستى داشته باشد و . . . و يا بر حسب جنس اين شأنيّت را دارند اين نيز مثالى ندارد . ) حال منظور از جملهء مَنْ لاولى له آيا مطلق افرادى است كه فعلًا ولىّ ندارند ، چه شأناً هم نداشته باشند يا شأنيّت ولى داشتن را دارا باشند ؟\r\nيا خصوص گروه دوّم است ؟ پرواضح است كه مراد دوّمى است زيرا اگر مراد مطلق افراد بود مىفرمود : السلطان ولى كلّ احدٍ ( چه اين كه در روايات فرموده : علّىٌ ولىُ كل مؤمن و مؤمنة ) متبادر از كلمهء مَنْ لاولى له ، كسانى هستند كه از شأن آنها اين است كه داراى سر پرست باشند ولى فعلًا ولى ندارند ، سلطان ولى اينها است نه ولى و سر پرست همگان .\r\nپس باز هم ولايت مطلقهء فقيه از اين حديث استفاده نمىشود همانگونه كه از توقيع شريف استفاده نشد .\r\n\r\nقوله : لكن يستفاد :\r\nولى مرسلهء مذكور ( السلطان ولّى . . . ) با توقيع شريف يك فرق عمده دارد و آن اينكه :\r\nتوقيع شريف در خصوص كارهايى كه اصل مشروعيّت آنها از خارج مسلّم بود و از امور حسبيّه بودند و اگر فقيه هم نبود آحاد مؤمنان مىبايستى انجام مىدادند ، تنها در اين بخش براى فقيه ولايت به معناى دوّم را اثبات مىكرد ، و به درد موارد مشكوك كه اصل مشروعيّت آنها محرز نشده بود ( مثل جواز تزويج صغيره و . . . ) نمىخورد ، ولى مرسلهء مذكور مىفرمايد : سلطان بر اين گروههايى كه نياز به سرپرست دارند ولايت دارد و بيان\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nنكرده كه در چه امرى از امور آنها ولايت دارد ، حذف متعلّق مفيد عموم است يعنى در جميع امور و شؤون مربوطه به آنان ولايت دارد مىتواند اموال آنها را مورد بيع و شراء قرار دهد ، صغيره را تزويج كند و دقيقاً مثل پدر و جدّ باشد كه اين اختيارات را در مال طفل داشتند ، آنگاه با خود اين حديث ، مشروعيّت موارد مشكوك ( در توقيع ) احراز و اثبات مىشود .\r\n\r\nقوله : نعم ليس له :\r\nمرسلهء مذكور از جهتى كه بيان كرديم اعمّ از توقيع بود ولى از جهتى هم اخّص است و آن اينكه : سلطان كه بر اصناف مذكور ولايت دارد آيا مطلقاً حق دخل و تصرف دارد چه به مصلحت آنها باشد و چه نباشد ؟ يا فقط با رعايت مصلحت حق دارد ؟ ممكن است از كلمهء ولى اين معنا به ذهن بيايد كه : او مختار است و حقّ تصرف دارد چه مصلحت داشته باشد يا نه . ولى مرحوم شيخ مىفرمايند : حتماً بايد با مراعات مصلحت باشد و بدون آن تصرّفش نافذ نيست بدليل اينكه در بخش منفى فرمود : من لاولى له و كلمهء له با لام آمده و لام براى انتفاع است يعنى كسانى كه ولىِ كذائى ندارد كه لَهِ آنها و به نفع آنان كار كند ، به قرينه مقابله در بخش مثبت هم كه فرمود : « السلطان ولى » منظور ولى لَهْ است يعنى بايد اين گونه باشد و كارى بكند كه به نفع طفل و مجنون و غيره باشد و گرنه تصرّفش نافذ نيست . و قرينهء ديگر اينكه : ما گفتيم : من لاولى له مخصوص كسانى است كه شأنيّت ولى داشتن را دارند و واضح است كه چون خودشان نفع و ضرر را تشخيص نمىدهند ولى مىخواهند ، از اينجا مىفهميم كه سلطان بايد اين جهات را لحاظ كند .\r\n\r\nقوله : فافهم :\r\nشايد اشاره باشد به اينكه تعبير به كلمهء لَهُ يا عليه در اين گونه موارد مبيِّن منفعت و ضرر و به نفع كسى يا به ضرر ديگرى بودن نيست . بلكه در مقام بيان اصل ولايت داشتن است و امّا اينكه بايد با رعايت مصلحت كار كند يا لازم نيست ؟ اينها را از خارج و ادّله ديگر مىفهميم . ( كما اينكه در ولايت پدر و جدّ هم پس از اثبات ولايتِ آنان بر طفل اين بحث مطرح شد كه بايد به مصلحت كار كند ؟ يا به مفسده هم بود مانعى ندارد ؟ يا عدم مفسده معتبر است ولو مصلحتى نباشد ؟ )\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n\r\nمسألهء ولايت عُدولِ مؤمنين\r\nاز جملهء اولياء تصرّف ، پدر يا جدّ پدرى يا وصّى آن دو بود كه نسبت به خصوص اموال طفل صغير ولايت داشتند و در مسألهء اسبق ذكر شد . و از جملهء اولياء تصرّف ، پيامبر و امام عليه السلام و نايب خاص آن دو ونايب عام امام يعنى فقيه جامع الشرائط بود كه در مسألهء سابق بيان شد . و از جملهء اولياء تصرّف ، عدول مؤمنين مىباشند كه در اين مسأله مطرح است :\r\nضابطهء مسأله : بطور كلّى هر كارى كه از امور حسبيّه باشد ( يعنى اصل وجود آن در خارج در تحت هر شرائطى مطلوبِ شارع باشد و به هيچ وجه راضى به ترك و تعطيل آن نباشد از قبيل تجهيز ميّت ، تصرّف در اموال قاصرين و . . . كه اصل معروف بودن و مطلوب بودن آنها از ناحيهء شارع مقدّس مفروغ عنه است . ) و در فرض وجود فقيه عادل و تمكّن مكلّف از وصول به فقيه عادل ، اذن فقيه شرط است و حتماً بايد تحت نظارتِ او اين كارها انجام شود ، در جميع اين كارها اگر فقيه متعذّر الوصول شد و به هر دليل مؤمنين به او دسترسى نداشتند ، نوبت به عدول مؤمنان مىرسد و براى آنان تولّى و سر پرستىِ اين كارها جايز و مشروع مىشود ( البته فعلًا تعبير به آحاد مؤمنين دارند و در ادامه روشن خواهد شد كه خصوص مؤمنان عادل چنين مجوّزى دارند و با امكان توليتِ عدول ، نوبت به فسّاق نمىرسد . )\r\nدليل ولايت داشتنِ عدول مؤمنين : از طرفى فرض بر اينست كه اين امور حسبيّه مطلقاً و در هر شرائطى مطلوب شارع مىباشند . از طرفى هم اين افعال و كارها به فرد يا گروه خاصّى اضافه نشده و شارع نفرموده كه بايد تصرّف در اموال قاصرين را فلانى انجام دهد ، بايد تجهيز ميّت را فلان دسته انجام دهند ، بلكه ادله اطلاق دارند . نتيجهء دو مطلب مذكور آنست كه : پس آحاد مؤمنين با شرائطى كه خواهد آمد ( عادل باشند ، مراعات مصلحت كنند و . . . ) توليت دارند و بايد اين كارها را انجام دهند .\r\n\r\nقوله : و اعتبار :\r\nاگر كسى بگويد : نظارت فقيه در اين كارها شرط و معتبر است و بايد تحت نظر او باشد ، پس آحاد مؤمنان چنين توليتى ندارند و در فرض تعذّر فقيه هم ، تصرّف آنها مشروع\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nنيست . مرحوم شيخ در جواب مىفرمايد : در فرض تعذّر فقيه ( كه مفروض بحث ما است ) شرط بودن اذن فقيه و نظارت او ساقط مىشود و در چنين فرضى اصلًا اذن شرط نيست .\r\n\r\nقوله : وكونه :\r\nاگر كسى بگويد : شرط بودن اذن فقيه به دو نحو متصوّر است : 1 - مطلقاً شرط باشد يعنى چه در فرض تمكّن و حال اختيار و چه در فرض تعذّر و حال اضطرار و عدم دسترسى به فقيه ، در هر حال بايد اذن او باشد و گرنه تصرّف ديگران نافذ نيست . 2 - فقط در حال اختيار شرط باشد و در حال تعذّر اذن او شرط نباشد . حال شايد اشتراط و اعتبار اذن فقيه از قسم اوّل باشد و در همه حال معتبر باشد و در نتيجه در فرض تعذّر هم شرط است و چون قابل تحصيل نيست پس مشروط هم منتفى مىشود كه مشروعيّت و جواز تصرّف باشد ( اذا انتفى الشرط انتفى المشروط ) در نتيجه عدول مؤمنين ولايت ندارد و در هيچ شرائطى تصرّف آنها مشروع نيست .\r\nمرحوم شيخ در جواب مىفرمايد : اين احتمال كه اذن فقيه مطلقاً شرط باشد حتّى در حال تعذّر و در نتيجه با نبود فقيه آن كارها بايد تعطيل شود ، بر خلاف مفروض بحث ما است : زيرا از اوّل فرض را بر اين گذاشتيم كه اين كارها از امور حسبيّه است و مطلقاً مطلوب شارع است و تحت هيچ شرائطى نبايد تعطيل شود ، آنگاه قول شما مخالف اين فرض و نقض غرض است پس نمىتوانيم بگوييم : اذن فقيه مطلقاً شرط است ، آرى در فرض تمّكن از فقيه ، اذن و نظارت او شرط است و در فرض تعذّر اين شرط ساقط است .\r\n\r\nقوله : نعم لو احتمل :\r\nدو اشكال قبلى بر اين اساس بود كه : اصل معروف بودن و مشروعيّت داشتن و مطلوب بودن اين كارها در هر زمان و مكانى مفروغ عنه بود ولى سخن از اين بود كه آحاد مؤمنان مىتوانند توليت آنها را به عهده بگيرند يا نه ؟ اذن فقيه لازم است يا نه ؟ ولى مطلبى كه در اين تبطره مطرح است اينكه : اگر ما احتمال داديم كه اذن فقيه در اصل مطلوبيّت و معروف بودن اين كارها دخيل باشد و اساساً مطلوبيّت اين كارها مختص به فقيه يا امام عليه السلام باشد و اينها بايد مباشرتاً يا از راه نايب گرفتن ، اين كارها را بكنند و اصلًا نسبت به ديگران اين كارها مطلوب نباشد ، اينجا است كه در اصل مشروعيّت و جواز توّلىِ\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nعدول مؤمنان ، شك مىكنيم و از اصل عدم مشروعيّت و عدم ولايت احدى بر ديگران استفاده مىكنيم و مىگوييم : اين تصرّفات اگر از غير فقيه و امام صادر شود مشروعيّت نداشته و نافذ نيست و چه بسا شخص متصرّف ضامن هم مىشود ( اگر تصرّف مالى كرده )\r\nنظير بعضى از مراتب نهى از منكر : مىدانيم كه نهى از منكر سه مرتبهء كلّى دارد :\r\n1 - انكار قلبى\r\n2 - انكار لسانى يعنى به زبان نهى از منكر كند و جلوى منكر را بگيرد .\r\n3 - انكار به يَدْ ، يعنى عملًا وارد ميدان شده و اقدام عملى و باز دارنده انجام دهد و جلو منكر را بگيرد و در اين مرتبه نوبت به ضَرْرْ و جرح نيز مىرسد يعنى با كتك زدن و حتّى جراحت وارد كردن ، طرف را مجبور به ترك منكرات بسازد . حال آيا مؤمنين و مؤمنات اولياى يكديگر هستند و يكديگر را امر به معروف و نهى از منكر مىكنند مطلقاً يعنى حتّى اگر به درجه ضرب و جرح برسد ؟ خير اطلاقاتِ نهى از منكر اين مرتبه را شامل نيست اگر بنا باشد هر كس بخواهد به عنوان نهى از منكر ديگران را مضروب و مجروح بسازد سنگ روى سنگ بند نمىشود و هرج مرج و اختلاف پديد مىآيد كه صد بار مفسده‌اش از يك مُنكَر شخصى بيشتر است .\r\nبر فرض شك در وجوب اين مرتبه ، از اصل عدم وجوب و بلكه از اصل عدم جواز ضرب و جرح استفاده مىكنيم زيرا اين كارها اضرار به غير ، ايذاء الغير ، تعدّى و تجاوز به غير است و قطعاً اين عناوين حرام هستند . آرى اين مرتبه در شأن حاكم مسلمين و والى است كه اگر مصلحت ديد متوسّل به زور شود و با ضرب و جرح [ يا سلسله مراتبى كه دارد كه از پائين‌تر و كمتر شروع مىشود و در صورت ضرورت به مراتب بالاتر هم مىرسد . 
  ] جلو منكر را مىگيرد . [ البته مرحوم شيخ از تبصرهء مذكور جوابى نمىدهند ولى منظورشان روشن است كه چنين احتمالى مخصوص همان بعضى مراتب نهى از منكر و مانند آن است و گرنه در نوع موارد از قبيل دفع ضرورت يتيم ، تجهيز ميّت و . . .\r\nاصل مطلوبيّت مفروغ عنه است و مشروط به اذن فقيه يا امام نيست و خدا اذن داده است ، منتهى در فرض تمّكن بايد اجازه بگيريم و در فرض تعذّر آحاد مؤمنان بدان قيام مىكنند . 
  ]\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n\r\nقوله : قال الشهيد :\r\nمرحوم شهيد اوّل در كتاب قواعدش فراز جالبى دارد كه در اينجا نقل و تكميل مىكنيم :\r\nايشان فرموده : در فرض نبود حكّام [ منظور فقهاء جامع شرائط هستند كه در روايت آمده : العلماء حكاّم عل الناس « 1 » 
  ] آحاد مؤمنان مىتوانند آحاد تصرفّات حِكَمى ( يعنى تصرفاتى كه داراى حكمت و مصلحت باشد ) را به عهده بگيرند و انجام دهند . و تصرف مصلحت دار مانند دفع ضرورت يتيم است كه اگر بيمار يا گرسنه است يا نياز مبرم به پوشاك و ساير لوازم ضرورىِ زندگى دارد ، ديگران مىتوانند در حقّ وى پدرى كرده و از مايملك خود او ، اين نيازهاى ضرورى اولّيه را تامين كنند .\r\nدليل جواز تصرّفات مصلحت دار ، عبارتست از يك سلسله عمومات از قبيل : عموم آيه شريفهء « تعاو نوا على البّر و التقوى » « 2 » كه تصرفات مصلحت دار هم مصداقى از مصاديق اعانت بر برّ و تقوى است و به حكم آيه بر همگان واجب است . اطلاق حديث شريفِ « اللّه تعالى فى عون العبد ماكان العبد فى عون اخيه » « 3 » و بىترديد دفع ضرورت يتيم و ساير تصرّفات حكيمانه در مال او عَوْنْ و يارى برادر دينى است و مطلوب است . و عموم حديث شريفِ « كل معروف صدقة » « 4 » كه اين گونه كارها هم معروف است و هر معروفى صدقه و احسان است و از هر كسى صادر شود پسنديده است .\r\nسپس مرحوم شهيد فرموده : در فرض تعذّر فقيه اگر فرد يا افرادى امتناع كردند و حقوق واجبِ مالىِ خود را نپرداختند يعنى زكات يا خمس اموالشان را ندادند ، آيا آحاد مؤمنين حق دارند به اجبار از اينان خمس و زكات را اخذ كرده و در ميان مستحقّين اين حقوق ( مستحقّين زكات هشت گروه مىباشند و مستحقّين خمس هم خدا و رسول و امام عليه السلام و سه گروه از سادات مىباشند ) توزيع نمايند يا خير ؟ و نيز آيا ساير وظائف حكاّم و ولايتِ امر ( فقيه جامع الشرائط ) از قبيل تزويج صغيره ، تجهيزميّت و . . . . يا از قبيل اقامهء حدود و تعزيرات و . . . . ، براى آحاد مؤمنان ثابت است و اينهامى توانند در فرض تعذّر ، آن امور را متوّلى شوند ياخير ؟ ( البته به جز امورى كه متعلّق به دعاوى و منازعات\r\n\r\n\r\n","description":"","footnote":"\r\n( 1 ) . قبلًا آدرس ذكر شد .\r\n( 2 ) . سورهء مائده / 3 .\r\n( 3 ) . وسائل الشيعه ، ج 11 ، ص 589 ، باب 29 ، حديث دوّم .\r\n( 4 ) . وسائل الشيعه ، ج 11 ، ص 521 ، باب 9 ، حديث دوّم .\r\n","page_name":" 396 ","page_number":396},
  {"content":"\r\n\r\nاست كه به حكم ادلّه خاصّه فقط حاكم شرع حقّ دخالت دارد و طرفين بايد به او مراجعه كنند . )\r\nمرحوم شهيد مىفرمايد : در اين رابطه دو وجه وجود دارد : 1 - وجه جواز 2 - وجه عدم جواز ، امّا وجه جواز : دو دليل مىآورند : 1 - همان عمومات و اطلاقاتى كه ذكر شد ، امورى از قبيل اخذ خمس و زكات و . . . را نيز شامل مىباشند زيرا اين كارها هم اعانت بر برّ و تقوى است ، عَوْن اخيه است ، معروف است و . . . .\r\n2 - اگر بگوييم : دخل و تصرف آحاد مؤمنان در اين گونه از امور ، ممنوع مىباشد تالى فاسد دارد و لازمه‌اش اين است كه مصالح مهمِّ مصرف اين حقوق مالى ( از قبيل رفع فقر و پر كردن خلاءهاى اجتماعى و فاصله‌هاى طبقاتى و . . . ) فوت مىشود و اين مصالح مطلوب خداوند است و ما حق نداريم آنها را تفويت كنيم ، پس وجهى براى ممنوعيّت از دخالت در اين امور نيست . سپس مرحوم شهيد در تأييد دليل دوّم ، سخنى از بعض العامّه نقل مىكنند كه گفته‌اند : قيام و اقدام به مصالح مهمّى از قبيل اخذ حقوق مالى و غيره خيلى مهمتر از آن است كه ما دست روى دست بگذاريم و اقدامى نكنيم و اين اموال خمسى و زكاتى در دست ظلمه و ستمگران ( خود مالك‌ها كه ممانعت مىكنند و نمىدهند ) بماند و آنان حيف و ميل كنند و هر طورى كه خواستند دخل و تصرّف نمايند ، يا اصلًا حق مالىِ خود را نپردازند و يا به اطرافيان و بستگان و منسوبين بدهند و ميان نور چشمىها تقسيم بكنند .\r\nسپس شهيد فرموده : آحاد مؤمنان كه خمس و زكات را گرفتند اگر در زمان حضور بسر مىبرند و متوقّع و منتظر هستند كه به زودى امام يا نمايندهء امام را مىبينند و اين اموال را به او تسليم مىكنند حتماً بايد همين كار را بكنند يعنى آنها را حفظ كرده و به ولىِّ امر بدهند ، و اگر در زمان غيبت بسر مىبرند و چنين توقع و انتظارى ندارند حتماً بايد به فوريّت اين اموال را به مصارف واقعىاش برسانند و به اهلش بدهند ، چرا كه ابقاء و نگهدارى اين اموال نزد خودشان باعث خسارت و محروميّت مستحقين اين اموال مىشود با توجه به نياز مبرمى كه دارند .\r\nسپس شهيد فرموده : اگر كسى بر مالى از اموال غصبى ظفر يافت در فقه شيعه بايد آن را براى صاحبش حفظ و نگاهدارى كند و اگر از دسترسى به صاحب مال مأيوس شد ،\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nاز طرف مالك واقعى صدقه دهد . و در فقه عامّه چنين مالى در مصارف عامّه بايد مصرف شود . پايان سخن شهيد اوّل ره « 1 » .\r\nمرحوم شيخ براى دفع توهم مىفرمايد : جملهء « فان توقع امامٌ . . . » دنبال كلام بعض العامّه نيست بلكه دنبال كلام خود شهيد است . سپس مىفرمايد : سخنان شهيد تماماً نيكو است ، جز اينكه فرمودند : « و جهان » و وجه اوّل را كه جواز بود با دو دليل ذكر كردند ولى وجه دوّم يعنى عدم جواز را بيان نكردند ولى ما بيان مىكنيم : شايد وجه عدم جواز اين باشد كه : به صِرف اينكه اين امور [ اخذ اخماس و زكوات و ساير وظايف حاكم 
  ] از جملهء معروفها هستند [ يا اعانت بر برّ و تقوى و عون اخيه هستند 
  ] موجب نمىشود كه :\r\nهركسى بتواند در آنها دخالت كند و وجود امام يا نايب امام عليه السلام در آنها شرط نباشد ، بلكه اى چه بسا معروفهايى كه نيازمند به وجود امام يا نايب او است ، مثلًا قطع دعاوى ، حلّ منازعات و نيز اقامهء حدود الهى در جامعه قطعاً معروف است ولى معذلك به عهدهء حاكم است نه ديگران ، يا مثلًا تصرّف در اموال طفل صغير و تجارت با مال او در فرض وجود مصلحت ، قطعاً كار معروفى است ولى با وجود پدر و جدّ ، نوبت به ديگران نمىرسد و آنان حقّ اين گونه تصرّفات را ندارند . و لذا احتمال مىدهيم كه اخذ خمس و زكات و غيره نيز از اين قبيل باشد و در نتيجه براى ديگران اخذ و توزيع آن جايز نباشد . اين وجه عدم جواز است .\r\n\r\nقوله : نعم :\r\nالبته دو مورد را + / تبصره زده و خارج مىكنيم در آنها هر فردى از مؤمنات حقّ تصرّف دارد :\r\n1 - اگر معروف از امورى باشد كه عقل هر عاقلى مستقّل به حسن آن است آن هم مطلقاً يعنى مخصوص امام يا نايب امام نيست ، بلكه از هر كس صادر شود بايسته است مثلًا جان يتيم در خطر است و براى حفظ او از هلاكت مقدارى از مالش را براى خود او خرج مىكنيم كه چون واجب اهمّ در ميان است ، حرام مهمّ يعنى تصرف در مال ديگرى بدون اذن مالك به فعليّت نمىرسد و بايد حفظ جان يتيم كنيم و در اين صورت به اندازهء\r\n\r\n\r\n","description":"","footnote":"\r\n( 1 ) . القواعد و الفوائد ، ج 2 ، ص 406 ، قاعدهء 185 .\r\n","page_name":" 398 ","page_number":398},
  {"content":"\r\n\r\nدفع ضرورت ، مىتوانيم از مال طفل براى خود او مصرف كنيم .\r\n2 - از خود اطلاق و عمومِ ادلّه در مواردى بدست آوريم كه : تصدّىِ فلان كار براى هر مؤمنى جايز است و تنها در فرض تمكن از امام عليه السلام يا فقيه عادل بايد به او مراجعه كرد و گرنه در غير اين صورت حتماً بايد ديگران آن را انجام دهند ، مثل تجهيز ميّت ، باز توليت اين كار جايز و تصرف در مال ميّت براى تجهيز او صحيح است .\r\nولى اينها موارد خاصّى است و گرنه مجرّد اينكه فلان كار معروف است يعنى مصلحت دارد باعث نمىشود كه اصل اساسىِ عدم ولايت هيچكس بر جان و مال ديگران ، توسّط ادلّهء معروف تقييد شود . بلكه اين اصل در جاى خود محفوظ ، و آن ادلّه نيز محفوظ است ولى بايد با اذن حاكم شرع باشد .\r\n\r\nقوله : و لهذا :\r\nشاهدى است براى اينكه مجرّد معروف بودنِ يك تصرّف كافى نيست و ادلّه عدم ولايت ( لا يحلّ مال امرءٍ مسلم الّا بطيب نفسه ، لا يجوز لا حدان يتصرّف فى مال اخيه الّا باذنه ، الناس مسلطون على اموالهم و انفسهم و . . . ) بدين وسيله تقييد نمىشود . شاهدش اين است كه : اگر فضولى بر مال كسى عقدى را اجراء كند و اين عقد هم معروف يعنى داراى مصلحت باشد و به نفع معقود له باشد ، آيا به صرف معروفيّت ، چنين عقدى لازم مىگردد و مالك اصلى حقّ فسخ ندارد ؟ هرگز ، عقد فضولى هميشه منوط به اجازهء مالك است و از ادلّهء معروف استفاده نمىشود كه فضولى بر معقود عليه ( مالك اصلى ) ولايت دارد و معامله‌اش لازم مىباشد . زيرا موضوع اين ادلّه « معروف » است و معروف يعنى تصرّفى كه از طرف مالك اصلى يا به حكم عقل مستقّل و يا به حكم شارع مقدّس مأذونٌ فيه باشد [ مثل وكيل كه از ناحيهء مالك اصلى مأذون است يا حفظ جان يتيم از هلاكت و تصرّف در مال او بدين منظور ، كه عقّل مستقّل به جواز و اذن است . و مثل تجهيز ميّت و . . .\r\nكه از ناحيهء شارع مجاز شده 
  ] آن هم معروف بودنش به معناى مذكور ، توسّط خود ادلّهء معروف مشخّص نمىشود و از خارج بايد بيان شود ، زيرا اين ادلّه تنها كبراى كلّى را بيان مىكند كه : كلّ معروفٍ صدقة و . . . امّا بيان صغرى و مصداق معروف ، مربوط به اين عمومات نيست ، اين ادلّه تنها حكم را بيان مىكند و بيان موضوع به اينها مربوط نيست بلكه از خارج به طريق علم يا علمى يا اصل عملى بايد احراز شود و تمسّك به خود اين\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nادلّه براى اثبات اينكه فلان كار معروف و مأذون فيه است از قبيل تمسّك به عام در شبههء موضوعيه است كه صحيح نيست . و بر فضولى هم عنوان معروف به معناى مذكور صادق نيست تا حكمش از ادلّهء معروف بدست آيد .\r\n\r\nقوله : و بالجمله :\r\nغير حاكم بخواهد در امرى از امور دخالت و تصرّف كند حتماً بايد يا نصّ عقلى بر جواز و مشروعيّتِ آن باشد ( مثل تصرّف براى دفع ضرورت يتيم ) و يا دليل عام شرعى بر جواز آنها براى مؤمنان دلالت كند مثل عمومات اعانت بر برّ و تقوى و عمومات معروف و . . . و يا دليل خاص شرعى كه در مورد خاصّى وارد شده است بر جواز دلالت كند . مثل ادلّهء تجهيز ميّت كه اگر ميّتى ولّى ندارد و حاكم هم متعذّر است حتماً بايد ديگران اين امور را به عهده بگيرند .\r\n( نسبت به جواز اخذ اخماس و زكوات و ساير وظائف حاكم ، دليلى بر مشروعيّت آنها نسبت به مؤمنان يافت نشد و تكليف عمومات ادلّهء معروف هم كه روشن شد . و لذا بايد حكم به عدم جواز اخذ كرد و اين است نتيجهء وجه عدم جواز كه مرحوم شهيد متعرض نشد . )\r\n\r\nقوله : فافهم :\r\nمرحوم شهيدى در وجه آن چنين فرموده : هذا مبنّى على كون المراد من المعروف ما ذكره الشيخ ره من التصرّف المأذون فيه . . . و هو ممكن المنع بل المراد منه ما كان معروفاً بمعنى الحسن عرفاً قبال المنكر كذلك لا بمعنى صرف ذى الصلاح ، و هو متحقّق فى المقام فيكون من جملة ما يندرج تحت تلك الادلّه الدالّة على الاذن فى التصرّف لكلّ احد فتنهض للتقييد . . . « 1 » و در ادامه همان صفحه فرموده : مراد از معروف حسن عرفى است در قبال قبيح عرفى نه اينكه مراد حسن و جايز شرعى باشد يا مراد ذى الصلاح و الفائده باشد « 2 » .\r\n\r\nقوله : بقى الكلام :\r\nاصل ولايت آحاد مؤمنان در فرض تعذّر حاكم شرع ، فى الجمله مسلّم شد و امورى كه با\r\n\r\n\r\n","description":"","footnote":"\r\n( 1 ) . هداية الطالب ، ص 333 .\r\n( 2 ) . همان .\r\n","page_name":" 400 ","page_number":400},
  {"content":"\r\n\r\nوجود حاكم از وظايف او بود همان امور با تعذّر حاكم ، از وظايف مؤمنين است و نبايد تعطيل شود ( با اين فرق كه شيخ اعظم امورى را كه فقيه بر آنها ولايت داشت و عند التعذّر آحاد مؤمنان ولايت پيدا مىكنند ، محدود به امور حسبيّه كرد . و مرحوم شهيد دايرهء بحث را به كلّيهء وظايف حاكم از قبيل اخذ اخماس و زكوات و غيره توسعه دادند ، و ولايت فقيه را مطلقه دانستند ) ولى سخن در اين است كه آيا در آن مؤمنى كه با فرض تعذّر حاكم ، اين امور و مصالح را متولّى مىشود و در آنها تصرّف مىكند ، حتماً بايد مؤمن عادل باشد و عدالت در او شرط است ؟ يا عدالت شرط نيست و مؤمن فاسق يا مجهول الفسق و العدل هم ولايت دارد ؟\r\nظاهر فتاواى اكثر فقهاء آن است كه عدالت شرط است و تنها عدول مؤمنين ولايت دارند ، زيرا در عنوان مسأله مىگويند : فى ولاية عدول المؤمنين ( خود شيخ اعظم نيز همين عنوان را داشت ) و قيد عادل بودن را مىآورند ، و اصل در قيود هم احترازيّت است يعنى بدين وسيله غير عدول را خارج كرد و آنان ولايت ندارند . و نيز مقتضاى اصل هم اشتراط عدالت است ، زيرا اصل اوّلى آن است كه هيچكس بر جان و مال و عِرْضِ هيج كس ديگر ولايت ندارد و اثبات ولايت براى فرد يا گروهى بر خلاف اصل مذكور است و در امورى كه خلاف اصل باشند بايد به قدر متيقّن اكتفا كرد و قدر متيقن آن است كه : تنها عدول مؤمنين ولايت دارند نه فساّق از مؤمنين .\r\n\r\nقوله : و يمكن :\r\nمضافاً به اينكه ظاهر عنوان مسأله قرينه بر اشتراط عدالت بود و مضافاً به اينكه مقتضاى اصل لزوم مراعات عدالت بود ، از برخى روايات هم مىتوان براى لزوم عدالت استفاده كرد . و آن صحيحهء محمّد بن اسماعيل است : مردى از شيعيان از دنيا رفته و وصيّت نكرده ( وصىّ تعيين نكرده ) اطرافيان قضيّه را به نزد قاضى كوفه ( كه قاضى جور بوده و از ناحيهء خلفاء جور منصوب شده بود ) بردند تا تعيين تكليف شود . قاضىِ كوفه هم آقاى عبد الحميد بن سالم كوفى را به عنوان قيّم بر اموال آن مرحوم ، تعيين كرده ضمناً مردى كه مرده بود از خود چندين فرزند صغير و خُردسال و مقدارى متاع و جنس و چندين جاريه و كنيز بجاى گذاشته بود و اينها تركهء او محسوب مىشدند . و آقاى عبد الحميد پس از انتخاب از سوى قاضى كوفه به عنوان قيّم ، مشغول رتق و فتق امور شد و متاع آن\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nمرد را فروخت ، تا رسيد به كنيزكان آن مرد و وقتى خواست اينها را هم بفروشد دلش لرزيد و خيلى ترسيد از اينكه آنها را بفروشد ( چون از طرف خود ميّت كه به عنوان قيّم و وصى انتخاب نشده بود تا نگران نباشد ، از طرف قاضىِ حكومت جور انتخاب شده بود و عزل و نصب او مورد قبول شارع نيست . ) و علّت ترس هم اين بود كه : كنيزها فروج هستند يعنى مسألهء عِرْضى مطرح است و شارع مقدس در آنها امر به احتياط كرده [ در اموال و نفوس و اعراض هر سه حكم به احتياط كرده ولى بويژه در جان و آبرو 
  ] راوى مىگويد : من جريان را به عرض امام باقر عليه السلام رساندم و از حضرتش حكم مسأله را پرسيدم ، حضرت فرمود : اذا كان القيّم به مثلك و مثل عبد الحميد فلا بأس . « 1 »\r\nكيفيّت استدلال : اينكه امام عليه السلام فرمود : اگر قيّم بر اموال صغار امثال تو ( محمّد بن اسماعيل ) و عبد الحميد باشند ، منظور از مماثلت ، مماثلت در چه چيز است ؟ آن دو چه خصوصيّتى داشتند كه مماثلت در آن جهت منظور باشد ؟ چهار احتمال موجود است :\r\n1 - مراد مماثلت در ايمان و تشيّع باشد يعنى محمد بن اسماعيل و عبد الحميد شيعهء اثنى عشرى بودند و هر كس مثل آنان باشد يعنى شيعه مذهب باشد مىتواند قيمّ شود ، چه امين و عادل و فقيه باشد يا نه ؟\r\n2 - منظور مماثلت در وثاقت و امانت باشد يعنى شما دو نفر امين هستيد و خيانت و حيف و ميل نمىكنيد و با كمال دقّت مصلحت يتيم را ملاحظه مىكنيد ، و هر كس مثل شما امين و ثقه و مورد اطمينان باشد مىتواند قيّم باشد . ( ميان شيعه بودن و مورد وثوق بودن عموم و خصوص من وجه است و موثّق بودن اعمّ از اين است كه شيعى باشد يا نه چه اينكه شيعه بودن اعمّ از ثقه و امين بودن است . )\r\n3 - منظور مماثلت در فقاهت باشد يعنى شما دو نفر چون فقيه هستيد مىتوانيد قيّم باشيد و هر كس مثل شما فقيه باشد قيّم بودن او بلامانع است ( فقيه بودن از دو عنوان قبلى اخصّ است . )\r\n4 - منظور مماثلت در عدالت باشد يعنى شما دو نفر چون عادل هستيد باكى نيست كه قيّم باشيد و هر كس مثل شما عادل باشد مىتواند قيّم شود و گرنه نه .\r\nاز چهار احتمال مذكور ، احتمال سوّم ( مماثلت در فقاهت ) مردود است زيرا اگر\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 270 ، باب 16 ، حديث 2 .\r\n","page_name":" 402 ","page_number":402},
  {"content":"\r\n\r\nمراد اين احتمال باشد منطوق جملهء شرطيه اين است كه : اگر قيّم فقيه باشد مانعى ندارد ، آنگاه مفهوم جملهء مذكور اين است كه : اگر فقيه قيّم نباشد محلّ اشكال است و اين مفهوم اطلاق دارد يعنى هم فرض تمكّن و هم فرض تعذّر فقيه هر دو را شامل است يعنى اگر قيّم فقيه نباشد مطلقاً جاى اشكال است حتّى در فرض تعذّر ، و ما نمىتوانيم به اين اطلاق اخذ كنيم زيرا مفروض بحث ما از اوّل دربارهء ولايت آحاد مؤمنين اين بود كه در فرض تعذّر فقيه ، حتماً نوبت به آحاد مؤمنين مىرسد و آنها ولايت پيدا مىكنند ،\r\nآنگاه اگر اين احتمال را اخذ كنيم بناچار بايد اطلاق مفهوم را تقييد نمائيم در حالى كه الاصل عدم التقييد و التخصيص . امّا اگر مراد احتمالهاى 1 و 2 و 4 باشد به اطلاق مفهوم صدمه‌اى وارد نمىشود و مفهومش اين است كه : اگر قيّم فاسق بود [ در قبال عادل 
  ] يا خائن بود [ در قبال امين 
  ] يا مخالف بود [ در قبال شيعى 
  ] اين قيمومت محلّ اشكال است مطلقاً [ چه بر فرض تعذّر مقابل اينها ، يعنى عادل و امين و شيعه‌اى يافت نمىشود ، و چه بر فرض تمكّن از اينها در هر حال فاسق و خائن و مخالف ولايت ندارد .\r\nو اين اطلاق محفوظ است . آنگاه دوران امر ميان يكى از سه احتمال مذكور مىشود و از آنجا كه اصل ثبوت ولايت براى غير فقيه ، مخالف اصل اوّلى يعنى عدم ولايت احدى بر ديگران ، است بايد به قدر متيقّنِ آن اكتفا كرد و آن عادل بودن است زيرا اگر عدالت بود پيش از آن و ثاقت و شيعه بودن يعنى ايمان ثابت شده ولى چنان نيست كه اگر ايمان يا امانت دارى بود عدالت هم باشد . پس از باب اكتفاء به قدر متيقّن ، از ميان احتمالات احتمال عدالت را برگزيده و مىگوييم : منظور مماثلت در عدالت است و نتيجه آن است كه : فساّق از مؤمنين ولايت ندارند و تنها عدولِ مؤمنان ولايت دارند .\r\n\r\nقوله : لكن الظاهر :\r\nولى ما رواياتى داريم كه از آنها كفايتِ و ثاقت و امانت دارى و حفظ مصلحت صغار و مراعات منفعت آنها استفاده مىشود و بيش از امانت دارى را شرط نمىدانند و چون اين روايات ظهور در اعتبار امانت دارى ، دارند كلام مُبيِّن هستند و بدين وسيله اجمال حديث محمد بن اسماعيل تفسير و حلّ مىشود و نوبت به احتمالات و اخذ به قدر متيقّن نمىرسد . بلكه منظور از آن صحيحه نيز اعتبار و ثاقت و امانت مىشود كه احتمال دوّم بود نه بيش از آن . و امّا اين روايات : مرحوم شيخ دو روايت را نقل مىكنند :\r\n\r\n","description":"","footnote":"","page_name":" 403 ","page_number":403},
  {"content":"\r\n\r\n1 - صحيحهء على بن رئاب : مردى از بستگان ما از دنيا رفته و تعدادى فرزند صغير و تعدادى مملوك اعمّ از غلامان و كنيزان بر جاى گذاشته ضمناً وصيّت هم نكرده تا تكليف روشن شود . حال يابن رسول الّه نظر شما در اين باره چيست ؟ كسى كه مىخواهد اين كنيزها را از اولاد صغار خريدارى نموده و او را مستولده بسازد وظيفه‌اش چيست ؟ آيا حقّ خريدن دارد يا نه ؟ و نيز خود اولاد مىخواهند اين كنيرها را بفروشند آيا حق دارند بفروشند يا نه ؟ امام عليه السلام از بخش دوّم سؤال [ بيع جاريه از سوى اولاد 
  ] پاسخ داده و فرمودند : اگر اين ورثهء صغير قيّمى و سرپرستى دارند كه او به نفع اينها نظارت مىكند و امر بيع را به عهده مىگيرد ، معامله و بيع نه تنها بلا مانع است بلكه قيّم نزد خداوند مأجور نيز هست . راوى مجدّداً بخش اوّل سؤال را تكرار كرد كه : خريداران چه تكليفى دارند ؟ آيا شرعاً مىتوانند اين جاريه‌ها را خريده و آنها را امّ ولد خويش سازند ؟\r\nامام فرمود : خريدن هم بلا مانع است ، مشروط بر اينكه : از قيّم اطفال خريدارى كنند ، و فروشنده خود بچّه‌ها نباشند بلكه قيّم آنها باشد كه در مصالح آنان نظارت دارد ، و اگر قيّم مذكور جاريه‌اى را فروخت معامله‌اش صحيح و لازم است و ورثه حق رجوع ندارد . « 1 » از تعابيرى نظير : نَظَرَ لهم ، الناظر فيما يصلحهم ، استفاده مىشود كه امانت دارى و ملاحظهء مصلحت يتيم كفايت مىكند و عادل بودنِ قيّم شرط نيست .\r\n2 - موثّقهء زرعه از سماعه : مردى از دنيا رفته و دختران و پسران صغير و كبير هم دارد ، و بدون وصيّت مرده است ، و داراى خدمتكار و مملوكها و عُقْرْ [ شايد مراد اراضى و باغات باشد و شايد مراد اروش جنايات باشد كه در طول مدت حياتش هر كس بر مال او جنايتى وارد شده ارش و تفاوت را ضامن شده و بايد به او بدهد و يا ديهء جراحاتى كه بر خود ميّت وارد شده است . كه به هر حال به ورثه مىرسد و از تركهء ميّت محسوب مىشود 
  ] است . حال ورثهء اين ميّت چگونه اين اموال را تقسيم كنند ؟ حضرت فرمود : ان قام رجل ثقة قاسمهم ذلك كلّه فلا بأس . « 2 » كيفيت استدلال : اگر از رجل ثقة مردى كه مورد وثوق و اطمينان است و مىدانيم كه خيانت نمىكند اراده شود اين روايت هم دليل بر كفايت امانت دارى است ولى اگر\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 269 ، باب 15 ، حديث اوّل .\r\n( 2 ) . وسائل الشيعه ، ج 13 ، ص 474 ، باب 88 ، حديث دوّم .\r\n","page_name":" 404 ","page_number":404},
  {"content":"\r\n\r\nمنظور از ثقه در كلام امام كسى باشد كه داراى ملكهء عدالت است ، اين حديث دليل بر كفايت امين بودن نمىشود بلكه دليل بر اعتبار عدالت مىشود .\r\n\r\nقوله : لكن :\r\nاز دو حديث قبلى ، لزوم امانت و وثاقت استفاده شد . و لكن روايتى هم داريم كه از آن لزوم عدالت مستفاد است و امين بودن كافى نيست و آن صحيحهء اسماعيل بن سعد است : راوى مىگويد : از امام رضا عليه السلام پرسيدم : مردى بدون وصيّت مىميرد و داراى فرزندان صغير و كبير است ، آيا بدون اينكه قاضى متولّىِ امر بيع اموال ميّت به نفع ورثه بشود ، خريدن چيزى از متاع يا مملوك او جايز است ؟ و اگر قاضى متولّىِ اين امر شد و ورثه هم بدان رضايت دادند ولى خليفهء بر حقّ « امام عليه السلام » او را به قضاوت نصب نكرده بود ، آيا خريدن از اين قاضى جايز است ؟ حضرت فرمود : با سه شرط جايز است : اوّلًا فرزندان كبير با قاضى در بيع شركت داشته باشند . ثانياً كلّيهء ورثه راضى به بيع باشند . و ثالثاً يك عدلى [ فرد عادل 
  ] هم بر اين بيع قيام كند « 1 » كه همين امر سوّم محلّ شاهد است و ظاهرش لزوم قيام فرد عادل است .\r\n\r\nقوله : و الّذى ينبغى :\r\nپس از نقل روايات كه مضامين متفاوتى داشتند و از بعضى روايات استفاده شد كه قدر متيقّن اعتبار عدالت است و مفاد بعضى اعتبار و ثاقت و امانت بود و مفاد برخى اشتراط عدالت بود كه در كنار اولاد كبير بايد عادلى هم ناظر باشد . حال مرحوم شيخ مىفرمايد :\r\nاز بحثهاى قبل از روايت معلوم شد كه غير حاكم شرع و فقيه جامع شرائط ولايت ندارند مگر در مقامى كه يا عموم عقلى دالّ بر رجحان و بايسته بودن تصدّىِ فلان معروف باشد ( مثل حفظ جان يتيم از هلاكت كه قبلًا ذكر شد و عقل هر عاقلى مستقّل بود به اينكه حفظ جان از حفظ مال مهمتر است و به مقدار ضرورت ، صرف مال يتيم براى حفظ جان او بايسته است . ) و يا يك عموم نقلى دالّ بر رجحان آن كار باشد ( مثل تصدّىِ او قاف عامّه كه متولّىِ خاص ندارند و تجهيز ميّت ) و يا از ادّلهء خاصّهء هر بابى اين رجحان استفاده شود . آنگاه در قدم اوّل بايد ادلّهء خاصّهء هر مسأله را ملاحظه كنيم و ببينيم كه از\r\n\r\n\r\n","description":"","footnote":"\r\n( 1 ) وسائل الشيعه ، ج 12 ، ص 269 ، باب 16 ، حديث اوّل .\r\n","page_name":" 405 ","page_number":405},
  {"content":"\r\n\r\nآنها عموم مستفاد است و رجحان تصدى براى هر فرد مؤمنى ثابت مىشود ( چه عادل باشد و چه فاسق ) و يا خصوص مستفاد است و تنها عدول را دلالت دارد . اگر از ادلّهء خاصه به نتيجه‌اى رسيديم كه طبق آنها عمل مىكنيم .\r\nو در قدم دوّم اگر از ادلّهء خاصّه نتيجه‌اى نگرفتيم نوبت مىرسد به مفاد و عموماتِ كلّ معروف صدقه « 1 » عون الضعيف من افضل الصدقه « 2 » تعاونوا على البرّ و التقوى « 3 » لا تقربوا مال اليتيم الّا بالتى هى احسن « 4 » و . . . و در رابطه با مفاد عمومات دو مقام از بحث وجود دارد :\r\n1 - وظيفهء شخص فاسق بينه و بين اللّه چيست ؟ آيا اگر مصلحت را در بيع مال يتيم ديد شرعاً مجاز است و مىتواند بفروشد ؟ و اگر فروخت نه حرامى مرتكب شده ( تكليفاً ) و نه ضامن است ( وضعاً ) ؟ يا شرعاً مجاز نيست و حرام است كه در مال يتيم تصرّف كند ؟\r\n2 - وظيفهء ديگران چيست ؟ آيا ديگران مىتوانند با او وارد معامله شوند و مال يتيم را از او خريدارى كنند ؟ و آيا به مجرّد اينكه ديدند فاسقى بدين امر قيام كرده وجوب يا استحباب اصلاح مال يتيم و حفظ مال يتيم از هلاكت و تلف از آنان برداشته مىشود ؟ آيا مىتوانند مال يتيم را در دست فاسق ابقاء كنند يا واجب است در فرض مقدور بودن به زور هم شده از فاسق بگيرند و به عادل تحويل دهند ؟ و . . . .\r\nامّا مقام اوّل : مرحوم شيخ مىفرمايد : به نظر ما فاسق اگر واقعاً احراز كرده كه اين بيع يا شراء براى يتيم مصلحت دارد مىتواند اين تصرّف را انجام دهد و منصب مباشرت براى او ثابت است و در اين جهت عدالت شرط نيست . دليل جواز هم عمومات ادلّهء معروف است كه خطابش به همگان است و هر يك از فاسق و عادل را شامل است ، مثل « كلّ معروفٍ صدقة » « 5 » يعنى هر كار معروفى صدقه و احسان است و احسان از هركسى صادر شود حَسَنْ و بايسته است و فرقى ميان عادل و فاسق نيست .\r\n\r\n\r\n","description":"","footnote":"\r\n( 1 ) . وسائل الشيعه ، ج 11 ، ص 521 ، باب 9 ، حديث 2 .\r\n( 2 ) . وافى ، ج 3 ، جزء 9 ، ص 32 .\r\n( 3 ) . سورهء مائده / 3 .\r\n( 4 ) . سورهء انعام / 152 .\r\n( 5 ) . وسائل الشيعه ، ج 11 ، ص 521 ، باب 9 ، حديث 2 .\r\n","page_name":" 406 ","page_number":406},
  {"content":"\r\n\r\nو مثل « عون الضعيف من افضل الصدقة » « 1 » و قيد ندارد كه عون ضعيف از عادل بهترين صدقه است . حذف متعلّق مفيد عموم است : ( تعبير شيخ به كلمهء ولو . . . براى اين است كه كلمهء عون به معناى يارى و كمك است و دالّ بر استقلال در تصرّف نيست و بيشتر دالّ بر معاونت و كمك و شركت است كه انسان كمك كار ضعيف باشد ولى روايت « كل معروف صدقه و . . . » دالّ بر استقلال در تصرّف است در قبال شركت با مالك و لذا عون الضعيف دلالتش ضعيف است . )\r\nو مثل عموم آيهء « لا تقربوا مال اليتيم الّا بالّتى هى احسن » « 2 » كه خطاب به همگان است و به مقتضاى حصرى كه از لا و الّا استفاده مىشود مفاد آيه اين است كه : تصرّف در مال يتيم اگر به نحو احسن و اصلح باشد مانعى ندارد ، باز حذف متعلّق مفيد عموم است يعنى خواه اين تصرّف از مؤمن عادل صورت پيدا كند و يا از فاسق . ( نكته : مرحوم شيخ قبلًا استدلال به اين عمومات را ردّ كردند و فرمودند : معروف يعنى مأذونٌ فيه از ناحيهء عقل يا شرع يا مالك ، و بايد اين موضوع از خارج احراز شود تا بتوانيم به كبراى كلّىِ « كلّ معروف صدقة » تمسّك كنيم و گرنه تمسّك به عام در شبههء موضوعيّه است و جايز نيست .\r\nولى در اينجا به همان عمومات تمسّك مىكنند در حالى كه همان اشكال وجود دارد كه اوّل بايد از خارج احراز كنيم كه اين تصرّف فاسق معروف است ، عون الضعيف است ، اعانت بر برّ و تقوى است و بعد به اين عمومات استناد كنيم و اين عناوين محزر نيست و با عدم احراز ، تمسّك به آنها از باب تمسّك به عام در شبههء موضوعيّه است و جايز نيست . پس بين اين دو فراز از كلام شيخ تنافى به چشم مىخورد . )\r\n\r\nقوله : و صحيحه :\r\nاگر كسى بگويد : از صحيحهء محمد بن اسماعيل به حكم قدر متيقّن عدالت را استفاده كرديم پس فاسق حقّ مباشرت ندارد . شيخ مىفرمايد : آن صحيحه را بر روايت صحيحهء على بن رئاب كه دالّ بر وثاقت و امانت بود حمل كرديم ( چون صحيحهء اوّلى مجمل بود و دوّمى مبيّن بود و بوسيلهء مبيّن ، مجمل را تفسير كرديم . و اگر بگويد :\r\nدر موثّقهء زُرْعَه كلمهء ثقه آمده بود و شايد مراد از ثقه كسى باشد كه داراى ملكهء\r\n\r\n\r\n","description":"","footnote":"\r\n( 1 ) . وافى ، ج 3 ، جزء 9 ، ص 32 .\r\n( 2 ) سورهء انعام / 152 .\r\n","page_name":" 407 ","page_number":407},
  {"content":"\r\n\r\nعدالت است پس فاسق را خارج كرد . باز مىگوييم : اين نيز بر امانت دارى حمل مىشود و هكذا روايت ديگر ( منظور حسنهء كاهلى است كه در آينده خواهد آمد . ) پس در منصب مباشرت ، عدالت شرط نيست .\r\n\r\nقوله : و لو ترتّب :\r\nحال كه فاسق هم شرعاً حقّ تصرف و مباشرت دارد ، اگر چنانچه فاسقى بر ميّتى كه ولى و سرپرستى ندارد ، نماز ميّت گذارد آيا از دوش ديگران بر داشته مىشود ؟ دو فرض دارد :\r\n1 - ديگران يقين دارند كه فاسق نماز خواند و با چشم خود اين را ديدند ولى شك دارند كه نماز صحيح خواند تا از آنان ساقط مىشود يا نماز باطل خواند ؟ در اينجا اصالة الصحّة در فعل مسلم جارى مىكنند و فعل او را حمل بر صحّت مىكنند ( كما اين كه اگر قصّاب مسلمانى گوسفندى را ذبح كرد و ما شك كرديم بايد حمل بر صحّت كنيم ) و از عهدهء آنها ساقط مىشود .\r\n2 - ديگران يقين ندارند كه فاسق بر ميّت نماز خوانده باشد و به چشم خود نديده‌اند و از دو عادل هم نشنيده‌اند ولى خود فاسق به آنها خبر مىدهد كه بر ميّت نماز خوانده ، آيا خبرش پذيرفته است و مىتوان بدان اعتماد و اكتفاء كرد ؟ مىفرمايد : قبول اين خبر مشكل است ( و وجه اشكال آنست كه : خبر او مصداقى از مصاديق خبر فاسق است و به حكم آيهء نبأ خبر فاسق ارزشى ندارد و قابل قبول نيست . پس نتوان بدان اكتفا كرد . و وجه قابل قبول بودن هم آنست كه ، اخبار فاسق فعلى از افعال او است و فعل او را بايد حمل بر صحّت كرد . پس قابل قبول است )\r\nو امّا مقام دوّم : وظيفهء ديگران چيست ؟ آيا شرعاً مىتوانند مال يتيم را از فاسق خريدارى كنند ؟ يا عدالت شرط است و حتماً بايد از فرد عادلى خريدارى كنند ؟ مرحوم شيخ مىفرمايد : در اين مقام عدالت شرط است و معامله با فاسق بر روى اموال يتيم جايز نيست هر چند فرد فاسق ادّعا كند كه اين معامله به صلاح يتيم است ولى به ادّعاى او نمىشود اعتماد كرد ( آرى اگر از طرق معتبر براى ديگران علم يا اماره پيدا شد كه اين معامله به مصلحت يتيم است مىتوانند وارد معامله شوند . و گرنه به صرف ادّعاى فاسق نمىتوانند وارد معامله شوند . ) و بلكه حتّى الامكان بايد مال يتيم را از دست فاسق\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nبگيرند و به فرد عادلى تحويل دهند ( زيرا حفظ مال يتيم از معرض تلف شدن ، واجب كفايى است و از جمله معارض تلف و هلاك ، بودن مال در دست فاسق است . پس بايد مال را از چنگ فاسق در آورند . البته اين كليّت ندارد ، زيرا چه بسا فاسق فرد امينى باشد و در حفظ امانت و مراعات غبطه و مصلحت يتيم ، از هيچ كوششى فرو گزار نكند . و در اين فرض مال يتيم در دست امين است و در معرض تلف نيست تا اخذ آن از فاسق واجب باشد . پس بر حسب موارد ، قضيّه فرق مىكند . ) ادلّه مرحوم شيخ بر اشتراط عدالت در مقام ثانى :\r\n1 - صحيحهء اسماعيل بن سعد مىفرمود : « و قام عدل فى ذلك » يعنى اگر عدلى هم بر كارها نظارت دارد مىتوان مال ورثه صغير را خريدارى كرد ، مفهومش اينست كه : اگر عدلى نظارت ندارد خريدن مال يتيم جايز نيست .\r\n2 - موثقّهء زُرعه مىفرمود : ان قام رجل ثقه . . . بنابر اين كه مراد از ثقه ، عادل باشد باز منطوق مىگويد : اگر مرد عادلى تركه را تقسيم كند بجا است ، مفهومش اينست كه : اگر عادل نباشد فايده‌اى ندارد .\r\n3 - عمومات ادلّهء معروف كه بر هر فرد مؤمنى قيام و اقدام به معروف را واجب مىكند ، با تصرّف فاسق اين عمومات ساقط نمىشود و نتوان از آنها رفع يد كرد بلكه كماكان عمومات بر عهدهء مؤمنين عادل باقى است زيرا آنچه وظيفهء مؤمنين است اصلاح مال يتيم و مراعات مصلحت او است و به مجردّ تصرّف فاسق اين وجوب اصلاح از دوش عدول بر داشته نمىشود . زيرا شك داريم كه فاسق مراعات مصلحت كرده يا نه ؟ و بر تصرّف او عنوان اصلاح مال يتيم صدق مىكند يا خير ؟ و تا عنوان اصلاح و حفظ مال يتيم محزر نشود ، وجوب از عهدهء مرتفع نمىشود .\r\nاگر بگوئيد : چه مانعى دارد كه در اين تصرّف مالى هم مثل مثال نماز بر ميّت از اصالة الصحة و حمل فعل مسلم بر صحّت استفاده كنيم و بگوييم : اصل تصرّف فاسق و فروختن مال يتيم محزر و يقينى است ، صحّت اين كار مشكوك است كه با اصالة الصحة تدارك مىشود . خواهيم گفت : قياس مع الفارق است و اينجا جاى اصالة الصحة نيست زيرا در مورد نماز ميّت آنكه بر همگان واجب بود يك نماز صحيح بود و اصل نماز از فاسق صادر شد و مقطوع بود ولى در صحّت آن شك داشتيم و ادلّهء حمل فعل مسلم بر\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nصحّت بما گفت : اين نمازگزار فاسق ، مسلمان و مؤمن است و بايد فعل او را حمل بر صحّت كنيد و ما متابعت كرديم . ولى در ما نحن فيه ( تصّرف مالى و شراء از فاسق ) موضوع وجوب ، عنوان تصرّف صحيح نيست تا بگوئيد : اصل تصرف محرز است و وصف صحّت آن مشكوك است و به حكم ادلّهء اصالة الصحة ، حمل بر صحّت مىكنيم .\r\nبلكه موضوع وجوب ، عنوان اصلاح مال يتيم و مراعات حال يتيم است و بايد تصرّف در مال يتيم معنون به اين عنوان باشد تا مشروع باشد و در مورد تصرّفِ فاسق ، شك ما در اصل تحقّق اين عنوان است و ما نحن فيه از قبيل موردى نيست كه اصل نماز بر ميّت مفروغ عنه است و وصف صحت آن مشكوك است بلكه از قبيل موردى است است كه اصل نماز خواندنِ فاسق بر ميّت ، مشكوك است و با شكّ در اصل نماز يا اصلاح و . . .\r\nجاى حمل بر صحّت نيست ، تا موضوع و موصوف محرز نشود كه نوبت به شك در وصف نمىرسد .\r\n\r\nقوله : و ان شئت :\r\nاگر مايل بودى دليل سوّم بر اشتراط عدالت را به بيان ديگرى بيان كن : خريدن مال يتيم از فاسق يا هر كس ديگر ، حتماً بايد به مصلحت يتيم بوده باشد و اين عنوان در مورد فاسق محرز نيست و اصالة الصحّه نيز كارى از پيش نمىبرد ، چون شكّ ما در اصل موضوع است و نظير شك در بلوغ است كه اگر مشترى شك دارد كه آيا بايع به سنّ بلوغ رسيده و معامله مىكند يا نرسيده ؟ بايد بلوغ را از خارج احراز كند و نمىتواند از اصالة الصحّة استفاده كند و بگويد : انشاء اللّه بالغ بوده و معامله صحيح است .\r\n\r\nقوله : فتأمّل :\r\nاشاره به اين كه قياس ما نحن فيه به مورد شك در بلوغ ، مع الفارق است زيرا كه قدر متيقّن از ادلّهء حمل فعل مسلم بر صحّت و اجراء اصالة الصحة ، موردى است كه كه فعل صادره ، فعل بالغ باشد و اين جهت در مورد شك در بلوغ محرز نيست و جاى آن ادلّه نيست ولى در ما نحن فيه يعنى فاسق ، اين جهت محرز است و لذا قابليّت جريان اصالة الصّحة را دارد . پس ما نحن فيه نظير شك در بلوغ نيست .\r\n\r\nقوله : نعم :\r\nپس تصرف فاسق و معاملات با او جايز نيست و بلكه بايد مال يتيم را از او گرفت حال اگر\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nچنانچه فاسق با مشترى مسلمانى معامله كرده و مال يتيم را به او فروخته و مثمن را تحويل داده و ثمن را تحويل گرفته ، آيا ديگران بايد اين معامله را فسخ كنند ؟ خير ، زيرا آنچه واجب است حفظ مال يتيم از تلف شدن و اصلاح آن مال است و الان نمىدانيم كه آيا مال يتيم ثمن و پولى است كه دست بايعِ فاسق است ؟ يا ثمن و متاعى است كه در دست مشترى است ؟ اصالة الصّحة در فعل مسلمان مىگويد : انشاء الّه هر دو مسلمانند و تصرف هر دو صحيح است و در نتيجه بايد گفت كه مال يتيم همان ثمن است و بايد از فاسق اخذ كرده و به عادل تحويل دهيم . پس در اين فرض حكم به صحّت شد .\r\n\r\nقوله : فتدبّر :\r\nاشاره به اينكه باز هم جاى اصالة الصحة نيست زيرا اصالة الصحة نسبت به فعل مشترى هم جارى شود نسبت به فعل بايع جارى نمىشود به بيانى كه قبلًا ذكر شد كه اصلاح مال يتيم بودن محرز نيست و در معاملات اصالة الصحة در يك طرف كافى نيست . در نتيجه معاملهء مذكور قابل فسخ است و عادل مىتواند ثمن را از فاسق گرفته و به مشترى بدهد و متاع را از مشترى گرفته و براى يتيم حفظ كند .\r\n\r\nقوله : ثمّ انّه :\r\nحال كه اصل جواز و مشروعيّت تصرّفات عدول مؤمنين در امور حسبيّه در فرض تعذّر فقيه ، محرز شد اين سؤال مطرح مىشود كه : آيا اين وجوب يا استحباب تصرّف ( لسان ادلّه متفاوت است از برخى وجوب مستفاد است چون امر كرده و از بعضى رحجان و استحباب و تحريص و تشويق مستفاد است . ) صرفاً يك حكم تكليفىِ محض است ؟ يا از باب ولايت دارى است و مؤمنين در فرض تعذّر فقيه ولايت دارند و نايب فقيه عادل هستند كما اينكه او نايب امام معصوم و منصوب از طرف امام عليه السلام است ؟\r\nثمرهء اين نزاع در جواز مزاحمت و عدم جواز آن ظاهر مىشود كه مصاديق مختلفى دارد و سه مورد را مىآورند :\r\n1 - در موردى كه فرد عادلى بر مال يتيمى يد و سلطه پيدا كرده و مال در تحت اختيار او است . اگر مشروعيّت تصرفات صرفاً تكليفى باشد ، به همان نسبت كه وجوب تصرف براى ذى اليد ثابت است براى ديگران هم از باب واجب كفايى واجب است و در نتيجه در تحت اختيار فردى بودن مانع نمىشود و عادل ديگر مىتواند سبقت بگيرد و با\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nرعايت مصلحت ، آن مال را بفروشد و هر كدام زودتر فروختند ، نوبت به ديگرى نمىرسد . ولى اگر از باب ولايت و نيابت باشد بايد گفت : به مجرّد وضع يَدْ ، ديگران حق ندارند مزاحم ذى اليد شوند و او است كه حقّ تصرف دارد ، ( نظير اينكه خود امام عليه السلام بر مال يتيمى وضع يَدْ كند كه ديگران حق مزاحمت ندارند ) .\r\n2 - در موردى كه فرد عادلى مال يتيم را به نقل جايز ( مثلًا بيع خيارى ) به ديگرى منتقل كرده در اينجا صورى فرض مىشود :\r\nالف : خيار به اصل شرع ثابت است مثل خيار مجلس و حيوان و عيب و غبن .\r\nب : خيار به جعل طرفين معامله ثابت است مثل خيار اشتراط ، و خود اين سه صورت دارد : الف : براى صغير حق الخيار جعل شود .\r\nب : براى مطلق ولىّ حق الخيار جعل شود . ج : براى خصوص عاقد و فروشنده جعل خيار كنند . حال تنها در فرض اخير ديگران حقّ مزاحمت ندارند ، زيرا تصرّفى شده و نسبت به ديگران لازم است و نبايد به هم بخورد . ولى در فرضهاى قبلى اگر مشروعيّت بيع عاقد ، از باب حكم تكليفىِ صرف باشد ديگران هم در اين حكم شريك‌اند و اگر مصلحت ديدند مىتوانند فسخ كنند و حال يتيم را مراعات كنند و متاع او را استرداد كنند . ولى اگر از باب ولايت باشد ، ديگران حق مزاحمت و فسخ ندارند و تنها عاقد است كه چنين حقّى دارد .\r\n3 - اگر مؤمن عادلى متاع يتيم را در معرض بيع قرار داده ولى هنوز نفروخته ، باز چنانچه اين مشروعيّت تصرّف يك حكم تكليفىِ محض باشد ، ديگرى مىتواند اقدام كند و تا اوّلى اين متاع را نفروخته او به فرد ثالث بفروشد ( با مراعات اصلح ) ولى اگر از باب ولايت باشد ، حقّ مزاحمت ندارد .\r\nرأى مرحوم شيخ اين است كه : اين مشروعيّت تصرف براى مؤمنان از باب حكم تكليفى است و مزاحمت در موارد مذكور جايز است و در « و بالجمله » مىفرمايند : حكم عدول مؤمنان ، حكم پدر و جدّ پدرى است كه در عرض هم بوده و هر دو حقّ دارند در اموال طفل صغير تصرّف كنند و مادامى كه ديگرى تصرّف لازمى انجام نداده او حقّ دارد بفروشد ، خريدارى كند و . . . ( البتّه به نظر مىرسد عدول مؤمنان در فرض تعذّر فقيه قائم مقام فقيه هستند و همان اختيارات را دارند ، كما اينكه فقيه در زمان غيبت نايب امام زمام ( عج ) است و در نتيجه ولايت دارند و اگر چنين شد جايى براى مزاحمت نيست . )\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n\r\nقوله : و امّا حكاّم الشرع :\r\nعدول مؤمنين مىتوانستند مزاحم يكديگر شوند ، به بيانى كه گذشت . امّا آيا حكاّم شرع يعنى فقهاى جامع شرائط نيز چنين هستند و حقّ مزاحمت دارند يا خير ؟ يعنى اگر ميّتى سرپرست و وارث ندارد و فقيه عادلى فردى را تعيين نمود تا بر ميّت نماز بخواند ، يا سرپرستى اموال ميّت را به عهده بگيرد ، يا خود فقيه بر مال يتيمى دست گذاشت و در صدد بر آمد تا در آن تصرّف كند . در اينجا پس از تحقّق اين گونه امور در خارج ، مزاحمت معنا ندارد و تصرّف همان فقيه يا نمايندهء او صحيح و نافذ است ولى پيش از انجام اين كارها ( هنوز نمازى بر ميّت خوانده نشد ، تصرفى در مال او نشده و . . . ) آيا فقيهِ عادلِ ديگر شرعاً حقّ دارد در كار فقيه ديگر دخالت كرده و مزاحمت نمايد و او هم فرد ديگرى را به عنوان سرپرست اموال ميّت تعيين كند ، شخص ديگرى را براى نماز بر ميّت مشخّص كند ؟ يا چنين حقّى ندارد و به محض اقدام فقيهى ، ساير فقهاء جامع شرايط بايد تسليم باشند و حقّ مداخله در آن كار ندارد ؟\r\nمرحوم شيخ مىفرمايند : اين مسأله ( جواز و عدم جواز مزاحمت فقيهى با فقيه ديگر ) مبتنى بر ادلّهء ولايت فقيه است : اگر مستند و مدرك ما براى اثبات ولايت فقيه ، توقيع شريف باشد كه مىفرمود : « و امّا الحوادث الواقعه فارجعوا فيها الى رواة حديثنا ، » نتيجه آن است كه تا از سوى فقيهى تصرّف لازمى ( بيع لازم مثلًا ) انجام نشده ( چه اصلًا تصرفى نكرده و يا معاملهء جايز و خيارى انجام داده ) فقيه ديگر مىتواند با او مزاحمت كرده و خودش اقدام نمايد . زيرا به حكم حديث مذكور بر غير فقيه جامع الشرائط واجب است كه امور و حوادث واقعه را به حكاّم و فقهاء ارجاع دهد و رأى آنها را جويا شود و مفهوم كلام آن است كه : پس خود عوام مردم استقلال ندارند و حقّ دخالت ندارد و آنان نبايد مزاحم فقيه باشند و امّا خود حكام شرع حق مزاحمت دارند ، زيرا هر كدام از آنها راوىِ حديث ائمه و معنون به عنوان فقيه هستند و هر كدام از سوى امام عليه السلام حجّت و ولىّ هستند و امام عليه السلام آنها را بر اين كار منصوب نموده است . پس برخود آنان واجب نيست كه حوادث واقعه را به فقيه ديگر ارجاع دهند بلكه مىتوانند مباشرتاً اقدام كنند هر چند فقيه ديگر هم اقداماتى كرده و دست بر روى مال يتيمى گذاشته و او نيز قصد دخالت دارد .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\n( البته به اين بيان اعتراض شده به اينكه : روايت از اين حيث كه در حوادث واقعه بايد به فقهاء مراجعه كرد ، در مقام بيان است و وظيفهء عوام را روشن مىسازد كه آنان در اين كار مرجع و ملجأ نيستند و بايد به فقهاء مراجعه كنند و اينان مرجع امور مىباشند و امّا اينكه خود فقهاء اگر در يك عصرى چند فقيه يك جا جمع بودند آيا همگى در عرض هم و مستقلّاً ولايت دارند و هر كدام حق دخالت دارند و با وجود اقدام ديگرى همچنين حقّى محفوظ است ؟ توقيع از اين حيث در مقام بيان نيست و در فرض شك در جواز مزاحمت از اصل اوّلى كه اصل عدم ولايت باشد استفاده مىكنيم زيرا با وجود تولّى و تصدّىِ فقيهى مثل او آيا باز هم او ولايت و حق تصرف دارد يا نه ؟ قدر متيقن فرض عدم تصدّىِ مثل او است . ) در ادامه مرحوم شيخ دو تشبيه و تنظير مىآورند :\r\n1 - حال كه از توقيع شريف ، جواز مزاحمت را استفاده كرديم مىگوييم : حال فقهاء نسبت به يكديگر شبيه حال پدر و جدّ پدرى نسبت به يكديگر است كه شرعاً هر دو ولايت ( جواز تصرّف تكليفى ) دارند و در عرض يكديگرند و در اين حكم مشاركت دارند و لذا هر كدام زودتر اقدام كرد همان نافذ است هر چند ديگرى مقدّماتى را نيز انجام داده است مثلًا يكى صلاح مىداند كه با پول طفل فلان متاع را خريدارى كند و ديگرى بنا را بر تصرّف ديگرى مىگذارد و تا اوّلى خريد را انجام نداده دوّمى حق تصرّف ديگر را دارد . فقهاء نيز چنين هستند .\r\n2 - حالِ فقهاء مثل دو قاضى و حاكم شرع ( قاضىِ تحكيم ) است كه طرفين نزاع نزديكى از آن دو رفته و نزد او طرح دعوا نموده‌اند و او هم سخنان طرفين را شنيد ، پرونده را ديد و ، شهود از طرفين خواسته ، از رأى خودش هم منصرف نشده و بنا را بر قضاوت دارد . و ولى هنوز حكم صادر نكرده ، طرفين نزد حاكم ديگرى رفتند ، حاكم ديگر حق حكومت و قضاوت دارد و اگر زودتر حكم صادر كرد ، نوبت به اوّلى نمىرسد . آرى پس از صدور حكم از سوى اوّلى ، طرفين بايد بپذيرند و حقّ ندارند رأى او را ردّ كنند .\r\n\r\nقوله : و امّا لو :\r\nو امّا اگر مستند و مدرك ما بر ولايت فقيه ، عمومات ادلّهء نيابت باشد ( از قبيل : اللّهم ارحم خلفائى ، فانّى جعلته عليكم حاكماً ، مجارى الامور بايدى العلماء باللّه ، اينان اولو الامر امر مىباشند و . . . ) كه فعل فقيه را مثل فعل امام و رأى و نظر فقيه را مثل نظر امام و به\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nمنزلهء آن مىدانند . بايد گفت : مزاحمت جايز نيست . زيرا به حكم اين اخبار و عمومات ، فقيه نايب امام عليه السلام است و فقهاء نوابّ عامّ امام عليه السلام مىباشند و همانطورى كه اگر منوب عنه يعنى خود امام عليه السلام اقدام مىكرد و وارد قضيّه مىشد ، بنا را بر تصرّف مىگذاشت ، وضع يد بر مالى مىنمود ، اختيار كارى را به عهده مىگرفت و . . . ديگران به هيچ وجه حقّ مزاحمت نداشتند ، همچنين اگر نايب امام يعنى فقيه هم وارد قضيّه شد و مقدّماتى را انجام داد ديگران حقّ مزاحمت ندارند چرا كه نظر او مثل نظر امام و فعل او به منزلهء فعل امام عليه السلام است و تعدّى از رأى و نظر او جايز نيست .\r\n\r\nقوله : لا من حيث :\r\nگويا كسى مىگويد : جناب شيخ اعظم خود شما سابقاً در دلالت اين عمومات بر ولايت فقيه مناقشه كرديد و فرموديد : اين عمومات نمىتوانند دليل بر ولايت فقيه باشند ، ولى حالا خودتان به اين عمومات استناد كرده و نتيجه مىگيريد ، آيا اين تناقض نيست ؟\r\nمرحوم شيخ براى دفع اين شبهه مىگويد : از قضا ما الان هم همان عقيده را داريم كه آن عمومات دليل بر ولايت فقيه نيستند . منتها سابقاً گفتيم كه ولايت فقيه دو معنا دارد :\r\nالف : ولايت مطلقهء فقيه كه ولايت بر اموال و انفس و اعراض باشد ، مثل امام عليه السلام كه ولايت مطلقه داشت . ب : ولايت غير مطلقه كه در امور حسبيّه كه اصل وجود آنها مطلوب بود ، گفتيم : با وجود فقيه جامع شرايط ، ديگران حقّ دخل و تصرف ندارند و حتماً بايد به او مراجعه كنند . و ما در اين بخش ولايت فقيه را پذيرفتيم و الان سخن ما در همين بخش است و مىگوييم : حال كه فقيه در اين بخش ولايت و نيابت دارد و نايب الامام است لازمه‌اش آن است كه همان حكمى كه امام عليه السلام داشت فقيه هم داشته باشد و كسى با امام قدرت مزاحمت نداشت ، با فقيه هم حقّ مزاحمت ندارد .\r\n\r\nقوله : بل من حيث :\r\nدر اينجا به تعليل ذيلِ توقيع شريف اشاره كرده و مىفرمايند : اين ذيل مىفرمايد : فانّهم حجّتى عليكم . . . يعنى فقهاء حجّت من بر شما هستند ، و اگر منظور صرف جواز شرعى و تكليفى بود و نظير جواز تصرّف پدر و جدّ بود بجا بود بفرمايد : فانهم حجّة الله عليكم ، ولى تعبير به « حجّتى » كرده يعنى اينان از ناحيهء من بر شما حجّت مىباشند و اين بدان معنى است كه در هر چه من حجّت بودم اينان حجّت و مرجع امورند ، و اگر امام بود\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nكسى حق مزاحمت با او را نداشت ، پس با منصوبين از طرف امام نيز كسى حقّ مزاحمت ندارد .\r\n( ضمناً شيخ اعظم به صدر توقيع يعنى جملهء فارجعوا فيها الى رواة حديثنا ، براى جواز مزاحمت استناد كردند و به ذيل آن يعنى جملهء فانّهم حجتى عليكم ، براى عدم جواز مزاحمت استناد كردند ، حال آيا شيخ اعظم تناقض گوئى كرده در جواب مىگوييم :\r\nآن مطلب در ارتباط با صدر توقيع و قطع نظر از ذيلِ آن بود ، و اين سخن با عنايت به ذيل و تعليل است و از آن رهگذر كه علّت به منزلهء نصّ مىباشد ، مقدّم است و نظر نهايى شيخ اعظم همين است . )\r\n\r\nقوله : فقد ظهر :\r\nضمناً فرق فقهاء جامع شروط با پدر و جدّ پدرى ( كه قبلًا شبيه كردند ) روشن شد ، زيرا فرق است بين اينكه فقهاء حجّت الهى باشند ( پس مثل اب و جدّ هستند و مزاحمت جايز است ) يا هر كدام نايب امام زمان عليه السلام باشند ( پس مثل امام بوده و مزاحمت با آنان جايز نيست . )\r\n\r\nقوله : و ربّما يتوهّم :\r\nبعضى توهّم كرده‌اند كه فقهاء متعدّد مثل وُكلاء متعدّد هستند و همانطورى كه اگر يك نفر چندين وكيل تامّ الاختيار داشته باشد و هر كدام وكالت بر بيع فلان مال داشته باشند ، مىتوانند مزاحمت كنند يعنى با وجود اينكه وكيلى اقداماتى كرده و مقدّماتى را تدارك ديده ، معذلك وكيل ديگر مىتواند اقدام كند و فلان بيع را انجام دهد ، همچنين فقهاء نيز در حقيقت وكلاى امام عليه السلام هستند ، و حكم وكيل را دارند پس مزاحمت بعضى با بعضى ديگر جايز است .\r\nمرحوم شيخ مىفرمايند : در باب وكالت وكلاى متعدّد ، دو فرض مطرح است :\r\n1 - آنان فقط در اصل بيع و ذى المقدّمه وكالت داشته باشند و در مقدّماتِ كار وكيل نباشند و به سليقهء خويش آنها را فراهم كنند ، در چنين فرضى ولو وكيلى صد تا مقدّمه را انجام داده باشد ولى هنوز ذى المقدّمه و مورد وكالت را انجام نداده و فرض اين است كه ساير وكلاء نيز در اين عمل مثل او وكيل مىباشند ، پس مزاحمت جايز است .\r\n2 - آنان نه فقط در اصل ذى المقدّمه بلكه در جميع مقدّمات هم وكالت دارند و از\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nهر حيث مثل خود موكّل مىباشند در چنين فرضى همانطورى كه اگر خود موكِّل متاعش را در معرض بيع قرار مىداد و مقدّماتى را انجام مىداد ، وكيلها حقّ مزاحمت نداشتند ، همچنين وكيل كذائى مثل موكّل است و به محض اقدام ، وكلاى ديگر حق مزاحمت ندارند و فعلًا دست آنها كوتاه است ، مگر وكيل اوّل منصرف شود يا به نحوى كار را ناتمام بگذارد ، اينجا است كه نوبت به بقيّه مىرسد . حال فقهاء عظام بر فرض كه نظير وكلاى شخص واحد باشند امّا وكلاى از قسم دوّم هستند و در نتيجه مزاحمتِ آنان جايز نيست . و توهمّ مزبور از اينجا ناشى شده كه : متوهّم وكلاى معمولى را ملاحظه كرده كه تنها نسبت به ذى المقدّمه وكالت دارند ، و آن قياس ناروا را انجام داده غافل از اينكه وكالت فقهاء از فرض دوّم است .\r\n\r\nقوله : فتأمّل :\r\nشايد اشاره باشد به اينكه : ادلّهء نيابت فقيه هم مثل ادلّهء وكالت وكيل بر بيش از ولايت يا وكالت بر نفس عمل ، دلالتى ندارند و مقدّمات را شامل نمىشوند در نتيجه حال حكاّم شرع مثل وضع وكلاى متعدّد در توكيل‌هاى معمولى است و تا اصل كار انجام نشده جاى مزاحمت هست .\r\n\r\nقوله : مضافاً :\r\nدر اين فراز دليل ديگرى مىآورند مبنى بر اينكه مزاحمت فقيهى با فقيه ديگر جايز نيست . و اگر فقيهى اقدم كرد و وارد قضيّه شد ، فقهاى ديگر حقّ دخل و تصرّف ندارند . و آن اينكه : جواز مزاحمت مستلزم هرج و مرج و اختلال نظامِ مصالحى است كه به عهدهء حكاّم شرع نهاده شده ، زيرا آنان براى حفظ مصالحِ صغار و مجانين و قاصرين و . . . ولايت بر تصرّف در اموال آنها پيدا كرده‌اند و اگر بنابر مزاحمت باشد و هر فقيهى به سليقهء خويش تصرّفى نمايد ، لا جرم نقض غرض شده نظام اين مصالح مختلّ مىگردد . به ويژه در زمانهاى ما ( زمان شيخ اعظم اگر چنين بوده پس از منهء متأخر به طريق اولى ) كه مدّعيان حكومت و حاكم شرع و فقيه بودن و حقّ تصرّف داشتن ، زياد شده است و اگر مزاحمت جايز باشد حتماً آن محذور اختلال نظام پيش مىآيد كه منظور و مطلوب شارع نيست بلكه مبغوض است . ( نكته : نظير اين اشكال در باب ولايتِ عدول مؤمنان و جواز مزاحمتِ آنان نيز قابل طرح است ولى مرحوم شيخ در آن باب جواز مزاحمت را\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nپذيرفتند و در باب فقهاء نمىپذيرند ، لذا جاى اين سؤال هست كه : ما الفرق بينهما ؟ )\r\n\r\nقوله : فقد تبيّن :\r\nاز دو دليل مذكور كاملًا روشن شد كه در هر الزام قولى يا فعلى كه بايستى به فقيه رجوع شود فقيه ديگر حق مزاحمت ندارد ، پس اگر فقيهى مال يتيم را قبض كرد ، يا شخصى را براى قبض آن معيّن كرد يا كسى را ناظر بر اموال يتيم قرار داد ، ساير فقهاء حق ندارند مخالفت نمايند ، چرا كه نظر فقيه همانند نظر امام عليه السلام است كه مخالفت با نظر امام عليه السلام قطعاً جايز نيست .\r\n\r\nقوله : و امّا جواز :\r\nگويا كسى مىپرسد : پس چرا در باب قضاوت فرموديد : مزاحمت جايز است و تا فقيه و قاضىِ شرع قضاوت نكرده فقيه ديگر حق قضاوت دارد ؟ مرحوم شيخ مىفرمايد : اين باب نكته‌اى دارد و آن اينكه : تا طرفين دعوى به كسى مراجعه نكنند ، بر او قضاوت و حكومت واجب نيست و لذا اوّل به فقيهى مراجعه داشتند و بر او قضاوت واجب شده او هم مقدمات كار را انجام داد ولى بعداً طرفين نزد قاضىِ ديگرى رفتند و اين به معناى عدول آنان از نظر فقيه اوّل است و با عدول و اعراض بر فقيه اوّل واجب نيست قضاوت كند و تنها بر دوّمى واجب مىشود\r\n\r\nقوله : ثّم انّه :\r\nاز نظر مرحوم شيخ اولياء تصرّف در اموال قاصرين ( كسانى كه استقلال در تصرّف ندارند ) عبارت بودند از 1 - پدر و جّد پدرى يا وصّى آنها نسبت به اموال طفل 2 - فقهاء جامع شرائط نسبت به اموال اطفالِ بىسرپرست ، مجانين ، سفهاء و . . . 3 - و عدول مؤمنين در فرض تعذّر فقيه حال دربارهء ولايت پدر و جدّ در مسألهء خودش بحث كرديم كه آيا با مراعات مصلحت حقّ تصرّف در اموال طفل دارند ؟ يا با فرض عدم مفسده چنين حقّى دارند ولو مصلحتى نباشد ؟ يا مطلقاً تصرّف پدر و جدّ نافذ و مشروع است ولو به ضرر طفل باشد ؟ مختار مرحوم شيخ قول وسط بود و عدم مفسده را كافى دانستند .\r\nحال نظير اين بحث دربارهء ولايت غير پدر و جدّ ( يعنى ولايت فقيه و مؤمنِ عادل ) نيز مطرح است كه آيا ولايت اينان و جواز و نفوذ تصرّف آنان در اموال طفل و غيره مشروط به مراعات مصلحت است و تنها در اين صورت ولايت دارند ؟ يا مشروط به\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nرعايت مصالح و منافع طفل و غيره نبوده و مطلقاً ولايت دارند ؟\r\nمرحوم شهيد اوّل در قواعد فرموده : در رابطه با اشتراط مصلحت دو وجه وجود دارد « 1 » ( 1 - وجه اشتراط كه عبارتست از اصل و آيه و در ادامه خواهد آمد ، 2 - و وجه عدم اشتراط عبارتست از اصل عدم اشتراط كه عندالشك جارى مىشود . ) ولى ظاهر كلام كثيرى از فقهاء آنست كه تصرّف فقيه و عادل بدون مراعات مصلحت اصلًا صحيح نيست و فقط بر فرض مصلحت صحيح است ( و گرنه ضامن خواهند بود ) و بلكه مفتاح الكرامه فرموده : اشتراط مصلحت ميان فقهاى اماميّه اجماعى است و ظاهر علّامه در كتاب تذكره در باب حَجْر اين است كه : اشتراط مصلحت مورد قبول همهء مسلمانان است و شيعه و سنى بر آن اتّفاق نظر دارند « 2 » و استاد صاحب مفتاح الكرامه ، جناب كاشف الغطاء در شرح قواعدش فرموده : ظاهر اصحاب ( فقهاى اماميّه ) اشتراط مصلحت است . « 3 » و قبلًا ديديم كه شيخ طوسى و ابن ادريس حلّى حتى در مورد پدر و جدّ پدرى هم مصلحت را شرط ولايتِ آنان مىدانستند و اگر در مورد ابْ و جدّ اين امر شرط باشد پس در مورد ساير اولياى تصرّف ، به طريق اولى شرط خواهد بود .\r\n\r\nقوله : و يدلّ عليه :\r\nمضافاً به ادّعاى اجماع مذكور ، عمده دليلِ اشتراط مصلحت ، دو امر است :\r\nدليل اوّل اصل عدم ولايت است : مكرّر گفتيم كه اصل اوّلى در اسلام و از نظر عقل و عقلاء اين است كه جز خداوند كه خالق و هستى بخش ما است و همه چيز ما از او است ، هيچكس بر ديگرى ولايت ندارد ، نه ولايت بر جان كسى داريم ( به حكم : لا تكن عبد غير و قد جعلك الّه حرّاً ) و نه ولايت بر مال كسى داريم ( به حكم : لا يجوز لا حدان يتصرف فى مال اخيه الّا باذنه ، لا يحلّ ان يتصرّف الّا بطيب نفسه ، الناس مسلطون على اموالهم و . . . ) و نه ولايت بر آبرو و ناموس كسى داريم ( به حكم : الطلاق بيد من اخذ بالساق و . . . ) آنگاه ثبوت ولايت براى فقيه يا مؤمن عادل ، بر خلاف اصل مذكور است و در امورى كه خلاف اصل باشند بايد به قدر متيقّن اكتفا كرد ، و قدر متيقّن از ولايت ، فرض وجود مصلحت و مراعاتِ منفعتِ مولَّى عليه است و در فرض عدم مفسده يا\r\n\r\n\r\n","description":"","footnote":"\r\n( 1 ) القواعد و الفوائد ، ج 1 ، ص 352 .\r\n( 2 ) تذكرة الفقهاء ، ج 2 ، ص 80 .\r\n( 3 ) شرح قواعد خطّى ورقهء 71 .\r\n","page_name":" 419 ","page_number":419},
  {"content":"\r\n\r\nفرض وجود ضرر ، شك در ولايت اينها پيدا مىكنيم و اصل عدم ولايت جارى مىشود .\r\nدليل دوّم : عموم آيهء شريفه : لا تقربو مال اليتيم الّا بالّتى هى احسن « 1 » كيفيت استدلال :\r\nمرحوم شيخ مىفرمايد : از آنجا كه در كتب مربوطه ( كتبى كه دربارهء آيات الاحكام نوشته شده از قبيل : آيات الاحكام قطب راوندى ، فاضل هندى و . . . ) تفسير جامعى از اين آيه نشده ، ما صلاح مىدانيم كه توضيحاتى در ارتباط با معناى آيه بدهيم : محور بحث روى دو كلمه دور مىزند : 1 - كلمهء قرب 2 - كلمهء احسن .\r\nامّا كلمهء قرب : آيه مىفرمايد : و لا تقربوا . . . يعنى اى اولياى تصرّف حق نداريد به مال يتيم نزديك شويد مگر به نحوى كه احسن و اصلح باشد . حال مراد از اين قرب ( كه در آيه متعلّق نهى واقع شده ) چيست ؟ مرحوم شيخ چهار احتمال در اين باره ذكر مىكنند :\r\nالف : قُرْبْ و نزديك شدن به مال يتيم كنايه از مطلق تقليب و تحريك مال يتيم باشد يعنى هر نوع تحريك و جابجائى و نقل و انتقال در مال طفل حرام است مگر بر وجه اصلح باشد ، و مطلق تحريك اعمّ است از تحريك خارجى و تكوينى كه كمترينِ آن است ( يعنى همين اندازه مال طفل را از انبارى به انبار ديگر ، از شهرى به شهر ديگر منتقل كند ، بدون هيچ كار ديگرى ) و يا تحريك اعتبارى و در عالم اعتبار باشد يعنى آن را بفروشد يا اجاره دهد و . . . نتيجه طبق اين احتمال تحريك و جابجائى در مال يتيم بايد با مراعات مصلحت باشد امّا ترك هرگونه تحريك و جابجائى ، و ابقاء مال يتيم به حال خودش يا در دست فرد خاصّى براى محافظت را شامل نيست كه اينهم بايد به نحو اصلح باشد يا در اينجا رعايت مصلحت لازم نيست .\r\nب : قُرْبْ به معناى نزديكى است و منظور اين است : شماها كه از مال يتيم دور بوديد و ارتباطى با آن نداشتيد ، همچنان از آن اجتناب كنيد و بدان نزديك نشويد و با آن ارتباط و تماس پيدا نكنيد و بر آن مال وضع يد نكنيد و آن را در تحت سيطره و اختيار خويش قرار ندهيد مگر اينكه اين دست گذاشتن براى طفل اصلح باشد پس وضع يد بايد به نحوى باشد كه به صلاح طفل باشد و امّا پس از وضع يد ، وضع ساير تصرّفات چه مىشود ؟ آيا ابقاء و حفظ آن هم بايد بالّتى هى احسن باشد ؟ آيا تحريك مكانىِ آن هم\r\n\r\n\r\n","description":"","footnote":"\r\n( 1 ) . سورهء اسراء / 34 .\r\n","page_name":" 420 ","page_number":420},
  {"content":"\r\n\r\nبايد اصلح باشد ؟ حكم اين امور از آيه فهميده نمىشود ( مگر به تنقيح مناط )\r\nج : مراد از قُرْبْ و نزديك شدن كنايه از تصرّفات عرفيّه باشد ( امورى كه از ديد عرف تصرّف محسوب مىشوند ) از قبيل قرض دادنِ مال طفل ، فروختن آن ، اجاره دادنش ، مضار به دادن و . . . و منظور آيه اين است كه : اين گونه تصرّفات در مال طفل تنها در فرض اصلح بودنِ آنها ، مشروعيّت دارد و جايز است و اولياى امور حقِّ چنين كارهايى دارند ، و امّا مسئلهء حفظ و ابقاء مال در دست اولياء و ترك تصرّف وضعش چه مىشود و آيا بر فرض اصلح بودن ترك تصرّف هم ، تصرف جايز است يا خير ؟ اين فرض از منطوق آيه و مفادمطابقى و تضمّنىِ آن فهميده نمىشود ، مگر از راه تنقيح مناط حكمش بدست آيد ( مناط عدم جواز تصرف ، احسن و اصلح نبودن آن باشد و مناط جواز تصرّف هم احسن و اصلح بودنِ آن است و همين مناط در ابقاء مال و عدم تصرّفِ در آن وجود دارد . )\r\nد : منظور از قرب به مال يتيم عبارت باشد از مطلق امور اختياريّه‌اى ( قيد اختيارى براى آن است كه نهى تكليف است و بايد به امر وجودى يا عدمىِ مقدور تعلّق بگيرد . ) كه به نحوى با مال يتيم ارتباط پيدا مىكند خواه فعلى از افعال باشد يا تركى از تروك ، و طبق اين احتمال معناى آيه اين مىشود كه : در مورد مال يتيم هيچ فعل يا تركى را حق نداريد اختيار كنيد مگر اينكه احْسن از ديگرى باشد بنابر اين اگر تحريك مكانى اصلح است همان را بايد اختيار كنيد و نبايد ترك كنيد ، و اگر وضع يد اصلح بود بايد همان را اختيار كنيد ، و اگر تحريك اعتبارى اصلح بود همان بايد اختيار شود و اگر ابقاء و حفظ و ترك تصرّف اصلح بود همان را بايد اختيار كند و تمام امور مربوط را شامل مىشود .\r\nو امّا كلمهء احسن : در اين مورد نيز چهار احتمال وجود دارد :\r\n1 - مراد از احْسَنْ افعل تفضيلى و دالّ بر تفضيل باشد آن هم احْسَنِ نسبى يعنى هر كارى را بايد نسبت به ترك خودش بسنجيم و اگر فعل نسبت به ترك اولى است همان را اختيار كنيم ، يا بالعكس .\r\n2 - مراد افعل تفضيلى باشد آن هم احْسَنِ مطلق باشد يعنى هر كارى كه مىخواهيد بكنيد هم بايد از ترك همان كار بهتر باشد و هم از جميع تصرّفات ديگر بهتر باشد .\r\n3 - مراد از احْسَنْ به معناى حَسَنْ باشد ( كه ثلاثى مجرّد است و به قول ائمّهء نحو وزن افْعَلْ اگر بدون الف و لام و بدون تنوين استعمال شود به معناى ثلاثى مجرّد به كار\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nمىرود . ) آن هم حَسَنْ معناى اثباتى و ايجابى داشته باشد اىْ ما فيه مصلحةٌ . يعنى كارى كه در آن كار مصلحت باشد ولو در مقايسه با كار ديگر اصلح از آن نباشد بلكه مساوى و برابر باشند .\r\n4 - مراد حَسَنْ باشد آن هم به معناى سلبى اىْ ما لا مفسدة فيه يعنى هر تصرفى كه داراى مفسده نباشد هر چند داراى منفعت هم نباشد .\r\n\r\nقوله : ثمّ انّ :\r\nحاصل ضرب چهار احتمالِ مذكور در معناى احْسَنْ ، در چهار احتمال معناى قُرْبْ ، عبارتست از : شانزده احتمال ، پس آيه را شانزده گونه مىتوان معنا كرد . ولى مرحوم شيخ از ميان مجموعهء احتمالات مذكور ، يك احتمال را اختيار مىكنند و آن اينكه : قُرْبْ به معناى سوّم باشد يعنى تصرّفات وجودى ( بيع ، اجاره و . . . ) منظور باشد . و شاهد اين معنا ظهور عرفى و قرينهء مناسبت حكم و موضوع است ، زيرا موضوع مال اليتيم و قرب به آن است و آن معنايى كه با اين موضوع مناسبت دارد همان تصرّف در مال يتيم است نه ابقاء و ترك تصرّف . و احسن هم به معناى دوّم يعنى احسن مطلق باشد يعنى تصرفى كه هم از ترك خودش احْسَنْ است و هم از تصرّفات ديگر ، و شاهد اين معنا آن است كه وزن احْسَنْ وزن افعل تفضيلى و از صيغ آن باب است و اصل در آن باب تفضيل است و چون مفضَّلُ عليه ذكر نشده حذف متعلّق مفيد عموم است يعنى تصرفى كه از غير خودش مطلقاً افضل باشد چه غير آن ، ترك آن باشد ، و چه تصرفهايى ديگر باشد .\r\n\r\nقوله : فاذا فرضنا :\r\nدر اين فراز از مجموع شانزده احتمال در معناى آيه به سه احتمال اشاره مىكنند و نتيجه و ثمرهء هر كدام را بيان مىكنند و ساير احتمالات يا مهمّ نيست و دليل قرينه ندارد و يا نتيجه‌اش با اين احتمالات ، مثل هم مىباشد . و امّا سه احتمال :\r\nاحتمال اوّل : بنابر اينكه مراد از قرب معناى سوّم يعنى تصرّفات وجودى باشد و مراد از احْسَنْ هم احْسَنِ مطلق باشد كه مختار شيخ بود ، اگر فرض كرديم كه فعلًا به مصلحت يتيم است كه متاعش فروخته شود و به نقدرايج بلد تبديل شد و روى مراعات مصلحت ، متاع او را به ده در هم فروختيم . سپس فرض كرديم كه از نظر مصلحت يتيم فرقى ندارد كه همين ده در هم را براى او حفظ و نگاهدارى كنيم ، يا آن را به يك دينار\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nتبديل كنيم و دينار را حفظ كنيم ، آيا تبديل دراهم به دينار جايز است يا نه ؟ مىفرمايد :\r\nبنابر معناى مذكور ( احسن مطلق ) تبديل جايز نيست زيرا كه به مصلحت يتيم نمىباشد و چنان نيست كه انجام اين تبديل از ترك آنِ بهتر باشد تا بتوانيم انجام دهيم و بايد هر تصرّفى داراى ملاك باشد ، البته اين را قبول داريم كه : ولّىِ يتيم از روز اوّل كه هنوز تصرّفى نكرده بود و متاع را تبديل به نقد نكرده بود مختار بود كه آن را به ده در هم تبديل كند يا به يك دينار ، زيرا مهّم اصل تبديل بود و آنكه صد در صد به مصلحت طفل بود اصل تبديل جنس به نقد بود و قدر جامع مصلحت داشت و امّا خصوص دراهم يا دينار فرقى نداشت و لذا روز اوّل مخيّر بود و تبديل به دراهم را برگزيد ، حال دوباره مىخواهد معاملهء ديگرى نمايد و تصرّف ديگرى انجام دهد و دراهم را به يك دينار بفروشد ، اين تصرّف هم بايد از تركش بهتر باشد در حالى كه فرقى به حال طفل ندارد ، پس تبديل دوّم جايز نيست .\r\n\r\nقوله : امّا لو جعلنا : احتمال دوّم :\r\nبنا بر اينكه مراد از قُرْبْ معناى سوّم باشد ولى مراد از احسن ، حسن باشد و مراد از حسن هم مالا مفسدة فيه باشد يعنى هر تصرفّى كه در آن مفسده و ضررى به حال طفل نباشد جايز است . طبق اين احتمال تبديل دراهم به دينار جايز است زيرا گرچه مصلحت ندارد ولى مفسده هم ندارد و عدم مفسده كفايت مىكند .\r\nاحتمال سوّم :\r\n\r\nقوله : و كذا لو جعلنا :\r\nبنابر بر اينكه قرب به معناى چهار مىباشد يعنى مطلق امور اختياريّه‌ايكه در رابطه با مال يتيم باشد ( اعّم از افعال و تروك ، افعال خارجى و تحريك مكانى يا افعال اعتبارى و . . . ) بايد داراى مصلحت باشد يعنى هر فعل يا ترك را كه اختيار مىكنيد بايد از مقابل خودش و ساير تصرّفات اصلح باشد تا مجوزّ داشته باشيم بنابر اين احتمال نيز تبديل دراهم به دينار جايز است ، زيرا از طرفى طبق اين احتمال ، ابقاء در هم به حال خودش و ترك تصرّف در آن هم قُرْبْ است . و از طرفى ديگر فرض اينست كه از روز اوّل آنكه مصلحت داشت قدر مشترك ميان تبديل به دراهم يا به دينار بود ، يعنى اصل تبديل متاع به نقدرايج مصلحت داشت نه خصوص تبديل به دارهم يا خصوص تبديل به دينار ، و وقتى كلّى و قدر جامع ، اصلح و انفع بود و ولى بدان امر شد و اين كلّى دو فرد داشت به حكم عقل\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nمخيّر است هر فردى را انجام دهد ، پس روز اوّل در اصل تبديل به دراهم يا دينار مخيّر بود ( تخيير ابتدائى ) همين ملاك در ادامه نيز وجود دارد زيرا كه الان ابقاء دراهم و ترك تبديل ، يا تبديل دراهم به دينار هر كدام قُرْبْ به معناى چهارم مىباشند و هيچكدام از ديگرى احسن نيست . پس استدامةً هم مخيّر است . ( تخيير استدامه‌اى ) و مىتواند از فردى به فرد ديگر عدول كند ، زيرا فرقى به حال يتيم ندارد ( گرچه براى تصرّف كننده فرق داشته باشد و حفظ دينار آسانتر باشد و . . . ) و لذا مخيّر است .\r\n\r\nان قلت :\r\nچرا نظير همين تخيير ابتدائى و استمرارى را در رابطه با معناى سوّم قرب ، نگفتيد ؟ طبق آن معنا هم ، ولّى طفل روز اولى مخّير بود كه متاع را به دراهم يا به دينار تبديل ( تخيير ابتدائى ) آنگاه در ادامه نيز مخيّر باشد بين ابقاء و تبديل به دينار ( تخيير استمرارى ) ؟\r\n\r\nقوله : قلت :\r\nجواب اينست كه : طبق معناى سوّم فقط تصرفات وجودى مطرح بود و اين كه فعلش از ترك آن و ساير افعال ارجح باشد و ترك تصرّف را شامل نبود و فرض اينست كه تصرّف وجودى و تبديل در هم به دنيار به صلاح يتيم نيست و اولوّيتى ندارد ، پس مجوّزى براى تبديل دوّم نيست . ولى طبق معناى چهارم تصرّف عدمى و به تعبير بهتر : ترك تصرّفات نيز قُرْبْ است و بايد قرب بالتّى هى احسن باشد و در ما نحن فيه ابقاء دراهم بر حال خودش با تبديل آن به دينار فرقى ندارد و مساوى است و كسى نمىتواند بگويد : معيّناً ابقاء ارجح است يا معيناً تبديل احسن است . و وقتى هر دو از اين حيث مساوى بودند ، جاى تخيير است .\r\n\r\nقوله : لكن الانصاف :\r\nاگر قُرْبْ به معناى چهارم باشد نتيجه همان است كه آورديم ( جواز تبديل دراهم به دينار ) ولى انصاف اينست كه : معناى چهارم نسبت به معناى سوّم مرجوح است زيرا قرب شامل ترك تصرف و ابقاء مال بر حال خودش ، نمىشود و به قرينهء مناسبت حكم و موضوع ، حمل بر تصرّفات وجودى شد . و نتيجهء معناى سوّم روشن شد كه تبديل جايز نيست مگر احْسَنْ به معناى حَسَنْ و آن هم به معناى عدم مفسده باشد . آرى اگر غرضِ و منظور شارع را بخواهيم بفهميم كه به چه منظورى اين نهى را فرموده ؟ و احتمال قوى\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nداديم كه منظور اين باشد كه هر گونه دخل و تصرّفى و فعل و تركى در رابطه با مال يتيم بايد احْسَنِ مطلق باشد ( از ترك آن يا از فعل ديگر ) و گرنه جايز نيست . نتيجه معناى چهارم و جواز تبديل است . ولى تحصيل غرض شارع صرف حدس و گمان و مظنّه است و پشتوانه‌اى ندارد و به خاطر اين امر ظنّى نتوان از ظهور عرفى در معناى سوّم كه بناء عقلاء پشتوانهء آن مىباشد ، صرفنظر و رفع يد نمود . پس ما معناى سوّم را براى قُرْبْ و معناى دوّم را براى احْسَنْ اختيار مىكنيم و نتيجه‌اش عدم جواز تبديل دراهم به دينار است كه گذشت .\r\n\r\nقوله : نعم :\r\nتا به حال به حكم اصل عدم ولايت . . . و به حكم آيهء ولاتقربوا . . . با معناى مختار از كلمهء قرب و احسن ، نتيجه اين شد كه غير پدر و جدّ از ساير اولياى تصرّف حتماً بايد مراعات مصلحت را بنمايند و تنها در اين فرض تصرّفات آنها نافذ است و اگر مصلحت نداشت نافذ نيست ، گرچه مفسده هم نداشته باشد . ولى در اين فراز مرحوم شيخ به مطلب مذكور تبصره‌اى زده و مىفرمايند : از برخى روايات استفاده مىشود كه مناط حرمت تصرّف ضرر است يعنى اگر تصرّفى به ضرر يتيم باشد جايز نيست كه مفهومش اينست كه : اگر به ضررش نبود جايز است مطلقاً يعنى چه به نفع يتيم باشد و چه نه به نفع باشد و نه به ضرر ، نه اينكه مناط جواز تصرّف وجود منفعت باشد كه نتيجه‌اش اين شود كه : پس اگر منفعت نبود تصرّف جايز نيست مطلقاً چه مفسده باشد و چه نه مصلحت و نه مفسده ، و بالجمله منظور شيخ اعظم اينست كه : به حكم پاره‌اى از روايات وجود مصلحت لازم نيست و عدم مفسده كافى است ( همانطورى كه در ولايت پدر و جدّ نيز شيخ اعظم همين رأى را داشتند و عدم مفسده را كافى دانستند . ) و آن روايات عبارتند از :\r\n1 - روايت حسنهء كاهلى : به امام صادق عليه السلام عرض كردم : ما برادرى در خانهء ايتام داريم كه گاه و بيگاه براى ديدن او به دارالايتام مىرويم ، و بر روى فرش آنان مىنشينم ، از آب آشاميدنىِ آنان مىنوشيم ، خادم يتيمان ( مقدارى وقتش را براى ما صرف كرده و به ما ) خدمت مىكند ، و گهگاهى در آنجا غذا مىخوريم در حالى كه در آن غذا از طعام ايتام نيز موجود است . حال نظر مبارك شما در اين باره چيست ؟\r\nحضرت دو جملهء شرطيّه فرمود : 1 - ان كان فى دخولكم عليهم منفعة لهم فلا بأس\r\n\r\n","description":"","footnote":"","page_name":" 425 ","page_number":425},
  {"content":"\r\n\r\n2 - و ان كان فيه ضررً فلا « 1 » در اينكه منظور از اين دو جمله چيست ؟ احتمالاتى وجود دارد كه نخست از باب مقدّمه بايد به معناى كلمهء نفع و ضرر اشاره كنيم : در معناى آن دو و چهار احتمال وجود دارد :\r\n1 - هر دو داراى معناى وجودى باشند : نفع يعنى فايده و مصلحت داشتن ، و ضرر يعنى مفسده داشتن .\r\n2 - هر دو معناى عدمى داشته باشند : نفع يعنى عدم المفسده و ضرر يعنى عدم النفع .\r\n3 - نفع معناى وجودى داشته باشد يعنى فايده و مصلحت داشتن ولى ضرر به معناى عدم النفع باشد .\r\n4 - نفع داراى معناى عدمى باشد يعنى عدم الضرر ولى ضرر معناى ايجابى داشته باشد يعنى مفسده داشتن با حفظ اين نكته ، مرحوم شيخ مىفرمايد : استدلال به اين حديث بنا بر همين احتمال اخير است كه نفع داراى معناى عدمى باشد و منظور امام عليه السلام اينست كه : اگر رفتن شما به دارالايتام و ورود شما بر آن به حال آنان نافع است يعنى ضررى به آنها وارد نمىشود بلكه به موازات طعامى كه مصرف كرده‌ايد ، عوض مىپردازيد ( نه بيشتر تا معناى وجودى شود . ) در اين صورت ورود و استفادهء شما از مال ايتام بلامانع است . ولى اگر رفتن شما بدانجا مضّر است يعنى از غذاى آنان تناول مىكنيد ولى به موازات آن يا اصلًا چيزى نمىپردازيد و يا كمتر از مقدارى كه مصرف كرده‌ايد مىپردازيد كه در هر حال به آنان ضرر مىزنيد ، اين تصرّفات شما جايز نيست . و طبق اين احتمال ميان صدر و ذيل حديث يعنى دو جملهء شرطيه هيچ تهافتى ديده نمىشود بلكه كاملًا سازگارند و ملك همان نبودن مفسدة است كه اگر نباشد جايز است و اگر باشد جايز نيست ولى مرحوم صاحب جواهر هر دو جملهء شرطيّه را وجودى و ثبوتى معنا كرده يعنى هم نفع را به معناى مصلحت داشتن معنا كرده ( به اين نحو كه اگر چيزى از مال ايتام مصرف مىكنيد دو يا چند برابر به آنها كمك مىكنيد و به سود آنها تمام مىشود ) و ضرر را به معناى مفسده داشتن معنا كرده ( كه در احتمال قبلى هم همين معنا بود . ) سپس فرموده : اين دو جملهء شرطيّه با يكديگر تنافى دارند زيرا شرطيّه اوّلى مىگويد : اگر ورود\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 183 و 184 ، باب 17 ، حديث اوّل .\r\n","page_name":" 426 ","page_number":426},
  {"content":"\r\n\r\nشما به صلاح ايتام باشد و كمك شايانى بدانها بكنيد ، مانعى ندارد . مفهوم شرط آنست كه : پس اگر ورود به مصلحت آنها نباشد ، جايز نيست از طعام آنها بخوريد مطلقا يعنى چه به ضرر آنها باشد و چه نه فايده داشته باشد و نه ضرر ( به اينكه فقط به اندازهء طعامى كه خورديد ، عوض بدهيد ) و شرطيّه دوّمى مىگويد : اگر ورود شما به ضرر آنها باشد و غذاى آنها را بخوريد و كمتر از مقدار قيمت را بدهيد يا اصلًا ندهيد جايز نيست .\r\nمفهومش اينست كه : پس اگر ورود به ضرر نباشد جايز است مطلقا چه به نفع آنها باشد و يا مجرّد عدم مفسده باشد . آنگاه هر دو جملهء شرطيّه در مورد عدم مفسده و منفعت تعارض مىكنند و جملهء اوّل يا صدر مىگويد : چون منفعت ندارد جايز نيست و ذيل مىگويد : چون مفسده ندارد جايز است .\r\nمرحوم شيخ مىفرمايد : روايت ظهور ندارد در اينكه منفعت به معناى ايجابى و مصلحت دارى باشد تا تنافى پيدا شود بلكه به معناى عدم مفسده است و با جمله بعدى منافاتى ندارد همانگونه كه توضيح داديم . و نتيجه گرفتيم . ( بنابر احتمال دوّم كه هر دو معناى عدمى داشته باشد مثل معناى وجودى باز تنافى هست . و بنابر احتمال سوّم هم نتيجه اين است كه : اگر به مصلحت بود تصرّف جايز است و اگر به مصلحت نبود جايز نيست . و مطابق با آيه و اصل مىشود و با نَعَمْ و تبصره‌اى كه آورديم تناسبى پيدا نمىكند .\r\nالبته همين احتمال قويتر است زيرا ضرر را عدمى معنا كردن آسانتر است تا نفع را به عدم مفسده تفسير كنيم . )\r\n2 - روايت ابن مغيره : به امام صادق عليه السلام عرض كردم : من برادر زاده‌اى داريم كه يتيمه ( دختر بچّهء يتيم ) است و نزد ما زندگى مىكند و گهگاهى چيزى را براى او هديه مىآورند و ما از آن هدايا استفاده مىكنيم و بعد عوض آن را از مال خودمان به طفل مىدهيم و بينى و بين الّه مىگوييم : هذا بهذا يعنى اين در مقابل آن طعامى كه مصرف كرديم . اين چه حكمى دارد ؟ امام فرمود : « لا بأس » يعنى اشكالى ندارد . « 1 » كيفيت استدلال : امام عليه السلام در مقام جواب تفضيل نداد و نفرمود كه : اگر طعامى كه در عوض مىدهيد زيادتر باشد اشكال ندارد و اگر به اندازه باشد اشكال دارد بلكه بطور مطلق فرمود : « لا بأس » و ترك استفصال مفيد عموم است و هر دو فرض مساوات و زياده\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 184 ، باب 71 ، حديث .\r\n","page_name":" 427 ","page_number":427},
  {"content":"\r\n\r\nرا شامل است و تنها فرض نقيصه قطعاً خارج است و اشكال دارد . پس ملاك عدم مفسده است چه مصلحت داشته باشد يا نه .\r\n\r\nقوله : الّا ان يحمل :\r\nمگر كسى به استدلال مذكور اشكال كرده و بگويد : منظور امام فرض وجود مصلحت است ولى اينكه تفصيل نداد از باب حمل بر غالب است كه غالباً چيزى كه به كودك يتيم هديه مىشود يا غذاى پخته و آماده بوده يا ميوه و ساير خوراكيها مىباشد كه زود فاسد مىشوند ، و به صلاح طفل است كه كسى آنها را مصرف كند و در عوض ميوهء تازه به بچّه بدهد ، پس مورد حديث از مواردى است كه تصرّف در مال يتيم مصلحت دارد و به صلاح حال طفل است و لذا امام عليه السلام فرمود : « لا بأس » . و اين روايت دليل بر كفايت عدم مفسده نمىشود بلكه دليل بر مراعات مصلحت است كه از اصل و آيه مستفاد بود و اين روايت تبصره‌اى بر اطلاق و عموم اصل و آيه نيست .\r\n\r\nقوله : و هل يجب :\r\nتا به حال سخن در اصل لزوم مراعاتِ مصلحت بود و اينكه آيا مراعات مصلحت شرط جواز و نفوذ تصرّفات فقيه يا مؤمن عادل است ؟ يا عدم مفسده كفايت مىكند ؟ رأى مشهور اين شد كه بايد مصلحت باشد و گرنه تصرّفاتِ آنان نافذ نيست . اينك بحث ديگرى مطرح است كه بر مبناى مشهور اگر امر دائر شد ميان صالح و اصلح ( يعنى تصرّفى به مصلحت يتيم است ولى تصرّف ديگر بيشتر به صلاح او است ، مثلًا اجاره دادنِ منزلِ يتيم انفع است از فروختنِ آن ) آيا بر اولياء تصرّف واجب است كه اصلح را مراعات كنند ؟ يا مىتوانند به صالح هم اكتفا كنند ؟\r\nشيخ اعظم مىفرمايد : در اين رابطه دو وجه وجود دارد ، و سپس عنان سخن را بدست با كفايت شهيد اوّل در قواعدش مىسپارند و بيان دو وجه را به كلام ايشان حواله مىدهند : شهيد در قواعد نخست اين بحث را عنوان كرده كه آيا بر ولى واجب است كه مصلحت طفل را مراعات كند و هر تصرّفى كه مىكند حتماً به نفع طفل باشد ؟ يا عدم المفسده كفايت مىكند ؟ فرموده : محتمل است بگوييم : مراعات مصلحت لازم است و سه دليل بر آن اقامه كرده :\r\n1 - ولى اصلًا از سوى شارع براى همين جهت ( مراعات مصلحت ) نصب گشته و\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nهدف از منصوب كردن او ، همانا مراعات مصالح طفل است و اگر مراعات نكند نقض غرض لازم مىآيد .\r\n2 - اگر ولى در تصرّفاتش مراعات مصلحت را بنمايد حتماً تصرّفش نافذ است ولى اگر رعايت نكند شكّ مىكنيم كه آيا تصرّف او نافذ است يا نه ؟ آيا بدين وسيله مال يتيم از ملك يتيم خارج و به مشترى منتقل مىشود يا نه ؟ ( آيا بر اين تصرّف هم ولايت دارد يا نه ؟ ) ( از اصل عدم نفوذ تصرّف و اصل عدم نقل و انتقال و اصل فساد در معاملات و اصل عدم ولايت ) و اصل بقاء مال بر ملك يتيم كه همان استصحاب باشد ، استفاده مىكنيم پس بايد مراعات مصلحت بنمايد .\r\n3 - نقل و انتقال مال يتيم كه يك فعل وجودى است و از ولّى صادر مىشود و در عالم اعتبار تحقّق مىيابد حتماً بايد داراى غايت و هدفى باشد و امور عدمى صلاحيّت ندارند كه غايتِ امر وجودى باشند ( زيرا ميان وجود و عدم سنخيّتى نيست ) و عدم مفسده امر عدمى است ، پس نمىتواند غايت و مقصد باشد بناچار بايد يك امر وجودى منظور شود ( آن هم يا مفسده است يا مصلحت ، اوّلى قطعاً نيست و احدى نگفته كه هدف مفسده و ضرر براى طفل باشد پس معيّناً بايد ) هدف مصلحت طفل باشد . ( احتمال دوّم را كه مراعات مصلحت لازم نباشد ، متعرض نشده و شايد دليل آن اصل عدم اشتراطِ مصلحت باشد )\r\nسپس جناب شهيد فرموده : بنابر اين احتمال كه رعايت مصلحت لازم شد ، آيا بر ولّى واجب است كه در ميان تصرّفات دقّت و كاوش نموده و آن را كه از ديگران اصلح و انفع به حال طفل است برگزيند ؟ يا تحرّى و جستجوى اصلح لازم نيست و مىتواند به مطلق مصلحت و اصل مصلحت اكتفا كند ( و لو در مقايسه با غير ، اصلح نباشد ) ؟ در اين رابطه دو وجه است :\r\n1 - نَعَمْ يعنى آرى مراعات اصلح لازم است ، و دليل آن همان سه دليلى است كه براى اصل مراعات مصلحت آورديم\r\n2 - لايعنى خير مراعات اصلح لازم نيست ، زيرا جستجوى اصلح به جائى ختم نمىشود و نامتناهى است چرا كه روى هر تصرّفى دست بگذاريم احتمال اين كه تصرّف بهترى باشد يا به لحاظ زمان و مكان تصرّفات بهترى وجود داشته باشد ، وجود دارد و به\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nنتيجه‌اى نمىرسيم پس نبايد اقدامى بكنيم .\r\nسپس فرموده : و على كل تقديرٍ يعنى چه مراعات اصلح لازم باشد و چه مطلق مصلحت كافى باشد ، اگر بدون زحمت و كوشش ، فى الحال يعنى در حال حاضر و هم اكنون دو تصرّف در پيش روى ولى بود كه يكى اصلح و ديگرى صالح بود ، حتماً بايد اصلح را مراعات كند و حق ندارد به صالح اكتفا كند . ( مثالش را بعداً شيخ اعظم خواهد آورد . )\r\nدر پايان جناب شهيد براى اصل مطلب كه آيا مراعات مصلحت لازم است ؟ يا عدم مفسده كافى است ؟ دو ثمرهء فقهى ذكر كرده است :\r\n1 - باب اخذ به شفعه : يتيمى با كبيرى در مال غير منقولى ( باغ ، منزل ، مزرعه و . . . ) بطور مشاع شريك و سهيم هستند ، پس از مدّتى شريك سهمش را به فرد ثالثى فروخت و ولّى طفل اخذ به شفعه كرد ، و فرض هم اين باشد كه اين اخذ به شفعه نه به ضرر طفل است و نه به نفع او ، در اينجا اگر ملاك ، وجود مصلحت باشد چنين اخذ به شفعه‌اى باطل است ، ولى اگر ملاك ، عدم مفسده باشد اين اخذ به شفعه صحيح و نافذ است .\r\n2 - باب تزويج مجنون : زن گرفتن براى مرد مجنون اگر مفسده داشته باشد صحيح نيست ، و اگر مصلحت داشته باشد صحيح است ولى اگر نه مفسده دارد و نه مصلحت ، بايد گفت : اين تزويج بر مبناى لزوم مراعات مصلحت باطل است و بر مبناى كفايت عدم مفسده صحيح است . پايان سخنان شهيد اوّل « 1 »\r\n\r\nقوله : و الظاهر :\r\nمرحوم شيخ اعظم طرفدار تفصيل هستند و مىفرمايند : گاهى انجام كار اصلح در مقابل ترك تصرّف از ريشه است يعنى امر دائر است كه مال يتيم را به حال خود ابقاء كند و در آن تصرّفى نكند و يا كارى را كه اصلح است انجام دهد ، در اين فرض انجام كار اصلح واجب نيست و مىتواند كلّاً ترك تصرّف كند . بنابر اين اگر مال يتيم در اختيار ولىّ است و تجارت كردن با آن به نفع يتيم است و خيلى هم به سود او است آيا واجب است ؟ خير اتّجار واجب نيبست و مىتواند ترك كند و مال را به حال خود بگذارد . سرّ مطلب همان است كه در معانىِ گوناگونِ قُربْ گذشت و ما معناى سوّم را برگزيديم و قُرْبْ را به معناى\r\n\r\n\r\n","description":"","footnote":"\r\n( 1 ) . القوائد و الفوائد ، ج قائدهء / 140 .\r\n","page_name":" 430 ","page_number":430},
  {"content":"\r\n\r\nتصرّفات وجودى دانستيم ، طبق اين معنا اگر ولىّ بخواهد تصرّفى انجام دهد و امرش دائر باشد ميان يكى از چند كار و بعضى اصلح باشند بايد همان را انجام دهد ، ولى اگر امر دائر باشد ميان فعل و ترك و فعل اصلح باشد ، انجام آن واجب نيست و حقّ ترك دارد . آرى اگر قُرْبْ به معناى چهارمش باشد كه مطلق افعال و تروك اختيارى را مىگيرد و دلالت مىكند كه هر امرى احْسَنْ و اصلح بود بايد همان را اختيار كند ، در اينجا فعل اصلح است و حقّ ترك ندارد ولى ما اين معنا را نپذيرفتيم به بيانى كه گذشت .\r\n\r\nقوله : نعم :\r\nتا به حال فرض بر اين بود كه ترك هم به ضرر يتيم نيست ولى فعل اصلح است و گفتيم :\r\nترك جايز است . ولى اگر بگونه‌اى بود كه ترك تصرّف مفسده داشت و موجب ضرر و زيانِ يتيم و هلاكت مال او مىگردد البته ترك حرام است و بايد به سراغ فعلى از افعال برود . ولى مادامى كه ترك به ضرر نباشد حرام نيست ولو فعل اصلح باشد .\r\n\r\nقوله : و امّا :\r\nو گاهى همانطورى كه در تبصرهء قبلى اشاره شد ، ترك تصرّف و ابقاء مال به حال خودش مفسده دارد و ما هم معتقديم كه بر ولى واجب است مال يتيم را از هلاكت حفظ كند ( گرچه اين هلاكت و مفسده از ناحيهء او نباشد ) و حتماً بايد كارى انجام بدهد و در اين فرض امر دائر باشد ميان اصلح و صالح و برخى از تصرّفات از بعضى ديگر انفع باشند ، ما هم معتقديم كه به حكم ظاهر آيه ( كه كلمهء احْسَنْ دارد و افعل تفضيلى است و منحصر در همين كرده ) عدول از اصلح و احْسَنْ به صالح و حَسَنْ جايز نيست ( البته اگر احسن به معناى دوّمش يعنى احْسَنِ مطلق باشد ولى اگر به معناى چهارم يعنى ما لامفسدة فيه باشد ، عدول بلامانع است . ) نه تنها عدول جايز نيست ، بلكه گاهى سفيهانه و نابخردانه است و عدول از اصلح عرفاً افْساد ( فاسد و تباه كردن مال يتيم ) محسوب مىشود ، فى المثل در بازار يا مغازه‌اى مال يتيم را به ده درهم خريدارى مىكنند ولى در جاى ديگر كه انتقال مال به آنجا چندان مؤونه و مخارجى هم ندارد به بيست درهم خريدارى مىكنند ، پر واضح است كه فروختن مال يتيم در بازار اوّل ، هلاك و تباه كردنِ مال او است و اگر عاقلى چنين كند ، ديگر عقلاء وى را سفيه قلمداد مىكنند و مىگويند : او داراى ملكهء اصلاح مال نيست و صلاحيّت ولايت ندارد .\r\n\r\n","description":"","footnote":"","page_name":" 431 ","page_number":431},
  {"content":"\r\n\r\n\r\nقوله : نعم :\r\nالبته گاهى هم عدول سفيهانه نيست ، فى المثل در اين شهر متاع يتيم را به هزار تومان خريدارى مىكنند و در شهر ديگر هزار و دويست تومان ، ولى به همين نسبت بايد مخارجى را متحمّل شود و از مال يتيم كرايه بدهد و تازه يقين داشته باشد كه به مال يتيم آسيبى نمىرسد و عوامل طبيعى و غير طبيعى موجب خسارت نمىشوند و . . . در چنين فرضى عدول از اصلح به صالح عرفاً سفيهانه نيست و مىتواند در همين شهر بفروشد ، و لكن ظاهر آيه كه اطلاق دارد و فرموده : « لا تقربوا الّا بالتى هى احسن » ، آن است كه عدول جايز نيست و بيع در بلد ديگر و انتخاب احْسَنْ واجب است . ( البته اگر عسر و حرجى براى ولىّ نداشته باشد ) .\r\n\r\n","description":"","footnote":"","page_name":" 432 ","page_number":432},
  {"content":"\r\n\r\n\r\nمسأله اسلام مشترى\r\nيكى ديگر از شروط و متعاقدين متعاملين آن است كه : شخصى كه عبد مسلمان به او منتقل مىشود و به ملك او در مىآيد ( چه در بيع ، چه هبه ، چه ارث ، چه صلح و . . . ) چه به عنوان ثمن ( اگر عبد مسلم را ثمن چيزى قرار دهند ) و چه به عنوان مثمن ( اگر به عبد مسلم را مثمن قرار داده و بفروشند ) حتماً بايد مسلمان باشد ، بنابر اين نقل و انتقال عبد مسلمان به شخص كافر صحيح نيست ، و چنين معامله‌اى باطل است . ( البته در معاملات عموماً اسلامِ مشترى شرط نيست و معامله با كافر هم بلامانع است ولى در خصوص عبد مسلمان و مصحف كه در مسأله بعدى خواهد آمد ، كسى كه اين چيزها به او منتقل مىشوند بايد مسلمان باشد . ) و براى اين شرط دلائل عديده‌اى ذكر شده :\r\n1 - شهرت فتوائيّه : مرحوم شيخ در ادامه خواهند فرمود : ما خود تحصيل شهرت كرده‌ايم و رأى اكثر فقهاء ما همين است . علّامه هم در تذكره همين را مدّعى شده است . « 1 » 2 - اجماع منقول : سيّد بن زهرة در كتاب غنيه ادّعاى اجماع كرده است « 2 » و تنها علّامه در تذكره فرموده : بعضى از علماء ما مخالفت كرده‌اند و اسلام را شرط ندانسته‌اند « 3 » و ابن جنيد اسكافى هم در باب بيع مصحف كه مسأله بعدى است عبارتى دارند كه دالّ بر وجود مخالفت است و خواهد آمد . « 4 » پس فى الجمله ادّعاى اجماع هم شد .\r\n3 - قياس ابتدابه استدامه : گفته‌اند : از روايات متفرق استفاده مىشود كه استدامه و بقاء عبد مسلم به ملك كافر جايز نيست ، يعنى اگر عبد كافرى نزد مولاى كافر مسلمان شد و مولاى كافر بلافاصله مرد و عبد مسلم به ورثهء كافر او منتقل شد ، ورثه را ملزم مىكنيم تا عبد مسلمان را به مسلمانان بفروشند و حق ندارند نزد خود ابقاء كنند و يا اگر هنوز مولاى كافر زنده است خودش را مجبور به بيع مىكنيم حال اگر بقائاً و استدامةً عبد مسلمان در ملك مولاى كافر باقى نمىماند و بايد از ملك او خارج شود ، پس حدوثاً و\r\n\r\n\r\n","description":"","footnote":"\r\n( 1 ) تذكرة ، ج 1 ، ص 463 .\r\n( 2 ) - غنية ، ص 210 .\r\n( 3 ) - تذكرة ، ج 1 ، ص 463 .\r\n( 4 ) - به نقل علّامه در مختلف ، ص 422 ، ج 5 .\r\n","page_name":" 433 ","page_number":433},
  {"content":"\r\n\r\nابتدائاً نيز عبد مسلمان به ملك كافر در نمىآيد و چنين معامله‌اى نافذ نيست . شبيه باب نكاح كه اگر مرد و زن كافرى با يكديگر ازدواج كرده‌اند سپس زن مسلمان شد نكاح بهم مىخورد و بقائاً در قبالهء زوجّيت او نيست ، يا اگر مرد مسلمان مرتّد شد باز زن مسلمان از او جدا مىشود ، پس ابتدائاً هم نكاح مرد كافر با زن مسلمان جايز نيست . پس در اين استدلال حكم حدوث و ابتدا به حكم بقاء و استدامه قياس شده است .\r\n3 - استرقاق و استعباد و برده بودن نوعى سبيل و سلطه از كافر بر مؤمن است و به حكم آيهء شريفه كافران بر مؤمنان سبيل و سلطه ندارند ، « ولَنْ يجعل اللّه للكافرين على المؤمنين سبيلًا « 1 » » پس كافر نمىتواند مالك مسلمان شود و او را بردهء خويش سازد و بر او سلطه پيدا كند .\r\n5 - حديث نبوىِ مشهورى كه به صورت مرسل در كتب فقهاى اماميّه نقل شده و ضعف سندش با عمل اصحاب و استناد آنان به اين حديث در موارد عديده ، جبران مىشود ، و آن اينست كه : « الاسلام يعلو و لا يُعْلى عليه « 2 » » يعنى اسلام علّو و برترى دارد و چيزى بر او علّو ندارد . حتّى به حكم اين حديث فرموه‌اند : ديوار خانهء كافر هم نبايد از ديوار خانهء مسلمان بلندتر باشد ، و بلكه حتّى نبايد مساوى هم باشد و حتماً بايد كوتاهتر و پايين‌تر باشد . حال اگر در اين موارد جزئى به حديث نبوى صلى الله عليه و آله و سلم استناد روا باشد پس در امثال ما نحن فيه ( كه نقل و انتقال عبد به كافر و مالكيّت كافر بر او باشد ) به طريق اولى به اين حديث مىتوان استناد كرد . پس كافر نمىتواند بر مسلمان علّو و برترى داشته باشد و مالكِ مسلمان شود .\r\n\r\nقوله : لكن الانصاف :\r\nادلّهء مشهور را ديديم و در ادامه نيز به بعض ديگر از روايات استناد خواهند كرد ، ولى مرحوم شيخ مىفرايد : اگر از اجماع منقولِ ابن زهره و شهرت فتوائيّه محصَّله و نيز استناد مشهور بلكه همهء فقهاء به آيهء نفى سبيل ، چشم بپوشيم ( اين نشانهء احتياط شيخ اعظم است كه در برابر فتواى مشهور بايستد و به صراحت مخالفت كند . ) بايد بگوييم كه استدلالهاى مذكور ( قياس ، آيه ، حديث ) خالى از اشكال نيست .\r\n\r\n\r\n","description":"","footnote":"\r\n( 1 ) - سورهء نساء / 140 .\r\n( 2 ) - وسائل الشيعه ، ج 17 ، ص 376 ، باب اوّل حديث 11 .\r\n","page_name":" 434 ","page_number":434},
  {"content":"\r\n\r\nامّا داستان مقايسهء ابتداء به استدامة : از آنجا كه قياس در مذهب ما باطل است ، نخست مرحوم شيخ در صدد توجيه بر آمده و قياس مذكور را از نوع قياس تنقيح مناطى درست مىكنند ( تنقيح مناط عبارتست از اين كه : شارع حكمى را در موضوعى بفرمايد و ما الغاء خصوصيّت كرده و بگوييم : اين حكم مختّص به آن مورد نيست . در موضوع ديگر هم همين حكم جارى و سارى است مثلًا شارع از بيع غررى نهى كرده ولى ما اجاره و صلح غررى را هم به آن ملحق مىكنيم به مناط اين كه اگر جهل باشد نزاع بر پا مىشود ، براى قطع مادّه فساد و نزاع شارع نهى كرده از غرر چه در بيع و چه غير بيع ، البتّه اهل سنّت هم تنقيح مناط دارند با اين تفاوت كه ما تنقيح مناط قطعى را حجّت مىدانيم ولى آنان تنقيح مناط ظنّى را هم قبول دارند . ) و سپس در صدد ردّ آن بر مىآيند .\r\nامّا توجيه : نهايت چيزى كه در رابطه با موجّه ساختنِ اين قياس مىتوان گفت آن است كه : استدامه و بقاء خصوصيتى ندارد تا بگوييم : تنها بقائاً مسلمان در ملك كافر نمىماند و حدوثاً را كارى ندارد ، بلكه فلسفهء عدم بقاء مسلم بر ملك كافر عبارتست از عدم رضاى شارع مقدّس بر اين امر ، و نهى شارع از اين امر ، و همين مناط در اصل وجود و حدوث ملكيّت هم هست يعنى شارع راضى نيست كه مسلمان به ملك كافر در آيد پس به مناط عدم رضاى شارع بر مالكيّت كافر نسبت به مسلم مىگوييم : نه بقائاً و استدامةً چنين چيزى جايز است و نه حدوثاً و ابتدائاً .\r\n( تنظير : مولائى به عبدش دستور مىدهد كه فلانى را از منزل اخراج كن ، اين امر به اخراج نشانهء عدم رضايتِ مولى به ماندن فلانى در منزل است . پس به همين مناط از ابتدا هم اگر خواست وارد شود نبايد اجازهء ورود بدهيم . يا شارع مىفرمايد : « ازل النجاسة عن المسجد » ، يعنى اگر مسجدى آلوده به نجاست شد . بايد ازاله شود و نبايد نجاست در مسجد بماند ، پس به همين مناط از اوّل هم نبايد كسى مسجد را نجس كند و ادخال نجاست در مسجد بنمايد ) .\r\n\r\nقوله : و لكن :\r\nو امّا ردّ و ابطال قياس : ( صرف نظر از اينكه آيا مناط مذكور در مورد اصل و مقيس عليه قطعى است ؟ و آيا مناط در فرع و مقيس هم موجود است ؟ مىگوييم : ) ما فرع زائد بر اصل نداريم ، و وقتى چيزى را به چيزى قياس مىكنيم هر حكمى مقيس عليه داشت\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nمقيس هم خواهد داشت و در ما نحن فيه عدم رضاى مولى به حدوث ملكيّت تابع عدم رضاى او به بقاء بر ملكيّت است . حال بايد ديد عدم رضاى مولى بر بقاء و استدامهء عبد مسلم در ملك كافر چگونه است ؟ آيا مجرّد عدم رضاى تكليفى است ؟ ( بدين معنا كه به مجرّد مسلمان شدنِ عبد ، ملكيّت كافر باطل نمىشود بلكه ملكيّت باقى است ولى كافر را ملزم مىسازند كه عبد مسلمان را به مسلمين بفروشد . ) يا اينكه عدم رضاى وضعى است ؟ ( يعنى شارع مقدّس بقاء عبد مسلمان بر ملك كافر را اصلًا امضاء نكرده و به مجرّد اينكه عبد مسلمان شد خود به خود ملكيّت منفسخ مىشود و عبد از ملك كافر خارج و آزاد مىگردد . ) قطعاً اين عدم رضا به بقاء از نوع اوّل است نه از نوع دوّم ، حال عدم رضاى شارع به حدوث ملكيّت هم از اين قبيل است يعنى صرفاً يك نهى تكليفى است نه اينكه وضعى باشد و بر عدم امضاء معامله دلالت كند ، پس منافاتى ندارد كه اصل معامله وضعاً صحيح و مؤثر باشد ولى پس از آن كافر را ملزم مىسازند به اينكه عبد مسلمان را به مسلمان بفروشد . پس مشهور از اين قياس طرفى نبستند .\r\n\r\nقوله : و ممّا ذكرنا :\r\nاز پاسخى كه به قياس مذكور داديم ، جواب دليل ديگرى از ادلّهء مشهور ، واضح مىگردد :\r\nمشهور به نصّ وارده از امام على عليه السلام در مورد عبد كافرى كه مسلمان شده تمسّك كرده‌اند : از امام على عليه السلام سؤال مىشود : عبد كافرى نزد مولاى كافرى بوده و حالا عبد مسلمان شده چه بايد كرد ؟ امام سه جمله دارند :\r\n1 - اذهبوا فبيعوه من المسلمين « يعنى برويد و عبد مسلمان را به مسلمانان بفروشيد ، چه مولاى كافر راضى باشد يا نه » .\r\n2 - و ادفعوا ثمنه الى صاحبه « يعنى پس از فروش ، بهاى عبد را به مولاى كافر بدهيد » .\r\n3 - و لا تقرّوه عنده « 1 » « يعنى حق نداريد عبد مسلمان را نزد كافر باقى و مستدام بداريد » .\r\nكيفيّت استدلال : به دو جمله از اين حديث مىتوان استثناد كرد :\r\n\r\n\r\n","description":"","footnote":"\r\n( 1 ) وسائل الشيعه ، ج 16 ، باب 73 ، حديث اوّل\r\n","page_name":" 436 ","page_number":436},
  {"content":"\r\n\r\n( 1 - جملهء سوّم كه مستقيماً با قياس مذكور مربوط مىشود ولى شيخ اعظم آن را متعرّض نشده ، و كيفيت استدلال همان كيفيّت قياس است كه نهى از قرار و ابقاء واستدامه كرده و به همان مناط حدوث و دخول در ملك هم جايز نيست . و جواب ما همان است كه از قياس مذكور داديم ) .\r\n2 - جملهء اوّل : امام فرمود : عبد را به مسلمانان بفروشيد و قيد مسلمانان را آورد با اينكه در مقام بيان بود و اصل در قيد هم احترازى بودن است و مفهومش آن است كه :\r\nپس به غير مسلمانان نبايد بفروشيد ( امر به شيئى مقتضى نهى از ضد است ) و چنين نهيى دالّ بر فساد است . مرحوم شيخ مىفرمايد : تخصيص بيع به مسلمين نه به خاطر آن است كه : بيع به كفاّر باطل است بلكه بخاطر اين است كه : غرض و داعىِ مولى از اين امر به بيع ( فبيعوه ) و نهى از ابقاء عبد مسلمان در دست كافر ( كه از امر به شيئى فهميده مىشود ) آن است كه عبد مسلمان در تحت سلطنت كافر نماند و كماكان اسيرو ذليل نباشد ، و اگر آن را به كافر ديگرى بفروشيم اين غرض حاصل نشده و ناچار بايد مجدّداً از كافر ديگر هم به ديگرى بفروشيم و تا به مسلمان فروخته نشود مقصود حاصل نمىشود ، از اين روى امام عليه السلام قيد كردند كه به مسلمانان بفروشيد ، نه اينكه بيع به كفاّر از ريشه باطل باشد . پس اين جمله هم دليل بر بطلان بيع نيست .\r\n\r\nقوله : فافهم :\r\nشايد اشاره باشد به اينكه : وقتى با بيع به كافر ديگر غرض حاصل نمىشود و ناگزير بايد مجدّداً و بلا فاصله به مسلمان فروخته شود ، پس بيع عبد مسلمان به مولاى كافر سفيهانه است و معاملهء سفهى هم باطل است .\r\n\r\nقوله : و امّا الآية :\r\nيكى از ادلّهء مشهور آيهء نفى سبيل بود كه گفتند : ملكيّت مسلمان در دست كافر هم نوعى سبيل است و به حكم آيه هر سبيلى منفّى است پس ملكيّت هم منفى است . مرحوم شيخ مىفرمايد : باب خدشه و اشكال در رابطه با آيه واسع است يعنى از جهاب عديده قابل مناقشه است و سه جهت عمده را متعرّض مىشوند :\r\n1 - اشكال بر دلالت خود آيه فى نفسها : ( يعنى با قطع نظر از روايات وارده در تفسير آيه و با قطع نظر از آيات معارض ) ( اوّلًا بعيد نيست كه مراد از سبيل ، سبيل خارجى باشد\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nكه كفاّر و مشركين بر مسلمانان و بلاد اسلامى سلطه داشته باشند آنگونه كه در بعضى از بلاد اسلامى هم اكنون نيز چنين است . و بنابر اين آيه ربطى به ملكيّت كه يك امر اعتبارى است ندارد . )\r\nثانياً سياق و آهنگ آيه بگونه‌اى است كه قابل تخصيص نيست . ( زيرا هم كلمهء لَنْ دارد كه براى نفى ابد است يعنى هيچگاه خداوند براى كافران بر مؤمنان سبيل قرار نداده ، و هم كلمهء مؤمنين آمده كه نشانگر آن است كه تمام العلّة و المناط در حكم مذكور در آيه همانا ايمان است و اگر علّت تامّه شد حكم و معلول از او جدا نيست پس محال است كه مؤمن باشد و شارع براى كافرى بر او جعل سبيل كرده باشد ) آنگاه اگر منظور از آيه نفى ملكيّت باشد ناگزير خواهيم بود از اينكه آيه را به مواردى تحصيص بزنيم و آن مستثنياتى است كه در ادامهء همين مسأله تحت عنوان ثم انّه قد استثنى . . . خواهد آمد ، در حالى كه سياق آيه آبى از تخصيص بود ، پس بايد بر معنايى حمل كنيم كه قابل تخصيص نباشد ، و آن معنا به زودى از زبان شيخ اعظم خواهد آمد .\r\nثانياً آيهء مزكور به قرينهء ما قبلش كه مىفرمايد : « و اللّه يحكم بينهم يوم القيامة » « 1 » سپس مىفرمايد : « و لن يجعل الّه للكافرين على المؤمنين سبيلًا » « 2 » مربوط به قيامت است و در جهان آخرت كافران بر مؤمنان سبيل نخواهند داشت ( و گرنه در دنيا كه اينهمه كفاّر بر مؤمنان سلطه پيدا مىكنند و در طول تاريخ سبب اذيّت و آزار آنها شده و مىشوند . ) و بنابر اين ربطى به امور دنيوى و مسأله ملكيّت اعتبارى در اين عالم ندارد . ( البته جاى بسى شگفتى است كه مرحوم شيخ صدر آيه يا ما قبل آيه را قرينه بر اختصاص اين آيه به روز قيامت مىگيرند ، در حالى كه خود اين آيه يك منشور بين المللى است و تأمين كنندهء شرف و استقلال مسلمانان در اين عالم است .\r\n\r\n2 - قوله : و اخرى :\r\nاشكال اوّل كه سه ايراد شد مربوط به نفس آيه بود با قطع نظر از امور خارجى ، ولى اشكال دوّم با مراجعه به تفسير آيه در بعضى از روايات است : در بعض روايات وارده از اهلبيت عليه السلام سبيل را به حجّت تفسير كرده يعنى كافران در اين دنيا از حيث حجّت و منطق\r\n\r\n\r\n","description":"","footnote":"\r\n( 1 ) . سورهء نساء / 140 .\r\n( 2 ) . سورهء نساء / 140 .\r\n","page_name":" 438 ","page_number":438},
  {"content":"\r\n\r\nهيچكدام بر مؤمنان مسلّط و چيره نبودند ، بلكه اين مؤمنان بودند كه على الدوّام سبب افحام خصم بودند ، اين ابراهيم خليل الرحمان بود كه نمرود را محكوم ساخت و به قول قرآن : « فَبُهِتَ الذّى كفر » « 1 » اين موساى كليم و عيساى مسيح و جناب خائم الانبياء صلى الله عليه و آله و سلم بودند كه با منطقى قوى و قويم و متقن ، خصم خويش را به زانو در مىآوردند ، و اين امام رضا عليه السلام بود كه دانشمندنِ اديانِ گوناگون را محكوم مىكرد و . . . ( و به قول مرحوم آقاى خوئى : فالمراد من الآية هو نفى تفوّق حجّة الكافر على حجّة الاسلام كما خاطب النبى الاكرم صلى الله عليه و آله و سلم اهل الجاهلّية مراراً : هل لكم من سلطان و بينّة و حجّة ؟ و قد نطق بذلك القرآن المجيد فى موارد عديدة و الروايات المتكثّرة و انّ الكافرين كلّما طالبوا عن النبى صلى الله عليه و آله و سلم من البينّات فاتا هم و لكنهم عجزو اعن مقاومته بالجحح و البينّات . « 2 » )\r\nو آن بعض روايات عبارتست از روايتى كه در عيون اخبار الرضا از امام رضا عليه السلام نقل شده : قيل به يعنى الرضا عليه السلام : انّ فى سوار الكوفه قوماً يز عمون انّ الحسين بن على عليه السلام لم يُقتل ، و انّه القى شبهه على حنظلة بن اسعد الشامى « او الشيبانى » ، و انّه رفع الى السماء كما رفع عيسى بن مريم عليه السلام و يحتجون بهذه الآية و لن يجعل اللّه للكافرين على مؤمنين سبيلًا .\r\nفقال : كذبوا عليهم غضب اللّه و لعنته ، و كفروا بتكذيبهم النبّى صلى الله عليه و آله و سلم فى اخباره بانّ الحسين عليه السلام سيقتل و اللّه لقد قتل الحسين بن على عليه السلام و قُتل من كان خيراً من الحسين عليه السلام امير المؤمنين و الحسن بن على عليه السلام ، و ما منّا الّا مقتول و انّى و اللّه لمقتول بالسّم با غتيال من يغتالنى « 3 »\r\nيعنى دسته‌اى در اطراف كوفه بودند و معتقد بودند كه خداوند هرگز كافران را بر مؤمنان مسلّط نخواهد كرد و اصلًا در قضا و قدر الهى چنين چيزى مقدر نشده و لذا مىگفتند امام حسين عليه السلام كشته نشده بلكه خداوند خنطلة بن اسعد شامى يا شيبانى را به شكل امام در آورد و مردمان او را كشتند . . . و براى اين پندار به آيهء نفى سبيل تمسّك مىكردند . امام رضا در جواب آنان فرمود : اينان دروغ مىگويند : خشم و نفرين الهى بر آنان باد ، آنان با تكذيب پيامبر صلى الله عليه و آله و سلم ره كفر پيمودند ، پيامبر خبر داده كه حسين بن على عليه السلام كشته خواهد شد و بهتر از او كه پدر و برادرش باشد كشته شدند ، و هر يك از ما\r\n\r\n\r\n","description":"","footnote":"\r\n( 1 ) . سورهء بقره / 258 .\r\n( 2 ) . مصباح الفقاهة ، ج 5 ، ص 85 - 86 .\r\n( 3 ) . عيون اخبار الرضا ، ج 2 ، ص 203 .\r\n","page_name":" 439 ","page_number":439},
  {"content":"\r\n\r\nخاندان كشته خواهيم شد و خود من نيز با مكر و حيلهء كسى كه مكر مىكند كشته مىشوم سپس فرمود :\r\nاعرف ذلك بعهدٍ معهود الّى من رسول اللّه صلى الله عليه و آله و سلم اخبر به جبرئيل عن ربّ العالمين فامّا قوله عزّوجّل ولن يجعل اللّه للكافرين على المؤمنين سبيلًا و انّه يقول لن يجعل اللّه لكافر على مؤمنٍ حجّة و لقد اخبر الّه تعالى عن كفّار قتلوا النبييّن به غير حقّ و مع قتلهم ايّا هم لن يجعل الّه لهم على انبيائه سبيلًا من طريق الحجّة « 1 »\r\nو به حكم اين حديث امام عليه السلام سبيل را به حجّت معنا كرده و ربطى به ملكيّت ندارد .\r\n\r\nقوله : و تعميم :\r\nآيا نمىتوانيم حجّت را به معناى عّامى بگيريم كه ملكيّت را هم شامل شود ؟ شيخ مىفرمايد : اين تكلّف و زحمت بيهوده كشيدن است و در كدام قاموس حجّت بدين معنا آمده است ؟ !\r\n\r\nقوله : او تعميم :\r\nآيا نمىتوان سبيل را در آيه به معناى عاّمى گرفت كه هم احتجاج را شامل شود و هم استيلاء را كه در ملكيّت هم هست ؟ باز هم شيخ مىفرمايد : اين معنا خالى از تكلّف نيست و كسى سبيل را بدين معنا نگرفته . ( نكته : طبق تعميم اوّل تفسير سبيل به حجّت از باب تفسير شيئى به مرادف آن است . و طبق تعميم دوّم تفسير سبيل به حجّت تفسير اعّم به اخصّ است . )\r\n\r\n3 - قوله : و ثالثةً :\r\nاشكال سوّمى كه به آيهء نفى سبيل داريم آنست كه : گيرم كلمهء سبيل در آيهء شريفه ، ملكيّت را هم شامل شود و منظور آيه اين باشد كه خداوند براى كافران بر مؤمنان ملكيّت هم جعل نكرده و كافر نمىتواند مالكِ عبد مسلمان شود ولى اشكال اينست كه :\r\nآيهء نفى سبيل با عمومات و اطلاقاتِ صحّت و لزوم معامله و ملكيّت تعارض دارد ، بيان ذلك : از طرفى آيهء نفى سبيل مىگويد : كافر نمىتواند مالكِ مسلمان شود و از طرفى آيهء بيع ( احّل اللّه البيع ) مىگويد : خداوند بيع را امضاء كرده و صحيح و مؤثّر در اثر مقصود ( ملكيّت ) قرار داده و اطلاق هم دارد ، زيرا نگفته : « احّل اللّه البيع بالمسلم » تا بيع به كافر را\r\n\r\n\r\n","description":"","footnote":"\r\n( 1 ) . هداية الطالب ، ص 337 ، به نقل از تفسير صافى ذيل آيهء نفى سبيل .\r\n","page_name":" 440 ","page_number":440},
  {"content":"\r\n\r\nشامل نشود ، بلكه به اطلاقش بيع عبد مسلمان به شخص كافر را هم شامل مىشود و بر مالك شدن كافر نسبت به عبد مسلمان دلالت مىكند .\r\nو نيز آيهء وجوب وفا به عقود ( او فوا بالعقود ) هم به عمومش عقدى را كه ميان مسلمان و كافر ياد و مسلمان ياد و كافر منعقد مىشود آن هم متعلّق عقد عبد مسلمان باشد يا چيز ديگر ، همه را شامل است و بر وجوب وفا به هر عقدى كه ( صدر من اهله و وقع فى محلّه دلالت دارد و وجوب وفا فرع بر صحّت و افاده ملكيّت است ، پس به حكم اين عموم نيز كافر مىتواند مالك عبد مسلمان شود .\r\nو نيز اطلاق آيهء تجارت « لا تأكلوا اموالكم بالباطل الّا ان تكون تجارةٌ عن تراضٍ » ملاك حليّت اكل و تصرّف را تجارت ناشى از تراضىِ طرفين قرار داده و قيد نكرده كه حتماً از دو مسلمان صادر شود ، به اطلاقش هر تجارتى ( ولو عبد مسلمان باشد ) از هر كسى كه صادر شود ( و لو از كافر ) را شامل است و بر ملكيّت آن دلالت مىكند .\r\nو نيز عموم حديث ( الناس مسلطون على اموالهم ) دلالت دارد كه مردمان بر مال خويش سلطنت مطلقه دارند و از شؤون و شُعَبِ سلطنت تامّه آنست كه : پس مىتوانند آن را به كافر هم بفروشند يا هبه كنند و يا هر تمليك ديگر و باز هم بر جواز تملّك كافر ، دلالت دارد .\r\nحال مفاد آيهء نفى سبيل اينست كه : كافر نمىتواند عبد مسلمان را مالك شود و مفاد چهار دليل مذكور آنست كه : كافر مىتواند مالكِ عبد مسلمان شود آنگاه عموم آيهء نفى سبيل با اين اطلاقها و عمومها تعارض مىكند . و تعارض از نوع عموم و خصوص من وجه است زيرا معاملات فراوانى را اطلاقات و عمومات مذكور شامل مىشود و ربطى به آيهء نفى سبيل ندارد ، چون معامله ميان دو مسلمان است يا يك مسلمان و كافر يا دو كافر ولى نه نسبت به عبد مسلمان بلكه نسبت به متاع ديگر ، و نيز امور فراوانى را آيهء نفى سبيل مىگيرد و ربطى به عموماتِ صحّت ندارد ، مثل ساير سبيل‌ها و سلطه‌هاى كفاّر بر مسلمانان غير از ملكيّت ، مادّهء اجتماع آن دو در تمليك عبد مسلمان به شخص كافر است كه آيه نفى سبيل ، آن را نفى مىكند و عمومات ، آن را اثبات مىكنند و در اينجا تعارض دارند . نتيجه تا اينجا : پس آيهء نفى سبيل سليم از معارض نيست تا مشهور بتوانند بدان استناد كنند .\r\n\r\n","description":"","footnote":"","page_name":" 441 ","page_number":441},
  {"content":"\r\n\r\n\r\nقوله : و حكومة :\r\nاگر كسى به حمايت از مشهور بگويد : در مادّهء اجتماع آيهء نفى سبيل بر عمومات صحّت حكومت دارد و دليل حاكم بر دليل محكوم مقدّم است و بايد در مادّهء اجتماع به اين آيه عمل كنيم ، در جواب مىگوييم : چنين حكومتى معلوم نيست زيرا ضابطهء حكومت آن است كه : دليل حاكم ناظر به دليل محكوم باشد و از آغاز براى تفسير آن به نحو توسعه يا تضييق وارد شده باشد بگونه‌اى كه اگر دليل محكوم نبود دليل حاكم از ريشه لغو و بيهوده بود ، و اين مناط در ما نحن فيه نيست زيرا با نبود ادلّهء صحت هم آيهء نفى سبيل لغو نيست و سبيل كه منحصر به ملكيّت نيست بلكه سلطهء كافران بر مؤمنان در هر شأنى از شؤون را شامل است . پس حكومتى نيست و كماكان تعارض است .\r\n\r\nقوله : و اباء :\r\nگويا كسى مىگويد : صرف تعارض درست كردن ، نتيجهء مطلوب را نمىدهد ؛ زيرا هدف شما اين است كه : ادلّهء صحّت بيع را مقدّم بداريد و حكم به صحّت نمائيد و اين در صورتى است كه مادّهء اجتماع را از عموم آيهء نفى سبيل خارج كرده و به عمومات صحّت بدهيد و در حقيقت آيهء نفى سبيل را تخصيص بزنيد ، در حالى كه سياق آيه با توجه به كلمهء « لَنْ » آبى از تخصيص است ( به بيانى كه قبلًا گذشت ) و در اصول فقه گفته‌اند كه هرگاه يكى از دو عاميّن من وجه آبى از تخصيص بود بايد همان را حفظ كنيم و عام ديگر را تخصيص بزنيم ، پس بايد مادّهء اجتماع را به آيهء نفى سبيل داده و حكم به عدم ملكيّت كافر نسبت به عبد مسلمان بنمائيم و عند المعارضه اين آيهء نفى سبيل است كه برنده است ، وانگهى بر فرض كه هر دو دسته متعارض و متكافئ باشند باز مىگوييم : تعارضا و تساقطا و به اصل عملى رجوع مىشود و اصل در معاملات فساد و بطلان و عدم ترتّب اثر است ، پس بايد حكم به بطلان بيع عبد مسلمان به مولاى كافر بنماييم كه باز به نفع مشهور است و به ضرر شما .\r\nمرحوم شيخ در جواب مىفرمايد : با توجه به اينكه اگر آيهء نفى سبيل را تعميم داده و شامل ملكيّت هم بدانيم و بگوييم : خداوند براى كافر بر مؤمن جعل ملكيت نكرده و كافر مالك مسلمان نمىشود ، ناگزير خواهيم بود كه عموم آيه را به مواردى تخصيص بزنيم ، زيرا در مواردى بقائاً واستدامةً شخص كافر مالك عبد مسلمان هست . ( آنجا كه به\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nارث مالك شده يا عبد كافرى نزد مولاى كافر مسلمان شده كه تا اجبار به بيع نشده و بيع به مسلمان صورت نگرفته كماكان ملك كافر است ) و در مواردى هم حدوثاً و ابتدائاً كافر مىتواند مالك عبد مسلم شود ( و اين موارد در ادامه به صورت مستثنيات خواهد آمد . ) پس بر فرض تعميم آيه به ملكيّت ، چاره‌اى نخواهيم داشت مگر از تخصيص .\r\nاز طرفى هم چنان كه مكرّر گفته آمد ، سياق آيه آبى از تخصيص است و به هيچ وجه تخصيص بردار نيست ، لذا بهتر آن است كه بگوييم : آيهء نفى سبيل ملكيّت را شامل نيست و مراد از سبيل ملكيّت نيست بلكه مراد سلطنت است ، يعنى مانعى ندارد كه كافر مالك عبد مسلمان بشود و لكن بر فرض مالكيّت هم مسلّط بر آن مال نيست بلكه محجور از تصرّف است و مجبور به بيع به مسلمان است . و اگر آيهء نفى سبيل را به نفى سلطنت تفسير كرديم با عموماتِ صحّت منافاتى نخواهد داشت زيرا ادلّهء صحّت و لزوم مىگويد : معامله صحيح است و كافر مالك عبد مسلمان مىشود و آيهء نفى سبيل مىگويد : ولى اين مالك از آن مالكهايى است كه سلطنت و اختيار تصرّف ندارد و محجور است و منافاتى هم ميان آن دو نيست . پس بدين وسيله ميان دو دسته ادلّه جمع كرديم و منافات از بين رفت .\r\n\r\nقوله : و هذا و ان اقتضى :\r\nگويا كسى مىگويد : اگر ما آيهء نفى سبيل را بر نفى سلطنت حمل كنيم لازمه‌اش آن است كه : عموم « الناس مسلّطون على اموالهم » ، « لا يحلّ مال امرءٍ مسلم الّا بطيب نفسه » ، « لا يجوز لا حدان يتصرف فى مال اخيه الّا باذنه » و . . . تقييد شود و بگوييم : همه جا مردم بر مال خويش مسلّط هستند مگر در مورد مالكِ كافر نسبت به مملوك مسلمان ، آنگاه امر دائر است ميان اينكه آيهء نفى سبيل را بر نفى ملكيّت حمل كنيم و بعد بگوييم : نسبت به مواردى حدوثاً يا بقائاً تخصيص خوده است و يا آن را بر نفى سلطنت حمل كنيم و بدين وسيله عموم الناس مسلّطون و . . . را تخصيص بزنيم ، و وجهى ندارد كه شما دوّمى را انتخاب كنيد ، چرا اوّلى را انتخاب نكنيد ؟\r\nمرحوم شيخ در جواب مىفرمايد : از آنجا كه عمومات سلطنت و لا يحلّ مال امرٍ و مسلم . . . چندين بار تخصيص خورده‌اند و ما در عالم مالكهاى فراوانى داريم كه محجور از تصرّف هستند و حق تصرف ندارند از قبيل صغار ، مجانين ، سفهاء ، مفلّسين ، غايبين ،\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nراهن و . . . و عمومات مذكور به اين موارد تخصيص خورده‌اند ، به قول اصوليّين عامّى كه چند بار تخصيص خورد ، تضعيف مىشود و مانعى ندارد كه يك بار ديگر هم به ما نحن فيه ( مالك كافر نسبت به عبد مسلمان ) تخصيص بخورد و بگوييم : اين مالك هم محجور است . ولى بر خلاف عموم آيهء نفى سبيل كه آبى از تخصيص است و با كلمهء لَنْ دلالت دارد كه اصلًا نه در گذشته و نه در آينده سبيلى براى كفاّر بر مؤمنان جعل نشده است و احترام مؤمن هم همين را ايجاب مىكند ، روى اين محاسبه حمل آيه بر نفى سلطنت و در نتيجه تخصيص عموم « الناس مسلّطون » توسّط اين آيه آسانتر است از حمل آيه بر نفى ملكيّت و بدنبال آن تخصيص خود آيهء نفى سبيل به مواردى كه ابتدائاً يا استدامةً ملكيّت ثابت است .\r\n\r\nقوله : مضافاً :\r\nراه ديگرى هم براى اثبات صحّت بيع عبد مسلمان به مولاى كافر داريم و آن عبارتست از : استحصاب صحّت به ضميمهء عدم قول به فصل ، بيان ذلك : در پاره‌اى از موارد مستقيماً استصحاب صحّت جارى است :\r\n1 - مولايى قبلًا مسلمان بود و در آن مدت بيع عبد مسلم به او جايز بود ، ولى فعلًا اين مولى مرتد و كافر شده است و شك مىكنيم كه باز هم بيع و تمليك عبد مسلم به او صحيح است يا نه ؟ از استصحاب صحّت استفاده مىكنيم .\r\n2 - عبدى قبلًا كافر بوده و در زمان كفر تمليكش به كافر صحيح بوده ولى حالا مسلمان شده و شك در بقاء صحّت تمليك داريم ، از استصحاب بقاء صحت استفاده مىكنيم .\r\nو در برخى موارد از راه عدم فصل حكم را ثابت مىكنيم و آن نيز دو مورد است :\r\n1 - مولايى كه از اوّل كافر بوده و كماكان به كفرش باقى است و ضدّ آن حالت برايش حادث نشده ، الان شك داريم كه بيع عبد مسلمان به او جايز است يا نه ؟ مىگوييم : كسى از فقهاء ميان كافر اصلى و كافر عرضى فرق نگذاشته بلكه اگر تمليك به كافر جايز است بايد به هر دو جايز باشد و گرنه به هيچكدام جايز نيست و از آنجا كه به كافر عرضى به بركت استصحاب صحت ، جايز بود پس به كافر اصلى هم جايز است .\r\n2 - عبدى است كه از اوّل مسلمان بوده و كماكان به اسلامش باقى است ، باز شك در\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nصحّت بيع او به كافر داريم و مىگوييم : كسى ميان مسلمان اصلى و عرضى فرق نگذاشته و چون بيع مسلمان عرضى ( تازه مسلمان ) صحيح بود به حكم استصحاب ، پس بيع مسلمان اصلى هم صحيح است به حكم عدم الفصل پس به بركت استصحاب به ضميمه عدم الفصل صحّت بيع را ثابت كرديم .\r\n\r\nقوله : و لا يعارضه :\r\nاگر كسى بگويد : ما در هر چهار مورد از اصالة الفساد ( استصحاب عدم ترتب اثر ) استفاده كرده و حكم به بطلان مىكنيم . مرحوم شيخ مىفرمايد : جاى اين اصل نيست ، زيرا در دو مورد كه حالت سابقهء صحت دارد و جاى استصحاب صحّت است نه اصالة الفساد ، و در دو مورد ديگر هم اگر مقتضى براى صحّت نبود و يا مشكوك بود ، جاى اصالة الفساد بود ولى مقتضى موجود است و آن وجود ملازمه و عدم الفصل و يا اجماع است كه ايندو صورت را به آن دو صورت ملحق مىكند و با وجود اينها شكّى در فساد نداريم تا جاى اصالة الفساد باشد . پس استصحاب صحت بر استصحاب فساد مقدّم است .\r\n\r\nقوله : فتأمّل :\r\nمرحوم شهيدى چهار وجه براى آن ذكر كرده است :\r\n1 - شايد اشاره باشد به اينكه در دو صورت اوّل هم جاى استصحاب صحت نيست زيرا موضوع عوض شده چون عنوان اسلام و كفر به عنوان موضوعيّت در حكم اخذ شده‌اند و تا ديروز مولى مسلمان بود بيع صحيح بود ولى حالا كافر شده يا تا ديروز عبد كافر بود و قابل بيع به كافر بود ولى حالا مسلمان شده و موضوع عوض شده و سرايت دادن حكم موضوعى به موضوع ديگر از باب استصحاب نيست بلكه از نوع قياس است .\r\n2 - شايد اشاره باشد به اينكه : استصحاب صحت در مثل ما نحن فيه بر اصالت فساد مقدّم نيست زيرا مورد استصحاب صحّت دو فرض اوّل بود و مورد اصالة الفساد دو فرض دوّم بود و تنافى به ضميمه عدم الفصل بود ، آرى اگر هر دو بر مورد واحدى وارد شوند استصحاب صحّت مقدم است .\r\n3 - اينجا جاى عدم فصل نيست و عدم فصل مخصوص حكم واقعى است و شامل حكم ظاهرىِ مفاد اصل نمىشود .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\n4 - شايد اشاره به دقّت مطلب مذكور باشد كه اينجا اصالة الفساد واقعاً مقتضىِ ندارد تا جارى شود به بيانى كه گذشت .\r\n\r\nقوله : ثمّ انّ :\r\nهمانگونه كه از عنوان مسأله هم پيدا بود ( نقل و تمليك عبد مسلم به كافر نه خصوص بيع آن ) بحث اختصاص به بيع و تمليك بيعى ندارد بلكه از نظر مشهور مطلق تمليك عبد مسلمان به كافر صحيح نيست چه به بيع باشد يا به هبه كردن يا مصالحه يا وصيّت كردن و . . . از اسباب مملَّكه ، زيرا ادلّهء مشهور در تمام اينها جارى و سارى است . ( نكته : مرحوم شيخ مناقشهء حديث « الاسلام يعلو و لا يعلى عليه » را ذكر نكردند ولى روشن است و آن اينكه : حديث مىگويد : اسلام به عنوان يك دين و مكتب از حيث منطق و برهان و استحكام بر ساير اديان علوّ دارد و مغلوب نمىشود نه اينكه مسلمان هم از هر حيث علوّ و برترى داشته باشد و معلوّ نباشد ( خير فراوان مىبينيم كه مسلمانان در برابر كفاّر مغلوبند و كفاّر بر آنها علوّ و سلطه و سبيل دارند و از حيث مغالطه در احتجاج هم مسلمانان را محكوم مىكنند . )\r\n\r\nقوله : و امّا تمليك المنافع :\r\nبه نظر مشهورتمليك خود عبد مسلمان به كافر جايز نبود چه به نحو بيع و شراء باشد يا هبه يا صلح يا وصيّت و . . . ، ولى تمليك منافعِ عبد مسلمان به كافر چه حكمى دارد ؟\r\n( ضمناً عنوان تمليك منافع كلّى است و هر يك از اجاره و هبه و صلح و وصيّت بر منافع را شامل مىشود ولى از ميان همه مصداق اكمل تمليك منافع را كه اجاره باشد عنوان مىكنند ) ضمناً بحث يك بحث كلّى است و اختصاص به عبد مسلمان ندارد و حرّ مسلمان را نيز شامل مىشود و كلّاً كلام در اين است كه : اجير شدنِ مسلمان ( حرّ باشد يا عبد ) براى كافر جايز است يا نه ؟\r\nدر اين باره چهار قول وجود دارد كه به ترتيب متن ، ذكر مىكنيم :\r\n1 - استيجار و اجير كردن مسلمان از سوى كافر ، صحيح است و اجاره باطل نيست آن هم مطلقا يعنى چه اجارهء عبد مسلمان باشد و چه حرّ مسلمان ، و نيز چه اجاره بر عين\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nباشد و چه بر ذمّه . مستفاد از علّامه در تذكرة « 1 » و شيخ طوسى در نهاية « 2 » و خلاف « 3 » همين قول است .\r\n2 - اگر اجاره بر عين خارجىِ شخصى واقع شودو معيّناً فرد مسلمانى براى كافر اجير شود ، اين اجاره باطل است ولى اگر اجاره بر ذمّه واقع شود صحيح است ( فرق اجاره بر عين با اجاره بر ذمّه آن است كه : در اجاره بر عين اگر اجير فلان كار متعلّق اجاره را انجام ندهد مستأجر خود عين خارجى را امساك مىكند خواه اسب باشد يا ماشين يا عبد مسلمان يا حرّ مسلمان و تا انجام ندهد او را آزاد نمىكند ولى در اجاره بر ذمّه هدف اصل انجام كار است چه از شخص اجير بالمباشرة صادر شود و چه از او بالتسبيب صادر شود و وقتى به ذمّه آمد مثل دَيْن مىماند و همانطورى كه قرض گرفتن از كافر جايز است و كسى نگفته كه اين استيلاء كافر بر مسلمان است و گرنه حضرت على عليه السلام از يهودى قرض نمىگرفت همچنين اجاره بر ذمّه نيز جايز است ) و ضمناً لا فرق ميان حرّ و عبد مسلمان ، و اين قول از حواشىِ شهيد اوّل و جامع المقاصد محقق ثانى و مسالك شهيد ثانى مستفاد است .\r\n3 - اگر مسلمانى كه اجير كافر مىشود ، انسان حرّ باشد اجاره صحيح است و اگر عبد باشد اجاره باطل است و اين قول از ظاهر شهيد اوّل در دروس مستفاد است .\r\n4 - عدم جواز مطلق يعنى كلّاً مسلمان نمىتواند اجيرِ كافر شود چه عبد و چه حرّ ، چه اجاره بر عين و چه بر ذمّه ، و اين قول مستفاد از قواعد و ايضاح است .\r\nمرحوم شيخ مىفرمايد : از اين چهار قول ، قول دوّم اظهر است ، زيرا اگر اجاره بر عين خارجى باشد و شخص مسلمان اجير شود كه مباشرتاً فلان كار را براى كافر انجام دهد ، اين سلطه و سبيل است از كافر بر مسلم و آيه مىفرمود : لن يجعل الّه للكافرين على المؤمنين سبيلا . ولى اگر اجاره بر ذمّه و كلّى باشد و مسلمان اجير مختار باشد كه خودش انجام دهد يا ديگرى را اجير كند براى خياطت ثوب و غيره چنين اجاره‌اى مثل\r\n\r\n\r\n","description":"","footnote":"\r\n( 1 ) . تذكرة ج 1 ص 463 فرع ژنجم .\r\n( 2 ) . نهاية الاحكام ج 2 ص 457 .\r\n( 3 ) . خلاف ج 3 ص 190 مسأله 319 .\r\n","page_name":" 447 ","page_number":447},
  {"content":"\r\n\r\nدَيْن مىماند و سبيل براى كافر بر مسلمان نيست و لذا اشكالى ندارد . ضمناً فرقى ندارد كه مسلمانى كه اجير مىشود عبد باشد يا حرّ باشد و ظاهر اطلاق كثيرى از فقهاء مثل علّامه در تذكرة شهيد در حواشى ، محقق ثانى در جامع المقاصد همين است . بلكه شيخ طوسى در كتاب خلاف فرموده : ميان فقهاء در اين مسأله خلافى نيست آنجا كه فرموده :\r\nاگر كافرى مسلمانى را ( اين كلمه اطلاق دارد و هر يك از حرّ و عبد را شامل است ) براى كارى اجير كند ولى به نوع اجاره بر ذمّه ( نه بر عين ) اين اجاره صحيح است و كسى در آن مخالف نيست . سپس فرموده : و اگر كافرى مسلمانى را براى مدّتى اجاره كند مثلًا يك ماهه يا يك ساله اجير كند كه در ظرف اين مدّت فلان كار را انجام دهد ( فرض جائى است كه كار را در ظرف ده روز انجام مىدهد ولى يك ماه به او فرصت داده شده كه باز مختار است كه ده روز اوّل باشد يا دوّم يا سوّم يا مختلف و مختلط ) باز نزد ما اماميّه اجاره صحيح است . ( از اين كلمهء عندنا فهميده مىشود كه در فراز قبلى كه فرمود : بلا خلاف منظور نفى خلاف ميان همهء مسلمانان است . )\r\nفخر الدين در ايضاح مدّعى شده : از امّت اسلامى نقل نشده كه ميان قرض گرفتن از كافر با اجير شدن براى كافر به نحو اجاره بر ذمّه ، فرقى قائل شده باشند بلكه همگى متفقاً اين استيجار را تجويز مىكنند . بر خلاف قواعد علّامه و ظاهر ايضاح كه فرموده‌اند :\r\nاجاره مطلقاً ممنوع است ( چه بر عين و چه بر ذمّه ) به اين دليل كه استيجار سبيل و سلطه است از كافر بر مسلمان و خداوند در آيه ، هر نوع سبيل و سلطه را نفى كرده است .\r\nشهيد اوّل در دروس ميان عبد مسلمان و حرّ مسلم تفصيل داده و فرمود : اوّلى نمىتواند اجير كافر شود ولى دوّمى مىتواند .\r\nسؤال : از كجاى كلام شهيد اين تفصيل مستفاد است ؟\r\nجواب : از آنجا كه اوّل فرموده : اجارهء عبد مسلم به شخص كافر ممنوع است مطلقاً ( بر عين يا ذمّه ) سپس فرموده : ولى فاضل ( علّامه ) آن را تجويز كرده ، سپس فرموده : لابد مراد علّامه اجارهء حرّ مسلمان است و اين را تجويز مىكند نه اجارهء عبد مسلمان را ( از اين تفسير آن تفصيل مستفاد است )\r\nمرحوم شيخ مىفرمايد : و فيه نظر : اين تفسير شهيد ناتمام است زيرا ظاهر كلام علّامه در تذكره آن است كه اجارهء عبد مسلم به كافر جايز است مطلقاً ( ولو بر عين باشد ) پس نتوان گفت : منظور علّامه جواز اجارهء حرّ مسلم است .\r\n\r\n","description":"","footnote":"","page_name":" 448 ","page_number":448},
  {"content":"\r\n\r\n\r\nقوله : نعم :\r\nشايد بتوان تفصيل شهيد را به اين نحو توجيه كرد كه : اگر عبد مسلمان اجير كافر شود ، كافر مستأجر و كار فرما بر او يَدْ و سلطه پيدا مىكند « و لن يجعل الّه للكافرين على المؤمنين سبيلًا » ، ولى اگر حرّ مسلمان اجير شود ، كافر بر عين او كه يد ندارد ( چون عين خارجى حرّ و آزاد است و ملك نيست كه يَدْ بر او پيدا شود ) بر منافع او نيز يد ندارد ( چون يَدْ بر منفعت تابع يَدْ بر عين است ) بويژه اگر اين مبنا را اختيار كنيم كه اجارهء حرّ با اجارهء عبد اين فرق را دارد كه اجارهء عبد تمليك منفعت او است ولى اجارهء حرّ تمليك انتفاع است نه منفعت ( يعنى مستأجر مالك چيزى نيست و فقط حقّ انتفاع دارد و انتفاع براى او مباح است مثل ميهمانى كه حق دارد از طعام ميزبان استفاده كند ولى مالك طعام نيست . ) كه در اين فرض به طريق اولى كافر بر مسلمان يَدْ و سلطنت پيدا نمىكند و لذا اجاره‌اش بلا مانع است .\r\n\r\nقوله : فتأمّل :\r\nشايد اشاره باشد به اينكه : اوّلًا در مورد اجارهء حرّ هم يَدْ بر منفعت هست و از اين حيث فرقى با عبد ندارد ، و بالجمله در هيچكدام يَدْ بر عين نيست و در هر دو يَدْ بر منفعت هست ، پس بايد حكم آن دو مساوى باشد ثانياً اينكه اجارهء حرّ تمليك انتفاع باشد نه تمليك منفعت صحيح نيست زيرا در اين صورت فرقى ميان عاريه و اجاره نخواهد بود در حالى كه اينها دو باب و از دو مقوله هستند و قطعاً فرق دارند . و ثالثاً بر فرض كه اجارهء حرّ تمليك انتفاع باشد ولى باز هم يد و سلطه هست زيرا بالاخره كافر حقّ انتفاع دارد و خود اين سبيل است . پس اگر اجاره بر عين باشد مطلقاً باطل است چه عبد چه حرّ ولى اگر بر ذمّه باشد مطلقاً صحيح است .\r\n\r\nقوله : و امّا الارتهان :\r\nآيا گرو گذاشتن عبد مسلمان نزد كافر در ازاء مقدارى وام كه از او مىگيرد ، جايز است ؟\r\nدر اين باره هم چهار وجه وجود دارد :\r\n1 - گرو گذاشتن جايز است مطلقاً ( در قبال تفصيلى كه خواهد آمد ) اين قول از ظاهر كلام علّامه در نهاية الاحكام مستفاد است .\r\n2 - جايز نيست مطلقاً ، اين قول از قواعد علّامه و ايضاح فخر الدين مستفاد است .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\n3 - قول به تفصيل : اگر عبد را نزد خود كافر گرو بگذارند صحيح نيست چون كافر بر او يَدْ و استيلاء پيدا مىكند و جايز نيست . ولى اگر نزد فرد ثالثى كه مسلمان است و مورد وثوق راهن و مرتهن است گرو تبگذارد صحيح است . زيرا در اين فرض كافر بر مسلمان يَدْ و سلطه ندارد و حدّاكثر مىتواند در فرض تأخير در پرداخت وام ، از مسلمان امين بخواهد كه او عبد را بفروشد و پول كافر را بدهد و گرنه خودش سَبيل ندارد . اين قول از ظاهر مبسوط و قواعد و ايضاح در كتاب رهن و جامع المقاصد و مسالك مستفاد است .\r\n4 - عدّه‌اى هم مردّد شده و توقف كرده‌اند و ندانسته‌اند كه آيا ارتهان جايز است يا خير ؟ و مستفاد از علّامه در تذكره همين است .\r\nمرحوم شيخ قول سوّم را كه تفصيل بود تقويت مىكنند به همان دليلى كه ذكر شد .\r\n\r\nقوله : و امّا اعارته :\r\nعاريه دادن عبد مسلمان به فرد كافر آيا جايز است يا خير ؟ شيخ مىفرمايد : بعيد نيست كه جايز نباشد و نظر علّامه در قواعد ، محقق ثانى در جامع المقاصد و شهيد در مسالك همين است بلكه شهيد اوّل در حواشى فرموده : عاريه دادن و وديعه گذاشتن عبد مسلمان نزد كافر ممنوع است و بلكه از گرو گذاشتن هم منعش قويتر است . مرحوم شيخ مىفرمايد : نسبت به عاريه سخن شهيد تامّ است و اقوى منعاً است از ارتهان ، زيرا در ارتهان فعلًا وظيفه حفظ و نگهدارى است و حقّ تصرف ندارد ولى در عاريه از اوّل حقّ انتفاع دارد و اين مسلّماً سبيل بر مسلمان است و منفى است . ولى نسبت به وديعه ناتمام است زيرا هم رهن و هم وديعه در اين جهت مشترك مىباشند كه مرتهن يا وَدَعى بايد در حفظ آنها بكوشد و آنها را حفظ كند با اين تفاوت كه در رهن حق دارد ممانعت كند و اجازه ندهد كه مالك اصلى يا راهن ، آن را بفروشد و هر تصرفى از مالك بايد به اذن مرتهن باشد و نيز اگر راهن دَينش را نداد ، مرتهن حق دارد او را مجبور به بيع كند تا حقّش را وصول كند ولى در وديعه اين چيزها نيست ، و لذا اين رهن است كه منعش قويتر از وديعه است نه وديعه از رهن ، علّامه در تذكره هر دو را تجويز كرده ( عاريه وديعه )\r\n\r\nقوله : و ممّا ذكرنا :\r\nآيا كافر مىتواند عبد مسلمان را بر كافر ديگر و هم كيش خودش وقف كند ؟ مىفرمايد :\r\nاز مطالب گذشته دانستيم كه اين وقف صحيح نيست ، زيرا موقوفٌ عليه كه كافر است بر\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nاين موقوفه كه عبد است سبيل و سلطه پيدا مىكند و « لَنْ يجعل الّه للكافرين على المؤمنين سبيلا » . ( نكته : در تمام اين فروعى كه تحت عنوان اجاره ، رهن ، عاريه ، وديعه و وقف مطرح شد ، مرحوم شيخ بر مسلك مشهور بحث كردند و گرنه بر مسلك خودشان بيع عبد مسلمان به كافر هم جايز بود تا چه رسد به رهن و اجاره و . . . كه به طريق اولى جايز خواهد بود . )\r\n\r\nقوله : ثم انّ :\r\nاينكه مشهور در عنوان مسأله فرموده‌اند : بيع يا تمليك عبد مسلمان به شخص كافر . . . تا به حال بحث حكمى مسأله تمام شد و امّا بحث موضوعى در عنوان مسأله دو كلمه بايد تبيين شود : 1 - منظور از كافر كيست ؟ 2 - منظور از مسلمان كيست ؟ امّا اوّلى : مراد از كافر هركسى است كه شرعاً به نجاست او حكم شده است چه كافر اصلى باشد كه از اوّل غير مسلمان بوده و يا كافر عرضى باشد كه مرتدّ شده و از اسلام برگشته و جديداً منكر همه چيز شده و چه برخى از فرق باشند كه داراى نحله و دين اسلام هستند و خدا و رسول و قرآن را قبول دارند و از مسلمين بشمار مىآيند ولى در فقه حكم به كفر آنها نشده و احكام كافران بر آنها بار شده از قبيل ناصبىها ( آن دسته از مخالفين كه به ائمه عليه السلام دشنام مىدادند ) غُلات ( آن دسته از موافقين كه دربارهء ائمه عليه السلام غلومى كردند و و هكذا مجسَّمه و مشبَّهه و . . . ) عنوان مسأله تمام اينها را شامل است البتّه در صدر اسلام و زمان نزول آيهء نفى سبيل ، تمام اين دستجات از كفاّر وجود خارجى نداشتند ( نواصب نبودند ، غُلات نبودند و . . . ) ولى اين مهمّ نيست ، زيرا مانعى ندارد كه برخى از مصاديق كافر در زمان نزول آيه بوده و برخى بعداً پيدا شده‌اند و همان حكم را دادند . ( قضاياى شرعيّه به صورت قضاياى حقيقيّه است كه افراد محقّقه الوجود و مقدّرة الوجود را شامل مىشود . ) و لذا مىبينيم كه پيروان ابو حنيفه گفته‌اند : اگر مردى مرتّد شد ( ولو به اين صورت كه يكى از ضروريّات دين را منكر شود ، كه چنين كسى در زمان نزول آيه نبوده ) همسرش از او جدا مىشود و براى اين حكم به آيهء نفى سبيل تمسّك كرده و گفته‌اند زوج با ارتدادش كافر شد وزن مسلمان نبايد در زير دست او باشد . پس مانعى ندارد كه برخى از مصاديق كافر بعداً حادث شده باشد .\r\n\r\n","description":"","footnote":"","page_name":" 451 ","page_number":451},
  {"content":"\r\n\r\n\r\nقوله : و هل يلحق :\r\nآيا اطفال كفار هم به خود كفاّر ملحق مىشوند و در نتيجه آنها نيز نمىتوانند مالكِ عبد مسلمان باشند ؟ يا در حكم كفاّر نبوده و تمليك به آنان يا اجاره براى آنان محذورى ندارد ؟ مرحوم شيخ سر بسته مىفرمايند : فيه اشكالٌ يعنى الحاق مشكل دارد ( و وجه اشكال اين است كه : مراد از كافر در عنوان مسأله آيا كافر حقيقى است ؟ پس شاملِ اطفال نمىشود . و يا اعمّ از حقيقى و حكمى است ؟ پس اطفال را نيز شامل است زيرا آنان هم در حكم پدران خود هستند و محكوم به احكام كافران هستند . )\r\n\r\nقوله : و يعّم :\r\nو امّا دوّمين كلمه در عنوان مسأله : آيا مراد از مسلمان ، خصوص مسلمان شيعه مذهب است ؟ يا اعمّ از شيعه و سنّى است و همهء فرقه‌هاى مسلمين ( غير از نواصب و غلات و . . .\r\nكه محكوم به كفر بودند . ) را شامل است ؟ مرحوم شيخ مىفرمايد : كلمهء مسلم عامّ است و اهل سنّت را نيز شامل مىشود ( و دليل آن در ادامه خواهد آمد ) و در نتيجه به فتواى مشهور تمليك عبد سنّى مذهب به كافر صحيح نيست زيرا عبد سنّى مسلمان است « صغرى » و الاسلام يَعلو و لا يعلى عليه « كبرى » پس مملوك سنّى مذهب بر كافر علوّ و برترى دارد و كافر نمىتواند مالكِ او شود . « نتيجه »\r\n\r\nقوله : و المؤمن :\r\nاگر كسى بگويد : در آيهء نفى سبيل سخن از اسلام و مسلمان نيست و نفرموده : لن يجعل اللّه للكافرين على المسلمين سبيلًا تا مسلمان سنّى مذهب را هم شامل شود ، بلكه سخن از ايمان و مؤمن است و فرموده : لن يجعل اللّه للكافرين على المؤمنين سبيلًا ، و مؤمن فقط بر شيعهء اثنا عشرى اطلاق مىشود و سنّى مذهب را شامل نيست و از او نفى سبيل نكرده پس تمليك سنّى به كافر صحيح است .\r\nمرحوم شيخ در جواب مىفرمايد : درست است كه در آيه كلمهء مؤمنين آمده ولى در صدر اسلام و زمان نزول آيهء نفى سبيل ( و بلكه جميع آيات قرآن ) كلمهء ايمان و اسلام يك معنا داشت و مسلمان و مؤمن يكى بود و هر دو به معناى اقرار به شهادتين بود و كسى كه ظاهراً اقرار به شهادتين « شهادت به توحيد و شهادت به رسالت رسول اكرم صلى الله عليه و آله و سلم » مىكرد و قلباً هم بدان معتقد بود قرآن او را مؤمن مىنامد و در آن زمان سخن\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nاز شهادت به ولايت مطرح نبود ، و اهل سنّت ( به استثناى ناصبىها و منافقانِ صدر اسلام ) چنين بوده و هستند يعنى مقرّ به شهادتين هستند پس بر آنها هم مؤمن اطلاق مىشود و مشمول آيهء نفى سبيل هستند و تمليك آنها به كفاّر جايز نيست . ( آرى بعدها در زمان امام باقر و امام صادق عليه السلام مؤمن از مسلم جدا شد و مؤمن بر كسى اطلاق مىشد كه اقرار به ولايت هم داشته باشد و شيعه باشد و الان هم در فقه ما به همين معنا به كار مىرود . )\r\n\r\nقوله : و نفيه :\r\nاگر كسى بگويد : در خود آيات قرآن ميان مسلمان و مؤمن فرق گذاشته و فرموده : « قالت الاعراب آمنّا قل لم تؤمنوا و لكن قولوا اسلمنا و لمّا يدخل الايمان فى قلوبكم » يعنى اعراب و باديه نشينان گفتند : يا رسول الّه ما به تو ايمان آورديم ، به آنان بگو : شما ايمان نياورده‌ايد و لكن بگوئيد : اسلام آورده‌ايم و هنوز ايمان در دلهاى شما وارد نشده است . ملاحظه مىكنيد كه اين آيه از اعراب ايمان را نفى مىكند و مىفرمايد : « قل لم تؤمنوا » و نيز « و لمّا يدخل . . . » ولى اسلام را اثبات مىكند و مىفرمايد : « و لكن قولوا اسلمنا » ، پس معلوم مىشود ايمان غير از اسلام است .\r\nمرحوم شيخ مىفرمايد : اوّلًا ايمان به معناى تصديق قلبى است و نفى ايمان از اعراب بدان جهت است كه آنها قلباً به آنچه به زبان مىآوردند و اقرار مىكردند ، معتقد نبودند و تنها به زبان شهادتين مىگفتند ، و منظور از اثبات اسلام يعنى اسلام ظاهرى و به زبان نه اسلام باطنى ، پس آنان اسلام واقعى هم نداشتند ولى سنّى مذهب به آنچه مىگويد قلباً هم معتقد است و واقعاً خدا و رسول و معاد را قبول دارد . و ثانياً آيهء شريفه حتّى از اعراب هم كه تنها به زبان اقرار مىكردند ، به كلّى نفى ايمان نكرده و نفرموده شما اصلًا مؤمن نيستيد بلكه فرموده : ايمان شما ايمان خارج از قلب است و هنوز وارد قلب نشده ، پس بر اهل سنّت كه اقرار زبانى و قلبى دارند مسلمان و مؤمن اطلاق مىشود و مشمول آيهء نفى سبيل هستند . ( نكته : در اينكه مراد از اسلام و ايمان در آيهء مذكور چه چيزى باشد ؟ احتمالاتى وجود دارد : 1 - اسلام اعتقاد به امورى است كه انكار آنها موجب كفر است مثل توحيد و نبوّت و معاد و ايمان اعتقاد به امورى است كه انكار آنها موجب خروج از تشيّع است مثل انكار عدل و امامت . 2 - اسلام اقرار زبانى به شهادتين\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 463 ، فرع پنجم .\r\n( 2 ) . نهاية الاحكام ، ج 2 ، ص 457 .\r\n( 3 ) . خلاف ، ج 3 ص 190 ، مسأله 319 .\r\n","page_name":" 453 ","page_number":453},
  {"content":"\r\n\r\nاست و ايمان اقرار زبانى و اعتقاد قلبى همراه با معرفت و شناخت است 3 - اسلام اعتقاد غير راسخ و ايمان اعتقاد راسخ است . 4 - اسلام مجرّد اعتقاد است و ايمان اعتقاد همراه با عمل . )\r\n\r\nقوله : و امّا ما دلّ :\r\nاگر كسى بگويد : ما روايتى داريم كه بر كفر اهل سنّت دلالت دارد « 1 » و آنان را به علّت اينكه منكر ولايت مىباشند كافر محسوب كرده است و در نتيجه تمليك كافر به كافر محذورى ندارد .\r\nمرحوم شيخ مىفرمايد : متقابلًا رواياتى هم داريم مبنى بر اينكه تمام احكام اسلام بر اهل سنّت جارى است از قبيل : تناكح ( زن دادن به آنها و زن گرفتن از آنان ) توارث ( ارث بردن شيعه از آنها و آنها از مورّثِ شيعه ) و محقون الدم بودن آنها ( آنان مهدور الدم نيستند و كسى حق ندارد بىجهت متعرّض آنان شود ) و احترام اموال آنها ( كسى حق تعدّى به مال آنها ندارد ) و اين روايات مىگويد : اسلام همان است كه جمهور مردمان ( اهل سنّت ) بر آن هستند . « 2 » و براى نمونه روايت حمران بن اعين را نقل مىكنيم : از امام باقر عليه السلام شنيدم كه مىفرمودند : ايمان آن است كه در قلب آدمى مستقرّ شود و صاحبش را به سوى خدا بكشاند ، و عمل انسانِ و اطاعت او از اللّه و تسليم بىقيد و شرط بودنِ او در برابر اوامر الهى ، آن ايمان را تصديق كند ( يعنى انسان مؤمن بايد با عملش نشان بدهد كه مؤمن است . ) و اسلام عبارتست از آنچه ظاهر و آشكار است از قول ( شهادتين ) و فعل ( نماز خواندن ، حج بجا آوردن و . . . ) و اسلام همان قدر مشتركى است كه همهء فرقه‌ها برآنند و به بركت اسلام خونها محفوظ مىماند و ريختن آن روا نيست ، و ميراثها بر محور اسلام جارى است ( وارث مسلمان از مورّث مسلمان ارث مىبرد ) و نكاح جايز و نافذ مىشود ( مسلمان از مسلمان زن بگيرد يا به او زن بدهد ) و اسلام همان است كه همهء فرقه‌هاى اسلامى را در نماز و روزه و زكات و حج ، جمع كرده است و بدين وسيله از كفر خارج و به ايمان نسبت داده شده‌اند . . . تا اينجا كه راوى مىگويد : پرسيدم آيا مؤمن بر مسلمان در فضائل ( مستحبّات ) و احكام ( تكاليف واجب و حرام ) و حدود الهى و غيره\r\n\r\n\r\n","description":"","footnote":"\r\n( 1 ) . وسائل الشيعه ، ج 1 ، ص 158 ، باب 11 .\r\n( 2 ) . وسائل الشيعه ، ج 14 ، ص 433 ، حديث اوّل .\r\n","page_name":" 454 ","page_number":454},
  {"content":"\r\n\r\n( ديات و قصاص و . . . ) برترى دارد ؟ امام فرموده : خير در اين جهات مساوى هستند ولى مؤمن بر مسلمان اين فضيلت را دارد كه عمل او ارزشمند است و او را به خدا نزديك مىكند و عمل صالحش بالا مىرود و به خدا مىرسد . . . « 1 » و دستهء اوّل از روايات قدرت مقاومت در برابر دستهء دوّم ندارد و بايد دسته دوّم را حفظ كرده و به ظاهر آنها اخذ كنيم و دسته اوّل را توجيه كنيم و يكى از توجيهات اين است كه :\r\nالمراد من الكفر ترتب حكمه عليه فى الآخرة و عدم معاملة المسلم معهم فيها ، بل يعاقبون كالكافر و لا يثاب باعمالهم الخيريّه الصادرة منهم فى الدنيا كالصلاة و غيرها « 2 » پس اهل سنّت هم محكوم به اسلام هستند و بيع مملوك سنّى به كافر جايز نيست .\r\n\r\nقوله : و من جميع :\r\nاز بحثهاى كه كرديم به اين نتيجه مىرسيم كه خريد و فروض عبد مسلمان شيعه مذهب به مسلمان سنّى مذهب اشكالى ندارد زيرا كافر بر مسلمان سبيل ندارد نه مسلمان بر مسلمان .\r\nسؤال : آيا كنيز شيعه مذهب را مىتوان به فرد سنّى مذهب تمليك كرد يا نه ؟\r\nجواب : در رابطه با ازدواج زن شيعه مذهب با مرد سنّى مذهب رواياتى وارد شده كه بر حرمتِ اين ازدواج دلالت دارد و مىگويد : « العارفة لاتوضع الّا عند عارف » آنگاه جا دارد كسى بگويد : اگر تزويج حرام باشد پس تمليك به طريق اولى حرام است . ولى مرحوم شيخ معتقد است كه تزويج حرام نيست ، پس وجهى براى حرمت تمليك كنيز شيعى به سنّى مذهب وجود ندارد و حقّ اين است كه تمليك جايز است ولو جاريهء شيعه به مولاى سنّى مذهب باشد .\r\n\r\nقوله : ثمّ انّه :\r\nتا به حال اصل مسأله از نظر حكمى و موضوعى بررسى شد و از ديدگاه مشهور نقل و انتقال مملوك مسلمان به انسان كافر حرام شد و كافر مالك مسلمان نشد ، حال از نظر همين مشهور ، مواردى استثناء شده و تمليك مسلمان به كافر تجويز شده است :\r\n\r\n\r\n","description":"","footnote":"\r\n( 1 ) . اصول كافى ، ج 2 ، ص 26 ، حديث 5 .\r\n( 2 ) . مصباح الفقاهة ، ج 5 ، ص 94 .\r\n","page_name":" 455 ","page_number":455},
  {"content":"\r\n\r\n\r\nقوله : منها :\r\nيكى از مستثنيات ، موردى است كه خريدن و مالك شدنِ كافر مستلزم انعتاق و آزادىِ قهرىِ عبد مسلمان شود كه چنين شرائى تجويز شده است و خريدنى كه بدنبالش انعتاق باشد سه مصداق برايش ذكر شده‌اند كه در حقيقت سه مورد از مستثنيات است :\r\n1 - مملوك مسلمان از كسانى باشد كه قهراً عليه مولاى كافر منعتق مىشود و خود به خود آزاد مىشود چه مولى راضى باشد يا نه و آن مالكيّت عمودين يعنى پدر و مادر است كه به محض خريدن و آناًماّ مالك شدن ، انعتاق محقّق مىشود و ملكيّت دوام و بقاء ندارد . حال بيع عبد مسلمانى كه پدر يا مادر مولاى كافر باشد ، به خود كافر بلامانع است و خريدن او هم صحيح است و انعتاق قهرى هم صورت مىگيرد ، ضمناً انعتاق واقعى است نه ظاهرى .\r\n2 - انعتاق ظاهرى محقّق شود و آن در موردى است كه كافرى اقرار كند كه اين آدم حرّ است و معذلك او را از مولايش كه مدّعىِ رقيّت است خريدارى كند ، باز به مجرّد شراء انعتاق مىآيد و در ظاهر و به مقتضاى اقرارش حكم به انعتاق مىشود . و ملكيّت كافر ادامه ندارد .\r\n3 - كافرى به مولاى مسلمانى بگويد : « اعتق عبدك عنّى بكذا » يعنى عبد مسلمانت را از طرف من آزاد كن ، كه در اوائل بحث معاطات گفتيم : منظور اين است كه : اوّل عبد خودت را به من تمليك كن و سپس وكيل من هستى كه آن را از طرف من آزاد كنى ، مسلمان هم اين كار را كرد باز اين تمليك بلامانع است چون بدنبالش بلافاصله آزادى محقّق مىشود . اين مثال را علّامه در تذكره آورده و جامع المقاصد و مسالك هم از ايشان پيروى كرده‌اند .\r\n\r\nقوله : و الوجه :\r\nمرحوم شيخ وجه استثناى هر كدام از سه مورد را جداگانه بيان مىكنند :\r\nامّا دليل مورد اوّل : مجرّد ملكيّتِ آناً مّائى و غير مستقّر كه بلافاصله زايل مىشود ، سبيل و سلطه شمره نمىشود تا به حكم آيهء نفى سبيل ، ممنوع باشد ، و اصولًا در اين مورد ملكيّت فرزند نسبت به پدر يا مادر موضوعيّت ندارد و تنها مقدّمه و بهانه‌اى براى انعتاق است و چون سبيل نيست محذورى ندارد و بزرگانى از قدماء از قبيل صدوق در\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nمن لا يحضره الفقيه ، شيخ طوسى در نهايه و ابن ادريس در سرائر قائل به جواز شده‌اند و بلكه ادعّاى اجماع كرده‌اند و علاوه بر اينها همهء متأخرين نيز اين نظر را دارند ، ولى عدّه‌اى از قبيل شيخ طوسى در مبسوط و قاضى ابن براّج در مهذّب با مشهور مخالفت كرده و فرموده‌اند : شراء عمودين هم جايز نيست ، به اين دليل كه اصلًا كافر مالك مسلمان نمىشود تا انعتاق صورت پذيرد . و دليلشان بر عدم تملّك اينست كه : اينان مجّرد تملّك را سبيل مىدانند و مىگويند : به حكم آيه اين نيز منفى است و مجرّد سيادت و مولى شدن را علوّ كافر بر مسلم مىدانند و مىگويند : « الاسلام يعلو و لايعلى عليه » .\r\n\r\nقوله : الّا انّ :\r\nولى مرحوم شيخ مىفرمايد : انصاف اين است كه : كه مجرّد ملكيّتِ يك آن و بدنبالش انعتاق قهرى ، سبيل و سلطه نيست و هيچ اثرى از آثار ملك بر آن بار نمىشود و تنها اثرش انعتاق است و وقتى سبيل نبود پس منفى هم نيست و چنين شراء و مالكيّتى جايز است .\r\n\r\nقوله : و مجرّد :\r\nاگر كسى بگويد : درست است كه اين مالكيّت سبيل و سلطه نيست ولى منّت كه هست يعنى بعدها فرزند كافر بر پدر يا مادر مسلمان منّت خواهد گذاشت كه من شما را خريدم و شما آزاد شديد ، آيا از اين ناحيه اشكالى ندارد ؟ در جواب مىگوييم : ( اوّلًا همه جا و به صورت موجبهء كلّيه منّت نيست زيرا اگر كافر غافل بود و نمىدانست كه پدرش را خريدارى مىكند و بعداً كه كار از كار گذشت و انعتاق آمد متوجّه شد در اينجا منّتى ندارد ، و پدر و مادر ممنون شارع مقدّس هستند كه حكم به انعتاق آنها نموده نه ممنون فرزند كافرشان . )\r\nثانياً بر فرض كه منّت باشد ولى در اسلام منّت كه نفى نشده و آيه نفرموده : لن يجعل الّه للكافرين على المؤمنين منّةً و گرنه قرض گرفتن هم اشكال داشت در حالى كه سيرهء مستمرّه بر اقتراض مؤمن از كافر بوده ، بلكه فرموده : لن يجعل . . . سبيلًا ، پس آنچه پيش مىآيد كه منّت گذارى باشد نفى نشده و آنچه نفى شده كه سبيل باشد پيش نمىآيد . پس بايد حكم به صحّت شراء مذكور كرد و استثناى مذكور بجا است .\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nو امّا دليل مورد ثانى : مرحوم شيخ در اصل صحّت شراء در مورد ثانى ( اقرار به حريّت ) اشكال دارند و مىفرمايند : ما علم اجمالى داريم به اينكه معاملهء مذكور در هر حال باطل و فاسد است چه كافر در اقرارش صادق باشد و واقعاً آن شخص مورد معامله حرّ باشد و چه كاذب باشد و واقعاً آن فرد عبد باشد ، و دليل فساد مطلق آن است كه : اگر در واقع صادق باشد يكى از اركان معامله مختلّ است كه مبيع بايد ماليّت داشته باشد و حرّ ماليّت ندارد و از اين ناحيه معامله باطل است . و اگر كاذب باشد يكى از شروط متعاقدين مختلّ است كه اسلامِ مشترى باشد و از نظر مشهور اسلام در اين مورد شرط است . و وقتى شرط صحت نبود معامله هم نابود است پس در هر حال معامله فاسد است و نوبت به صحّت و جواز شراء و استثناى آن نمىرسد .\r\n\r\nقوله : الّا ان :\r\nصاحب حدايق فرموده : به چنين علم اجمالى نبايد اعتنا كرد و ارزشى ندارد ، بيان ذلك :\r\nگاهى در موارد علم اجمالى يك خطاب تفصيلى به قدر جامع هست مثلًا علم اجمالى داريم كه يا اين مايع نجس است يا آن مايع ولى هر كدام كه باشد خطاب معيّنى بنام « اجتنب عن النجس » دارد . در اين گونه موارد علم اجمالى مؤثر است و بايد احتياط كرد و از هر دو اجتناب كرد . ولى گاهى در مورد علم اجمالى چنين خطاب تفصيلى نداريم و بلكه تردّد امر ميان يكى از دو خطاب است مثلًا اجمالًا مىدانيم كه يا اين مايع غصب است و يا آن مايع ديگر نجس است كه اگر غصب باشد خطابش « لا تغصب » است و اگر نجس باشد خطابش « اجتنب عن النجس » است و چنين علم اجمالىاى وجودش كالعدم است و بدان اعتنا نمىشود . آنگاه ما نحن فيه از اين قبيل است زيرا اگر در واقع آن شخص حرّ باشد خطاب « لا يملك الحرّ » مىآيد و اگر در واقع عبد مسلمان باشد خطاب « لن يجعل اللّه للكافرين على المؤمنين سبيلًا » مىآيد و خطاب تفصيلى در كار نيست و لذا به اين علم اجمالى اعتنا نمىشود و حكم به صحّت شراء مذكور و استثناى آن مىشود .\r\n\r\nقوله : فتأمّل :\r\nاشاره به اينكه : اوّلًا در علم اصول ثابت كرديم كه : علم اجمالى مطلقاً مؤثّر است و فرقى ميان متفقّة الاطراف و مختلفة الاطراف نيست . و ثانياً در اينجا از علم اجمالى يك علم تفصيلى به بطلان معامله متولّد مىشود و قطعاً علم تفصيلى مؤثر است و معاملهء مزبور باطل است و جاى صحّت و استثناء نيست .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nو امّا دليل مورد سوّم يا اعتق عبدك عنّى : در اينجا عدّه‌اى از قبيل شيخ طوسى در مبسوط و خلاف صريحاً فرموده‌اند : چنين تمليكى ممنوع است و دليلشان همان است كه در وجه مورد اوّل ملاحظه شد كه مجرّد تملّك را سبيل مىدانستند . . . ولى جواب ما همان جواب است كه مجرّد ملكيّت ، سبيل و سلطه نيست .\r\n\r\nقوله : و منها :\r\nمورد چهارمى كه استثنا شده و مشهور حكم به صحّت شراء كافر كرده‌اند اين است كه :\r\nفروشندهء عبد مسلمان در ضمن عقد بيع با خريدار كافر طى كند و شرط كند كه پس از خريدن و مالك شدن ، عبد را آزاد كند مثلًا بگويد : « بعتك به شرط العتق يا و اشترط عليك ان تعتقه » ( اين را شرط ضمن العقد مىنامند و چون مشروط يعنى عتق ، امر راجح و مطلوبى است شرط صحيح است و منعقد مىشود و فاسد نيست تا لطمه به عقد بزند ) و خريدار كافر هم به اين شرط گردن نهد و معامله را با همين شرط انجام دهند . در اينجا هم به عقيدهء شهيد اوّل در دروس و شهيد ثانى در شرح لمعه معامله صحيح است و كافر مالك عبد مسلمان مىشود و اين مورد هم استثناء شده است .\r\nولى مرحوم شيخ در اين قسم هم مناقشه دارند و مىفرمايند : از نظر مشهور اين مورد استثناء نشده و محكوم به بطلان است و كافر مالك عبد مسلم نمىشود چرا كه پس از خريدن و مالك شدن و قبل از آزاد كردن و وفاى به شرط ( كه ممكن است يك ساعت طول بكشد يا يك روز يا يك هفته و . . . ) عبد مسلمان در تحت سلطنت كافر است و كافر بر او سبيل و علوّ دارد و از او كار مىكشد و به حكم آيهء نفى سبيل ، چنين چيزى منفى است و نيز به حكم حديث « الاسلام يعلو . . . » كافر نمىتواند ولو براى يك ساعت بر مؤمن و مسلم علوّ و برترى داشته باشد . و تحقيق آن است كه مورد چهارم كه از ابتدا با شرط ضمن عقد مىخواهد تملّك كند مثل موردى است كه عبد كافر بود و ملك كافر ديگر بود ولى حالا عبد مسلمان شده و در استدامه و بقاء ملك كافر است ولى مجبور مىشود كه بفروشد ، اين دو باب هر دو مثال هم مىباشند كه به مجرّد اشتراط مزبور و يا اجبار بر بيع ، سبيل و سلطه منتفى نمىشود و تا بيع يا عتق حاصل نشده كافر بر مسلمان سلطه دارد و به حكم آيهء نفى سبيل ، جايز نيست . پس به عقيدهء شيخ اعظم استثناء مورد چهارم هم ناتمام است .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\n\r\nقوله : و الحاصل :\r\nدر مورد سبيل كه در آيه نفى شده ، به قول شهيد اوّل در حواشى سه احتمال وجود دارد :\r\n1 - سبيل اعم باشد و شامل مجرّد ملكيّت هم بشود يعنى نفس مالكيّت كافر نسبت به مسلمان ولو يك لحظه هم سبيل باشد و به حكم آيه منفى باشد . طبق اين احتمال از چهار مورد مذكور ، تنها مورد دوّم استثنائش صحيح است كه كافر اقرار به حريّت داشت و اصل ملكيّت كافر نسبت به عبد مسلمان محرز نيست ، بلكه در ظاهر حكم به عدم ملكيّت مىشود و چنين موردى مشمول آيه نيست . ولى مورد اوّلى و سوّمى و چهارمى استثنائش باطل است زيرا در موارد شراء مَنْ ينعتق عليه و نيز در مورد « اعْتِقْ عبدك عنّى بكذا » ، مجرّد ملكيّت هست و كافر آناًماّ مىخواهد مالك مسلمان شود و سپس آزادى صورت بگيرد و به حكم آيه مجرّد تملّك هم منفى است و كافر مالك مسلمان نمىشود ولو يك آن و استثناء ندارد . و نيز در مورد بيع با شرط عتق كه به طريق اولى اصل ملكيّت مىآيد و قابليّت بقاء و استمرار هم دارد و قطعاً مشمول آيه است و چنين مالكيّتى منفى است و جاى استثناء نيست .\r\n2 - مراد از سبيل مجرّد ملكيّت نيست بلكه ملكيّت مستقرّ ( ملكيّتى كه دوام و استقرار دارد ) مراد است منتها نه خصوص ملك مستقّر فعلى بلكه شأنى هم باشد كافى است يعنى ملكيّتى كه قابليّت بقاء و استمرار را داشته باشد ، و آيهء شريفه اين نحو از مالكيّت كافر بر مسلم را نفى مىكند . نتيجهء اين احتمال : استثناى مورد اول و دوّم و سوّم صحيح است زيرا در مورد اوّل و سوّم مجرّد ملكيّت هست ولى قابل دوام و بقاء نيست و آيهء نفى سبيل اين را شامل نيست و در مورد دوّم هم كه اصل ملكيّت هم مسلم نيست تا چه رسد به دوام و استقرار آن ، ولى استثناى مورد چهارم صحيح نيست زيرا در اين مورد ، ملكيّت كافر نسبت به مسلمان قابليّت دوام و استقرار را دارد ولو فعلًا مستقّر نيست بخاطر شرطى كه در ضمن عقد آورده‌اند ولى ذاتاً و قطع نظر از شرط قابليّت استقرار را دارد و مشمول آيه است و آيه آن را نفى مىكند و جاى حكم به صحّت نيست .\r\n3 - مراد از سبيل خصوص ملك مستقرّ فعلى باشد يعنى اينكه در خارج كافر مالك مسلمان شود و اين ملكيّت ادامه داشته باشد و چيزى نتواند آن را به هم بزند ، ملكيّت به اين نحو منفى است نه هر ملكيّتى ، نتيجهء اين احتمال : هر چهار مورد استثنائش صحيح\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nاست زيرا در مورد دوّم كه اصل ملكيّت منتفى است و در قسم اوّل و سوّم هم كه استقرار و بقاء ندارد ولو شأنا و در قسم چهارم هم ولو قابليّت بقاء داشت و ليكن با آمدن شرط ضمن العقدى فعلًا از دوام و استمرار افتاد و دير يا زود بايد به شرطش عمل كند و عبد را آزاد كند . پس آن را كه آيه نفى مىكند اين موارد نيست و اين موارد تملّك صحيح است .\r\nمرحوم شيخ مىفرمايد : « خير الامور اوسطها » يعنى ما از سه احتمال مزبور احتمال دوّم را كه وسط بود اختيار مىكنيم و مىگوييم : منظور آيه نفى مجرّد ملكيّت نيست زيرا مجرّد ملكيّت سبيل و سلطه محسوب نمىشود و نيز ملك مستقرّ فعلى هم لازم نيست باشد زيرا با وجود ملك مستقرّ ولو شأناً ، سبيل و سلطه هست ( به بيانى كه در و فيه نظر فرمودند ) و به حكم آيه منفى است .\r\n\r\nقوله : ثم انّ :\r\nتملّك كافر نسبت به عبد مسلمان گاهى تملّك ابتدائى است يعنى ابتدا به ساكن مىخواهد مالك شود و احداث مالكيّت است و گاهى استدامه‌اى است يعنى قبلًا مالك بود و حالا هم حكم به بقاءِ مالكيّت او مىشود مثل موردى كه عبد كافرى نزد مولاى كافر ، مسلمان شد كه از اين پس مولى را اجبار به بيع مىكنند ولى تا نفروخته است عبد تازه مسلمان كماكان در ملك او باقى است . و تملّك ابتدائى هم گاهى اختيارى است يعنى كافر به اختيار خويش مىخواهد مالك عبد مسلمان شود مثل خريدن و مالك شدن قبول هبه كردن و مالك شدن و . . . كه اينها از افعال اختيارى است . و گاهى قهرى و غير اختيارى است مثلًا عبد كافرى نزد مولاى كافر بود و حالا مسلمان شده و قبل از آنكه مولى را مجبورش كنند تا عبد را بفروشد از دنيا رفت و عبد كافر هم مثل ساير اموال كافر به وارثِ كافر او منتقل شد كه ارث ناقل قهرى است نه اختيارى ، يعنى وارث چه بخواهد و چه نخواهد مالكِ تركهء مورّث خويش است .\r\nتا به حال وضع مالكيّت اختيارىِ كافر بر مسلمان روشن شد كه در مواردى استثناء شد و حكم به صحّت شد . و امّا تملّك قهرى چگونه است ؟ آيا وارثِ كافر ، عبد مسلمان را هم از پدرش ارث مىبرد يا خير ؟ در اينجا دو دسته ادلّه داريم :\r\n1 - آيهء نفى سبيل بنابر اينكه مجرّد ملكيّت را هم شامل شود ، دلالت مىكند كه كافر مالك مسلمان نمىشود و بر مؤمن سبيل ندارد و يكى از مصاديق سبيل همين تملّك كافر\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nنسبت به مسلمان است پس آيه مىگويد : وارثِ كافر ، عبد مسلمان را به ارث نمىبرد .\r\n2 - عمومات ارث كه دلالت مىكنند بر اينكه وارثِ كافر از مورِّث كافر ارث مىبرد و به عمومشان عبد مسلمان را هم كه از اموال ميّت است شامل مىشوند و ميان اين دو دسته از نسب اربع عموم من وجه است و مادّه اجتماع عبد مسلمان است كه از ميّت كافر بر جاى مانده كه آيهء نفى سبيل مىگويد : وارثِ كافر ، عبد مسلمان را ارث نمىبرد و مالك نمىشود و عمومات ارث مىگويند : اين را هم ارث مىبرد و مالك مىشود و اين دو دسته تعارض و تساقط مىكنند و نوبت به اصل عملى مىرسد و اصل عملى استصحاب بقاء رقيّت و عدم حريّت است يعنى چنين نيست كه اين عبد بطور قهرى عليه ميّت آزاد شود و موت او سبب انعتاق قهرىِ عبدش باشد و يا عليه وارث آزاد شود ، وجهى و مجوّزى براى انعتاق نيست ، عتق هم كه صورت نگرفته پس كماكان بر رقيّت باقى است . ولى نتيجه استصحاب بقاء رقيّت اين نيست كه : پس وارثِ كافر ، مالك اين عبد مىشود زيرا چنين استصحابى اصل مثبت خواهد بود كه حجّت نيست بلكه نتيجه‌اش دو احتمال است : 1 - وارثِ كافر مالك عبد شود . 2 - امام عليه السلام كه « وارثُ مَنْ لا وارِثَ له » است اين عبد مسلمان را مالك شود . ( البته اگر در طبقات پيش از امام يك وارث مسلمانى نباشد و گرنه نوبت به امام نمىرسد . ) پس هر دو محتمل است .\r\n\r\nقوله : بل هو :\r\nنه تنها احتمال مىدهيم كه امام وارثِ اين عبد باشد بلكه تحقيق اين احتمال را اقتضا مىكند . بيان ذلك : ما در اينجا چهار دسته ادلّه داريم : 1 - استصحاب بقاء رقيّت 2 - آيهء نفى سبيل 3 - عموماتِ ارث 4 - رواياتى كه مىگويد : « الامام وارثُ من لا وارث له » و مقتضاى جمع ميان اين ادلّه آن است كه : امام عليه السلام مالك عبد مسلمان شود ، به اين بيان : از طرفى به حكم استصحاب رقيّت ، الان هم اين عبد مسلمان به رقيّت باقى است و مملوك است از طرفى آيهء نفى سبيل مىگويد : وارثِ كافر نمىتواند او را ارث ببرد و وجودش كالعدم است ، از طرفى هم ادلّهء ارث او را شامل است و مىگويد : بالاخره او نيز به ارث برده مىشود ، پس عبد مسلمان مالى است كه قابل ارث بردن است و فرزند كافر هم نمىتواند ارث ببرد طبعاً نوبت به امام عليه السلام مىرسد و امام وارث او است .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n\r\nقوله : و بهذا التقرير :\r\nاگر كسى اشكال كند و بگويد قانون باب ارث اين است كه : الا قرب فا لا قرب بايد پيش رفت و با وجود طبقهء اوّل نوبت به طبقهء دوّم نمىرسد و با وجود دوّمى نوبت به طبقهء سوّم نمىرسد و با وجود آنها نوبت به ضامن جريره نمىرسد و با وجود او نوبت به مولاى مُعتق نمىرسد و با وجود او نوبت به امام نمىرسد . آنگاه با وجود وارثِ كافر در طبقهء قبل از امام عليه السلام چگونه نوبت به امام رسيد و امام مالك شد ؟\r\nمرحوم شيخ مىفرمايد : اين اشكال مندفع است زيرا به حكم آيهء نفى سبيل ، وارث كافر از ارث محروم شد و كسى كه ممنوع از ارث شد وجودش كالعدم است و مثل كسى است كه بيگانه است وارث نمىبرد ، آنگاه نوبت به امام عليه السلام مىرسد زيرا مورد ارث امام آنجا است كه وارثى نباشد .\r\n\r\nقوله : فالعمدة :\r\nپس از راه عمومات ارث نتوانستيم ثابت كنيم كه وارثِ كافر ، عبد مسلمان را هم به ارث مىبرد و قهراً مالك مىشود ، چون اين عمومات معارض پيدا كرد ، آنگاه عمده دليل ما بر جواز ارث بردن و مالك شدن ، و جود اجماع است كه همه فرموده‌اند و محقّق ثانى هم در جامع المقاصد تصريح به اجماع كرده است .\r\n\r\nقوله : ثمّ هل يلحق :\r\nنواقل يا اسباب مُمِلّكه دو دسته هستند : 1 - نواقل اختيارى مثل خريدن و هبه كردن و . . . 2 - نواقل قهرى و غير اختيارى مثل ارث بردن و . . . حال آيا هر نوع تملّك قهرى ملحق به ارث است و همانطورى كه كافر از راه ارث بردن مالك قهرىِ عبد مسلمان مىشد از راههاى ديگر هم مالك مىشود ؟ يا حكم مزبور مختصّ به ارث است و ساير تملّكات قهرى ملحق به ارث نيست و كافر از آن راهها مالكِ مسلمان نمىشود ؟ و يا تفصيل در كار است به اينكه : گاهى تملّك قهرى از يك سبب اختيارى سر چشمه مىگيرد ، ( مثلًا بايع كافرى عبد كافرش را به مسلمانى فروخت و در ضمن عقد براى مشترى شرط خيار كردند كه اين خيار مجعول به جعل متعاقدين است و اختيارى است ، سپس در مدّت خيار ، عبد كافر مسلمان شد و بعد مشترى اعمال خيار كرد و معامله را فسخ كرد ، بدين وسيله بايعِ كافر مجدّداً مالك اين عبد مىشود و به اختيار او هم نيست\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nبلكه مشترى با فسخ باعث اين تملّك قهرى براى كافر شده ولى سببش اختيارى است كه حق الخيار مجعول به جعل طرفين باشد . ) چنين موردى ملحق به ارث نيست و كافر مالك عبد مسلمان نمىشود . و گاهى تملّك قهرى داراى سبب اختيارى نيست ( مثلًا در همان مثال قبلى شارع مقدّس خيار مجلس يا حيوان يا غيره را براى مشترى جعل كرده و به اختيار طرفين نيست و بعد مشترى با استفاده از اين حق الخيار مجعول از ناحيهء شارع معامله را فسخ كند و عبد مسلمان دوباره ملك كافر شود كه تملّك قهرى است و از سبب غير اختيارى سر چشمه مىگيرد . ) چنين موردى ملحق به ارث بشود و كافر مالك عبد مسلمان گردد ؟\r\nمرحوم شيخ مىفرمايد : در قدم اوّل ما وجه وسط را اختيارى مىكنيم زيرا دليل جواز ارث و تملّك قهرى اجماع است و اجماع دليل لبّى است و به قدر متيقّنِ آن كه باب ارث باشد اكتفا مىشود و در ساير موارد به عموم آيهء نفى سبيل بر مىگرديم . و در قدم دوّم اگر كسى قول وسط را خدشه كند ما وجه اخير يعنى تفصيل را ترجيح مىدهيم .\r\n\r\nقوله : ثمّ انّه :\r\nتا به حال وضع تملّك كافر نسبت به عبد مسلم روشن شد و مواردى تملّك ابتدائىِ اختيارى بود كه به صورت مستثنيات بيان شد و چهار مورد بود كه فعلًا كارى با اين موارد نداريم چرا كه در اين موارد خود به خود مالكيّت كافر نسبت به عبد مسلمان بقاء و استمرار ندارد . و مواردى هم تملّك ابتدائىِ قهرى بود كه قدر متيقّن باب ارث بود و الحاق ساير نواقل قهرى به ارث مشكل پيدا كرد . و مواردى هم تملّك استدمه‌اى بود كه عبد كافرى نزد مولاى كافر بود و بعد مسلمان شد و فعلًا مالكيّت كافر هست و منتفى نشده است حال در اين گونه موارد كه مالكيّت كافر محفوظ است حكم آن است كه : بدون هيچ اشكال و اختلافى همهء فقهاء متفق القول مىگويند : مولاى كافر مجبور است عبد مسلمان را به مسلمانان بفروشد و اگر خودش نفروشد مسلمانان عليه او خواهند فروخت و طيب نفس او در اين مورد شرط نيست ، و به هر حال شرعاً عبد كافر در ملك كافر باقى نمىماند و دوام و استمرار پيدا نمىكند بلكه دير يا زود از چنگ او خارج مىشود و به مسلمين فروخته مىشود و دليل اين مطلب روايتى است كه از امام على عليه السلام وارد شده است :\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nعبد كافرى مسلمان شده بود و امام على عليه السلام فرمود : برويد و او را به مسلمانان بفروشيد و پولش را به مولاى كافرش بدهيد ( تا متضرّر نشود ) و مبادا بگذاريد عبد مسلمان در نزد كافر و به ملكيّت او باقى بماند .\r\n\r\nقوله : و منه :\r\nدر قدم اوّل خود مولاى كافر بايد عبدش را به مسلمان بفروشد و در قدم بعدى اگر كافر امتناع كرد و عبد مسلمان را نفروخت حاكم شرع ( فقيه جامع شرائط ) متولّىِ بيع مىشود و عبد را به مسلمانان مىفروشد .\r\n\r\nقوله : و يحتمل :\r\nدر رابطه با ولايت بر بيع عبد مسلمان سه احتمال وجود دارد :\r\n1 - ابتدائاً فقط مالك كافر حق بيع دارد و اگر امتناع كرد نوبت به حاكم شرع يا عدول مؤمنين مىرسد .\r\n2 - ابتدائاً هر يك از مالك و حاكم ولايت دارند و هر كدام مىتوانند بفروشند . ( مثل پدر و جدّ پدرى )\r\n3 - ابتدائاً فقط حاكم شرع ولايت دارد و كافر نمىتواند بفروشد .\r\nحال در فراز قبلى سخن از ترتيب و طوليّت بود ، ولى در اينجا مىفرمايند : بعيد نيست كه حاكم شرع از ابتدا ولايت بر بيع داشته باشد چه كافر امتناع بكند يا نه ، دليل ولايت حاكم آن است كه : كافر گرچه مالك عبد مسلمان است ولى قابليّت سلطنت و استيلاء و دخل و تصرّف در عبد مسلمان را ندارد و بيع تصرّف ناقل است و كافر سبيل و سلطه ندارد و محجور است و لذا حاكم شرع فقط حقّ دارد بفروشد . و كافر حقّ ندارد آرى حدّاكثر آن است كه به حكم نصّ ( روايت امام على ) و فتواى فقهاء كافر مالكيّت دارد ولى سلطه ندارد . و لذا در تعابير فقهاء كلمهء « يَبيعُ هو » نيامده تا منظور اين باشد كه خود كافر مىفروشد ، بلكه كلمهء يُباع عليه به صورت فعل مجهول آمده يعنى عليه كافر فروخته مىشود يعنى ديگران اين كار را مىكنند نه خودش .\r\n\r\nقوله : بل صرّح :\r\nبه نظر ما مالكيّت بود ولى سلطنت نبود ، ولى فخر الدين در ايضاح تصريح كرده به اينكه به مجرّد مسلمان شدنِ عبد ، اصل مالكيّتِ مولاى كافر زائل مىشود نه اينكه مالك\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nهست ولى سلطنت ندارد ، آرى تنها يك حقّى داردكه حقّ استيفاء ثمن باشد يعنى پس از اينكه حاكم يا مسلمين عبد او را فروختند ، او حق دارد بگويد : ثمنِ آن را به من بدهيد ، و بيش از اين حقّى ندارد . البته مرحوم شيخ اين را قبول ندارد و مىفرمايند : زوال ملكيّت بر خلاف نصّ و فتوى است و حقّ اين است كه تملّك دارد ولى تسلّط ندارد .\r\n\r\nقوله : و كيف كان :\r\nمىدانيم كه بيع احكامى دارد يكى از احكام مهّم آن خيارات است كه طرفين يا يكى از آنها حق الخيار پيدا مىكند از قبيل : خيار مجلس ، شرط ، حيوان ، عيب ، غبن و . . . حال اگر حاكم شرع متولّىِ بيع شد و عبد مسلمان را به مسلمانان فروخت ، احكامى دارد كه شيخ اعظم ره مطرح نمىكنند . ولى اگر خود مولاى كافر متولّىِ بيع شد و عبدش را به مسلمانان فروخت ( با اين فرض كه بيع او صحيح و نافذ باشد و اين مقدار سبيل و حقّ تصرّف ناقل داشته باشد كه در واقع مقدّمهء بر چيدن سبيل است . ) آيا در اين معامله هم حقّ الخيارى در كار است يا خير ؟ آيا خود كافر حقّ الخيار دارد ؟ آيا مشترىِ مسلمان حق خيار دارد ؟ شيخ اعظم مىفرمايد : خير حقّ الخيارى نيست نه به نفع مولاى كافر كه حق الخيار براى او جعل شده باشد و نه بر ضرر او كه حقّ الخيار عليه او جعل شود و براى طرف مقابل يعنى مشترىِ مسلمان جعل شود ، خير براى هيچكدام نيست و شهيد اوّل هم در حواشى دربارهء خيار مجلس و خيار شرط ، همين رأى را دارد . و دليل نفى خيار آن است كه : خيار چنان كه در مبحث خيارات خواهد آمد ، احداث و ايجاد ملك جديد است ( كه با فسخ و اعمال خيار از هم اكنون بايع دوباره مالك مبيع مىشود ) و چنين ملكيّت جديد و مستحدثى سبيل است و به بركت آيهء نفى سبيل نفى شده است .\r\n\r\nقوله : لتقديمه :\r\nاگر شما بفرمائيد : تنها آيهء نفى سبيل كه نيست ، ادلّهء خيارات هم هست كه با آيهء نفى سبيل عامّين من وجه هستند و در مادّه اجتماع كه بيع عبد مسلم باشد تعارض مىكنند و جاى آيهء مذكور نيست . در جواب مىگوييم : بر مسلك مشهور عنوان نفى سبيل مثل عنوان نفى ضرر و حرج از عناوين ثانويّه است و ادلّهء عناوين ثانويّه بر ادلّهء عناوين اوليّه حكومت دارند و مقدّم هستند پس با وجود آيهء نفى سبيل نوبت به ادلّهء خيارات نمىرسد . همانگونه كه به عقيدهء مشهور آيهء نفى سبيل بر عمومات و اطلاقاتِ صحّت بيع\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nهم مقدّم و حاكم بود ( گرچه مرحوم شيخ اعظم حكومت را در آنجا تسليم نشدند . )\r\nنتيجه : پس خيارى در اين معامله نيست نه براى فروشندهء كافر و نه براى خريدار مسلم .\r\n\r\nقوله : و يمكن :\r\nشافعيّه قاعده‌اى دارد به اين عنوان كه : « الزائل العائد كالّذى لم يزل او كالّذى لم يعد » ؟ يعنى چيزى كه زائل شده بود و مجدّداً عود كرده مثل آن چيزى است كه اصلًا زائل نشده بود و كاّن هميشه بوده ؟ يا مثل چيزى است كه هرگز عود نكرد و برنگشت و اينكه هست چيز جديدى است نه همان امر قديم كه عود كرده باشد ؟ و هر كدام نتايجى دارد . حال ممكن است كسى مسألهء ما را ( خيار فسخ داشتنِ كافر ) بر آن قاعده مبتنى كند و بگويد : يك زمانى كافر مالك عبد مسلمان بود و بعد آن را فروخت و ملكيّت زائل شد و حال مجدّداً اعمال خيار مىكند و عبد را به ملك خود بر مىگرداند . حال اگر اين ملكيّتى كه زائل شده بود و الان با فسخ كردن عود مىكند مثل آن ملكيّتى باشد كه اصلًا زائل نشده و كانّ هنوز نفروخته است ، نتيجه ثبوت خيار فسخ است زيرا با فسخ كردن همان ملكيّت سابق بر مىگردد و فرض اين است كه آن ملكيّت مورد امضاى شارع بود و نفى ملكيّت نكرده بود ، آرى امر به ازالهء آن كرده بود كه حالا هم پس از فسخ و عود ملكيّت بايد دوباره به مسلمان ديگر بفروشد . ولى اگر ملكيّت عود كرده در سايهء فسخ ، مثل ملك اوّل نباشد بلكه ملك جديد و مستحدث باشد ، نتيجه عدم ثبوت خيار فسخ است ، زيرا با فسخ يك ملك جديد درست مىشود و چنين ملكيّتى از سوى شارع امضاء نشده بلكه با آيهء نفى سبيل ابطال شده است .\r\n\r\nقوله : و لكن :\r\nما اصل مبناى مذكور را ( الزائل العائد كالذى لم يزل او كالذى لم يعد ) قبول نداريم زيرا به جائى بند نيست و مستندى ندارد . و آنكه مستند و داراى دليل است اينكه : آيهء نفى سبيل مىگويد : كافر مالك عبد مسلمان نمىشود و قدر متيقّنى كه از اين عموم خارج شده صورت تملّك قهرى در سايهء ارث بردن است كه اجماعاً جايز بود و مازاد بر آن كه با اعمال خيار مالك شود مشكوك است به بركت آيهء نفى سبيل حكم به نفى آن مىكنيم .\r\nدر نتيجه در بيع مذكور خيارى نيست نه براى كافر و نه براى مشترىِ مسلمان .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\n\r\nقوله : نعم :\r\nآرى اگر در معاملهء مذكور مُثمن ( عبد مسلمان ) يا ثمن ( وجه يا جنسى كه مسلمان به كافر در عوض عبد داده ) معيوب بود حقّ الخيار عيب دارند ولى فقط مىتواند ارش و ما به التفاوت صحيح و معيب را اخذ كند و گرنه حقِّ ردّ ندارد .\r\n\r\nقوله : و يشكل :\r\nخيارات در تقسيمى دو دسته مىشود : 1 - خياراتى كه از تضرّر يك طرف سر چشمه نمىگيرد و دليل آنها قاعدهء لا ضرر نيست مثل خيار مجلس ، حيوان ، شرط ، و . . . 2 - خياراتى كه از تضرّر سر چشمه مىگيرد و براى دفع ضرر جعل مىشود و دليل آنها قانون لا ضرر است مثل خيار غَبْن ، عيب تدليس ، تأخير و . . . حال قسم اوّل از خيارات در معاملهء عبد مسلمان نيست ولى قسم دوّم را نمىتوانيم نفى كنيم زيرا دليل آن قاعدهء لا ضرر است و لا ضرر بر آيهء نفى سبيل حكومت دارد و منظور از قوّت ادلّهء نفى ضرر همين است آنگاه على القاعده بايد گفت : اين دسته از خيارات ثابت است . ولى باز هم مرحوم شيخ تفصيل مىدهند به اينكه : اگر مولاى كافر متضرّر مىشود حق الخيار ندارد چون خودش بر ضررش اقدام كرده زيرا منشأ تضرّر ، كفر او است و كفر اختيارى است و كسى كه اختيار كفر كرده در حقيقت غير مستقيم اقدام به ضرر خويش كرده و ديگرى ضامن نيست . ولى اگر مشترىِ مسلمان متضرّر مىشود حقّ الخيار دارد و مىتواند معامله را فسخ كند .\r\n\r\nقوله : و يظهر :\r\nوقتى مولاى كافر مجبور مىشود و عبد مسلمان را به مسلمانى منتقل مىكند اين نقل و انتقال گاهى به عقد لازم از قبيل بيع است كه تا به حال حكمش بيان شد . و گاهى به عقد جايز است يعنى عبد مسلمان را به مسلمانى هبه و هديه مىكند ( و مىدانيم كه قانون هبه اينست كه تا لازم نشده و متهّب در مال موهوب تصرّف نكرده ، واهب حقّ رجوع دارد . ) حال آيا كافر حقّ رجوع دارد يا نه ؟ مىفرمايد : از مطالبى كه در رابطه با بيع گفتيم كه حقّ فسخ نداشت ، حكم هبه هم روشن مىشود كه حقّ رجوع ندارد به همان بيان كه ملك جديد است و با آيهء نفى سبيل مرتفع مىشود .\r\n\r\n","description":"","footnote":"","page_name":" 468 ","page_number":468},
  {"content":"\r\n\r\n\r\nقوله : و خالف :\r\nبه عقيدهء مشهور ، مولاى كافر نه حقّ فسخ داشت و نه حقّ رجوع در هبه ، ولى محقق ثانى در جامع المقاصد به پيروى از شهيد اوّل در دروس با رأى مشهور مخالفت كرده و فرموده‌اند : كافر حقّ الخيار دارد و اگر متاع معيوب بود مىتواند آن را به صاحبش ردّ كند و عبدش را بگيرد . و دليل محقق ثانى اينست كه : عقد چه جايز و چه لازم داراى آثار و لوازم و مقتضَيات و احكامى است كه حتماً اين لوازم بر عقد مترتّب مىشود و صرف اينكه مبيع عبد مسلمانى است كه كافر به مسلمانان فروخته است ، باعث نمىشود كه از آثار عقد رفع يد شود ، زيرا رفع يد از اين آثار نياز به مقتضى و دليل دارد و دليلى نداريم و اگر كسى بگويد : آيهء نفى سبيل دليل بر خروج از اين آثار و لوازم است و به حكم آيه خيارى نيست خواهيم گفت : اين آيه اگر مقتضى بود مىبايست از اصل ملكيّت رفع يد شود و بگوييم : اصلًا كافر مالك مسلمان نيست ، در حالى كه چنين نكرديم ، پس آيهء مزبور دليل بر رفع يد از لوازم عقد نيست . حال كه لوازم عقد باقى و محفوظ است .\r\nپس اگر كافر به معاملهء معاطاتى عبد مسلم را به مسلمان بفروشد احكام معاطات جارى مىشود ( تا عين مثمن و ثمن موجود است طرفين حقّ ترّاد دارند و مىتوانند عوضين را به يكديگر بر گردانند . ) و نيز اگر عبد مسلمان را به مسلمانان هبه كرد باز احكام هبه را دارد يعنى تا زمانى كه متهبّ تصرّف نكرده و هبه ، لازم نشده واهبِ كافر حقّ رجوع در هبه دارد . آرى اين مقدار را مىپذيريم كه : حاكم شرع مىتوانند از اوّل كافر را ملزم سازد به اينكه كليّهء خيارات را در متن عقد اسقاط كند و بدون خيار معامله كند ، يا ملزم كند كه عقد جايز انجام ندهد و به نقل لازم ، عبد مسلمان را به ديگرى منتقل كند البتّه مشروط بر اينكه از اين ناحيه خسارتى بر مال وارد نشود ، ولى اگر از اوّل چنين الزامى نبود و كافر عبد مسلمان را فروخت يا هبه كرد آثار و احكام كه خيار فسخ و جواز رجوع و . . . باشد ثابت است و كافر حقّ فسخ و رجوع دارد .\r\n\r\nقوله : و فيما ذكره نظر :\r\nمرحوم شيخ مىفرمايد : سخنان محقّق ثانى از اوّل تا آخر قابل مناقشه است ؛ امّا اينكه فرمودند : حقّ الخيار از لوازم بيع است و حق رجوع از لوازم هبه است و چيزى كه مقتضى و دليل بر خلاف باشد و موجب شود كه ما از اين لوازم رفع يد كنيم وجود ندارد ، . . .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nمرحوم شيخ مىفرمايد : اتّفاقاً مقتضى و دليل داريم و آن عموم آيهء نفى سبيل است كه به صورت نكره در سياق نفى مىگويد : كافران بر مؤمنان هيچ سبيلى ندارند و بنابر اينكه سبيل ملكيّت را هم شامل شود ، معناى آيه نفى هر گونه تملّكى از كافر نسبت به مسلمان است و قدر متيقّن آن است كه : عموم آيه به باب ارث تخصيص خورده و باب تملّك قهرى به ارث خارج شده است و اجماع قائم بود بر جواز ارث بردن ، ولى آيا به باب عود ملكيّت توسّط اعمال خيار و فسخ معامله يا توسّط رجوع در هبه ، نيز تخصيص خورده است كه بگوييم : كافر نمىتواند مالك مسلمان شود مگر در موردى كه فسخ كند يا رجوع كند كه اگر چنين كرد مالك شود ؟ آيا چنين است ؟ مىفرمايد : تخصيص آيه به اين موارد دليل ندارد و وقتى شك در تخصيص زائد مىكنيم باز اصالة العموم جارى مىشود و به حكم عموم آيهء نفى سبيل نوبت به اعمال خيار يا رجوع در هبه نمىرسد .\r\nو امّا اينكه فرموديد : عقد بيع مستلزم خيارات است يا عقد هبه مستلزم جواز رجوع است و اينها از لوازم عقد مىباشند و هرجا ملزوم بود بايد لازم هم باشد . مىگوييم : اين استلزام يك امر عقلى كه نيست تا انفكاك لازم از ملزوم عقلًا محال و ممتنع باشد و ثبوت لازم بر فرض ثبوت ملزوم ضرورى و حتمى باشد ، بلكه اين آثار و لوازم تابع ادلّهء آنها است يعنى به بركت ادلّهء خيارات ، حق الخيار ثابت مىشود و به بركت ادلّهء جواز رجوع در هبه ، اين رجوع ثابت مىشود و وقتى اين احكام تابع ادلّهء خودشان بودند مىگوييم : از نظر مشهور آيهء نفى سبيل بر ادلّهء خيارات و جواز رجوع تقدّم دارد و مختص اين ادلّه است ( البته چون نسبت‌ها عموم و خصوص من وجه است جاى تخصيص مصطلح نيست و جاى حكومت است ) و با وجود دليل حاكم نوبت به دليل محكوم نمىرسد ( البته جا داشت تفصيل بدهند و بفرمايند : اگر دليل خيار قانون لا ضرر باشد ، اين دليل الخيار است كه قويتر است و اگر ادلّهء خاصّهء ديگر يا اجماع و حكم عقلى باشد كه دليل لبّى هستند ، آيهء نفى سبيل از آنها قويتر است ) و از نظر مشهور آيهء نفى سبيل بر ادلّهء صحت و لزوم بيع ( احلّ اللّه البيع ، اوفوا بالعقود و . . . ) كه به مراتب قويتر از ادلّهء خيارات بودند مقدّم و حاكم بود تا چه رسد به اين ادلّه كه خيلى ضعيف تر هستند و تقديم آيهء نفى سبيل بر اينها خيلى راحت است .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\n\r\nقوله : و مع :\r\nبر فرض كه مسأله حكومت ثابت نشود و آيهء نفى سبيل بر ادلّهء خيارات حاكم نباشد بلكه ادلّهء خيارات قدرت مقاومت داشته باشد باز مىگوييم : در مادّهء اجتماع كه حق الخيار در مورد عبد مسلمان باشد ، دو دسته تعارض و تساقط مىكنند و نوبت به اصل عملى مىرسد و اصل عملى در اينجا استصحاب بقاء ملكِ مشترى مسلمان و عدم زوال آن است زيرا قبل از فسخِ كافر و اعمال خيار او كه عبد ملك مشترىِ مسلمان گرديده بود حال پس از فسخ شك در بقاء ملك داريم ، از استصحاب بقاء ملك ( استصحاب وجودى ) و عدم زوال ملك ( استصحاب عدمى ) بهره مىگيريم . ولى بلافاصله مىفرمايد : فتأمّل كه شايد اشاره باشد به اينكه : بر مسلك شيخ طوسى كه تا مدّت خيار منقضى نشود اصلًا مبيع ملك مشترىِ مسلمان نشده تا استصحاب ملك جارى شود و بر مسلك مشهور هم كه به مجرّد عقد ، ملكيّت مىآيد اين بحث مطرح است كه آيا علقهء مالكيّت كافر به كلّى منقطع شد يا ضعيف و باريك شده ولى از بين نرفته ؟ اگر از بين رفته باشد جاى استصحاب ملكِ مشترى است ولى اگر ضعيف شده باشد و هنوز باقى باشد هم جاى استصحاب بقاء ملك بايع است و هم مجراى استصحاب بقاء ملك مشترى و بايد ديد كدام استصحاب مقدم است ؟ و اگر تقدّمى نبود تعارض و تساقط است و از استصحاب طرفى نمىبنديم .\r\nو امّا اينكه فرموديد : آرى حاكم شرع كافر را ملزم مىسازد به اينكه به عقد جايز منتقل نكند ، به بيع لازم هم كه منتقل مىكند همهء خيارات را اسقاط كند . . . ما مىگوييم :\r\nچه فرق است ميان اينكه حق رجوع و خيار باشد ولى حاكم مجبورش كند كه اسقاط نمايد يا به قول مشهور از اوّل حق الخيارى نباشد ؟ اگر فرقى ندارد پس بهتر آن است كه بگوييم : از اوّل حق الخيارى نيست و مسألهء بيع عبد مسلمان از سوى كافر به مسلمان ديگر همانند مسألهء تصرّف در زمان خيار است و همانطورى كه اگر ذى الخيار در مدّت خيار در مالى كه در اختيار او است تصرّف كند اين تصرف مُسقِط خيار او است هكذا نقل عبد مسلم به مسلمانان هم مسقط خيار است يعنى از آغاز حقّ الخيارى ندارد .\r\n\r\nقوله : و ممّا ذكرنا :\r\nمرحوم علّامه در قواعد فرموده : اگر كافرى عبد مسلمانش را به مسلمانى بفروشد و در\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nمقابل پارچه‌اى را به عنوان ثمن از مشترىِ مسلمان دريافت كند ، سپس عيبى در آن پارچه بيابد ( حق الخيار عيب دارد و ) مىتواند پارچهء معيوب را به مشترى برگرداند ، ولى پس از اعادهء ثمن آيا حق دارد خود عبد مبيع را استرداد كند ؟ يا فقط حقّ دارد بدل آن يعنى قيمتش ( چون عبد از قيميّات است ) از مشترى بگيرد نه خود عبد را ؟ علّامه فرموده ؟ فيه نظر يعنى دو وجه وجود دارد :\r\n1 - استرداد خود عبد تملّك اختيارىِ كافر نسبت به مسلمان است و ملكيّت ابتدائىِ اختيارى به حكم آيهء نفى سبيل ، منتفى است پس حق ندارد خود عبد را برگرداند . اين دليل استرداد قيمت است .\r\n2 - ردّ عوض به وسيلهء عيب يك حكم قهرى و نبائش بر قهر و جبر و غير اختيار است يعنى شارع اين حقّ را به او داده نه اينكه اختيارىِ او باشد همانند ارث كه امرى قهرى است ، اگر اين باشد پس حقّ استرداد خود عبد را هم دارد .\r\n\r\nقوله : محلّ تأمل :\r\nمرحوم شيخ مىفرمايد : از جوابى كه به محقّق ثانى داديم ، دانسته مىشود كه سخن علّامه نيز قابل مناقشه است كه براى كافر حق الخيار عيب قائل شد و گفت : مىتواند ثمن را ردّ كند و به قولى مثمن را برگرداند . و از نظر مشهور كافر « لا خيار له و لا عليه » آرى راه ديگرى براى تصحيح كلام علّامه وجود دارد و آن اينكه : ما دو دسته ادلّه داريم : 1 - ادلّهء خيار عيب 2 - آيهء نفى سبيل ، و قاعده اين است كه حتى الامكان ميان آنها جمع شود و جمع به اين است كه بگوييم : به حكم دليل الخيار ، براى كافر حقّ الخيار هست و به حكم آيهء نفى سبيل خود عبد به ملك او بر نمىگردد و نوبت به بدل آن مىرسد و در حقيقت نفى سبيل خود عبد به ملك او بر نمىگردد . و نوبت به بدل آن مىرسند و در حقيقت نفى سبيل مانع شرعى است و مانع شرعى مثل مانع عقلى است و همانطور كه اگر مبيع تلف شده بود و بايع اعمال خيار مىكرد نوبت به اخذ بدل مىرسد ، هكذا اگر تلف نشده ولى منع شرعى دارد باز به منزلهء تعذّر عقلى است و نوبت به مطالبهء بدل مىرسد .\r\n\r\nقوله : و هو حسن :\r\nمرحوم شيخ مىفرمايد : جمع مذكور پسنديده است ولى جاى يك اشكال باقى است و آن اينكه كسى بگويد : استحقاق كافر بر اخذ بدل كاشف از استحقاق او بر خود عين و\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nعبد مسلمان است و گرنه نمىتوانست بدل بگيرد ، و استحقاق بر خود عبد اشكال دارد و آيهء نفى سبيل آن را بر مىدارد پس حقّ اخذ بدل هم ندارد ( و بايد به ارش گرفتن بسنده كند و حقّ ردّ ثمن را ندارد ) سپس مرحوم شيخ شاهدى مىآورد : اگر مملوك مسلمان را به مَنْ ينعتق عليه بفروشند و كافر پدر يا مادرش را خريدارى كند و عيبى بيابد او نيز حق فسخ ندارد زيرا اگر حق فسخ باشد و فسخ كند خود عبد يا امه كه منعتق شده پس بايد بدلش را بگيرد و استحقاق بدل كاشف از استحقاق مبدل است و با آيهء نفى سبيل منفى است .\r\n\r\nقوله : فتأمّل :\r\nشايد اشاره به اين باشد كه : استحقاق بدل سبيل و سلطه نيست و گرنه استيفاء حق هم بايد سبيل باشد ، مطالبهء قرضش هم بايد سبيل باشد در حالى كه نيست .\r\n\r\n","description":"","footnote":"","page_name":" 473 ","page_number":473},
  {"content":"\r\n\r\n\r\nمسألهء ديگر تملك كافر نسبت به مصحف\r\nآخرين مسأله دربارهء شروط متعاقدين دربارهء تملّك كافر نسبت به مُصحف است : اگر مالكيّت كافر نسبت به مصحف موجب هتك حرمت و سبب نجاست و آلوده شدنِ مصحف باشد قطعاً جايز نيست و كارى به اين فرض نداريم ، همچنين مسألهء بيع مصحف به كافر هم فعلًا مطرح نيست چرا كه در خاتمهء مكاسب محرّمه راجع به بيع مصحف مبسوطاً بحث شد ، و فعلًا كلام در مطلق تملّك كافر نسبت به مُصحف است چه از راه ارث بردن باشد ، يا از راه هبه و هديه باشد يا از طريق استنساخ باشد و . . . آيا نقل مصحف به كافر و مالكيّت كافر نسبت به مصحف جايز است يا خير ؟ مشهور طرفدار عدم جوازند شيخ طوسى « 1 » و محقّق اوّل « 2 » در كتاب جهاد همين را گفته‌اند ، علّامه در كتابهايش « 3 » همين را فرموده جمهور فقهاى متأخّر از علّامه هم همين را گفته‌اند .\r\nابن جنيد اسكافى گفته : مختار من اين نيست كه كافر بتواند مصحف و قرآن را رهن كند و مسلمان قرآن را نزد او گرو بگذارد ( پس نقل و تمليك به كافر به طريق اولى ممنوع است . ) و نيز هر آنچه احترام و تعظيم آن بر مسلمان واجب است حق ندارد نزد كافر گرو بگذارد ، و نيز بچه‌هاى صغير ( منظور بچّه‌اى است كه مملوك باشد ) را نبايد نزد كافر گرو بگذارند ( پس مملوك كبير را گرو بگذارند مانعى ندارد . ) اينهم كلام اسكافى . « 4 »\r\n\r\nقوله : و استدّلوا :\r\nمشهور براى عدم جواز نقل قرآن به كافر به دو دليل استدلال كرده‌اند :\r\n1 - احترام قرآن بر مسلمانان واجب است و نقل آن به كفّار باعث بىاحترامى به قرآن است و جايز نيست .\r\n2 - از نظر مشهور بيع و تمليك عبد مسلمان به كافر جايز نبود پس نقل مصحف به كافر به طريق اولى جايز نيست ( زيرا احترام عبد مسلمان هم بخاطر اسلام است و ارتباط قرآن با اسلام قويتر و بلكه خود اسلام است و احترامش واجبتر است . )\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 62 .\r\n( 2 ) . شرايع ، ج 1 ، ص 334 .\r\n( 3 ) . تذكرة ، ج 1 ، ص 463 ، و قواعد ، ج 1 ، ص 124 .\r\n( 4 ) . به نقل علّامه در مختلف ، ج 5 ، ص 422 .\r\n","page_name":" 474 ","page_number":474},
  {"content":"\r\n\r\n\r\nقوله : و ما ذكروه حسن :\r\nمرحوم شيخ مىفرمايد : مدّعاى مشهور نيكو است ( كه قائل به عدم جوازند ) ولى دليلهاى آنها ناتمام است و خالى از اشكال نيست ( امّا دليل اوّل : مسألهء بىاحترامى به قرآن كليّت ندارد زيرا گاهى ملك كافر است ولى در كتابخانه است يا در اختيار مسلمانى است يا در مسجد و مدرسهء مسلمانان است و در اين موارد بىاحترامى به قرآن نشده ، و امّا دليل دوّم : ما در خود عبد مسلمان هم تمليك و نقل او را به كافر جايز دانستيم پس جاى مقايسه كردن مصحف با عبد مسلمان نيست . ) ( به قول محشّين بزرگوار : اگر ادلّهء قول مشهور ناتمام است پس ادّعاى آنها هم بىدليل است و ادّعاى بىدليل كه تحسين ندارد كه شيخ فرمود : و هو حسن . )\r\n\r\nقوله : و فى الحاق :\r\nآيا احاديث نبوى صلى الله عليه و آله و سلم هم در حكم قرآن است و نقل آنها به كافر جايز نيست ؟ شيخ طوسى در مبسوط « 1 » تصريح به الحاق كرده و فرموده : اينها مثل قرآن قابل نقل به كفار نيستند . محقّق در شرايع « 2 » تصريح به كراهت كرده است و علّامه در تذكره « 3 » مردّد شده كه جاى الحاق هست يا نيست . پس سه قول شد :\r\n1 - حرمت 2 - كراهت 3 - تردّد و توقّف .\r\n\r\nقوله : و لا يبعد :\r\nاحاديثى كه منسوب به رسول خدا صلى الله عليه و آله و سلم است دو دسته است .\r\n1 - خبرهاى متواتر كه اسنادش به پيامبر صلى الله عليه و آله و سلم قطعى است و معلوم الصدور هستند .\r\n2 - خبرهاى واحدى كه معلوم‌الصدور نيستند ، حال آيا هر دو دسته روايات ملحق به مصحف است ؟ ظاهر كلام قوم آن است كه : دسته اوّل ملحق هستند چون وقتى مىگوييم : كلام پيامبر صلى الله عليه و آله و سلم ، منظور كلامى است كه قول رسول صلى الله عليه و آله و سلم بودنش معلوم باشد .\r\nولى شيخ مىفرمايد : بعيد نيست كه خبرهاى واحد هم همين حكم را داشته باشد ( چون كثيرى از اينها از پيامبر صادر شده و علم اجمالى داريم ) و در هر حال احاديث صادره از ائمهء اطهار عليه السلام حكمش حكم احاديث نبوى صلى الله عليه و آله و سلم است .\r\n( پايان جلد ششم )\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 64 .\r\n( 2 ) . شرايع ، ج 1 ، ص 335 .\r\n( 3 ) . تذكرة الفقهاء ، ج 1 ، ص 463 .\r\n","page_name":" 475 ","page_number":475},
  {"content":"\r\n . \r\n\r\n","description":"","footnote":"","page_name":" 476 ","page_number":476}
  ]