[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nمرزهاى اعجاز\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\nمرزهاى اعجاز\r\nبه قلم\r\nمرجع عاليقدر حضرت آية العظمى\r\nحاج سيدابوالقاسم خويى قدس سره\r\nترجمه\r\nآية الله جعفر سبحانى\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nفهرست نويسى پيش از انتشار توسط : مؤسسهء امام صادق عليه السلام\r\nخوئى ، ابوالقاسم ، 1278 - 1371\r\nمرزهاى اعجاز / ابوالقاسم خوئى ؛ ترجمهء جعفر سبحانى . - قم : مؤسسه امام صادق عليه السلام ، 1427 ق . = 1385\r\n224 ص .\r\nISBN : 964 - 357 - 231 - 5\r\nكتابنامه به صورت زيرنويس .\r\nفهرست نويسى بر اساس اطلاعات فيپا\r\nكتاب حاضر از مدخل كتاب \" البيان \" تاليف همين مؤلف ترجمه شده است .\r\n1 . قرآن - - اعجاز . الف . سبحانى تبريزى ، جعفر ، 1308 - - مترجم . ب . مؤسسهء امام صادق عليه السلام . ج . عنوان . د . عنوان : البيان .\r\n4 م 9 خ / 86 BP\r\n158 / 297\r\nمرزهاى اعجاز\r\nمترجم : آية الله جعفر سبحانى\r\nچاپخانه : مؤسسهء امام صادق عليه السلام\r\nچاپ : اول\r\nتاريخ : 1385 / 1427 ه‍\r\nتعداد : 2000\r\nناشر : مؤسسهء امام صادق عليه السلام\r\nEmail : pub @ imamsadeq . org\r\nwww . imamsadeq . org\r\nمركز پخش : قم - ميدان شهداء ، كتابفروشى توحيد\r\n7745457 و 2922335\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفهرست موضوعات\r\nمقدمه چاپ دوم : اعجاز قرآن از جهات گوناگون 13\r\nنهضت قرآنى در عصر حاضر بيدارى ملل مشرق زمين 18\r\nقرآن و خصيصهء نهايت‌ناپذيرى آن 19\r\n1 معجزه چيست ؟ اعجاز از نظر لغت و اصطلاح و شرايط آن 27\r\n2 ادعاى نبوت بايد با دليل همراه باشد پيامبران براى اثبات نبوت خود بايد معجزه داشته باشند 32\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nاعجاز ، گواه بر صدق گفتار مدعى است 33\r\nحسن و قبح عقلى پايه دلالت اعجاز 36\r\n3 لزوم هماهنگى معجزه با علوم و فنون رايج هر زمان هماهنگى معجزه با فن رايج زمان 40\r\nرواج شعر و خطابه در عصر نزول قرآن 41\r\nقرآن معجزه الهى است 45\r\nآيا كسى با قرآن به معارضه برخاسته است ؟ 46\r\nقرآن ، انشاى پيامبر اسلام نيست 49\r\nبلاغت داراى شعب و فنونى است 49\r\nقرآن معجزهء جاودانى است 51\r\nامتيازهاى قرآن بر ديگر معجزات 55\r\n4 اعجاز قرآن از نظر معارف الهى صفات خدا در قرآن 63\r\nصفات پيامبران در قرآن 67\r\n1 . آدم و حوا از نظر تورات 71\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n2 . ابراهيم در تورات 73\r\n3 . سرگذشت لوط و دخترانش در تورات 74\r\n4 . نبوتى كه به غارت رفت 75\r\n5 . يهودا با عروس فرزند خود نزديكى مىكند 77\r\n6 . تجاوز به همسر يك مؤمن مجاهد 77\r\n7 . سليمان و ترويج بت‌پرستى 79\r\n8 . ويرانى بتكده‌هاى سليمان 80\r\nدستور خدا به هوشيع 81\r\nتوهين عيسى به مادر خود 82\r\nتبديل آب به شراب از طريق اعجاز 83\r\n5 اعجاز قرآن از نظر انسجام در مضمون و اسلوب استوارى و عدم اختلاف در اسلوب 90\r\n6 اعجاز قرآن از نظر قانون‌گذارى ميانه‌روى اساس تعاليم اسلام است 97\r\nميانه‌روى در صرف مال 99\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nبردبارى در عين مبارزه با ستمگر 100\r\nنمونهء ديگر از برنامه‌هاى اعتدالى قرآن 101\r\nدعوت به سراى ديگر 103\r\nدعوت به بهره‌بردارى از نعمت‌هاى دنيا 104\r\nدعوت به نيكىها و مبارزه با فساد 107\r\nملاك فضيلت ، دانش و پرهيزگارى است 108\r\n7 قرآن و حقايق ثابت و خلل‌ناپذير 8 قرآن و مسئلهء خبر از غيب خبر غيبى قرآن در غزوهء بدر 117\r\nخبر غيبى قرآن در صيانت نبى 119\r\nخبر غيبى قرآن در گسترش آيين توحيد 120\r\nخبر غيبى قرآن در پيروزى روم بر ايران 121\r\nخبر غيبى قرآن دربارهء ابو لهب 122\r\n9 قرآن و اسرار آفرينش تلقيح نباتات به وسيلهء باد 128\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nحركت زمين 130\r\nنيم كرهء ديگر زمين 132\r\nقرآن و كرويت زمين 134\r\n10 پندارهاى بىاساس پيرامون اعجاز قرآن و پاسخ آنها 1 . مخالف قواعد عربى است 143\r\n2 . درك اعجاز قرآن ، همگانى نيست 145\r\n3 . معارضه با قرآن ممكن است 147\r\n4 . با عهدين مخالف است 149\r\n5 . تناقض دارد 149\r\n6 . چرا كتاب « اقليدس » و « مجسطى » معجزه نباشد ؟ ! 160\r\n7 . قدرت و انس ، مانع از مقابله شده‌اند 161\r\n8 . تاريخ جمع‌آورى قرآن با اعجاز آن نمىسازد 165\r\n9 . اسلوب قرآن با روش بليغان ، متفاوت است 167\r\n11 نويسندهء مسيحى و آهنگ معارضهء با قرآن معارضه با سورهء حمد 172\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nتحليل جمله‌ها سورهء ساخته 177\r\nمعارضه با سورهء « كوثر » 180\r\nتفسير سورهء كوثر 183\r\n12 معجزات ديگر پيامبر اسلام صلى اللّه عليه و آله و سلم نخستين دليل منكران معجزه : اظهار ناتوانى از برخى درخواست‌ها 191\r\nخواسته‌هاى آنان يا نزول عذاب و يا معجزه‌اى بود كه انكار آن مايه نزول عذاب بود 202\r\nگواه بر نظر اوّل 202\r\nگواه بر نظر دوم 203\r\nراهنمايى روايات 205\r\nدومين دليل منكران معجزه : اظهار ناتوانى از : 207\r\n1 . كرات آسمانى را قطعه قطعه بر سر آنها فرو ريختن 209\r\n2 . آنان را با خدا روبرو سازد تا او را از نزديك مشاهده كنند 210\r\n3 . كتابى را از آسمان فرود آورد 211\r\nسومين دليل منكران معجزه 216\r\nنبوت پيامبر اسلام صلى اللّه عليه و آله و سلم در عهدين 223\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nمقدمه چاپ دوم\r\nبسم اللّه الرّحمن الرّحيم بشر امروز پس از يك تجربه و آزمايش گسترده ، و تشكيل مجامع قانونگذارى به صورت‌هاى مختلف ، در عرصه‌هاى گوناگون ، به اين نتيجه رسيده است : آنچه تا كنون از قوانين و نظام‌هاى اجتماعى و سياسى و حقوقى تنظيم كرده است ، ضامن سعادت همه جانبهء بشر نبوده ، هر چند به صورت نسبى مفيد و سودمند واقع شده است . از اين جهت دانشمندان ، پيوسته در فكر بازبينى در حقوق و قوانين مدنى و بين المللى هستند تا بتوانند كاستىها را بر طرف كنند ، و سعادت مورد نظر را تأمين نمايند . ولى در طريق تحقق اين هدف ، مشكل بزرگ ، « بخشى نگرى » و « يك سو نگرى » بشر است ، و هر چه هم بخواهد خود را از آن رها سازد ، امكان‌پذير نمىباشد و در نتيجه انديشه‌هاى وى نمىتواند منافع همه بشرها را به صورت يكسان در برگيرد .\r\nبراى رفع اين مشكل ، بايد سراغ منبعى رفت كه از افق بالاتر بر جامعهء انسانى بنگرد ، و همهء انسان‌ها را بشناسد ، امّا خود در آن\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nمنافعى نداشته باشد و اين جز مكتب وحى چيز ديگرى نيست ، كه دو شرط اساسى قانونگذارى به صورت روشن در آن هست :\r\n1 . انسان‌شناس كامل باشد .\r\n2 . نفع و سود شخصى در وضع قوانين نداشته باشد .\r\nآخرين شخص از سلسلهء پيامبران الهى ، و آموزگاران آسمانى ، با آخرين پيام ، به سوى بشريت مبعوث شده ، و به زندگى انسان به صورت همه جانبه نگريسته است . مثلا : نظر به مسايل اجتماعى ، او را از نظر به مسايل فردى ، باز نداشته ، دعوت او به عبادت و درون‌گرايى ، او را از برون‌گرايى منصرف نساخته ، و با مطالعهء همهء زواياى زندگى بشر ، در هر عرصه‌اى پيامى دارد ، و بيش از چهارده قرن از نزول اصول و پيام‌هاى قرآنى او مىگذرد ، و پيشرفت علوم بشرى ، پيوسته لايه‌هايى از عظمت آن را كشف نموده و چيزى از جهان شمولى آن نكاسته است .\r\nاز اين نظر بحث و گفتگو دربارهء محتويات اين معجزهء جاودان ، پيوسته مورد اهتمام علما و دانشمندان بوده و از روز نزول قرآن تا به امروز ، هزاران كتاب ، درباره جوانب گوناگون آن نوشته شده است كه شمار آنها را فقط خالق جهان مىداند . يكى از بحث‌هاى مهم قرآن ، جنبهء اعجاز آن است كه تحدّى آن ، تا به امروز باقى بوده و در گوش جهانيان طنين‌انداز است :\r\n قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ \r\n\r\n","description":"","footnote":"","page_name":" 14 ","page_number":14},
  {"content":"\r\n\r\n هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً  ( اسراء / 88 ) .\r\n: « بگو اگر انس و جن گرد آيند تا مانند اين قرآن را بياورند ، نخواهند توانست ، حتى اگر همه پشتيبان يكديگر باشند » .\r\nيكى از بحث‌هاى مربوط به اعجاز قرآن ، قوانين اجتماعى و سياسى و اقتصادى آن است كه تا كنون به قوّت خود باقى مانده و كوچك‌ترين خدشه‌اى بر آنها وارد نشده است ، و مصلحان جهان سعادت خود را در عمل به آنها مىدانند .\r\nدر ميان آثار مربوط به اعجاز قرآن ، اثر ارزشمند مرجع عاليقدر شيعه مرحوم آية اللّه العظمى آقاى حاج سيد ابو القاسم خويى است كه به نام « البيان » چاپ و منتشر شده است و پيوسته مورد استقبال و پذيرش دانشمندان بوده است .\r\nاو در مقدمهء اين كتاب دربارهء اعجاز قرآن از جهات مختلف سخن گفته و تا آنجا كه امكانات اجازه مىداده ، آن را به شيوهء زيبايى به رشته تحرير كشيده است .\r\nدوست شهيدم كه شايسته است در فراق وى خون گريه كنم يعنى مرحوم آية اللّه آقاى حاج ميرزا على غروى ( 1349 - 1419 ه . ق ) مؤلف كتاب « التنقيح » كه به وسيله دژخيمان صدام جام شهادت نوشيد ، در سال 1347 هجرى شمسى نامه‌اى به اينجانب نوشت و\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nعلاقهء مؤلف محترم را به ترجمهء فارسى اين بخش از كتاب « البيان » منعكس نمود و از من خواست كه به ترجمه اين بخش بپردازم ، و من از روى ارادت به مؤلف بزرگوار كه پيوسته از آثار علمى او بهره برده‌ام ، و نيز به خاطر ارادت ديرينه‌اى كه به حضرت آية اللّه غروى داشتم ، به ترجمهء اين بخش دست يازيدم و در سال 1349 به زيور طبع آراسته گرديد . و نسخه‌اى حضور آقاى غروى ارسال شد تا از نظر مبارك مؤلف بگذرد ، پس از چندى مرحوم غروى طى نامه‌اى نوشت :\r\nحضرت آية اللّه خويى ترجمه را ستوده و فرمودند : « زيبا و شيوا ترجمه شده است » .\r\nاكنون متجاوز از 36 سال از نگارش و نشر آن مىگذرد ، بار ديگر پس از بازبينى و تجديد نظر ، به دست نشر مجدّد سپرده شد و در اختيار علاقه‌مندان قرار مىگيرد .\r\nاميد است اين ترجمه مورد قبول حضرت ولى عصر - عجّل اللّه تعالى فرجه الشريف - واقع شود و چراغى فرا راه جوانان پيروى قرآن و شيفتگان وحى الهى قرار گيرد .\r\nقم - مؤسسهء امام صادق عليه السّلام\r\nجعفر سبحانى\r\n12 / 12 / 1384\r\n2 صفر 1427\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nپيش‌گفتار چاپ نخست نهضت قرآنى در عصر حاضر\r\nاز آغاز قرن چهاردهم اسلامى ، در ميان مسلمانان جهان ، توجه خاصّى به قرآن مجيد پيدا شده است و متفكران بزرگ و انديشمندان عاليقدر اسلام ، براى نشر حقايق عالى قرآن و تشريح تعاليم حياتبخش آن ، بيش از پيش به نوشتن تفاسير سودمند و ارزنده‌اى دست زده‌اند ، و در حقيقت در تمام كشورهاى اسلامى يك نهضت آموزش قرآنى ، و يك نوع گرايش عميق و ريشه‌دار نسبت به قرآن ، پديد آمده است .\r\nما در علل و انگيزه‌هاى اين گرايش ، بحث و گفتگو نداريم ، ولى نكته‌اى كه مىتواند روشنگر گوشه‌اى از اين علل باشد اين است كه هيچ فرد با اطلاعى نمىتواند انكار كند كه ترقى و پيشرفت مسلمانان در زمينه‌هاى علم و سياست در قرون نخستين اسلام ، مديون پيروى از قرآن بوده است . و تمدن درخشان اسلامى ، كه صدها\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nسال ، بر جوامع بشرى پرتو افكن بود ، در سايه الهام از حقايق همين كتاب آسمانى به وجود آمد ، و باران علوم وحى الهى بود كه سرزمين‌هاى وسيعى را سبز و خرّم ساخت .\r\n\r\nبيدارى ملل مشرق زمين\r\nقرن چهاردهم با بيدارى ملل خاور زمين و بالاخص مسلمانان جهان آغاز گرديد . انديشمندان بزرگ و رهبران فكرى و علمى مسلمانان جهان ، به انحطاط و عقب‌ماندگى خود ، از كاروان علم و صنعت ، كه روزى خود قافله سالار آن بودند ، به طور عميق توجه نموده و به خلأ بزرگى كه پديد آمده بود كاملا پى بردند و همگى اعتراف كردند كه اين عقب‌ماندگى علتى جز دورى از تعاليم زنده و تحرك‌بخش قرآن ندارد ، و راه جبران اين عقب‌ماندگى را جز اين نديدند كه بار ديگر به آغوش پر مهر قرآن بازگردند ، و درمان دردهاى اجتماعى و فردى خود را از آن باز خواهند ، زيرا آن تعاليم ارزنده و نيروبخشى كه توانست عقب‌مانده‌ترين ملل جهان را به صورت پيشرفته‌ترين ملت درآورد و نفوذ و قدرت آنان را در سرتاسر جهان گسترش دهد ، و زمام علم و صنعت را در اختيار آنان بگذارد ، باز مىتواند به اين ملت حيات و نيرو بخشد ، و اين خلأ عظيم را در مدت كوتاهى پر كند .\r\nآنان با ديده دل ، اين حقيقت را دريافتند كه گرايش به قرآن آنها\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nرا از هر نوع وابستگى بىنياز مىسازد و هيچ آموزش ديگرى آنها را از تعاليم آن بىنياز و غنى نمىگرداند . « 1 »\r\n\r\nقرآن و خصيصهء نهايت‌ناپذيرى آن\r\nهنوز نيم قرن از نزول قرآن نگذشته بود كه دانشمندان اسلام ، براى فهم مطالب قرآن و استخراج حقايق نهفته آن ، علوم زيادى را مانند صرف ، نحو ، لغت ، معانى ، بيان ، بديع و . . . پايه‌گذارى كردند و از آغاز نزول آن تا عصر حاضر ، از طرف متخصصان علوم قرآنى ، صدها بلكه هزارها تفسير كوچك و بزرگ ، به منظور تشريح حقايق ، و گشودن غوامض و مشكلات آن ، به نگارش در آوردند . حتى به اين اندازه اكتفا نكرده ، دربارهء موضوعات مربوط به آن ، مانند : قرائت ، اعراب ، تجويد ، قصص ، شأن نزول و . . . صدها جلد كتاب تأليف نموده و از اين راه گنجينه‌هاى ارزنده‌اى را در اختيار آيندگان گذاردند .\r\nولى با اين توجه بىنظير ، با اين كه صدها متخصص روى كشف معانى و درك معالم عاليه قرآن كار كرده‌اند مع الوصف هنوز قرآن داراى اسرار نهفته و گنجينه‌هاى ناشناخته است كه پنجه فكر بشر به آنها دست نيافته است ، و هر چه درباره تعاليم عالى و قوانين\r\n\r\n\r\n","description":"","footnote":"\r\n( 1 ) . اقتباس از گفتار امير مؤمنان على عليه السّلام است آنجا كه مىفرمايد : « و اعلموا انّه ليس على أحد بعد القرآن من فاقة و لا لأحد قبل القرآن غنى » . ( شرح نهج البلاغه عبده ، خطبه 171 ، ج 2 ، ص 111 ) .\r\n","page_name":" 19 ","page_number":19},
  {"content":"\r\n\r\nاستوار ، و معارف بلند ، و قوانين اخلاقى و اجتماعى ، و معجزات علمى آن غور و دقت بيشترى به عمل آيد ، حقايقى مكشوف مىگردد كه متخصصان پيشين قرآن به آن دست نيافته بودند . تو گويى قرآن اقيانوس ژرف و ناپيدا كرانه‌اى است كه با هيچ قدرتى نمىتوان به ژرفاى آن رسيد و با هيچ نيرويى نمىتوان انديشهء بشر را در كرانه‌هاى آن به پرواز در آورد .\r\nتو گويى قرآن نسخهء دوم جهان طبيعت است كه به قول برخى هر چه بينش‌ها وسيع‌تر و دانش‌ها عميق‌تر گردد ، و هر چه درباره آن تحقيقات و مطالعات بيشترى انجام گيرد ، رموز و اسرار آن ، تجلى بيشترى نموده ، حقايق تازه‌ترى از آن به دست مىآيد .\r\nالبته از كتابى كه از جانب خداى « نامتناهى » براى هدايت بشر فرستاده شده است ، جز اين انتظار نمىرود . كتاب او بايد بسان خود او « نامتناهى » بوده و خصيصهء او را دارا باشد . و در نماياندن انتساب خود به مبدأ جهان و عالم وحى ، به دليل و برهانى نيازمند نگردد ، و مانند آفتاب كه دليل و راهنماى خود مىباشد حقيقت و واقعيت خود را نشان دهد .\r\nپيامبر بزرگوار اسلام صلى اللّه عليه و آله و سلم به اين حقيقت كه قرآن خصيصه « نهايت‌ناپذيرى » دارد ، در سخنان تاريخى خود كه دربارهء اهميت و عظمت قرآن ايراد فرموده چنين تصريح نموده است ، آنجا كه\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nمىفرمايد :\r\n« ظاهره أنيق و باطنه عميق . . . لا تحصى عجائبه و لا تبلى غرائبه » . « 1 »\r\n« قرآن ظاهرى زيبا ، و باطني عميق دارد ، شگفتىهاى آن پايان‌ناپذير است و تازه‌هاى آن كهنه نمىشود » .\r\nتربيت يافتهء ممتاز اين مكتب الهى امير مؤمنان على عليه السّلام در يكى از خطبه‌هاى خود ، از قرآن چنين ياد كرده است :\r\n« سراجا لا تخبو توقّده ، و بحرا لا يدرك قعره » . « 2 »\r\nقرآن مشعل فروزانى است كه فروغ و تابش آن ، به خاموشى نمىگرايد ، و درياى عميقى است كه فكر بشر به ژرفاى آن نمىرسد » .\r\nاين حقيقت براى بشر امروز كه با ديد وسيع و معلومات سرشار و جهان‌بينى عظيمى به قرآن مىنگرد ، بطور وضوح تجلى كرده ، و روز به روز ايمان و عقيدهء او به نهايت‌ناپذيرى قرآن افزون‌تر مىشود .\r\nمفسران عاليقدر كه با امكانات و تجهيزات علمى كافى ، قرآن را مطالعه كرده و بررسى مىنمايند ؛ هر روز ، حقايق تازه‌تر و شگفت‌انگيزترى از آن استخراج مىنمايند .\r\nو شايد يكى از علل اين خصيصهء ( نهايت‌ناپذيرى ) علاوه بر\r\n\r\n\r\n","description":"","footnote":"\r\n( 1 ) . اصول كافى ، ج 72 ص 599 ، باب فضل قرآن ، حديث 2 ؛\r\n( 2 ) . شرح نهج البلاغه عبده ، خطبهء 193 .\r\n","page_name":" 21 ","page_number":21},
  {"content":"\r\n\r\nآنچه كه گفته شد ، اين است كه قرآن معجزهء جاويدان براى آيينى ابدى است و كتابى كه براى اين هدف فرستاده شده ، بايد آن چنان عميق و نامتناهى باشد كه در تمام اعصار ، دانشمندان جهان ، به فراخور دانش و اطلاعات خود از آن بهره‌مند شوند و بهره‌رسانى و نورافشانى آن به قشرى و جمعيتى و يا دوره و زمانى منحصر نباشد .\r\n* * * يكى از مباحث جالب و شيرين قرآن بحث‌هاى مربوط به اعجاز آن است . عرب معاصر رسالت ، با فطرت دست نخوردهء خود ، دريافت كه اين فصاحت و بلاغت ، اين زيبايى و شيرينى ، اين بيان و انسجام ، اين معانى بلند و حقايق ابتكارى . . . ساختهء فكر بشر نيست ، بلكه ساختهء قدرت خارق العاده‌اى است .\r\nولى گسترش اسلام و گذشت زمان ، و اختلاط اقوام و ملل ، ايجاب كرد كه موضوع اعجاز قرآن ، به طور مستقل ، مورد بحث و گفتگو قرار گيرد و دانشمندان اسلام با براهين و دلايل متقن و استوار ، معجزه بودن قرآن را ثابت نموده ، و موضوع را در يك سطح عالى ، بررسى نمايند .\r\nاز اين نظر در تاريخ تفسير قرآن ، مباحث مربوط به اعجاز قرآن ، براى خود جاى مستقلى باز كرده و مفسران عاليقدر اسلام ، در اين باره رساله‌ها و كتاب‌هاى جداگانه نوشته‌اند و يا براى اين موضوع\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nفصل مستقلى در « مدخل » تفسير و يا به هنگام تفسير آيات مربوط به تحدى و اعجاز قرآن ، باز كرده‌اند .\r\nتاريخ زندگانى دانشمندان اسلام ، از افرادى نام مىبرد كه در اعصار درخشان اسلامى ، كتاب‌هاى مستقلى در اين موضوع نوشته‌اند . برخى از آنها عبارتند از : قاضى ابو بكر باقلانى ، امام احمد بن محمد خطابى ، شيخ عبد القاهر جرجانى ، ابن ابى الاصبع ، زملكانى ، رويانى و امام رازى . « 1 »\r\nو شخصيت‌هاى عظيم و بنامى از بزرگان شيعه و دانشمندان آنها از قرونى پيش ، موضوع اعجاز قرآن را مورد بررسى قرار داده و كتاب‌ها و رساله‌هايى در اين زمينه نوشته‌اند از آن جمله : متكلم معروف شيعى محمد بن زيد واسطى ، مؤلف رساله « اعجاز قرآن » كه عبد القاهر جرجانى ، دوبار آن را شرح كرده است و پيشواى بزرگ شيعه شيخ مفيد و دانشمند معاصر شيخ طوسى محسن بن الحسين نيشابورى و . . . « 2 »\r\nولى در قرن معاصر كه موضوع اعجاز قرآن با ديد وسيع‌ترى مورد مطالعهء دانشمندان قرار گرفته است ، گروهى از رجال علم و دانش ، و مشعل‌هاى فروزان جهان فضيلت ، پيرامون اين موضوع ، كتاب‌هايى\r\n\r\n\r\n","description":"","footnote":"\r\n( 1 ) . كشف الظنون ، ج 1 ، ص 120 ، طبع مصر .\r\n( 2 ) . الذريعه ، ج 2 ، ص 232 .\r\n","page_name":" 23 ","page_number":23},
  {"content":"\r\n\r\nنوشته ، و فصولى را براى اين موضوع در تفسير خود اختصاص داده‌اند ، مانند : استاد فقيد شيعه مرحوم شيخ جواد بلاغى كه در مقدمهء تفسير خود « آلاء الرحمان » پيرامون اعجاز قرآن بطور موجز و فشرده ولى اعجاب‌انگيزى بحث نموده است .\r\nعلّامهء شهير ، مرحوم سيد هبة الدين شهرستانى در اين زمينه كتابى به نام « المعجزة الخالدة » تأليف نموده و در نشريه « حديث الشهر » كه ناشر افكار شيعيان در عراق بود ، انتشار يافته است و بعدا به صورت كتابى مستقل به چاپ رسيد .\r\nاستاد علّامه حضرت آية اللّه سيد محمد حسين طباطبايى در نخستين جلد تفسير « الميزان » به مناسبت آيات تحدى ، موضوع اعجاز قرآن را مطرح نموده و به گونه‌اى محققانه ، اين فصل را به پايان رسانيده است .\r\nمصطفى صادق رافعى نويسندهء شهير مصرى كتابى تحت عنوان « اعجاز قرآن و بلاغت محمد صلى اللّه عليه و آله و سلم » نوشته است و اين كتاب در نماياندن جهات ادبى و بلاغت آيات قرآن ، در نوع خود ممتاز است .\r\nتفسير « البيان » يكى از تفاسير ارزنده‌اى است كه در عصر حاضر به منظور راهنمايى طبقهء فاضل و دانشمند به حقايق و تعاليم عالى قرآن ، نوشته شده است .\r\nتفسير « البيان » نگارش حضرت آية اللّه العظمى آقاى حاج سيد\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nابو القاسم خويى - دام ظله الوارف - است ، اين كتاب به طرز جالب و بديع ، ابتكارى و محققانه نگاشته شده و هم اكنون براى بسيارى از نويسندگان و اهل تحقيق از منابع به شمار مىرود ولى متأسفانه ( در اين تأسف گروه كثيرى با نگارنده همصدا هستند ) جز يك جلد آن ، به زيور طبع آراسته نگرديده است ، و همگى چشم به انتظارند كه استاد بزرگوار به تكميل اين اثر علمى بپردازند . « 1 »\r\nيكى از فصول حساس و ارزنده « مدخل » آن ، مباحث مربوط به اعجاز قرآن است ، مؤلف گرانمايه موضوعات مربوط به اعجاز قرآن را در مدخل تفسير خود به سبك بديع و دلپذيرى ، مطرح نموده ، و با بيانى شيوا ، و دلايلى قاطع و استوار ، جهات مختلف اعجاز قرآن را به طور محققانه ، تجزيه و تحليل نموده است . و به تمام پرسش‌ها و خرده‌هايى كه در اين زمينه وجود دارد پاسخ قاطع داده است .\r\nبر اثر اهميت شايان توجهى كه اين فصل از كتاب داشت گروهى از علاقمندان از وى درخواست كردند كه خصوص اين فصل به زبان‌هاى فارسى ، انگليسى و فرانسه ترجمه گردد ، اين پيشنهاد سودمند مورد توجه حضرت استاد قرار گرفت و به نوعى از نگارنده خواسته شد كه آن را به زبان فارسى برگردانم و خدا را سپاسگزارم كه\r\n\r\n\r\n","description":"","footnote":"\r\n( 1 ) . سوكمندانه مرجع بزرگوار حضرت آية اللّه خويى ، در سال 1413 ه . ق درگذشت ، متأسفانه ديگر مشاغل علمى مانند موسوعهء رجاليه و حوادث تلخ عراق ، او را از اتمام اين كار باز داشت .\r\n","page_name":" 25 ","page_number":25},
  {"content":"\r\n\r\nتوفيق انجام اين خدمت را مرحمت فرمود و بخش مزبور به فارسى سليس و روانى ، دور از هر نوع عبارت‌پردازى و يا پيچيده گويى ترجمه گرديد و به اسلوبى كه متناسب با روش نويسندگى فارسى است در اختيار خوانندگان گرامى قرار گرفت . اميد است كه اين خدمت ناچيز مورد قبول درگاه الهى شود .\r\nقم - حوزهء علميه - جعفر سبحانى\r\n15 جمادى الاولى 1390 - برابر 28 تير ماه 1349\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n( 1 )\r\n\r\nمعجزه چيست ؟\r\n\r\nاعجاز از نظر لغت و اصطلاح و شرايط آن\r\nاعجاز ، در لغت معانى گوناگونى دارد مانند : از دست دادن چيزى ، احساس ناتوانى در ديگرى ، ناتوان ساختن طرف مقابل ، مرادف لفظ « تعجيز » « 1 » و در اصطلاح دانشمندان علم « كلام » اين است : كسى كه مقامى از جانب خدا و منصبى از مناصب الهى را ادعا مىنمايد ، عملى را به عنوان گواه بر صدق گفتار خود ، انجام مىدهد كه از حدود قوانين طبيعى بيرون بوده و ديگران از آوردن مانند آن ، عاجز و ناتوان باشند .\r\nولى بايد توجه داشت چنين عملى در صورتى مىتواند شاهد و\r\n\r\n\r\n","description":"","footnote":"\r\n( 1 ) . مثلا در عرف عرب گفته مىشود : اعجزه الامر الفلانى : فاته . و نيز گفته مىشود :\r\nاعجزت زيدا : وجدته عاجزا أو جعلته عاجزا .\r\n","page_name":" 27 ","page_number":27},
  {"content":"\r\n\r\nگواه بر صدق ادعاى او گردد ، كه وى امر ممكنى را ادعا نمايد ولى اگر او مقامى را ادعا كند كه در پيشگاه عقل ، محال و ممتنع شمرده شود و يا دليل نقلى قطعى كه از پيامبر و امام به ما رسيده باشد آن را تكذيب نمايد ، در اين صورت عمل وى و لو ديگران از آوردن مانند آن عاجز باشند ، گواه بر صدق گفتار او نبوده ، و در اصطلاح دانشمندان به آن « معجزه » نمىگويند .\r\nاينك دو مثال :\r\n1 . اگر كسى ادعاى الوهيت كند و خود را خداى جهان معرفى نمايد در پيشگاه خرد محال است اين ادعا راست و درست باشد ، زيرا عقل با براهين محكم و استوار ، آن را محال مىشمرد و ديگر نوبت به مطالبهء معجزه نمىرسد .\r\nاگر كسى پس از پيامبر اسلام ، ادعاى نبوت كند ، چون مدعاى وى به حكم دلايل قطعى ، با خاتميّت در تعارض است ، طبعا بى اساس و دروغ بوده ، و ديگر نيازى به آن نيست كه خداوند ، معجزهء او را باطل سازد ، زيرا خود دليل قطعى بر خاتميت ، گواه بر بطلان ادعاى اوست .\r\nگاهى اتفاق مىافتد كه كسى مدعى « نبوّت » از جانب خدا مىگردد ، و عملى را انجام مىدهد كه ديگران را از مقابله با آن عاجز مىنمايد ، ولى عمل او گواه بر كذب و دروغ او مىشود . چنان كه در\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nزندگانى « مسيلمه » كه مدعى نبوت بود نقل شده است كه وى در مقام اعجاز ، آب دهان خود را در چاه آب افكند ، كه آب آن زياد شود ولى نتيجهء خلاف گرفت و آب چاه يكباره فرو نشست ، و نيز دست خود را به عنوان بركت بر سر و صورت برخى از كودكان قبيله « بنى حنيفه » كشيد . ناگهان گروهى دچار كچلى شده و برخى لكنت زبان پيدا كردند . « 1 »\r\nهنگامى كه مدعى ، يك چنين گواه رسوايى بياورد ، هرگز بر خدا لازم نيست كه معجزه او را باطل كند ، زيرا عمل او براى اثبات بىپايه بودن ادعاى وى ، كافى است و در اصطلاح به آن معجزه نمىگويند .\r\n* * * همچنين معجزه در صورتى گواه بر صدق گفتار مدعى است كه از قلمرو تعليم و مسائل فكرى و نظرى بيرون باشد ، بنابراين اعمال جادوگران و شعبده‌بازان و يا كسانى كه بر اثر اطلاع از يك سلسله اسرار دقيق علمى ، كارهاى خارق العاده‌اى را انجام مىدهند معجزه نيست ، اگر چه يكى از مناصب الهى را ادعا كنند و اين عمل را شاهد صادق گفتار خود قرار دهند ، و بر خدا لازم نيست كه معجزهء آنها را باطل نمايد ، زيرا علوم نظرى و فكرى ، داراى قواعد استوارى است كه\r\n\r\n\r\n","description":"","footnote":"\r\n( 1 ) . تاريخ كامل ابن اثير ، ج 2 ، ص 138 .\r\n","page_name":" 29 ","page_number":29},
  {"content":"\r\n\r\nنتايج خود را خواه ناخواه بدنبال دارد ، چيزى كه هست استنتاج و به كار بستن آن در گرو آشنايى به قواعد آن است و به ممارست و دقت كافى احتياج دارد .\r\nبنابراين هر نوع كارى كه بر اساس به كار بردن چنين قواعد علمى استوار گردد ، كه هر فرد مطلع و وارد به آن علوم ، مىتواند همان كار را انجام دهد ، در اصطلاح دانشمندان معجزه نبوده و سند صدق گفتار مدعى نخواهد بود .\r\nو همچنين برخى از طبابت‌هاى شگفت‌انگيز پزشكان كه اثر مستقيم آشنايى پزشك به اسرار و طبايع اشيا است ، و نوع مردم حتى گاهى پزشكان ديگر از آن بىاطلاعند ، از دايره اعجاز بيرون مىباشند .\r\nزيرا هيچ مانعى ندارد كه خدا آشنايى به برخى از رازهاى دقيق و پيچيدهء جهان طبيعت را كه از سطح افكار نوع مردم بالاتر است به يكى از بندگان خود اختصاص دهد . بلكه قبيح آن است كه به فريب انسان‌هاى نادان كمك كند ، و معجزه را در اختيار دروغگو بگذارد تا مردم را از راه حق باز دارد . « 1 »\r\n\r\n\r\n","description":"","footnote":"\r\n( 1 ) . از اين بيانات به دست آمد كه معجزهء اصطلاحى كه سند حقانيت مدعى است بايد شرايط زير را دارا باشد : 1 . مدعى ، امر ممكن و غير محالى را ادعا كند ، 2 . در مقام اعجاز ، عمل او بر خلاف ادعاى او صورت نگيرد ، 3 . كار او نتيجهء اطلاعات وى از قواعد علمى نباشد . مترجم .\r\n","page_name":" 30 ","page_number":30},
  {"content":"\r\n\r\n( 2 )\r\n\r\nادعاى نبوت بايد با دليل همراه باشد\r\nدر بحث‌هاى كلامى با براهين استوار ثابت شده كه لطف خاص خدا ، ايجاب مىكند كه بشر را به تكاليف خود راهنمايى كند ، زيرا بشر در سير تكاملى و دست‌يابى خود به سعادت ابدى به راهنمايى خدا كه از طريق بيان تكاليف صورت مىگيرد ، نياز شديد دارد .\r\nاگر خدا از بيان تكاليف خوددارى نمايد ، براى يكى از سه جهت زير است كه همه آنها در پيشگاه عقل باطل مىباشد :\r\nيا نمىداند كه بشر به تكاليف و راهنمايى او احتياج دارد ، و نتيجهء اين فرض ، جهل خدا به نيازمندىهاى بشر است كه خداوند از آن منزه مىباشد .\r\nيا نمىخواهد بشر به كمال برسد و لازم اين فرض بخل است و آن بر خداوند كريم كه هر نوع جود و احسان ، چيزى را از خزانهء غيب\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nاو كم نمىكند ، محال و ممتنع است .\r\nو يا خواهان راهنمايى او مىباشد ولى بر اين كار توانايى ندارد ، و نتيجهء اين فرض عجز و ناتوانى است كه در حق خداى قادر و توانا ، قابل تصور نيست .\r\nبنابراين خداوند بايد بشر را با بيان تكليف و وظايف ، به سوى كمال راهنمايى كند ، و پر واضح و روشن است كه تكاليف الهى را بايد مبلّغى ( پيامبر ) از جنس بشر كه از جانب او برانگيخته شده باشد بيان نمايد تا بندگان را بر همه وظايف اعم از پنهان و آشكار ، آگاه سازد . و حجت خدا را بر آنها تمام كند  لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ  .\r\n\r\nپيامبران بايد داراى معجزه باشند\r\nبديهى است نمايندگى از جانب خدا ، از جمله مقامات ارزنده‌اى است كه طبعا مدعيان زيادى پيدا مىكند ، و كسانى به هوس مىافتند كه خود را دارندهء آن منصب معرفى نمايند ، هر چند شايستگى آن را نداشته باشند و در نتيجه راستگو و دروغگو ، راهنما و گمراه‌كننده ، با يكديگر اشتباه مىشوند و مردم در تشخيص « نبى » واقعى از « متنبى » دروغگو دچار حيرت مىگردند . از اين نظر پيامبران واقعى بايد با دليل و گواه روشنى مجهز شوند تا راستگويى و امين بودن آنان در تبليغ از جانب خدا ، مبرهن و ثابت گردد .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nيك چنين دليل ، نمىتواند از نوع كارهاى عادى و معمولى باشد كه ديگران نيز بتوانند مانند آن را بياورند ، در اين صورت ناچار راه اثبات ادعا ، منحصر به انجام كارى مىشود كه از حدود قوانين طبيعى بيرون بوده و ديگران را ياراى معارضه و مقابله با آن نباشد .\r\n\r\nاعجاز ، گواه بر صدق گفتار مدعى است\r\nممكن است سؤال شود چگونه معجزه و خرق عادت و كار ما فوق قوانين طبيعى گواه ، بر صدق گفتار مدعى مىشود ؟\r\nپاسخ اين سؤال روشن است : زيرا انجام عملى بر خلاف قوانين طبيعى بدون عنايت و اذن پروردگار جهان ، امكان‌پذير نيست ، پس ناچار ، خداوند اين قدرت و توانايى را در اختيار او گذارده است .\r\nاگر آورنده در ادعاى خويش دروغگو باشد ، توانا ساختن يك فرد دروغگو بر چنين كارى ، موجب گمراه ساختن مردم و ترويج باطل مىگردد ، و چنين كارى بر خداوند محال است پس هر گاه معجزه‌اى را در دست مدعى ديديم بايد آن را گواه بر راستگويى وى ، و كاشف از رضايت خدا نسبت به ادعاى او بدانيم .\r\nبيان مزبور يك قانون كلى است كه عقلا از آن استفاده مىنمايند و بوسيلهء آن حق و باطل را از هم تميز مىدهند .\r\nمثلا هر گاه كسى از جانب رييس مملكتى در امور مربوط به ملت ، ادعاى نمايندگى كند بدون ترديد بايد براى مدعاى خود دليل و\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nبرهان روشنى آورد كه ادعاى او را ثابت كند و شك و ترديد را بزدايد .\r\nاگر او در موقع اقامهء دليل چنين بگويد : گواه راستگويى من اين است كه فردا كه به حضور رئيس مملكت بار خواهم يافت ، او به من با تحيتى كه مخصوص سفرا و نمايندگان او است تحيت خواهد گفت . فرض شود كه رئيس كشور از ادعا و طرز استدلال او آگاه گردد و در موقع ملاقات با تحيت ويژهء نمايندگان خود ، به او تحيت بگويد يك چنين عمل در نظر عقلا كشف از راستگويى مدعى نموده و در پيش آنها گواه بر صدق گفتار او شمرده مىشود و چنين تصور مىكنند كه اگر مدعى در ادعاى خود دروغگو باشد بر شخص مقتدرى كه حافظ مصالح ملت و كشور است ، قبيح و زشت است كه مدعى و دروغگو را با عمل خود تصديق كند و دست او را در تباه ساختن مصالح باز گذارد . قرآن مجيد به اين دليل اشاره كرده و مىفرمايد :\r\n   وَ لَوْ تَقَوَّلَ عَلَيْنا بَعْضَ الْأَقاوِيلِ * لَأَخَذْنا مِنْهُ بِالْيَمِينِ * ثُمَّ لَقَطَعْنا مِنْهُ الْوَتِينَ    . « 1 »\r\n« اگر محمّد صلى اللّه عليه و آله و سلم به ما دروغ ببندد او را با قدرت ، تنبيه مىكنيم و رگ قلب او را مىزنيم » .\r\nمقصود از آيه اين است كه آن شخصى كه ما سفارت و نبوت او\r\n\r\n\r\n","description":"","footnote":"\r\n( 1 ) . الحاقه : 44 - 46 .\r\n","page_name":" 34 ","page_number":34},
  {"content":"\r\n\r\nرا با دلايل استوار و معجزات روشن ثابت نموديم ، ممكن نيست به ما دروغ ببندد و اگر به فرض محال چنين كارى انجام داد او را با قدرت و شدت مىگيريم و رگ قلب او را مىزنيم زيرا سكوت ما در برابر دروغ‌هاى او امضاى گفته او است ، و سبب مىشود كه حق و باطل به هم آميخته گردد . همانطور كه ما بايد شريعت را در آغاز كار از دستبرد نااهل حفظ كنيم و معجزه را در اختيار دروغگو نگذاريم ، همچنين در مرحله بقا و ادامه ، بايد از آن حراست نماييم و از دروغ بستن پيامبرى كه در آغاز كار ، نبوت او را تصديق نموده‌ايم ، جلوگيرى كنيم .\r\n* * * دلالت معجزه بر صدق گفتار مدعى نبوت ، مبنى بر اين اساس است كه داورى عقل را در حسن و قبح امور بپذيريم امّا فرقهء « اشاعره » كه اصل مزبور را انكار مىنمايند و عقل را از درك حسن و قبح امور عاجز و ناتوان مىدانند ، طبعا باب لزوم تصديق پيامبران را به روى خود مىبندند و راهى براى تميز حق و باطل باز نمىگذارند و اين خود از نتايج غير صحيح ، انكار حسن و قبح عقلى است .\r\nزيرا معجزه در صورتى دليل بر صدق ادعاى آورندهء آن مىشود كه داورى عقل را در اين مسأله بپذيريم كه قبيح است خداوند معجزه را در اختيار دروغگو بگذارد ، ولى اگر فرض شود كه عقل از درك قبح اين مطلب عاجز و ناتوان است ، ديگر كسى نمىتواند راستگو را از\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nدروغگو بازشناسد .\r\nروزبهان به اين اشكال پاسخ مىدهد :\r\nروزبهان « 1 » كه خود از پيروان مكتب اشاعره و از منكران حسن و قبح عقلى است از اشكال ياد شده چنين پاسخ داده است :\r\n« صدور امر قبيح از خدا اگر چه ممكن و بىمانع است ، ولى عادت و مشيت الهى از نخست بر اين تعلق گرفته كه معجزه را فقط در اختيار مدعيان راستگو بگذارد و معجزه‌اى به وسيلهء دروغگويان ظاهر نشود بنابراين باب تصديق پيامبران به روى اشاعره نيز بسته نمىشود » .\r\nنقد پاسخ روزبهان اوّلا : عادت و سيره‌اى كه روزبهان از آن گزارش مىدهد از محسوسات نيست كه آن را با حواس ظاهر درك كنييم ، پس به ناچار راه استكشاف آن منحصر به عقل مىشود . اگر فرض كنيم كه عقل حسن و قبح امور را درك نمىكند ، ( چنان كه فرقهء اشاعره به آن عقيده دارند ) در اين صورت براى كسى ممكن نيست كه به چنين سيرت و\r\n\r\n\r\n","description":"","footnote":"\r\n( 1 ) . روزبهان بن فضل خنجى شيرازى كه فرزند وى « فضل بن روزبهان » متوفاى 919 ه ، از مشاهير علماى اهل سنت بود و مؤلف « ابطال الباطل » است كه آن را در رد « نهج الحقّ و كشف الصدق » نگارش علامهء حلى ، نوشته است ، و او در اين كتاب آرا و افكار پدر خود « روزبهان » را فراوان نقل مىكند . مترجم .\r\n","page_name":" 36 ","page_number":36},
  {"content":"\r\n\r\nعادتى پى ببرد . « 1 »\r\nثانيا : كشف يك چنين سيرهء كلى ، فرع اين است كه پيامبران گذشته را كه داراى معجزه بودند ، صادق و راستگو بدانيم ، و نبوت آنان را تصديق نماييم تا به اين وسيله به دست آوريم كه مشيت الهى از روز نخست ، بر اين تعلق گرفته كه معجزه را در اختيار پيامبران صادق قرار دهد ، ولى براى كسانى كه پيامبران گذشته را نپذيرفته‌اند و يا با ديده ترديد و شك به آنها مىنگرند ، براى به دست آوردن يك چنين روش كلى كه روزبهان مدعى آن است ، راهى نيست ، و معجزهء هيچ فردى براى آنان ، موجب اتمام حجت نمىشود زيرا هنوز پيش آنان ثابت نشده است كه خداوند معجزه را فقط در اختيار پيامبران راستگو مىگذارد .\r\nثالثا : اگر انجام و ترك يك كار از نظر عقل يكسان و برابر باشد و عقل به قبح يك طرف و حسن طرف ديگر حكم نكند ؛ چه مانعى دارد كه خداوند روش و مشيت خود را در آن مورد دگرگون سازد ، زيرا او قادر و تواناى مطلق است و هرگز كارهاى او مورد بازخواست قرار\r\n\r\n\r\n","description":"","footnote":"\r\n( 1 ) . زيرا اگر قادر ساختن متنبيان دروغگو بر انجام معجزه در نظر عقل بىمانع گردد و كوچك‌ترين قبحى نداشته باشد از كجا مىتوان گفت و چگونه مىتوان كشف كرد كه مشيت خداوند از روز نخست بر اين تعلق گرفته كه فقط معجزه را در اختيار راستگويان قرار دهد ، و مدعيان دروغگو را از آن محروم سازد ؟ در اين صورت هيچ گونه راهى براى پى بردن به اين عادت وجود ندارد . مترجم .\r\n","page_name":" 37 ","page_number":37},
  {"content":"\r\n\r\nنمىگيرد . و نتيجه اين سخن آن مىشود همانطور كه معجزه را در اختيار پيامبران حقيقى مىگذارد ، همچنين احتمال دارد متنبيان دروغگو را نيز بر انجام اعجاز توانا سازد .\r\nرابعا : عادت و سيرت با تكرار عمل ، حاصل مىشود و نيازمند به گذشتن زمان است بنابراين پيش از استقرار اين عادت ، كه تحقق آن به مرور زمانى نسبتا طولانى ، نيازمند است ، هيچ گونه حجتى بر صدق پيامبر نخستين نداريم .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n( 3 )\r\n\r\nلزوم هماهنگى معجزه با علوم و فنون رايج هر زمان\r\nدر گذشته معجزه را چنين تعريف كرديم : هر نوع عملى كه از حدود نواميس طبيعى و قوانين عادى خارج باشد ، و تمام افراد بشر ، از مقابله با آن عاجز گردند ، و مدعيان نبوت ، آن را به عنوان سند نبوت خويش بياورند ، « معجزه » ناميده مىشود .\r\nجاى گفتگو نيست كه شناسايى معجزه مخصوص آن دسته از دانشمندانى است كه معجزه از نظر ظاهر ، با فن و رشته تخصصى آنان ارتباط دارد زيرا دانشمندان هر فنى به خصوصيات آن فن آشناترند و به رموز و مزاياى آن احاطهء كامل دارند ، و بر اثر همين احاطه ، عملى را كه مقابله با آن ممكن نيست ، از كارى كه معارضه با آن امكان دارد ، به خوبى تشخيص و تميز مىدهند . و بر اثر اين تشخيص ، زودتر از ديگران به تصديق صاحب معجزه\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nبرمىخيزند و به آن ايمان مىآورند .\r\nولى درهاى شك و ترديد ، بر روى افراد غير متخصص در مورد معجزه همواره باز است ، آنان چون به اصول فنى كه معجزه به آن ارتباط دارد ناآشنا هستند ، و نيز احتمال مىدهند كه مدعى از يك سلسله امور دقيق كه آگاهى از آن ويژه متخصصان آن فن است ، استفاده كرده ، طبعا ديرتر اذعان و يقين پيدا خواهند كرد .\r\n\r\nهماهنگى معجزه با فن رايج زمان\r\nروى همين جهت خداوند حضرت موسى عليه السّلام را با « عصا » و « يد بيضا » همراه ساخت زيرا در زمان وى « جادوگرى » به اوج پيشرفت خود رسيده بود و جادوگر در ميان مصرىها فراوان بود .\r\nاز آنجا كه جادوگران به حدود و خصوصيات جادو ، بيش از ديگران آشنايى داشتند فورا به تصديق آن حضرت برخاستند ، زيرا آنان ديدند كه عصا در يك لحظه به صورت اژدها در آمد و آنچه را كه ساحران به ميدان آورده بودند ، بلعيد و دو مرتبه به حال قبلى بازگشت .\r\nآنها فهميدند كه اين كار از حدود « جادو » بيرون بوده و جز آيت الهى چيز ديگرى نيست و در مجلس فرعون بدون اينكه از خشم و تهديد او بترسند ، ايمان خود را به رسالت موسى عليه السّلام اعلام داشتند .\r\nو در زمان حضرت مسيح عليه السّلام طب يونانى رواج كامل داشت و\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nپزشكان زمان او طبابت‌هاى شگفت‌انگيزى انجام مىدادند . و دامنهء اين عمل به سوريه و فلسطين كه در آن زمان از مستعمرات روم بودند گسترش يافته بود . وقتى آن حضرت از طرف خدا براى هدايت مردم اين دو نقطه برانگيخته شد ؛ ارادهء حكيمانهء خدا ، بر اين تعلق گرفت كه برهان نبوت او را چيزى قرار دهد كه مناسب فن رايج آن عصر ( طبابت ) باشد . از اين نظر او از طريق اعجاز ، مردگان را زنده مىكرد ، نابينايان مادرزاد و كسانى را كه به بيمارى « پيسى » دچار بودند شفا مىبخشيد تا اهل زمان او و بالاخص دانشمندان و متخصصان فن پزشكى آن عصر ، بدانند كه كارهاى او از حدود توانايى بشر بيرون است و ارتباطى با علم پزشكى ندارد بلكه مربوط به جهان ما فوق طبيعت است .\r\n\r\nرواج شعر و خطابه در عصر نزول قرآن\r\nعرب عصر جاهليت در فن فصاحت و بلاغت بر ملل ديگر برترى داشت و در فنون ادب به عالىترين درجه رسيده بود و براى مسابقه در فن شعر و خطابه محافلى ترتيب مىدادند . در زمان برپايى بازارهاى فصلى ، در كنار آنها اين محافل شعر و ادب تشكيل مىشد ، و هر كس به مقدار توانايى خود در انشاى سخن و شعر فصيح و بليغ مورد تقدير و تشويق جامعهء عرب قرار مىگرفت . عنايت آنان به شعر به حدى رسيده بود كه از ميان اشعار انبوه دوران جاهليت هفت\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nقصيده « 1 » از بهترين اشعار ، انتخاب نموده و آنها را با آب طلا بر روى پارچهء كتانى نوشته و به ديوار كعبه آويخته بودند ، به همين مناسبت قصايد برگزيده را « مذهبه » ( طلايى ) مىناميدند . « 2 »\r\nشعر و ادب در نزد مردان و زنان عرب ، اهميت بسزايى داشت . تمام آنان به شعر و خطابه و استماع كلمات بليغ علاقهء مفرطى از خود نشان مىدادند و « نابغهء ذبيانى » يگانه قاضى و داور آنان در شعر بود . او به هنگام حج به بازار « عكاظ » « 3 » مىآمد . براى او خيمهء سرخ رنگى از چرم مىزدند و شعراى عرب از نقاط مختلف عربستان در آن نقطه گرد مىآمدند و اشعار خود را كه در طول سال گفته بودند بر او عرضه مىداشتند تا او دربارهء آنها داورى نمايد . « 4 »\r\n\r\n\r\n","description":"","footnote":"\r\n( 1 ) . منظور معلقات سبعه است كه از ميان اشعار زياد دوران جاهليت ، انتخاب شده و سرايندگان آنها عبارتند از : امرء القيس ، طرفة بن عبد عيسى ، زهير بن ابى سلمى ، لبيد بن ربيعه عامرى ، عمرو بن كلثوم ، عنترة بن شداد و حارث بن حليزه يشكرى .\r\nو گاهى مذهبه به يكى از قصايد هفتگانه مىگفتند كه از نظر فصاحت و بلاغت نسبت به سبعهء معلقه در درجهء دوم قرار داشته و مجموع آنها را « مذهبات » مىنامند . مترجم .\r\n( 2 ) . العمدة ، تأليف ابن رشيق ، ج 1 ، ص 78 .\r\n( 3 ) . عكاظ بازارى بود ميان نخله و طائف و كلمه عكاظ در لغت به معنى مفاخره است و اجتماع در آن نقطه براى مفاخره ، از آغاز ماه ذى قعده شروع مىشد و تا بيستم آن ادامه داشت . مترجم .\r\n( 4 ) . شعراء النصرانية ، ج 2 ، ص 640 ، چاپ بيروت .\r\n","page_name":" 42 ","page_number":42},
  {"content":"\r\n\r\nاز اين نظر مشيت حكيمانهء الهى بر اين تعلق گرفت كه پيامبر خود را با اعجاز بيان و بلاغت خارق العاده قرآن ، مبعوث سازد تا ملت عرب بدانند كه قرآن او سخن خداست ، و فصاحت و بلاغت آن از حدود توانايى بشر خارج است و اين مطلب به قدرى روشن بود كه هر فرد منصفى را به اقرار واداشت . « 1 »\r\n\r\n\r\n","description":"","footnote":"\r\n( 1 ) . ابن سكيت از امام هادى عليه السّلام پرسيد : چرا خداوند موسى بن عمران عليه السّلام را با عصا و يد بيضا و كارهايى كه شبيه اعمال خارق العادهء ساحران بود ، و حضرت مسيح عليه السّلام را با طبابت و شفاى بيماران ، و حضرت محمد صلى اللّه عليه و آله و سلم را با كلام فصيح و بليغ ، برانگيخت و معجزهء هر كدام را مختلف قرار داد ؟\r\nامام در پاسخ او چنين فرمود : هنگامى كه خداوند موسى عليه السّلام را به رسالت برانگيخت فن رايج در عصر او سحر بود او از ناحيهء خدا معجزاتى مناسب فن رايج آن عصر ، آورد كه ياراى مقابله با آن نبود و با معجزات خود همه سحرهاى آنها را باطل ساخت و حجت را بر آنان تمام نمود .\r\nآن گاه كه حضرت عيسى براى هدايت مردم از جانب خدا مبعوث شد ، طبابت و پزشكى بر اثر رواج بيمارى ، رونق بسزايى داشت او از ناحيهء خداوند با معجزات مناسب زمان خود برانگيخته شد و كسى را ياراى مقابله با آن نبود . او با زنده كردن مردگان و با شفا بخشيدن به نابينايان و بيماران مبتلا به « پيسى » حجت را بر ملت آن زمان تمام نمود .\r\nوقتى حضرت محمد صلى اللّه عليه و آله و سلم از ناحيه خدا مبعوث شد ، سخنورى و انشاى كلام فصيح و بليغ ، فن رايج عصر بود . او از ناحيهء خدا براى آنان مواعظ و حكمى آورد كه مقابله با آن در امكان مردم آن زمان نبود ( و همهء اين مواعظ و نصايح را در قالب كلام فصيح و بليغ ريخت ) و حجت را با برترى و عدم امكان معارضه بر آنان تمام نمود و قول آنان را باطل ساخت . ( كافى ، ج 1 ، كتاب عقل و جهل ، حديث 20 ) .\r\n","page_name":" 43 ","page_number":43},
  {"content":"\r\n\r\nدرست است كه پيامبر اسلام غير از قرآن معجزه‌هاى ديگرى مانند شق القمر ، تسبيح گفتن سنگريزه و . . . داشت ولى با عظمت‌ترين معجزه و برنده‌تريين و استوارترين برهان نبوت او ، قرآن است .\r\nزيرا عرب‌هاى دور از دانش آن زمان كه نوعا از علوم طبيعى و اسرار آفرينش اطلاعاتى نداشتند چه بسا در ساير معجزات او تشكيك و ترديد مىنمودند ، و آنها را به يك سلسله علل مرموز علمى نسبت مىدادند كه ساده‌ترين آنها براى تفسير و توجيه اين گونه معجزات ، همان سحر و جادو بود .\r\nولى آنان هرگز در بلاغت خارق العاده قرآن تشكيك و ترديد نكردند زيرا ، به فنون و شعب بلاغت احاطهء كامل داشتند و از رموز و اسرار آن كاملا آگاه بودند .\r\nوانگهى آن دسته از معجزات ، از نظر زمان و مكان كاملا محدود بود ، و امكان بقا نداشت ، چه بسا پس از گذشت زمانى در رديف حكايات و داستان‌ها در مىآمد كه معمولا پيشينيان براى آيندگان نقل مىنمايند ، و به اين ترتيب راه ترديد و تشكيك در صحت آنها بازمىگشت ، ولى قرآن معجزه‌اى فناناپذير است كه به صورت يك معجزهء جاويدان تا پايان جهان باقى خواهد بود و در هر عصرى همراه با زمان پيش مىرود .\r\nما در آينده براى معجزات ديگر پيامبر اسلام صلى اللّه عليه و آله و سلم فصلى باز خواهيم كرد و به خرده‌گيرىهاى برخى از نويسندگان كه وجود چنين\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nمعجزاتى را انكار كرده‌اند ؛ پاسخ خواهيم گفت .\r\n\r\nقرآن معجزه الهى است\r\nهر فرد عاقلى كه نداى اسلام به او رسيده باشد ، مىداند كه حضرت محمد صلى اللّه عليه و آله و سلم ملل جهان را به آيين اسلام دعوت نمود ، و با آنان با قرآن به احتجاج برخاست و آنها را به مقابله و معارضه با قرآن دعوت كرد ، و از همهء آنان خواست كه به پشتيبانى يكديگر برخيزند و كتابى مانند قرآن او بياورند . بلكه به كمتر از اين نيز تن در داد و به آوردن ده سوره بلكه يك سوره همانند سوره‌هاى قرآن اكتفا ورزيد .\r\nاگر معارضه با قرآن در امكان ملت عرب بود لازم بود به پشتيبانى و كمك‌هاى بىدريغانهء نوابغ فصاحت ، كه وجود آنها در آن زمان كم نبود ، به نداى او پاسخ دهند و حجت و برهان او را پاسخ گويند .\r\nآرى شايسته بود با آوردن يك سورهء بليغ ، بسان سوره‌هاى قرآن ، با او به معارضه برخيزند و برهان مدعى را كه در موضوعى با آنان به مقابله و مسابقه برخاسته ، كه بارزترين كمال و فن آنها به حساب مىآيد ، با آوردن مانند آن از كار بيندازند . و به اين وسيله در صفحات تاريخ ، براى خود پيروزى درخشان ، و نام جاويد ، شرافت و مرتبه‌اى بلند ثبت نمايند و با اين حربهء ساده و در عين حال برنده ، خود را از جنگ‌هاى خونين و صرف مال و ترك وطن و تحمل شدايد و حوادث\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nناگوار برهانند .\r\nولى مىدانيد چرا عربها از اين راه ساده و بىدرد سر وارد نشدند زيرا در بلاغت قرآن انديشيدند و به اعجاز آن اذعان نمودند و فهميدند كه اگر بخواهند با آن به مبارزه برخيزند جز شكست چيزى عايد آنها نمىگردد . از اين نظر گروهى از آنها به نداى پيامبر پاسخ مثبت گفته و در برابر دعوت قرآن سر تعظيم فرود آوردند و به آيين اسلام مشرف شدند .\r\nولى گروهى راه عناد را پيش گرفته و مقابله با شمشير را بر مقابله با حروف و كلام ترجيح دادند ، و جنگ مسلّحانه را بر معارضه با بيان برگزيدند . اين عجز و ناتوانى ، و مقاومت سرسختانه در برابر دعوت قرآن ، بزرگ‌ترين برهان و گواه است كه قرآن وحى الهى است و مقابله با آن فراتر از قدرت و توانايى بشر است .\r\n\r\nآيا كسى با قرآن به معارضه برخاست ؟\r\nگاهى برخى از افراد خارج از اسلام و بىاطلاع ادعا مىكنند كه عرب‌ها كتابى مانند قرآن محمد صلى اللّه عليه و آله و سلم آوردند و با برهان پيامبر به معارضه برخاستند ، ولى بر اثر گذشت زمان بر ما مخفى و پنهان ماند .\r\nپاسخ اين ادعا روشن است و اگر عرب‌ها به معارضه با قرآن موفق شده بودند قطعا آن را در محافل ادبى و اجتماعات بزرگ و موسم‌هاى حج و بازارهاى ملّى كه از همه نقاط عربستان به آنجا روى\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nمىآوردند ، اعلام كرده و آن را به ملت عرب اعلام مىكردند ، و دشمنان اسلام آن را همانند سرودى ، در همهء محفل‌ها و مجلس‌ها با صداى رسا مىخواندند ، و در هر مناسبتى آن را تكرار مىكردند و نسل به نسل به يكديگر تلقين مىنمودند و بسان مدعى كه در حفظ گواه خود مىكوشد ، در حراست و بقاى آن كوشش مىكردند . زيرا اين آيات بيش از تاريخ و اشعار دوران جاهلى كه كتاب‌هاى تاريخ و جوامع ادبى را پر كرده است ، مورد علاقهء آنان بود ، و به محافل و انجمن‌هاى ادبى آنها ، نشاط خاصى مىبخشيد ، ولى ما از چنين معارضه ، كوچك‌ترين اثرى نمىبينيم و نمىشنويم .\r\nگذشته از اين ، قرآن نه تنها عرب عصر رسالت را به معارضه با خود دعوت نموده است بلكه ، تمام بشر ، و بالاتر ، همهء انس و جن را مورد خطاب قرار داده و همگى را به مبارزه طلبيده و دعوت خود را به گروهى معييّنى محصور نساخته است و با يك نداى جهانى ، پيامى به شرح زير فرستاده است :\r\n قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً  . « 1 »\r\n« اگر انس و جن گرد آيند كه مانند قرآن بياورند هرگز اين كار را نمىتوانند انجام دهند هر چند يكديگر را كمك كنند » .\r\n\r\n\r\n","description":"","footnote":"\r\n( 1 ) . اسراء : 88 .\r\n","page_name":" 47 ","page_number":47},
  {"content":"\r\n\r\nاين آيه قرن‌ها است كه در گوش انسان‌ها طنين‌انداز است و تا كنون هيچ كس به معارضه با قرآن برنخاسته است .\r\nما مسيحيان و دشمنان اسلام را مىبينيم كه براى پايين آوردن عظمت و شرافت اسلام ، و به منظور بدگويى دربارهء پيامبر اكرم صلى اللّه عليه و آله و سلم و انتقاد از كتاب مقدس او ، در هر سال و هر ماه اموال گزافى خرج مىكنند ، اگر براى آنان معارضه با قرآن و يا معارضه با سوره‌اى از سوره‌هاى آن امكان داشت قطعا از اين راه وارد شده و با آن به معارضه برمىخاستند زيرا معارضه با قرآن ، علاوه بر اين كه آنان را از صرف هزينه‌هاى زياد و تحمل رنج‌هاى فراوان آسوده مىسازد ، بزرگ‌ترين گواه و برهان براى آنها محسوب شده و نزديك‌ترين راه براى رسيدن به آرزوى آنها است ولى « مىخواهند نور خدا را خاموش سازند امّا آنان غافلند كه خدا نور خود را تكميل مىكند هر چند ، كافران را خوش نيايد » . « 1 »\r\nگذشته از اين ، هر كسى مدتى با كلام بليغى سر و كار داشته باشد مىتواند مانند آن يا چيزى نزديك به آن را بياورد . « 2 »\r\n\r\n\r\n","description":"","footnote":"\r\n( 1 ) . اين مطلب مضمون اين آيه است :  يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ  ( صف : 8 ) .\r\n( 2 ) . اين قاعده اختصاص به كلام فصيح و بليغ ندارد بلكه هر نوع كلامى كه داراى اسلوب خاصى است و لو از نظر بلاغت و اسلوب در درجهء نازل باشد ، بر اثر ممارست و تمرين زياد مىتوان نظير آن را آورد . مترجم .\r\n","page_name":" 48 ","page_number":48},
  {"content":"\r\n\r\nو اين مطلب براى بسيارى از ما يك امر عادى است ولى هرگز اين قاعده در قرآن جارى نيست ، مداومت و ممارست با اسلوب قرآن ، به هيچ كس امكان نمىبخشد كه مانند قرآن و يا مانند سوره‌اى از سوره‌هاى آن بياورد .\r\nاين خود حاكى است كه قرآن داراى اسلوب خاصى بوده كه از حدود تعليم و تعلم بيرون مىباشد و در خور امكان معارضه نيست .\r\n\r\nقرآن ، انشاى پيامبر اسلام نيست\r\nاگر تصور شود كه قرآن انشاى خود پيامبر است بايد در ميان سخنان او كلامى پيدا كنيم كه از نظر بلاغت و اسلوب مانند قرآن باشد ، در صورتى كه در ميان خطب و سخنان كوتاه و بلند آن حضرت كه گردآورى شده است ، چيزى شبيه قرآن پيدا نمىشود .\r\nاگر در ميان سخنان او چيزى شبيه قرآن پيدا مىشد قطعا براى ما نقل مىشد و بالاخص دشمنان اسلام كه مىخواهند به هر وسيله‌اى با اسلام بجنگند ، آن را در سراسر جهان انتشار مىدادند .\r\n\r\nبلاغت داراى شعب و فنونى است\r\nبلاغت داراى حدود و مرزهاى معينى است كه نوع مردم نمىتوانند از آن تجاوز بنمايند ، و هيچ كس نمىتواند به تمام شعب و اقسام آن احاطه پيدا كند و در تمام انواع آن ماهر و استاد گردد ، زيرا\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nغالبا نويسندگان و شعراى بليغ در يكى دو جهت ، مهارت پيدا مىكنند مثلا يكى خوب حماسه مىسرايد و در مدح و توصيف عاجز و ناتوان مىباشد و ديگرى در رثا و مرگ عزيزان اشعار جانسوزى مىسرايد ولى در تشبيب و غزل به آن پايه نمىرسد .\r\nولى قرآن در تمام فنون نويسندگى و قلم وارد شده و در هر مورد آن چنان سخن گفته كه ديگران را از معارضه عاجز و ناتوان ساخته است . و چنين احاطه‌اى بر فنون بلاغت آن هم به صورتى كه ديگران را در هر بخش عاجز و ناتوان سازد ، عادتا براى بشر محال است . « 1 »\r\n\r\n\r\n","description":"","footnote":"\r\n( 1 ) . قرآن با وضع حيرت‌آورى ، مطالب متنوع و مختلف از پند و اندرز ، برهان و استدلال ، اصول عقايد ، معارف الهى ، فروع احكام ، تواريخ و قصص ، حقوق و سياست ، قوانين مدنى و جزائى ، اخلاق و آداب و ده‌ها موضوع ديگر را ، آن چنان به هم مىآميزد و خواننده را در برابر مناظر جالب و خيره‌كننده قرار مىدهد و در تمام اين موارد همان شيوايى و گيرايى و بلاغت فوق العاده را حفظ مىكند در صورتى كه هر موضوع براى خود قلم خاص و انشاى ويژه‌اى لازم دارد .\r\nاستادان انشا از هفت نوع قلم نام مىبرند : 1 . قلم نامه‌نگارى و تقاضا ، 2 . قلم پند و اندرز و توصيه ، 3 . قلم تاريخ و داستان‌سرايى ، 4 . قلم تصنيف و تأليف ، 5 . قلم جعل قوانين و حقوق ، 6 . قلم شعر و ادب كه در آن انواع تشبيهات و استعارات و تزيينات به كار مىرود ، 7 . قلم لغز و رمز ، و هر يك از اينها ذوقى و تخصصى و قريحه‌اى و تمرين و تعلم مخصوصى نياز دارد و تا كنون ديده نشده كه يك نفر در همهء اين موارد استاد و ماهر باشد . براى توضيح بيشتر به كتاب « المعجزة الخالدة » ص 64 ، و « تفسير نوين » ، ص 54 مراجعه فرماييد . مترجم\r\n","page_name":" 50 ","page_number":50},
  {"content":"\r\n\r\n\r\nقرآن معجزهء جاودانى است\r\nدر گذشته روشن ساختيم كه راه تصديق نبوت پيامبران منحصر به معجزه‌اى است كه مدعى نبوت آن را به عنوان دليل اقامه مىكند . « 1 »\r\n\r\n\r\n","description":"","footnote":"\r\n( 1 ) . راه تصديق مدعيان نبوت منحصر به اعجاز نيست ( و مؤلف عاليقدر نيز در پايان رساله به اين مطلب تصريح فرموده است ) بلكه علاوه بر اعجاز از دو راه ديگر نيز مىتوان به صدق ادعاى آنان پى برد .\r\nالف . تصريح پيامبر پيشين . هرگاه پيامبرى كه نبوت او با دلايل روشن ثابت شده بر نبوت پيامبرى كه پس از وى به مقام رسالت خواهد رسيد تصريح كند نبوت دومى نيز ثابت مىگردد . و حجت بر مردم تمام شده و نيازى به اعجاز نخواهيم داشت . البته « تنصيص نبى » در صورتى كفايت مىكند كه او تمام خصوصيات پيامبر آينده را آن چنان بيان كند كه هر گونه ابهام و ترديد را از بين ببرد . و نص پيامبر پيشين به تواتر به ما برسد و تمام خصوصياتى كه در كلام او آمده بر مدعى نبوت تطبيق كند .\r\nقرآن در مواردى مسيحيان و يهوديان را به مطالعهء تورات و انجيل سفارش مىكند و مىفرمايد : اين دو كتاب را دقيقا مورد بررسى قرار دهيد زيرا نام و نشان و خصوصيات پيامبر اسلام در اين دو كتاب آمده است و مىتوانيد با مراجعه به آنها بر صدق گفتار او يقين پيدا كنيد حتى از خود مسيح چنين نقل مىكند :  وَ إِذْ قالَ عِيسَى ابْنُ مَرْيَمَ يا بَنِي إِسْرائِيلَ إِنِّي رَسُولُ اللَّهِ إِلَيْكُمْ مُصَدِّقاً لِما بَيْنَ يَدَيَّ مِنَ التَّوْراةِ وَ مُبَشِّراً بِرَسُولٍ يَأْتِي مِنْ بَعْدِي اسْمُهُ أَحْمَدُ  . ( صف : 6 )\r\nب . گردآورى قراين : امروز اين راه بهترين وسيله براى موضوعات پيچيده و سردرگم قضايى است و در تمام دادگاه‌هاى جهان با گردآورى قراين مفيد علم و يقين ، حقيقت را كشف مىكنند . در موضوع نبوت مىتوان از قراين زير يقين به صدق گفتار مدعى نبوت پيدا كرد مانند : بررسى محيط زندگى و زمان دعوت او ، خصوصيات روحى و اخلاقى وى ، محتويات آيين او از نظر معارف و قوانين و اخلاق ، وسايل\r\n","page_name":" 51 ","page_number":51},
  {"content":"\r\n\r\nاز آنجا كه نبوت پيامبران گذشته محدود به زمان معينى بوده از اين نظر حكمت الهى ايجاب مىكرد كه گواه‌هاى آنان نيز محدود به همان زمان باشد .\r\nو چنين گواه‌هايى براى اثبات نبوت در زمان‌هاى محدود كافى است . گروهى كه معجزات پيامبران را با ديدگان خود مشاهده كرده بودند ، آنها را براى افراد ديگر به صورت « تواتر » نقل مىكردند و حجت خدا را بر آنها تمام مىساختند .\r\nامّا شريعت و آيين جاودانى ، بايد معجزه‌اى جاويدان و فناناپذير داشته باشد تا در تمام ادوار بر صدق و راستگويى آورنده آن گواهى دهد ، زيرا معجزه‌اى كه از نظر زمان و مكان محدود گرديده و عمر آن كوتاه باشد ، براى نسل‌هاى بعدى قابل درك نيست . چه بسا با\r\n\r\n\r\n","description":"","footnote":"\r\nپيشرفت او ، وضع ايمان آورندگان به وى ، ايمان او به گفته‌هاى خود ، استقامت و بردبارى وى در نشر آيين خود ، مبارزه او با خرافات و افسانه‌ها ، و . . . همهء اينها در صورت اجتماع مىتوانند عالىترين سند براى صدق گفتار او باشند .\r\nنخستين كسى كه از اين راه به صدق نبوت پيامبر اسلام صلى اللّه عليه و آله و سلم پى برد قيصر روم بود .\r\nهنگامى كه نامه پيامبر صلى اللّه عليه و آله و سلم به وى رسيد وى از جمعى كه همگى از بازرگانان مكه بودند خصوصيات زندگى و نحوهء تبليغ او ، و اوضاع گروندگان به وى را استفسار نمود ، و در آن مجلس صريحا اعتراف كرد كه اگر پاسخ‌هايى را كه شنيده است صحيح باشد قطعا نويسنده نامه ، پيغمبر خاتم و موعود تورات و انجيل است و ما شرح جريان را در كتاب « فروغ ابديت » نگاشته‌ايم . براى اطلاع بيشتر به تاريخ طبرى ، ج 2 ، ص 277 مراجعه شود . مترجم .\r\n","page_name":" 52 ","page_number":52},
  {"content":"\r\n\r\nگذشت زمان رشتهء نقل آن ضعيف شده و از صورت نقل متواتر بيرون مىآيد و نسل‌هاى بعدى نمىتوانند به برهان نبوت او واقف شده و به صدق گفتارش يقين پيدا كنند ، و نمىتوان آنان را تكليف نمود كه نبوت چنين پيامبرى را تصديق كنند ، زيرا تكليف مكلف ، به تصديق نبوت شخصى كه دليل كافى بر نبوت او در دست نيست در حقيقت تكليف به محال است . هرگز خدا بندگان خود را به محال وادار نمىكند .\r\nاز اين نظر ، رسالت دايم بايد معجزهء دايم و جاودان داشته باشد . و به همين جهت ، خداوند ، قرآن را گواه بر صدق نبوت جاودانى پيامبر اسلام صلى اللّه عليه و آله و سلم قرار داد تا همانطور كه حجت را بر گذشتگان تمام كرده است ؛ بر آيندگان نيز تمام نمايد .\r\nاز اين بيان دو نتيجه مىگيريم :\r\n1 . قرآن بر تمام معجزات پيامبران گذشته و همچنين بر ساير معجزات پيامبر اسلام برترى دارد و داراى امتياز خاصى است ، زيرا قرآن تنها معجزه جاودانى است كه همگام زمان پيش مىرود و نداى خود را به سمع جهانيان مىرساند و حجت را بر همهء آيندگان تمام مىكند .\r\n2 . شريعت‌هاى ديرينه همگى شريعت محدود و موقتى بودند و گواه‌ناپايدارى آنها همان محدود بودن دلايل و معجزاتى است كه بر\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nصدق آنها گواهى مىداد . « 1 »\r\n\r\n\r\n","description":"","footnote":"\r\n( 1 ) . روزى با يكى از دانشمندان يهود در اين زمينه سخن مىگفتم به او گفتم آيا شريعت حضرت موسى مخصوص طايفهء يهود است يا يك آيين جهانى است و ساير اقوام را نيز شامل مىشود ؟ اگر آيين او مخصوص قوم يهود است بايد براى ديگران پيامبرى از ناحيهء خدا برانگيخته شده باشد . در اين صورت اين پيامبر كيست ؟ اگر آيين آن حضرت جهانى است در اين صورت بر شما لازم است دلايلى بر نبوت جهانى او اقامه نماييد . در حالى كه شما راهى براى اثبات اين ادعا نداريد زيرا معجزات او براى مردم غير زمان وى قابل مشاهده نبوده تا از راه ديدن آنها به نبوت او ايمان بياورند و معجزات او براى ملل ديگر از طريق تواتر نيز نقل نشده است . زيرا يكى از شرايط تحقق تواتر اين است كه ، شمارهء خبر دهندگان در هر عصر و طبقه به حدى برسند كه احتمال تبانى آنها در جعل مطلب دروغين محال شمرده شود و شما نمىتوانيد چنين نقل متواتر را نسبت به معجزات حضرت موسى اثبات نماييد .\r\nگذشته از اين همانطور كه شما معجزاتى از پيامبر خود نقل مىكنيد همچنين مسيحيان بلكه هر ملتى از پيامبر خود معجزاتى نقل مىكنند . اكنون چه تفاوتى ميان منقولات شما و اخبار ديگران وجود دارد كه يكى را بايد بپذيريم و ديگرى را نبايد بپذيريم .\r\nاگر بر مردم لازم است كه تمام سخنان و اخبار شما را دربارهء معجزات حضرت موسى عليه السّلام بپذيرند چرا اخبار ديگران را درباره معجزه‌هاى پيامبران ديگر تصديق نكنند ؟\r\nو اگر بنا است همه را تصديق كرد چرا شما به نبوت پيامبران ديگر ايمان نياورده و آنان را تصديق نمىكنيد ؟\r\nدانشمند يهودى گفت : معجزات حضرت موسى عليه السّلام مورد اتفاق همهء ملل جهان از يهودى و مسيحى و مسلمان مىباشد و همگى به آن اعتراف دارند ولى معجزه‌هاى\r\n","page_name":" 54 ","page_number":54},
  {"content":"\r\n\r\n\r\nامتياز ديگر قرآن\r\nقرآن علاوه بر اين كه معجزهء جاودانى است ، امتياز ديگرى نيز دارد كه به وسيلهء آن بر معجزات گذشته برترى يافته است . اين معجزه در حالى كه برهان راستگويى آورندهء آن است ، متكفل هدايت و تربيت و راهنمايى و سوق مردم به آخرين درجهء كمال انسان است . و\r\n\r\n\r\n","description":"","footnote":"\r\nپيامبران ديگر ، مورد اتفاق همه نيست از اين نظر ملت يهود از هر نوع اقامهء دليل و اثبات بىنياز هستند ولى ملل ديگر بايد دلايلى بر صدور معجزاتى از پيامبر خود اقامه نمايند .\r\nدر پاسخ وى گفتم : درست است كه مسيحيان و مسلمانان به معجزه‌هاى حضرت موسى عليه السّلام ايمان دارند ولى اين ايمان از آن جهت است كه پيامبران آنها از چنين معجزاتى خبر داده‌اند ، نه اين كه از طريق نقل تواتر به آنها رسيده است ، اگر بنا است قول اين دسته از پيامبران را دربارهء معجزات حضرت موسى عليه السّلام تصديق نماييم ، قبلا بايد به نبوت آنها ايمان آورده و رسالت آنها را تصديق كنيم . و در غير اين صورت صدور يك چنين معجزه‌ها از حضرت موسى عليه السّلام نيز ثابت نخواهد شد .\r\nاين خلاصهء نظريه ما است دربارهء شريعت‌هاى گذشته ، امّا آيين اسلام از آنجا كه برهان و معجزه جاويدان دارد و تا روز رستاخيز تمام ملل را به معارضه و مقابله دعوت نموده و كسى نتوانسته با آن به مقابله برخيزد ، از اين نظر بايد به صحت و استوارى اين آيين ايمان آوريم و در پرتو اين ايمان ، بايد نبوت تمام پيامبران گذشته را تصديق نماييم زيرا قرآن مجيد و پيامبر بزرگ اسلام صلى اللّه عليه و آله و سلم ، گواهى به نبوت آنها داده‌اند .\r\nنتيجه اين كه قرآن يگانه معجزهء جاويدانى است كه گواهى بر صدق و راستى تمام كتاب‌هاى آسمانى داده و آورندگان را از هر عيب منزه نموده است .\r\n","page_name":" 55 ","page_number":55},
  {"content":"\r\n\r\nاين خصوصيات در معجزات پيامبران گذشته نبود . « 1 » زيرا قرآن همان راهنماى بزرگى است كه عرب ستمگر و سركش و آلوده به صفات زشت را به سوى تقوا و عدالت و پاكى هدايت نمود .\r\nو در مدت كوتاهى از اين ملت بت‌پرست و جاهل ، كه به جاى تحصيل علم و دانش و تهذيب نفس ، به نبردهاى داخلى و تفاخرهاى جاهلى مىپرداختند ، ملتى ساخت كه از نظر معارف و فرهنگ و تاريخ و اخلاق اجتماعى و فردى داراى عظمت خاصى شدند .\r\nهر كس تاريخ اسلام را مورد بررسى قرار دهد و در زندگى ياران رسول خدا صلى اللّه عليه و آله و سلم كه در برابر او شربت شهادت نوشيدند ، دقت كافى به عمل بياورد ، اهميت نفوذ تعليمات قرآن در دل‌ها ، و عظمت تأثير آن را در تربيت آنان ، به خوبى مشاهده مىنمايد ، زيرا همين قرآن بود كه آنان را از پست‌ترين عادات جاهلى ، به بالاترين مرحله دانش و كمال رسانيد و آن چنان آنها را در راه دين و احياى شريعت فداكار ساخت\r\n\r\n\r\n","description":"","footnote":"\r\n( 1 ) . مثلا عصاى موسى عليه السّلام و يد بيضا و شفا بخشيدن حضرت مسيح عليه السّلام يك جنبه بيش نداشت و فقط برهان محكم براى راستگويى آنان بود ، ديگر امت را به سوى فضايل و اخلاق ، معارف و عقايد ، به سوى واجبات و فرايض رهنمون نبود ، ولى معجزه جاودان پيامبر ( قرآن ) از آنجا كه از سنخ كلام و بيان است گذشته از اين كه گواه بر راستگويى او است ، بزرگ‌ترين راهنماى امت به معارف و اخلاق و احكام به شمار مىآيد . مترجم\r\n","page_name":" 56 ","page_number":56},
  {"content":"\r\n\r\nكه نسبت به مال و فرزند و همسر ، در راه دين بىاعتنا شدند .\r\nسخنان افسر عاليقدر اسلام « مقداد » در آن شوراى نظامى كه رسول خدا صلى اللّه عليه و آله و سلم براى كسب نظرات ياران خود در بيابان « بدر » تشكيل داد ، گواه روشنى بر گفتار ما است . او در آن شوراى نظامى چنين گفت : اى پيامبر آنچه را خدا به تو دستور داده است انجام ده و ما با تو همراه هستيم و ما هرگز سخنى را كه بنى اسرائيل به موسى بن عمران گفتند به تو نمىگوييم . اگر آنان در پاسخ دعوت موسى عليه السّلام به جهاد و جنگ با ستمگران چنين گفتند : « تو اى موسى با خدايت برو و نبرد كن . ما در اينجا نشسته‌ايم » ما به تو مىگوييم تو با خدايت جنگ كنيد و ما نيز همراه شما نبرد مىكنيم . به خدايى كه تو را به حق برانگيخته است اگر ما را به سرزمين حبشه بخواهى ببرى ، ما در اين راه استقامت مىورزيم تا به آنجا برسى . رسول خدا صلى اللّه عليه و آله و سلم سخنان او را پسنديد و در حق او دعاى نيك كرد .\r\nمقداد يكى از رجال اسلام است ، در اين نقطه از عقيده و پايدارى و فداكارى خود در راه حق ، و زدودن شرك ، پرده برداشت ، ولى مقداد در اين عقيده تنها نبود بلكه گروهى از ياران با اخلاص و ايمان با او هم عقيده بودند .\r\nقرآن همان مشعل فروزانى است كه دل‌هاى همين جمعيت را كه مدت‌ها بت‌ها را مىپرستيدند و كارى جز جنگ‌افروزى در ميان قبايل خود و تفاخرهاى جاهلى نداشتند ، روشن ساخت و آنان را در برابر\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nدشمنان ، سرسخت و نسبت به يكديگر مهربان نمود تا آنجا كه حفظ جان برادران دينى را بر حفظ جان خود مقدم مىداشتند و خود را فداى آنان مىكردند . پيروزىهايى كه در پرتو اسلام ، تنها در هشتاد سال نصيب مسلمانان شد ؛ در طول هشتصد سال نصيب ديگران نشد .\r\nاگر شما سيره ياران رسول خدا صلى اللّه عليه و آله و سلم را با رفتار اصحاب پيامبران ديگر مقايسه كنيد و جانبازى و فداكارى مسلمانان صدر اسلام را در كنار نافرمانى و سركشى اصحاب پيامبران ديگر بگذاريد يقين پيدا خواهيد كرد ، كه يك راز غيبى وجود داشت كه آنان را به گونهء شگفت‌انگيزى براى جانبازى و فداكارى آماده ساخته بود و اين راز چيزى جز كتاب خدا نبود كه روح و روان آنان را به نور معرفت روشن ساخت ، و قلوب و ارواح آنان را با عقايد عالى و ايمان ، پاك و پاكيزه گردانيد .\r\nشما اگر نگاهى به زندگى حواريين و يا زندگى ياران پيامبران ديگر بيفكنيد ؛ روشن مىشود كه چگونه آنان در مواقع سختى ، پيامبران خود را تنها مىگذاشتند و در مراحل ترس از جان خود ، آنان را تسليم مىنمودند .\r\nروى همين جهت پيامبران گذشته بر گردنكش‌هاى زمان خود پيروز نشدند بلكه غالبا با زندگى در بيابان‌ها و شكاف كوه‌ها خود را از آنها پوشيده مىداشتند . اين قسمت ( هدايت مردم به وسيله قرآن )\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nدومين امتياز قرآن است كه به وسيلهء آن بر معجزات ديگر برترى يافته است .\r\nاز بيانات گذشته نتيجه مىگيريم كه قرآن از نظر اسلوب و بلاغت يك معجزهء آسمانى است ولى نبايد تصور كرد كه اعجاز قرآن در همين قسمت ( بلاغت و اسلوب ) خلاصه مىشود بلكه قرآن از جهات مختلفى مىتواند برهان نبوت و معجزهء الهى باشد و هر كدام گواه روشنى بر صدق آورندهء آن است . از اين نظر شايسته است جنبه‌هاى ديگر اعجاز قرآن را به طور اختصار مورد بررسى قرار دهيم .\r\n\r\n","description":"","footnote":"","page_name":" 59 ","page_number":59},
  {"content":"\r\n . \r\n","description":"","footnote":"","page_name":" 60 ","page_number":60},
  {"content":"\r\n\r\n( 4 )\r\n\r\nاعجاز قرآن از نظر معارف الهى\r\nقرآن در پاره‌اى از سوره‌ها پيامبر اسلام صلى اللّه عليه و آله و سلم را « امى » و يك فرد درس نخوانده معرفى مىنمايد .\r\nاو در برابر اقوام و خويشاوندان خود آياتى را كه صريحا او را « امى » معرفى مىكند ، تلاوت نمود و احدى او را در اين سخن تكذيب نكرد . سكوت آنان در برابر چنين ادعايى ، گواهى قاطع بر صدق گفتار او است .\r\nآرى او يك فرد درس نخوانه بود ولى در كتاب خود معارف و علومى براى بشر آورد كه از آغاز اسلام تا كنون به افكار و عقول فلاسفهء جهان روشنى مىبخشد ، و متفكران شرق و غرب را مبهوت خود ساخته است و تا روز رستاخيز ، اين كتاب براى متفكران بزرگ جهان شگفت‌آور و اعجاب‌انگيز خواهد بود . و اعجاب ممتد و مستمر يكى از جهات اعجاز قرآن مىباشد .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nما از ادعاى خود صرف‌نظر كرده ، فرض مىكنيم كه محمد صلى اللّه عليه و آله و سلم فردى « امى » نبوده و او اين معارف و علوم ، تاريخ و قصص را از طريق درس خواندن به دست آورده است ولى آيا نتيجهء اين ادعا جز اين است كه او علوم و فنون خود را از دانشمندان معاصر خود كه در ميان آنها پرورش يافته ، فرا گرفته است ؟\r\nاكنون برگرديم و ببينيم كه او در ميان چه ملتى بزرگ شده و در چه عصرى مىزيسته است ؟ و معاصران وى چه پايه‌اى از دانش داشته‌اند ؟\r\nمحمد صلى اللّه عليه و آله و سلم در ميان دو گروه مختلف بزرگ شده و نشو و نما پيدا كرده است اين دو گروه عبارتند از : گروه بت‌پرست كه در دريايى از اوهام و خرافات فرو رفته بودند ، و گروه اهل كتاب كه معارف و احكام و تاريخ اقوام گذشته را از « عهدين « 1 » » كه آنها را وحى آسمانى\r\n\r\n\r\n","description":"","footnote":"\r\n( 1 ) . كتاب‌هاى عهد عتيق و عهد جديد را « عهدين » مىگويند .\r\nكتاب‌هاى عهد عتيق عبارتند از :\r\nالف : تورات كه مجموعه‌اى است از پنج سفر ( كتاب ) به نام‌هاى : سفر تكوين ، سفر خروج ، سفر احبار لاويان ، سفر عدد ، سفر تثنيه .\r\nب : مكتوبات مورخان و آن مشتمل بر دوازده كتاب است : 1 . كتاب يشوع ، 2 . كتاب قضات بنى اسرائيل ، 3 . كتاب راعوت ، 4 . كتاب اول سموئيل ، 5 . كتاب دوم سموئيل ، 6 . كتاب اول پادشاهان ، 7 . كتاب دوم پادشاهان ، 8 . كتاب اوّل تواريخ ايام ، 9 . كتاب دوم تواريخ ايام ، 10 . كتاب عزراء ، 11 . كتاب نحمياء ، 12 . سفر طوبياء ، 13 . سفر يهوديت ، 14 . كتاب استير ، 15 . كتاب اول مكابين ، 16 .\r\n","page_name":" 62 ","page_number":62},
  {"content":"\r\n\r\nمىپنداشتند ؛ گرفته بودند .\r\nاگر فرض كنيم محمد صلى اللّه عليه و آله و سلم تعاليم خود را از معاصران خويش فرا گرفته است ناچار بايد اثرى از عقايد بت‌پرستان و تعاليم « عهدين » در اقوال و معارف او ديده شود و اين منابع و مصادر سايه خود را بر تعاليم او بيفكنند در صورتى كه ما خلاف آن را مشاهده مىكنيم ، زيرا قرآن در موارد زيادى با تعاليم « عهدين » كه به پندار خصم ، منابع معارف قرآن است مخالفت ورزيده و عقايد و معارف خود را از افسانه‌هاى عهدين و خرافات مكتب‌هاى ديگر كه مصادر و مدارك علمى آن روز بودند ، پيراسته ساخته است .\r\n\r\nصفات خدا در قرآن\r\nيكى از بحث‌هاى مهم قرآن « بحث‌هاى خداشناسى » آن است .\r\n\r\n\r\n","description":"","footnote":"\r\nكتاب دوم مكابين ، 17 . كتاب ايوب ، 18 . كتاب مزامير .\r\nه : كتاب‌هاى سليمان كه عبارتند از : كتاب امثال سليمان ، كتاب جامعهء سليمان ، كتاب سرود سليمان و كتاب حكمت سليمان .\r\nو . مكتوبات پيامبران پس از موسى كه مشتمل بر 17 كتاب است كه از ذكر نام و تفاسير آنها خوددارى مىشود .\r\nكتاب‌هاى عهد جديد عبارتند از :\r\nانجيل‌هاى چهارگانه ، اعمال حواريون ، رساله‌هاى چهارده‌گانه « پولس » رسالهء يعقوب حوارى ، رساله اوّل و دوم « پطرس » حوارى ، رساله اوّل و دوم و سوم يوحناى حوارى ، رسالهء يهوداى حوارى ، كتاب مكاشفات يوحناى الهى .\r\n","page_name":" 63 ","page_number":63},
  {"content":"\r\n\r\nقرآن خدا را با صفات كمال و جمال كه شايستهء مقام اوست توصيف نموده و ساحت مقدس او را از هرگونه عيب و نقص و حدوث ، منزه ساخته است و به عنوان نمونه برخى از آياتى را كه در اين باره وارد شده‌اند در اينجا مىآوريم :\r\n1 . مىگويند خداوند براى خود فرزندى اختيار نموده است او ( از اين نسبت ) پاك و منزه است بلكه آنچه در آسمان‌ها و زمين است از آن او است و همگى در برابر او خاضع و فرمانبردارند . « 1 »\r\n2 . ( خداى شما ) پديد آورنده آسمان‌ها و زمين است و هرگاه چيزى را اراده كند فقط به آن مىگويد : پديد آى ! آن نيز تحقق پيدا مىكند . « 2 »\r\n3 . خداى شما خدايى يگانه است . جز او خدايى نيست . او بخشاينده و مهربان است . « 3 »\r\n4 . خداوند ، جز او خدايى نيست ، زنده و پاينده است نه او را خواب‌آلودگى مىگيرد و نه خواب . هر چه در آسمان‌ها و زمين است از آن او است . « 4 »\r\n\r\n\r\n","description":"","footnote":"\r\n( 1 ) .  وَ قالُوا اتَّخَذَ اللَّهُ وَلَداً سُبْحانَهُ بَلْ لَهُ ما فِي السَّماواتِ وَ الْأَرْضِ كُلٌّ لَهُ قانِتُونَ  ( بقره : 116 ) .\r\n( 2 ) .  بَدِيعُ السَّماواتِ وَ الْأَرْضِ وَ إِذا قَضى أَمْراً فَإِنَّما يَقُولُ لَهُ كُنْ فَيَكُونُ  ( بقره : 117 ) .\r\n( 3 ) .  وَ إِلهُكُمْ إِلهٌ واحِدٌ لا إِلهَ إِلَّا هُوَ الرَّحْمنُ الرَّحِيمُ  ( بقره : 163 ) .\r\n( 4 ) .  اللَّهُ لا إِلهَ إِلَّا هُوَ الْحَيُّ الْقَيُّومُ لا تَأْخُذُهُ سِنَةٌ وَ لا نَوْمٌ لَهُ ما فِي السَّماواتِ وَ ما فِي الْأَرْضِ  ( بقره : 255 ) .\r\n","page_name":" 64 ","page_number":64},
  {"content":"\r\n\r\n5 . چيزى در زمين و در آسمان بر خدا پنهان نيست . « 1 »\r\n6 . او است كه هر گونه بخواهد شما را صورت‌گرى مىكند .\r\nخدايى جز او نيست ، خداوند عزيز ( با قدرت ) و حكيم است . « 2 »\r\n7 . او است خدا و مالك شما ، جز او معبودى نيست .\r\nآفرينندهء همه چيز است . او را بپرستيد كه تدبير كننده و نگهبان همه چيز است . « 3 »\r\n8 . ديدگان او را درك نمىكنند ، او ديدگان را درك مىكند . او لطيف ( باريك‌بين ) و آگاه است . « 4 »\r\n9 . بگو او خدايى است كه خلقت را آغاز مىكند سپس آن را باز مىآفريند چرا از حق روى برمىگردانيد . « 5 »\r\n10 . خداوندى كه آسمان‌ها را بدون ستونى كه ديده شود برافراشت سپس بر عرش ( قدرت ) استيلا يافت ، خورشيد و ماه را مسخر ساخت هر كدام تا مدت معينى در حركت و جريانند . امور جهان آفرينش را تدبير و تنظيم مىنمايد . آيات خود را بيان مىكند تا\r\n\r\n\r\n","description":"","footnote":"\r\n( 1 ) .  إِنَّ اللَّهَ لا يَخْفى عَلَيْهِ شَيْءٌ فِي الْأَرْضِ وَ لا فِي السَّماءِ  ( آل عمران : 5 ) .\r\n( 2 ) .  هُوَ الَّذِي يُصَوِّرُكُمْ فِي الْأَرْحامِ كَيْفَ يَشاءُ لا إِلهَ إِلَّا هُوَ الْعَزِيزُ الْحَكِيمُ  ( آل عمران : 6 ) .\r\n( 3 ) .  ذلِكُمُ اللَّهُ رَبُّكُمْ لا إِلهَ إِلَّا هُوَ خالِقُ كُلِّ شَيْءٍ فَاعْبُدُوهُ وَ هُوَ عَلى كُلِّ شَيْءٍ وَكِيلٌ  ( انعام : 102 ) .\r\n( 4 ) .  لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ  ( انعام : 103 ) .\r\n( 5 ) .  قُلِ اللَّهُ يَبْدَؤُا الْخَلْقَ ثُمَّ يُعِيدُهُ فَأَنَّى تُؤْفَكُونَ  ( يونس : 34 ) .\r\n","page_name":" 65 ","page_number":65},
  {"content":"\r\n\r\nشما ( به روز ) ملاقات خداى خود ايمان آوريد ) . « 1 »\r\n11 . او است خدا ، جز او خدايى نيست . ستايش در دنيا و آخرت مخصوص اوست ، حكم و فرمان از آن او مىباشد ، و به سوى او باز مىگرديد . « 2 »\r\n12 . او است خدايى كه جز او خدايى نيست . از پنهان و آشكار آگاه و رحمن و رحيم است . « 3 »\r\n13 . اوست خدا و جز او خدايى نيست ، اوست حكمران پاك منزه از عيب ، ايمن‌بخش بندگان ، مراقب آنان ، قوى و نيرومند ، مقتدر و عظيم الشأن . از آنچه شريك او مىدانند منزه است . « 4 »\r\n14 . اوست خداوند آفريننده ، موجد ( از عدم ) صورتگر ، براى او نام‌هاى نيكو است . آنچه در زمين و آسمان است او را تسبيح مىگويد او است خداى با قدرت و حكيم . « 5 »\r\n\r\n\r\n","description":"","footnote":"\r\n( 1 ) .  اللَّهُ الَّذِي رَفَعَ السَّماواتِ بِغَيْرِ عَمَدٍ تَرَوْنَها ثُمَّ اسْتَوى عَلَى الْعَرْشِ وَ سَخَّرَ الشَّمْسَ وَ الْقَمَرَ كُلٌّ يَجْرِي لِأَجَلٍ مُسَمًّى يُدَبِّرُ الْأَمْرَ يُفَصِّلُ الْآياتِ لَعَلَّكُمْ بِلِقاءِ رَبِّكُمْ تُوقِنُونَ  ( رعد : 2 ) .\r\n( 2 ) .  وَ هُوَ اللَّهُ لا إِلهَ إِلَّا هُوَ لَهُ الْحَمْدُ فِي الْأُولى وَ الْآخِرَةِ وَ لَهُ الْحُكْمُ وَ إِلَيْهِ تُرْجَعُونَ  ( قصص : 70 ) .\r\n( 3 ) .  هُوَ اللَّهُ الَّذِي لا إِلهَ إِلَّا هُوَ عالِمُ الْغَيْبِ وَ الشَّهادَةِ هُوَ الرَّحْمنُ الرَّحِيمُ  ( حشر : 22 ) .\r\n( 4 ) .  هُوَ اللَّهُ الَّذِي لا إِلهَ إِلَّا هُوَ الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ سُبْحانَ اللَّهِ عَمَّا يُشْرِكُونَ  ( حشر : 23 ) .\r\n( 5 ) .  هُوَ اللَّهُ الْخالِقُ الْبارِئُ الْمُصَوِّرُ لَهُ الْأَسْماءُ الْحُسْنى يُسَبِّحُ لَهُ ما فِي السَّماواتِ وَ الْأَرْضِ وَ هُوَ الْعَزِيزُ الْحَكِيمُ  ( حشر : 24 ) .\r\n","page_name":" 66 ","page_number":66},
  {"content":"\r\n\r\nقرآن ، خداى جهانيان را اين چنين توصيف مىكند و دربارهء خداشناسى و معارف عقلى مطالبى را مىگويد كه با دلايل عقلى همراه بوده و براهين روشن آن را اثبات مىنمايد . آيا ممكن است يك فرد درس نخوانده كه در محيط جهل و نادانى پرورش يافته است ؛ يك چنين معارف بلندى بياورد ؟\r\n\r\nصفات پيامبران در قرآن\r\nهنگامى كه قرآن از پيامبران آسمانى سخن مىگويد ؛ آنان را با صفات نيك انسانى كه شايستهء آنها است ، و لازمهء پيامبرى و سفارت الهى مىباشد ياد و فضائل اخلاقى و سجاياى انسانى را براى آنان ثابت مىكند . براى نمونه قسمتى از آياتى را كه دربارهء آنان نازل شده است در اينجا مىآوريم :\r\n1 . كسانى كه از پيغمبر امى ( درس نخوانده ) كه نام و نشان او در تورات و انجيل نوشته شده است ، پيروى مىكنند ، پيامبرى كه آنان را به كارهاى نيك امر كرده و از امور بد باز مىدارد . چيزهاى پاكيزه را حلال ، و پليدىها را بر آنها حرام مىكند . « 1 »\r\n2 . اوست كه از ميان ملت امى پيامبرى را از خود آنها\r\n\r\n\r\n","description":"","footnote":"\r\n( 1 ) .  الَّذِينَ يَتَّبِعُونَ الرَّسُولَ النَّبِيَّ الْأُمِّيَّ الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ يَأْمُرُهُمْ بِالْمَعْرُوفِ وَ يَنْهاهُمْ عَنِ الْمُنْكَرِ وَ يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ  ( اعراف : 157 ) .\r\n","page_name":" 67 ","page_number":67},
  {"content":"\r\n\r\nبرانگيخت كه آيات خدا را بر آنها تلاوت مىكند . آنها را ( از صفات بد ) پاك مىگرداند . كتاب و حكمت به آنها مىآموزد اگر چه قبلا در گمراهى آشكار بودند . « 1 »\r\n3 . براى تو ( اى پيامبر ) پاداشى بىپايان است و تو از خوى بزرگ برخوردارى . « 2 »\r\n4 . خدا آدم و نوح و فرزندان ابراهيم و فرزندان عمران را بر جهانيان برگزيد . « 3 »\r\n5 . به ياد آر هنگامى كه ابراهيم به پدر و قوم خود گفت كه من از آنچه شما مىپرستيد بيزارم مگر از خدايى كه مرا آفريد . او مرا هدايت خواهد كرد . « 4 »\r\n6 . اين چنين ملكوت آسمان‌ها و زمين را به ابراهيم نشان مىدهيم تا از اهل يقين گردد . « 5 »\r\n\r\n\r\n","description":"","footnote":"\r\n( 1 ) .  هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ  ( جمعه : 2 ) .\r\n( 2 ) .   وَ إِنَّ لَكَ لَأَجْراً غَيْرَ مَمْنُونٍ * وَ إِنَّكَ لَعَلى خُلُقٍ عَظِيمٍ   ( قلم : 3 ، 4 ) .\r\n( 3 ) .  إِنَّ اللَّهَ اصْطَفى آدَمَ وَ نُوحاً وَ آلَ إِبْراهِيمَ وَ آلَ عِمْرانَ عَلَى الْعالَمِينَ  ( آل عمران : 33 ) .\r\n( 4 ) .   وَ إِذْ قالَ إِبْراهِيمُ لِأَبِيهِ وَ قَوْمِهِ إِنَّنِي بَراءٌ مِمَّا تَعْبُدُونَ * إِلَّا الَّذِي فَطَرَنِي فَإِنَّهُ سَيَهْدِينِ   ( زخرف : 26 ، 27 ) .\r\n( 5 ) .  وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ وَ لِيَكُونَ مِنَ الْمُوقِنِينَ  ( انعام : 75 ) .\r\nجهان آفرينش را از آن نظر كه به خدا انتساب دارد و تحت سيطرهء خداوند قرار گرفته « ملكوت » مىنامند .\r\n","page_name":" 68 ","page_number":68},
  {"content":"\r\n\r\n7 . ما به او ( ابراهيم ) اسحاق و يعقوب را بخشيديم و هر دو را به راه راست هدايت كرديم و پيش از آنها نوح را راهنمايى نموديم و از ذريهء او ( نوح ) است ، داود ، سليمان ، ايوب ، يوسف ، موسى و هارون ، و اين چنين ، نيكوكاران را پاداش مىدهيم . « 1 »\r\n8 . زكريا ، يحيى ، عيسى ، و الياس همگى از افراد صالح بودند . « 2 »\r\n9 . اسماعيل ، اليسع ، يونس و لوط همه را بر جهانيان برترى داديم . « 3 »\r\n10 . ( همچنين ) از پدران و فرزندان و برادران آنان ، افرادى را برگزيديم و همه را به راه راست هدايت نموديم . « 4 »\r\n11 . ما به داود و سليمان ، علم و دانش داديم و همگى گفتند سپاس خداى را كه ما را بر بسيارى از بندگان با ايمان خود برترى داده است . « 5 »\r\n\r\n\r\n","description":"","footnote":"\r\n( 1 ) .  وَ وَهَبْنا لَهُ إِسْحاقَ وَ يَعْقُوبَ كُلًّا هَدَيْنا وَ نُوحاً هَدَيْنا مِنْ قَبْلُ وَ مِنْ ذُرِّيَّتِهِ داوُدَ وَ سُلَيْمانَ وَ أَيُّوبَ وَ يُوسُفَ وَ مُوسى وَ هارُونَ وَ كَذلِكَ نَجْزِي الْمُحْسِنِينَ  ( انعام : 85 ) .\r\n( 2 ) .  وَ زَكَرِيَّا وَ يَحْيى وَ عِيسى وَ إِلْياسَ كُلٌّ مِنَ الصَّالِحِينَ  ( انعام : 86 ) .\r\n( 3 ) .  وَ إِسْماعِيلَ وَ الْيَسَعَ وَ يُونُسَ وَ لُوطاً وَ كلًّا فَضَّلْنا عَلَى الْعالَمِينَ  ( انعام : 87 ) .\r\n( 4 ) .  وَ مِنْ آبائِهِمْ وَ ذُرِّيَّاتِهِمْ وَ إِخْوانِهِمْ وَ اجْتَبَيْناهُمْ وَ هَدَيْناهُمْ إِلى صِراطٍ مُسْتَقِيمٍ  ( انعام : 88 ) .\r\n( 5 ) .  وَ لَقَدْ آتَيْنا داوُدَ وَ سُلَيْمانَ عِلْماً وَ قالا الْحَمْدُ لِلَّهِ الَّذِي فَضَّلَنا عَلى كَثِيرٍ مِنْ عِبادِهِ الْمُؤْمِنِينَ  ( نمل : 15 ) .\r\n","page_name":" 69 ","page_number":69},
  {"content":"\r\n\r\n12 . اسماعيل ، اليسع و ذا الكفل را ياد كن ، همگى از افراد نيكوكار بودند . « 1 »\r\n13 . اينها پيامبرانى هستند كه خداوند نعمت خود را بر ايشان ارزانى داشت ، از دودمان آدم ، و از كسانى كه آنها را با نوح ( در كشتى ) سوار كرديم و از دودمان ابراهيم و اسرائيل و از آنها كه هدايت كرديم و برگزيديم ( آنان كسانى هستند ) كه هنگامى كه آيات خداى بخشنده بر آنها خوانده مىشد به سجده افتادند و گريه مىكردند . « 2 »\r\n* * * آنچه در اينجا آورديم نمونه‌اى از آيات زيادى است كه در مورد تقديس و تنزيه پيامبران در قرآن آمده است .\r\nولى كتب عهدين هم به ذكر پيامبران و بيان صفات آنان پرداخته‌اند امّا مىدانيد چگونه آنان را توصيف نموده‌اند ؟ و چگونه سفيران نيكوكار الهى را از عالىترين مقام انسانيت به پست‌ترين مراحل تنزل داده‌اند ؟\r\nما در اينجا نمونه‌هايى از داورىهاى عهدين را دربارهء پيامبران\r\n\r\n\r\n","description":"","footnote":"\r\n( 1 ) .  وَ اذْكُرْ إِسْماعِيلَ وَ الْيَسَعَ وَ ذَا الْكِفْلِ وَ كُلٌّ مِنَ الْأَخْيارِ  ( ص : 48 ) .\r\n( 2 ) .  أُولئِكَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ مِنْ ذُرِّيَّةِ آدَمَ وَ مِمَّنْ حَمَلْنا مَعَ نُوحٍ وَ مِنْ ذُرِّيَّةِ إِبْراهِيمَ وَ إِسْرائِيلَ وَ مِمَّنْ هَدَيْنا وَ اجْتَبَيْنا إِذا تُتْلى عَلَيْهِمْ آياتُ الرَّحْمنِ خَرُّوا سُجَّداً وَ بُكِيًّا  ( مريم : 58 ) .\r\n","page_name":" 70 ","page_number":70},
  {"content":"\r\n\r\nمىآوريم تا از طريق مقايسهء قرآن با اين كتب روشن شود كه محمد صلى اللّه عليه و آله و سلم محتويات قرآن را از اين كتاب‌ها نگرفته است .\r\n\r\n[ پيامبران از نگاه عهدين 
  ]\r\n\r\n1 . آدم و حوا از نظر تورات\r\n« خداوند به آدم اجازه داد كه از ميوه‌هاى تمام درختان بهشت بخورد ، جز از ميوه درخت « معرفت » ( درخت شناسايى خير و شر ) خدا به او چنين گفت : تو روزى كه از شجرهء « معرفت » بخورى مىميرى .\r\nسپس خدا حوا ، همسر آدم را از آدم آفريد و هر دو در حالى كه خوب و بد را درك نمىكردند در بهشت به طور برهنه زندگى مىكردند ناگهان مارى ظاهر گرديد و آنها را به شجرهء ممنوعه رهبرى كرد و اصرار نمود كه از ميوه آن درخت بخورند و به آنها چنين گفت : هرگز ، از خوردن ميوهء اين درخت نخواهيد مرد بلكه ، از آنجا كه خوردن ميوهء اين درخت موجب باز شدن ديدگان شما خواهد شد و خوب و بد را از هم تشخيص خواهيد داد ، خدا شما را از خوردن ميوهء آن درخت جلوگيرى كرده است . وقتى آدم و حوا از ميوهء آن درخت خوردند ديدگان آنها باز گرديد و ديدند كه هر دو برهنه‌اند . فورا براى خود لنگى درست كردند .\r\nخداوند آدم و حوا را در حالى كه در بهشت راه مىرفتند ديد ، آدم و حوا فورا پنهان شدند خدا آدم را صدا زد : كجايى ؟ آدم پاسخ داد من صداى تو را شنيدم فورا پنهان شدم زيرا عريان و برهنه‌ام ، خدا گفت :\r\nچه كسى تو را آگاه ساخت كه برهنه هستى مگر از ميوه آن درخت\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nخورده‌اى ؟\r\nهنگامى كه خدا آگاه شد كه آدم از ميوهء درخت ( معرفت ) خورده است با خود گفت او اكنون مانند ما شده و به خوب و بد آشنا گرديده است هم اكنون ممكن است دست خود را دراز كند و از ميوهء درخت ( زندگى ) بخورد و براى هميشه زنده بماند از اين جهت خداوند او را از بهشت خارج ساخت و در ناحيهء شرقى درخت ، افرادى گمارد تا راه درخت ( زندگى ) را مراقبت نمايند » . « 1 »\r\nتورات در جاى ديگر متذكر مىشود كه آن مار همان شيطان است كه جهانيان را گمراه مىسازد . « 2 »\r\nشما اى خوانندهء گرامى دقت كنيد و ببينيد كه اين كتاب‌هاى به اصطلاح آسمانى چگونه به ساحت مقدّس خدا جسارت كرده و آشكارا به او نسبت دروغ مىدهند و مىگويند خدا براى اين كه آدم را از خوردن ميوهء درخت معرفت باز دارد به حيله و دروغ متوسل شد و چنين وانمود كرد كه اگر آدم از ميوهء آن درخت بخورد مىميرد در صورتى كه اگر مىخورد نه تنا نمىمرد ( بلكه ديدگان عقل او ) باز شده خوب و بد را تشخيص مىداد .\r\nگذشته از اين ، خدا از آن ترسيد كه آدم از ميوهء درخت زندگى بخورد و حيات جاويد پيدا كند و در آينده با او به معارضه برخيزد ، و\r\n\r\n\r\n","description":"","footnote":"\r\n( 1 ) . تورات ، كتاب پيدايش ، فصل دوم و سوم .\r\n( 2 ) . تورات فصل 12 ، شمارهء 9 .\r\n","page_name":" 72 ","page_number":72},
  {"content":"\r\n\r\nبراى جلوگيرى از چنين پيش‌آمدى او را از بهشت بيرون راند .\r\nاگر مطالبى كه تورات در اين باره نقل كرده درست باشد معلوم مىشود كه خدا جسم است و آن چنان محدود است كه هنگامى كه آدم جاى خود را از ديدهء او پنهان ساخت ، او ندانست كه آدم كجا است . رسواتر اين كه شيطان گمراه كننده ، ناصح مشفق آدم بود و او را از تاريكى جهل به روشنى معرفت وارد ساخت و سبب شد كه او حسن و قبح امور را درك كند !\r\n\r\n2 . ابراهيم در تورات\r\n« ابراهيم » در مجلس فرعون « ساره » را كه همسر وى بود خواهر خود معرفى كرد ، فرعون شيفتهء زيبايى ( ساره ) گرديد و او را به خانه خود برد و ابراهيم را براى خاطر ( ساره ) مورد انعام قرار داد و مقدار زيادى گوسفند ، گاو ، الاغ ، غلام ، كنيز و حيوانات ديگر به او بخشيد ، هنگامى كه فرعون فهميد كه ساره زن ابراهيم است نه خواهر وى ، به ابراهيم گفت : چرا نگفتى كه او خواهر من نيست و همسر من است و مرا از جريان آگاه نساختى ؟ چرا گفتى او خواهر من مىباشد ، تا من او را به همسرى بگيرم ؟ در اين موقع فرعون ساره را به ابراهيم بازگردانيد » . « 1 »\r\n\r\n\r\n","description":"","footnote":"\r\n( 1 ) . تورات ، كتاب پيدايش ، فصل 12 .\r\n","page_name":" 73 ","page_number":73},
  {"content":"\r\n\r\nنتيجهء اين داستان اين است كه ابراهيم با كتمان خود ( به هر علتى باشد ) ، سبب شد كه فرعون با ساره كه همسر او بود ، ازدواج كند . ما ساحت مقدس ابراهيم را كه يكى از بزرگ‌ترين و مبارزترين پيامبران خداست از اين عمل تنزيه كرده او را بالاتر از آن مىدانيم كه عملى را مرتكب شود كه يك فرد عادى هم آن را مرتكب نمىگردد .\r\n\r\n3 . سرگذشت لوط و دخترانش در تورات\r\n« دختر بزرگ لوط به خواهر خود گفت : پدر ما پير و فرتوت شده و ديگر كسى در روى زمين نيست كه با ما نزديكى كند . بيا پدر را اغفال كنيم و به او شراب بدهيم تا از اين طريق نسلى از پدر نگاه داريم . دختران لوط به پدر در همان شب شراب نوشانيدند و دختر بزرگ با پدر همبستر شد . شب دوم نيز به لوط شراب دادند اين بار با دختر كوچك خود همخواب گرديد ، و در نتيجهء اين آميزش دختر بزرگ از پدر باردار شد و پسرى زاييد كه نام او را ( موآب ) نهاد و او پدر ( موآبان ) است .\r\nو دختر كوچك نيز پسر زاييد و او را ( بن عمى ) ناميد و او پدر ( بنى عمون ) است » . « 1 »\r\nاين چيزى است كه تورات فعلى آن را به پيامبر خدا لوط و\r\n\r\n\r\n","description":"","footnote":"\r\n( 1 ) . تورات ، كتاب پيدايش ، فصل 19 .\r\n","page_name":" 74 ","page_number":74},
  {"content":"\r\n\r\nدختران وى نسبت مىدهد ولى خوانندهء روشندل بايد عقل و خرد را در اين مورد داور قرار دهد . سپس هر چه مىخواهد بگويد .\r\n\r\n4 . نبوتى كه به غارت رفت\r\n« ( اسحق ) خواست به پسرش ( عيسو ) بركت ( نبوت ) دهد .\r\nيعقوب از در حيله وارد شد و خود را ( عيسو ) معرفى كرد و براى پدر غذايى و شرابى آماده نمود ( اسحق ) غذا را خورد و شراب را نوشيد يعقوب از طريق حيله و دروغ‌هاى پياپى توانست بركت بگيرد .\r\n« اسحق » به او گفت : تو سرور برادر خود باش و پسران مادرت بر تو سجده مىكنند ، ملعون باد هر كه تو را لعنت كند مباركباد هر كه تو را مبارك خواند ، وقتى عيسو آمد و فهميد برادر او يعقوب ( بركت ) را به يغما برده است رو به پدر كرد و گفت : پدر ! مرا نيز بركت بده گفت :\r\nبرادرت آمد و با حيله بركت تو را گرفت ، عيسو به پدر گفت آيا براى من بركتى نگاه نداشتى ؟ اسحق گفت : من او را آقا و سرور تو قرار دادم و همهء برادرانش را غلام او ساختم و از خدا خواستم كه غله و شراب عطا فرمايد . پس الان اى پسرم براى تو چه كنم ؟ در اين موقع عيسو با صداى بلند گريست « 1 » » . « 2 »\r\n\r\n\r\n","description":"","footnote":"\r\n( 1 ) . تورات ، كتاب پيدايش ، فصل 27 .\r\n( 2 ) . مشروح داستان چنين است :\r\n« هنگامى كه « اسحق » پير شد چشمانش از ديدن تار گشت و پسر بزرگ خود عيسو را\r\n","page_name":" 75 ","page_number":75},
  {"content":"\r\n\r\nآيا معقول است كه كسى نبوت را به غارت ببرد ؟ و آيا صحيح است كه خدا اين مقام شامخ را به حيله‌گر و دروغگو عطا فرمايد و افراد لايق را از آن محروم فرمايد ؟\r\nفرض كنيد يعقوب با خدا و رسول او از در حيله و مكر وارد شد آيا خدا قادر نبود كه نبوت به غارت رفته را به اهلش بازگرداند ؟ تعالى\r\n\r\n\r\n","description":"","footnote":"\r\nخواند و به او گفت : پسرم ! حال من پير شدم و به روز وفات خود عارف نيستم ، اسلحهء خود را بگير و به صحرا برو و بارى من شكارى صيد كن و براى من طعامى ترتيب داده بخورم و جانم پيش از وفاتم تو را بركت دهد . عيسو به صحرا رفت ، مادر يعقوب ، به فرزند خود گفت : پدرت به برادرت « عيسو » گفت كه براى او طعامى ترتيب دهد تا پيش از وفات او را حضور خداوند دعاى خير نمايد . پسرم ! دو بزغاله خوب از گله جدا كن تا براى پدرت طعامى ترتيب دهم و تو آن را پيش پدر ببرى تا تو را بركت دهد ، يعقوب به مادرش گفت برادرم « عيسو » مرد پر مويى است و من مرد ساده هستم احتمال دارد كه پدرم دست به بدنم بزند و من در نظرش يك فرد فريب دهنده باشم و به جاى بركت لعنت بياورم مادر يعقوب به وى گفت اي پسر لعنت تو بر من باشد تو مرا يارى كن يعقوب روانه شد و براى مادرش آنچه را مىخواست آورد مادرش طعامى بر طبق ميل پدر ترتيب داد و لباس‌هاى عيسو را به يعقوب پوشانيد . و پوست‌هاى آن بزغاله را بر دست‌ها و به سطح گردن او بست نان و طعامى كه ترتيب داده بود به دست پسر خود يعقوب داد و او نزد پدر آورد پدر گفت پسرم تو كيستى ؟\r\nيعقوب گفت من فرزند تو « عيسو » هستم كه مرا امر فرمودى . اسحق به يعقوب گفت نزديك بيا تا تو را مس كنم ، يعقوب نزديك اسحق آمد اسحق گفت آواز آواز يعقوب است امّا دست‌ها دست عيسو است . و باز گفت بياور تا از صيد پسرم بخورم و جانم تو را بركت دهد ، او غذا و شراب آورد ، و اسحق خورد و آشاميد . . . » تلخيص از شماره‌هاى 1 - 26 فصل 27 ، كتاب پيدايش .\r\n","page_name":" 76 ","page_number":76},
  {"content":"\r\n\r\nاللّه عن ذلك علوّا كبيرا .\r\nبه طور مسلم مستى شراب گروهى را بر آن داشته كه چنين افسانه‌اى را بسازند و به اسحق نسبت شراب‌خوارى بدهند .\r\n\r\n5 . يهودا با عروس فرزند خود نزديكى مىكند\r\n« يهودا فرزند يعقوب براى پسرش ( عير ) عروسى به نام ( ثامار ) آورد . يهودا با عروس پسر نزديكى كرد و از ناحيهء يهودا باردار شد . دو پسر به نام ( قارص ) و ( زارح ) آورد » . « 1 »\r\nانجيل « متى » « 2 » نسب حضرت مسيح را به طور تفصيل ذكر كرده و مسيح و سليمان و پدر او داود را از نسل « قارص » دانسته است حاشا كه پيامبران از آميزش‌هاى نامشروع به وجود آيند . چگونه مىتوان گفت كه نسب آنان به كسانى مىرسد كه از طريق زنا با محارم متولد شده‌اند ؟ ولى جاعل و نويسندهء تورات كنونى از آنچه مىنويسد و مىگويد پروايى ندارد و به مفاسد گفتار خود اهميت نمىدهد .\r\n\r\n6 . تجاوز به همسر يك مؤمن مجاهد\r\nكتاب دوم « شموئيل » « 3 » سرگذشت داود را چنين نقل مىكند :\r\n\r\n\r\n","description":"","footnote":"\r\n( 1 ) . كتاب پيدايش ، فصل . 3 .\r\n( 2 ) . انجيل متى ، فصل 1 .\r\n( 3 ) . فصل 11 ، 12 .\r\n","page_name":" 77 ","page_number":77},
  {"content":"\r\n\r\n« داود با زن مرد مؤمن و مجاهدى به نام ( اوريا ) نزديكى كرد و آن زن از طريق نامشروع باردار شد داود از آن ترسيد كه مطلب فاش گردد و براى پرده‌پوشى و ايجاد اشتباه كسى را نزد ( يواب ) ( فرمانده سپاه مجاهد ) فرستاد تا ( اوريا ) را نزد او بفرستد وقتى ( اوريا ) نزد او آمد از وضع ( يواب ) و ساير جنگجويان استفسار نمود سپس به او دستور داد به خانه‌اش برود و پاهايش را بشويد ولى ( اوريا ) تن به اين كار نداد و گفت صحيح نيست كه سرور من ( يواب ) و غلامان او در صحرا بسر برند و من به خانه روم و غذا بخورم و آب بنوشم و با زن خود همبستر شوم به جانت سوگند هرگز چنين كارى نمىكنم وقتى داود از هر نوع پرده‌پوشى نوميد گرديد او را يك روز پيش خود نگاهداشت و با او غذا خورد و در ضمن پذيرايى او را مست كرد ، بامدادان به او دستور داد كه با نامه‌اى به سوى ( يواب ) برود ، داود طى نامه‌اى به فرمانده سپاه دستور داد كه « اوريا » را در يك نبرد شديد در جلو لشكر قرار دهد سپس سربازان او حمايت خود را از او بردارند تا به وسيلهء دشمن كشته شود . ( اوريا ) بدين طريق كشته شد و داود از قتل او آگاه شد و كسى را نزد همسر او فرستاد و او را از مرگ شوهر آگاه ساخت داود پس از آنكه دوران عزادارى او سپرى شد همسر اوريا را به خانهء خود آورد و جزو همسران خود قرار داد » .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nانجيل « متى » « 1 » معتقد است كه سليمان بن داود از اين زن متولد شده است .\r\nشما در جرئت و جسارت اين دروغساز قدرى فكر نماييد آيا صحيح است يك چنين عمل شنيع و زشتى را به فردى كه داراى مختصر غيرت و حميتى باشد نسبت بدهيم تا چه رسد به پيغمبرى از پيغمبران خدا ؟\r\nانسان نمىداند آيا اين افسانه را بپذيرد يا آنچه كه انجيل « لوقا » دربارهء مسيح مىنويسد : « مسيح روى كرسى پدر خود داود نشست » .\r\n\r\n7 . سليمان و ترويج بت‌پرستى\r\n« سليمان هفتصد همسر دايم و سيصد همسر موقت داشت ، زنان دل او را به معبودهاى ديگر ( بت‌ها ) متمايل ساختند . سليمان به دنبال ( عشتورت ) « 2 » بت ( صيدونيان ) « 3 » و ( ملكوم ) بت ( عمونييان ) رفت سليمان در نظر خداوند شرارت ورزيده مثل پدر خود داود خدا را پيروى كامل نكرد خشم خداوند بر سليمان برافروخته شد ، زيرا دلش از\r\n\r\n\r\n","description":"","footnote":"\r\n( 1 ) . انجيل متى ، فصل نخست ، جمله 6 .\r\n( 2 ) . « عشتورت » خداى صيدونيان كه بت آنها به صورت مخصوصى بود و عبادت اين بت در سوريه و فينيقيه معروف بود سليمان عبادت آن را در بنى اسرائيل نيز شيوع داد . ( قاموس كتاب مقدس ، ص 602 ) .\r\n( 3 ) . « صيدونيان » همان اهالى فينيقيه‌اند كه در تجارت و صناعت و فلاحت معروف بودند ( قاموس كتاب مقدس ، ص 572 ) .\r\n","page_name":" 79 ","page_number":79},
  {"content":"\r\n\r\n( يهوه ) خداى اسرائيل منحرف گشت . خداوند به سليمان گفت :\r\nچون چنين كارى كردى سلطنت را از تو پاره كرده آن را به بنده‌ات خواهم داد » . « 1 »\r\n\r\n8 . ويرانى بتكده‌هاى سليمان\r\nفصل 23 كتاب دوم پادشاهان سليمان را چنين معرفى مىكند :\r\n« نقاط مرتفع و بلندى كه سليمان آنها را براى ( عشتورت ) بت ( صيدونيان ) و براى ( كموش ) « 2 » بت ( موابيان ) « 3 » و براى ملكوم « 4 »\r\n\r\n\r\n","description":"","footnote":"\r\n( 1 ) . كتاب اوّل پادشاهان ، فصل 11 .\r\n( 2 ) . « كموش » يكى از خدايان « موابيان » بود كه قوم كموش به آن ناميده شده‌اند سليمان عبادت كموش را در اورشليم داخل نمود . و يوشيا آن را برانداخت . ( قاموس كتاب مقدس ، ص 838 ) .\r\n( 3 ) . « موابيان » و بنى عمون همان فرزندان و دختران لوط هستند .\r\n( 4 ) . « ملكوم » ، اسم بتى بود كه عمونيان آن را مىپرستيدند و گاهى به آن ( مولك ) نيز مىگويند و قربانىهاى انسانى را براى آن تقديم مىنمودند مخصوصا از بچه‌ها ، چنان كه « حاخانيان » گويند اين بت از مس ساخته شده بر كرسى از مس نشسته و داراى سر گوساله بوده تاجى بر سر داشت و كرسى و خود بت تو خالى بود و در جوف آن آتش مىافروختند و چون حرارت بازوهاى بت به درجهء سرخى مىرسيد قربانى را كه بر سر آن گذارده بودند فورا مىسوخت ، و اهالى نيز در آن اثنا طبل‌ها را مىنواختند كه صداى داد و فرياد او را نشنوند . ( قاموس كتاب مقدس ، ص 854 ) .\r\n","page_name":" 80 ","page_number":80},
  {"content":"\r\n\r\nبت ( بنى عمون ) ساخته بود . پادشاه يوشيا « 1 » آنها را نجس كرد و مجسمه‌ها را شكست و درخت‌زارها را بريد و به همين طرز تمام آثار بت‌پرستى را از بين برد » .\r\nفرض كنيد لازم نباشد كه پيامبر خدا ، معصوم از گناه باشد ( در صورتى كه دلايل قطعى بر عصمت پيامبران داريم ) ولى آيا صحيح است پيامبرى كه براى دعوت آيين توحيد برانگيخته شده است مردم را به بت‌پرستى دعوت كند ، و بناهاى بلندى ، براى پرستش آنها بسازد .\r\nدر عين حال مردم را به يگانگى خدا و پرستش او دعوت نمايد ؟\r\n\r\n9 . دستور خدا به هوشع\r\n« نخستين سخن خدا به هوشع اين است كه برو براى خود زن فاحشه و فرزندان فاحشه بگير . و نيز خدا به او فرمود زن بدكارى را كه مورد علاقهء رفيقش باشد دوست بدار همانطور كه خدا به بنى اسرائيل علاقه دارد ، او به فرمان خدا ( گومر ) دختر ( ديليم ) را گرفت و اين زن براى او دو پسر و يك دختر آورد » . « 2 »\r\n\r\n\r\n","description":"","footnote":"\r\n( 1 ) . يوشيا : پادشاه يهودا و جانشين وى كه در هشت سالگى در تخت نشست مدت 31 سال يعنى از سال 639 - 609 قبل از مسيح سلطنت نموده و در تقوا و پرهيزگارى و استقامت مشهور و معروف بود . بت‌پرستى را نابود و مكان‌هاى بلند را پست و تماثيل و مجسمه‌ها را نابود ساخت . ( قاموس كتاب مقدس ، ص 972 ) .\r\n( 2 ) . كتاب هوشع ، فصل 1 .\r\n","page_name":" 81 ","page_number":81},
  {"content":"\r\n\r\nآيا اين كار را مىتوان به خدا نسبت داد ؟ آيا خدا به پيامبر خود دستور مىدهد كه زنا كند و به زن بدكار مهر ورزد ؟ هرگز ! ساحت قدس خداى بزرگ از اين نسبت‌هاى ناروا پاك و منزه است .\r\nما از اين كه نويسنده كتاب به زشتى سخنان خود واقف نيست ، تعجب نمىكنيم ، تعجب ما از ملت‌هاى روشنفكر و رجال بزرگ عصر حاضر و استادان علوم است ، با وجود اين كه از وجود چنين خرافات و افسانه‌ها در اين كتاب و كتاب‌هاى ديگر عهدين مطلع و آگاهند باز آنها را كتب آسمانى و نسخه‌هاى وحى الهى مىدانند .\r\nآرى پيروى از شيوه و روش نياكان و گذشتگان از عادت‌هاى تغيير ناپذير انسان است از اين جهت ترك چنين شيوه ، و گرايش به حق و حقيقت بسيار سخت و ناگوار مىباشد .\r\n\r\n10 . توهين عيسى به مادر خود\r\n« وقتى عيسى با شاگردان خود مشغول سخن گفتن بود مادر و برادران وى بيرون مجلس ايستاده بودند و مىخواستند با او گفتگو كنند . كسى به عيسى گفت مادر و برادران تو بيرون مجلس ايستاده‌اند و مىخواهند با تو سخن بگويند ، او پاسخ داد مادر من كيست ؟ ! و برادران من كدامند ؟ ! سپس دست به سوى شاگردان خود دراز كرد و گفت اينها مادران و برادران من هستند ، هر كس خواهش پدر مرا كه\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nدر آسمان‌ها است به جا آورد او برادر و خواهر و مادر من است » . « 1 »\r\nشما بار ديگر در اين جمله‌ها دقت كنيد و در اين سخنان بىاساس قدرى بينديشيد زيرا صريح اين سخن اين است كه مسيح به ساحت مادر پاكدامن و نيكوكار خود جسارت كرده و او را از ديدار خود محروم مىسازد . و شاگردان خود را بر او مقدم مىدارد در صورتى كه شاگردان مسيح به عقيدهء انجيل كسانى هستند كه وى دربارهء آنها چنين گفته است :\r\n« آنان ايمان ندارند « 2 » ، در دل آنها به اندازهء سنگينى خردلى ايمان وجود ندارد ، آنان همان افرادى هستند كه مسيح از آنان درخواست نمود كه شبى را كه يهوديان بر او هجوم آوردند ، بيدار بمانند ، ولى آنان گوش به فرمان او ندادند و هنگامى كه يهوديان مسيح را دستگير كردند او را ترك گفته و پا به فرار نهادند » . « 3 »\r\n\r\n11 . تبديل آب به شراب از طريق اعجاز\r\n« روزى مسيح در مجلس عروسى شركت كرد و شراب براى افراد كم آمد ، مسيح از راه اعجاز ، شش ظرف بزرگ آب را به شراب تبديل كرد » . « 4 »\r\n\r\n\r\n","description":"","footnote":"\r\n( 1 ) . انجيل متى ، فصل 12 ، انجيل مرقس ، فصل 3 ، انجيل لوقا ، فصل 8 .\r\n( 2 ) . انجيل مرقس ، فصل 4 .\r\n( 3 ) . انجيل متى ، فصل 17 .\r\n( 4 ) . انجيل يوحنا ، فصل 2 .\r\n","page_name":" 83 ","page_number":83},
  {"content":"\r\n\r\n« مسيح شراب مىخورد ، بلكه شخص ميگسارى بود » . « 1 »\r\nما ساحت مقدس حضرت مسيح را از اين افتراى بزرگ منزه مىدانيم . گذشته از اين در عهدين كرارا به حرمت شراب تصريح شده است مانند :\r\n« خدا به هارون گفت وقتى تو و فرزندانت وارد خيمه اجتماع شديد ، شراب نخوريد ، مبادا كه بميريد ، اين قانون ابدي خدا در تمام قرنها است » .\r\n« در پرتو اجتناب از شراب ، حرام و حلال و پاك و نجس از هم تمييز دهند . « 2 » فرشته‌اى به زكريا گفت : دعاى تو مستجاب شد ، و همسرت براى تو پسرى خواهد آورد ، تو او را يحيى خواهى ناميد ، او نزد خدا بزرگ مىشود و شراب نخواهد نوشيد » . « 3 »\r\nو مانند اين جمله‌ها كه دلالت دارد بر تحريم شراب ، در كتب عهدين كم نيست .\r\nاينها نمونه‌اى از خرافات و افسانه‌هاى كتب عهدين كنونى است كه هرگز با برهان و منطق صحيح وفق نمىدهد .\r\nما اين نمونه‌ها را در اينجا آوردم تا خوانندهء گرامى در آنها دقت كند سپس عقل و وجدان خود را داور قرار دهد ، كه آيا با اين خرافات\r\n\r\n\r\n","description":"","footnote":"\r\n( 1 ) . انجيل متى ، فصل 11 .\r\n( 2 ) . سفر لاويان ، فصل 10 .\r\n( 3 ) . انجيل لوقا ، فصل 1 .\r\n","page_name":" 84 ","page_number":84},
  {"content":"\r\n\r\nمىتوان گفت كه پيامبر اسلام معارف ارزندهء قرآن را از آنها اقتباس نموده است ؟ !\r\nآيا مىتوان گفت : كه او محتويات قرآن عظيم الشأن را ، با آن معارف بلند و تعاليم استوار را از اين كتب بىاساس گرفته است ؟ !\r\nآيا مىتوان اين كتاب‌هاى بىاساس را وحى آسمانى دانست ؟\r\nدر صورتى كه همين كتاب‌ها است كه ساحت مقدس پيامبران را با نسبت‌هاى ناروا كه ما چند نمونه بيش از آنها را نقل نكرديم ، آلوده ساخته‌اند . « 1 »\r\n\r\n\r\n","description":"","footnote":"\r\n( 1 ) . مشروح اين قسمت را مىتوانيد در كتاب‌هاى : « الهدى إلى دين المصطفى » و « الرحلة المدرسية » كه از آثار جاويدان مرحوم استاد علامه بلاغى است مطالعه فرماييد و ما در رساله خود به نام « نفحات الاعجاز » نمونه‌هاى زيادى از اين دو كتاب نقل نموديم ، افرادى كه خواهان اطلاع بيشترى هستند به اين كتاب‌ها مراجعه نمايند .\r\n","page_name":" 85 ","page_number":85},
  {"content":"\r\n . \r\n","description":"","footnote":"","page_name":" 86 ","page_number":86},
  {"content":"\r\n\r\n( 5 )\r\n\r\nاعجاز قرآن از نظر انسجام در مضمون و اسلوب\r\nافراد عاقل و خردمند و با تجربه مىدانند كه كسانى كه كار آنها بر دروغ و افترا ، استوار باشد ، بىاختيار در گفتار و رفتار خود دچار اختلاف و تناقض‌گويى مىشوند ، بالاخص اگر ساليان درازى در ميان مردم زندگى كنند و در موضوعات مختلف و مسائل مهمى مانند : قانون‌گذارى ، و اصول زندگى اجتماعى ، و مسائل مربوط به عقايد و نظامات اخلاقى و . . . كه همه بر يك سلسله قواعد دقيق استوارند ، اظهارنظر كنند .\r\nيك چنين افراد هر چه هم بخواهند ، خود را از تناقض‌گويى مصون بدارند ، ناخودآگاه به سوى آن كشيده مىشوند و اين نتيجهء مستقيم انحراف از حقيقت و راستى است تا آنجا كه در مثل آمده است « دروغگو حافظه ندارد » .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nقرآن در موضوعات مختلفى به طور مبسوط سخن گفته ، و در ميان اين همه بحث‌هاى انبوه ، هرگز دچار اختلاف و تناقض نشده است .\r\nقرآن مسايل عميق و دقيقى را مانند اثبات صانع ، و صفات خدا ، جهان ماوراى ماده ، لزوم بعثت پيامبران و صفات آنان مطرح كرده ، و در مورد احكام و وظايف عملى ، سياست و كشوردارى ، و نظامات اجتماعى و ارزش‌هاى اخلاقى ؛ اصول و قواعدى را پايه‌گذارى نموده است .\r\nقرآن گام فراتر نهاده ، در مسائل و موضوعاتى مانند : اجرام كيهانى ، تاريخ و آيين نبرد با دشمن ، و موجودات آسمانى و زمينى از فرشتگان گرفته تا وزش بادها و درياها و گياهان و حيوانات و انسان و . . . سخن گفته ، و در تعريف مقاصد خود به انواع مثل‌ها تمسك جسته ، و اوضاع وحشت‌انگيز رستاخيز و خصوصيات آن را به طور دقيق تبيين نموده است ، ولى هرگز در بيان اين مسائل انبوه دچار تناقض نگرديده و كوچك‌ترين اختلاف در بيانات آن پيدا نشده است .\r\nچه بسا قرآن يك سرگذشت را دو بار يا بيشتر به مناسبت‌هاى مختلفى تكرار مىكند ولى با اين حال كوچك‌ترين تناقضى در ميان آنها ديده نمىشود .\r\nبه عنوان نمونه داستان حضرت موسى عليه السّلام را مورد بررسى قرار\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nدهيد . قرآن كرارا از آن گفتگو نموده ، و در عين اين كه در هر بار نكته‌اى را بيان كرده كه در نقل قبلى نبوده امّا حقيقت و مغز داستان در همه يكسان است و كوچك‌ترين اختلافى در اين قسمت ، ميان آنها نيست و با توجه به اين كه اين آيات تدريجا و در مدت 23 سال نازل شده اين حقيقت ، روشن‌تر مىگردد .\r\nتوضيح اين كه : قرآن در مدت 23 سال به مناسبت‌ها و پيش آمدهاى گوناگونى نازل شده ، و رويدادها و پرسش‌ها سبب شده‌اند كه آياتى دربارهء آنها نازل شود ، كتابى كه در مدت طولانى آن هم بر اثر عوامل گوناگون تأليف و نوشته شود ، اگر معجزهء الهى نباشد بايد موقعى كه به صورت كتاب در آمد و آيات مختلف آن جمع و گردآورى شد ، اجزاى آن با يكديگر متناسب و هماهنگ نباشند ولى ما قرآن را بر خلاف اين جريان طبيعى مىيابيم و نزول تدريجى سبب نشده كه آيات آن ، پس از گردآورى ، تناسب و ملايمت خود را از دست بدهند .\r\nبنابراين ، ما قرآن را در دو حال معجزه مىيابيم ، موقعى كه به صورت آيات متفرق و جدا از هم نازل گرديده معجزه و ما فوق قدرت بشر است . و هنگامى كه اين آيه‌ها جمع و گردآورى شد از نظر هماهنگى و تناسب و نبود اختلاف در سبك و اسلوب و مضامين ، جنبه ديگرى از اعجاز به خود مىگيرد . و قرآن به اين قسم اعجاز طى آيه‌اى اشاره كرده و مىفرمايد :\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  . « 1 »\r\n« آيا در قرآن تدبر و انديشه نمىكنند اگر از ناحيهء غير خدا بود حتما در آن اختلاف‌هاى زيادى پيدا مىكردند » .\r\nاين آيه بشر را به يك امر فطرى رهبرى مىكند و آن اين كه :\r\nكسى كه در دعوت خود به دروغ و افترا تكيه كند ، بايد در ميان گفتار او اختلاف و تناقض وجود داشته باشد ، امّا كوچك‌ترين اثرى از اين اختلاف ، در كتاب عزيز الهى نيست و اين خود حاكى است كه اساس دعوت او را حقيقت و درستى و راستى تشكيل مىدهد .\r\nقرآن در استدلال‌ها و راهنمايىهاى خود از فطرت بهره مىگيرد و مردم را به سوى فطرت سوق مىدهد زيرا ارجاع به فطرت در مقام تربيت و ارشاد ، ثمر بخش‌ترين و نزديك‌ترين راه به مقصد مىباشد .\r\n\r\nاستوارى و عدم اختلاف در اسلوب\r\nعرب دوران جاهلى استوارى و عدم اختلاف در اسلوب را از نزديك لمس كرده و اديبان آنان به آن اذعان كرده بودند ، سخنى كه وليد بن مغيره در وصف قرآن گفته است طرز تفكر و قضاوت آنان را در\r\n\r\n\r\n","description":"","footnote":"\r\n( 1 ) . نساء : 82 .\r\n","page_name":" 90 ","page_number":90},
  {"content":"\r\n\r\nاسلوب و بلاغت قرآن روشن مىسازد . « 1 »\r\nابو جهل از وليد خواست تا دربارهء قرآن نظر دهد ، وى در پاسخ\r\n\r\n\r\n","description":"","footnote":"\r\n( 1 ) . اساس استظهار اين نظر از گفته « وليد » همان است كه وى گفت : سخن محمد صلى اللّه عليه و آله و سلم شبيه كلام انس و جن نيست . زيرا سخنان افراد عادى هر چند سرآمد روزگار در فصاحت و بلاغت باشند ، هرگز يك نواخت نبوده و نوسان روشنى در ميان كلمات و گفتار آنان وجود دارد ، سرايندگان سخن‌ساز و گويندگان فصيح و بليغ هر چقدر در فن شعر و خطابه قوى و نيرومند باشند ولى همهء سروده‌ها و سخنان آنان زيبا و شيرين ، فصيح و بليغ نيست ، اگر قسمتى از اشعار و خطبه‌هاى آنان ممتاز و عالى باشد ، برخى از آنان بسيار مبتذل و در درجهء بسيار نازل و پايينى خواهد بود .\r\nولى اسلوب و روش قرآن بر خلاف آنها است ، قرآن در عين اين كه برخى از آيات آن بر بعضى برترى دارد ، ولى همگى داراى اسلوب و روش واحدى هستند كه آنها را به پايهء اعجاز و ما فوق تحدّى رسانيده است ، و هرگز اختلاف و نوسان در اسلوب كه برخى به پايهء اعجاز برسد و برخى ديگر در رديف سخنان عادى باشد بر آن حكومت نمىكند .\r\nخلاصه ، نبودن اختلاف در قرآن چه از مضامين و محتويات چه از نظر اسلوب و شيوهء بيان كه همگى در پايهء اعجاز قرار گرفته‌اند و اين طور نيست كه قسمتى از آن فوق العاده و قسمت ديگر در رديف كلام عادى باشد ، خود يكى از جنبه‌هاى اعجاز قرآن را تشكيل مىدهد ، و بىمورد نيست كه گفته شود كه آيه :  وَ لَوْ كانَ مِنْ عِنْدِ غَيْرِ اللَّهِ . . .  ناظر به هر دو مرحله است . يعنى علاوه بر اين كه در مضامين قرآن اختلاف نيست ، حتى در اسلوب و طريقهء گفتار آن نيز اختلاف و نوسان يافت نمىشود ، كه قسمتى از آن معجزه و ما فوق سخن بشر باشد و قسمت ديگر در رديف سخنان عادى قرار بگيرد ما براى اين كه اين دو امتياز روشن گردد آن را تحت عنوان بالا قبل از نقل كلام وليد آورديم تا آن دو امتياز از هم جدا گردند و محور بحث در گذشته عدم اختلاف در مضامين بود ما به خاطر اين جهت كه گفتيم ، عنوان عدم اختلاف در اسلوب را در متن اضافه كرديم . ( مترجم ) .\r\n","page_name":" 91 ","page_number":91},
  {"content":"\r\n\r\nاو گفت : من چه بگويم ؟ به خدا قسم در ميان شما كسى از من به اشعار عرب آشناتر نيست ، هيچ كس از شما به پايهء من در احاطه به فنون شعر از رجز و قصيده و اقسام سخن نمىرسد ، به خدا قسم سخن محمد صلى اللّه عليه و آله و سلم شبيه هيچ كدام از آنها نيست . به خدا قسم سخن او داراى حلاوت و شيرينى خاصى است ، از هر سخنى برتر است ، و بالاتر از آن سخنى نيست .\r\nابو جهل اصرار ورزيد و نظر خواست و گفت هرگز قريش دست از تو بر نمىدارد مگر اين كه دربارهء قرآن محمد صلى اللّه عليه و آله و سلم نظر داده و دربارهء آن داورى نماى . او مهلت خواست و مدتى در اين موضوع فكر كرد ، در نتيجه فكر او به اينجا رسيد كه بگويد : قرآن محمد صلى اللّه عليه و آله و سلم جادويى است كه از ساحران رسيده است . « 1 »\r\nو نيز از او نقل شده : هنگامى كه پيامبر برخى از سوره‌هاى قرآن را براى او خواند ، او به انجمن قريش رفت و چنيني اظهار نظر كرد :\r\nبه خدا قسم از محمد صلى اللّه عليه و آله و سلم سخنى شنيدم ، كه به كلام انس و جن شباهت ندارد ، سخن او برترى و زيبايى خاصى دارد ، شاخسار آن پر ميوه ، و ريشه‌هاى آن پر آب و پر بركت است ، سخنى برجسته كه هيچ سخنى از آن برجسته‌تر نيست ، و بالاتر از آن است كه بتوان با آن به معارضه پرداخت . « 2 »\r\n\r\n\r\n","description":"","footnote":"\r\n( 1 ) . تفسير طبري ، ج 29 ، ص 98 .\r\n( 2 ) . تفسير قرطبى ، ج 19 ، ص 72 .\r\n","page_name":" 92 ","page_number":92},
  {"content":"\r\n\r\nشما براى اين كه اين حقيقت را بهتر و بيشتر لمس كنيد اين كتاب‌هاى به اصطلاح آسمانى را مورد بررسى قرار دهيد ، در نخستين مرحله ، تناقض و تضاد مطالب ، اضطراب و تشويش اسلوب نارسايى اثبات مقاصد ، گسستگى و بريدگى جمل و آيات جلب توجه مىكند . اگر تنها تناقضاتى را كه در محتويات عهدين وجود دارد ملاحظه نماييم چهرهء حقيقت براى ما تجلى كرده و حق و باطل را از هم تميز مىدهيم . براى روشن شدن مطلب نمونه‌هايى را از تناقضات انجيل در اينجا منعكس مىسازيم :\r\n1 . « مسيح گفت هر كس با من نباشد بر ضرر من خواهد بود .\r\nكسى كه در اجتماع من نباشد او با اين عمل تفرقه مىافكند » . « 1 »\r\nو نيز فرمود : « هر كس كه بر ضد و ضرر ما نباشد او با ما است » . « 2 »\r\n2 . « روزى برخى به مسيح گفتند اى آموزگار صالح . مسيح به آنان گفت : چرا مرا صالح خواندى در صورتى كه صالح جز خدا وجود ندارد » . « 3 » و نيز گفت : « من همان چوپان صالح هستم . . . امّا\r\n\r\n\r\n","description":"","footnote":"\r\n( 1 ) . متى ، باب 12 ، لوقا ، باب 11 .\r\n( 2 ) . مرقس ، باب 9 ، لوقا ، باب 9 .\r\nناگفته پيدا است ميان دو كلام تناقض و اختلاف صريح وجود دارد ، زيرا او در پيام اوّل افراد بىطرف را نيز بر ضد و ضرر خود دانسته ، و حتما لازم مىداند كه همه با او همكارى كنند ولى در پيام ذكر افراد بىطرف را جز انصار خود مىخواند .\r\n( 3 ) . متى ، باب 19 ، مرقس باب 10 ، لوقا ، باب 18 .\r\n","page_name":" 93 ","page_number":93},
  {"content":"\r\n\r\nمن همان چوپان صالح هستم » . « 1 »\r\n3 . « هنگامى كه مسيح را به دار زدند دو دزدى كه همراه او به دار آويخته شده بودند هر دو او را سرزنش مىكردند » . « 2 »\r\n« يكى از دو گناهكار به دار زده شده با زبان انكار به مسيح گفت : اگر تو مسيح هستى خود و ما را نجات بده و ديگرى گناهكار اول را نهيب زد و در پاسخ او گفت : آيا تو از خدا نمىترسى زيرا كه در همان عذاب گرفتارى ، و ما به حق مكافات اعمال خود را مىبينيم و اين كس هيچ گناه نكرده است » . « 3 »\r\n4 . « اگر من به نفع خود گواهى مىدهم شهادت من بر حق نيست . « 4 » اگر من به نفع خود گواهى مىدهم شهادت من بر حق است » . « 5 »\r\nاينها نمونهء اندكى از تناقضات فراوان اناجيلى است كه از نظر حجم و صفحات بسيار محدود و ناچيز مىباشند ، و همين مقدار براى روشن شدن افراد حق‌جو و واقع‌بين كفايت مىكند . « 6 »\r\n\r\n\r\n","description":"","footnote":"\r\n( 1 ) . يوحنا ، باب 10 .\r\n( 2 ) . متى ، باب 27 .\r\n( 3 ) . انجيل لوقا ، فصل 23 . و اختلاف اين دو نقل روشن است زيرا ، نقل اوّل هر دو نفر را سرزنش كننده معرفى مىكند ولى نقل دوم يكى را به اين صفت معرفى كرده و ديگرى را فرد حق‌گو و مدافع مسيح جلوه مىدهد .\r\n( 4 ) . يوحنا ، فصل 5 .\r\n( 5 ) . يوحنا ، فصل ( باب ) ، 8 .\r\n( 6 ) . براى اطلاع بيشتر از تناقضات اناجيل به كتاب‌هاى « الهدى . . . » و « الرحلة المدرسية » آثار جاويد آية اللّه بلاغى و به رسالهء ما « نفحات الاعجاز » مراجعه شود .\r\n","page_name":" 94 ","page_number":94},
  {"content":"\r\n\r\n( 6 )\r\n\r\nاعجاز قرآن از نظر قانون‌گذارى\r\nبر هر فردى كه اطلاعاتى از زندگانى ملل پيش از اسلام ، داشته باشد ، اين مطلب روشن است : روزى كه ستارهء اسلام درخشيدن ، جهل و نادانى ، انحطاط فرهنگى و اخلاقى سايهء شوم خود را بر سر ملل جهان و بالاخص ملت عرب گسترده بود ، وحشيگرى و قانون جنگل بر آنها حكومت مىكرد ، قلوب و افكار آنان به جاى توجه به كسب و كار و ابتكار ، به يغماگرى و غارت متوجه بود ، براى برافروختن آتش جنگ به سرعت گام برمىداشتند ، ملت عرب در وحشيگرى و افسانه‌پرستى ، سهم زيادى داشتند ، پيرو آئينى نبودند كه زير لواى آن گرد آيند ، نظام واحد اجتماعى بر آنها حكومت نمىكرد تا در پرتو آن با يكدگر متّحد شوند ، پيروى از شيوهء پدران و نياكان ، آنان را به اين سو و آن سو كشيده و به اختلاف و پراكندگى آنان دامن\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nمىزد . اكثريت سكنهء عربستان را قبايل بت‌پرست تشكيل مىداد .\r\nبراى هر قبيله‌اى معبودى بود كه آن را مىپرستيدند و آنها را شفيع و وسيلهء تقرب به درگاه الهى مىدانستند ، تقسيم مال به وسيله تيرها « 1 » در ميان آنان رواج كامل داشت و آن را يكى از مفاخر خود مىشمردند و به آن افتخار مىنمودند ، « 2 » ازدواج با همسران پدر ، رسم ديرينهء آنها بود و يكى از عادات زشت و قبيح آنها اين بود كه با كمال بيرحمى دختران خود را زنده به گور مىكردند . « 3 »\r\nاينها نمونه‌هايى از عادات زشت عرب عصر جاهليّت بود ، ولى هنگامى كه نور محمد صلى اللّه عليه و آله و سلم در شبه جزيره درخشيد ، و آفتاب اسلام از افق مكه طلوع كرد ، ارواح و عقول آنها با نور معارف اسلام ، روشن گرديد و با فضائل اخلاقى آراسته شدند .\r\nبت‌پرستى جاى خود را به توحيد و خداشناسى داده ، جهل و نادانى به علم و دانش تبديل گشت . ارزش‌هاى انسانى و الفت و برادرى جايگزين رذائل و عداوت و دو دستگى شد . و در پرتو آيين اسلام ، به صورت ملت متحدى درآمدند ، و شعاع قدرت آنها بر جهان گسترش يافت و پرچم اسلام را در سرتاسر جهان به اهتزاز درآوردند .\r\n\r\n\r\n","description":"","footnote":"\r\n( 1 ) . يك نوع بخت آزمايى بود .\r\n( 2 ) . بلوغ الارب ، ج 3 ، ص 50 ، چاپ مصر .\r\n( 3 ) . بلوغ الارب ، ج 3 .\r\n","page_name":" 96 ","page_number":96},
  {"content":"\r\n\r\n« دوزى » « 1 » مىگويد : محمد در پرتو تعاليم خود ، قبايل مختلف عرب را به صورت ملت متحد و بزرگى كه همگى از يك هدف پيروى مىكردند ، درآورد ، و در صحنهء هستى به صورت يك ملت بزرگ تجلى كردند كه شعاع قدرت خود را از اقيانوس اطلس تا اقيانوس « هند » گسترش دادند . روزگارى كه اروپا در تاريكى جهالت قرون وسطى فرو رفته بود مسلمانان پرچم‌هاى تمدن خويش را در سرتاسر جهان به اهتزاز درآوردند و تنها همانها بودند كه در اين اعصار با علم و دانش سر و كار داشت ، و در عصرى كه نظام ملل اروپا به واسطهء جنگ‌هاى وحشيانه از هم گسسته بود ، در پرتو اشعهء علوم آنان ، ابرهاى جهالت و بربريت از آسمان ملل مغرب زمين ، عقب رانده شد . « 2 »\r\nآرى همهء اين پيشرفت‌ها و ترقىها در پرتو تعاليم كتاب خدا صورت گرفت ، كتابى كه بر تمام كتاب‌هاى آسمانى برترى دارد ، و در تعاليم و نظامات اجتماعى و اخلاقى ، راهى را انتخاب نموده كه با دلايل روشن و عقل سليم هماهنگى مىكند .\r\n\r\nميانه‌روى اساس تعاليم اسلام است\r\nقرآن ، تعاليم خود را بر اساس اعتدال و ميانه‌روى و دورى از\r\n\r\n\r\n","description":"","footnote":"\r\n( 1 ) . يكى از وزراى فرانسه .\r\n( 2 ) . صفوة العرفان ، نگارش محمد فريد وجدى ، صفحه 119 .\r\n","page_name":" 97 ","page_number":97},
  {"content":"\r\n\r\nهر نوع افراط و تفريط بنا نهاده است : و لذا مشاهده مىكنيد كه در آغاز كتاب به بشر تلقين نموده كه از خدا بخواهد او را به راه راست ، راهى كه از هر نوع افراط و تفريط پيراسته است هدايت كند آنجا كه مىفرمايد :  اهْدِنَا الصِّراطَ الْمُسْتَقِيمَ  و اين جملهء كوتاه با آن همه اختصارى كه دارد معنى بسيار وسيعى در بر دارد كه در تفسير سورهء حمد بيان كرده‌ايم .\r\nقرآن در آيه‌هاى زيادى مردم را به اعتدال و ميانه‌روى دعوت نموده و تعاليم خود را بر اين اساس بنا نهاده است كه برخى از آنها را در اينجا نقل مىكنيم :\r\n1 . خداوند به شما امر مىكند كه امانت‌ها را به صاحبان آنها بازگردانيد ، و بر پايهء عدالت داورى كنيد . « 1 »\r\n2 . عدالت و ميانه‌روى را پيشهء خود سازيد ، زيرا اعتدال ، به پرهيزگارى نزديك‌تر است . « 2 »\r\n3 . هنگام سخن گفتن ، عدالت را رعايت كنيد هر چند دربارهء خويشاوندان باشد . « 3 »\r\n4 . خداوند به عدالت و نيكى و بخشش به خويشاوندان فرمان\r\n\r\n\r\n","description":"","footnote":"\r\n( 1 ) .  إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها وَ إِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ  ( نساء : 58 ) .\r\n( 2 ) .  اعْدِلُوا هُوَ أَقْرَبُ لِلتَّقْوى  ( مائده : 8 ) .\r\n( 3 ) .  وَ إِذا قُلْتُمْ فَاعْدِلُوا وَ لَوْ كانَ ذا قُرْبى  ( انعام : 152 ) .\r\n","page_name":" 98 ","page_number":98},
  {"content":"\r\n\r\nمىدهد و از كار زشت و كردار بد و ستم ، باز مىدارد از اين طريق شما را اندرز مىدهد تا متذكر شويد ( و فرائض و محرمات الهى را فراموش نكنيد ) . « 1 »\r\n\r\nميانه‌روى در صرف مال\r\nآرى قرآن به عدل و اعتدال دستور داده ، و تعاليم و قوانين خود را بر اساس ميانه‌روى نهاده است و براى همين ، خداوند كرارا از بخل و حرص شديد به مال نهى فرموده و مفاسد و زيان‌هاى بخل و عواقب بد آن را كاملا روشن ساخته است چنان كه مىفرمايد :\r\n5 . كسانى كه در نعمت‌هاى خدا كه از كرم خود به آنها داده است بخل مىورزند ، تصور نكنند كه به سود آنها است بلكه به زيان آنها است ، به همين زودى در روز رستاخيز اموالى كه در آن بخل ورزيده‌اند طوق گردن آنها مىشود . ميراث آسمان‌ها و زمين از آن خداست . خدا از آنچه انجام مىدهيد آگاه است . « 2 »\r\nاگر قرآن از بخل و حرص شديد به مال نهى فرموده در مقابل از\r\n\r\n\r\n","description":"","footnote":"\r\n( 1 ) .  إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ يَعِظُكُمْ لَعَلَّكُمْ تَذَكَّرُونَ  ( نحل : 90 ) .\r\n( 2 ) .  وَ لا يَحْسَبَنَّ الَّذِينَ يَبْخَلُونَ بِما آتاهُمُ اللَّهُ مِنْ فَضْلِهِ هُوَ خَيْراً لَهُمْ بَلْ هُوَ شَرٌّ لَهُمْ سَيُطَوَّقُونَ ما بَخِلُوا بِهِ يَوْمَ الْقِيامَةِ وَ لِلَّهِ مِيراثُ السَّماواتِ وَ الْأَرْضِ وَ اللَّهُ بِما تَعْمَلُونَ خَبِيرٌ  ( آل عمران : 180 ) .\r\n","page_name":" 99 ","page_number":99},
  {"content":"\r\n\r\nهر نوع اسراف و تبذير نيز جلوگيرى نموده و مردم را به ضرر و مفاسد آن واقف ساخته است چنان كه مىفرمايد :\r\n6 . اسراف نكنيد ، خداوند اسراف‌كنندگان را دوست نمىدارد . « 1 »\r\n7 . اسراف‌كنندگان برادران شياطين هستند . . . دست خود را به گردن خود مبند ( بخل مورز ) و نيز آن را به تمامى باز مكن ( در انفاق و خرج افراط منما ) تا ملامت شده و حسرت زده در گوشه‌اى ننشينى . « 2 »\r\n\r\nبردبارى در عين مبارزه با ستمگر\r\nقرآن مردم را به بردبارى و شكيبايى در برابر مصايب و رويدادهاى ناگوار دستور داده ، و افراد صابر و شكيبا را ستوده و به آنان وعدهء پاداش بزرگ داده و مىفرمايد :\r\n8 . افراد صابر و بردبار به پاداش بىحساب خود خواهند رسيد . « 3 »\r\nو نيز فرموده است :\r\n\r\n\r\n","description":"","footnote":"\r\n( 1 ) .  وَ لا تُسْرِفُوا إِنَّهُ لا يُحِبُّ الْمُسْرِفِينَ  ( انعام : 141 ) .\r\n( 2 ) .  إِنَّ الْمُبَذِّرِينَ كانُوا إِخْوانَ الشَّياطِينِ . . .   وَ لا تَجْعَلْ يَدَكَ مَغْلُولَةً إِلى عُنُقِكَ وَ لا تَبْسُطْها كُلَّ الْبَسْطِ فَتَقْعُدَ مَلُوماً مَحْسُوراً  ( اسراء : 27 ، 29 ) .\r\n( 3 ) .  إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ  ( زمر : 10 ) .\r\n","page_name":" 100 ","page_number":100},
  {"content":"\r\n\r\n9 . خداوند افراد شكيبا را دوست دارد . « 1 »\r\nولى دستور صبر و استقامت او نه به اين معنى است كه ظلم ستمگران را تحمل كند و دست بسته در برابر آنان بايستد ، بلكه به ستمديدگان اجازه داده كه اگر بخواهند ، انتقام خود را به طور عادلانه از آنها بگيرند و آنها را قصاص كنند ، تا ريشهء فساد كنده شود و عدل و عدالت در اجتماع حكم‌فرما گردد ، چنان كه فرموده :\r\n10 . اگر كسى به حقوق شما تجاوز كرد ، شما نيز به همان اندازه به او تعدى كنيد . « 2 »\r\nقرآن به خونخواه ( ولىّ مقتول ) اجازه داده كه كسى را كه از طريق عمد مرتكب قتل شده است قصاص كند . چنان كه مىفرمايد :\r\n11 . كسى كه از روى ظلم كشته شود به ولى او اجازه داديم ( كه قصاص خود را از قاتل بگيرد ) ولى نبايد در قتل زياده‌روى كند . « 3 »\r\n\r\nنمونهء ديگر از ميانه‌روىهاى قرآن\r\nاز آنجا كه قرآن ، تعاليم خود را بر اساس اعتدال و ميانه‌روى نهاده ، و مردم را به عدل و دادگرى و دورى از هر نوع افراط و تفريط دستور داده است ، توانسته است با قوانين خود ، جنبه‌هاى مادى و\r\n\r\n\r\n","description":"","footnote":"\r\n( 1 ) .  وَ اللَّهُ يُحِبُّ الصَّابِرِينَ  ( آل عمران : 146 ) .\r\n( 2 ) .  فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ  ( بقره : 194 ) .\r\n( 3 ) .  وَ مَنْ قُتِلَ مَظْلُوماً فَقَدْ جَعَلْنا لِوَلِيِّهِ سُلْطاناً فَلا يُسْرِفْ فِي الْقَتْلِ  ( اسراء : 33 ) .\r\n","page_name":" 101 ","page_number":101},
  {"content":"\r\n\r\nمعنوى زندگى بشر را تأمين نمايد و صلاح و رستگارى بشر را در اين سرا ، و سعادت و نيك فرجامى او را در سراى ديگر ، تضمين كند .\r\nبنابراين قرآن همان قانون اساسى پر اهميتى است كه پيامبر بزرگوار ، براى اين كه بشر را در دو جهان سعادتمند سازد ، آورده است .\r\nقرآن بر خلاف تورات ، بشر را از زاويه ماديات مورد بررسى قرار نمىدهد ، بلكه گذشته از اين كه به دنياى او توجه مىكند ، نظر او را به سراى ديگر نيز معطوف مىدارد و از اين راه اعتدال و ميانه‌روى در رهبرى بشر را آشكار مىسازد .\r\nتورات كنونى بر خلاف روش قرآن ، بشر را فقط از يك زاويه نگريسته و توجه او را به زندگى سراى ديگر معطوف نساخته است و لذا در اين تورات رايج ، با آن بزرگى و قطورى موضوع معاد و زندگى پس از مرگ مطرح نشده و سخنى از آن به ميان نيامده ، و از جهان ديگر ، كه جهان پاداش و كيفر اعمال است بحث و گفتگو نشده است . « 1 »\r\n\r\n\r\n","description":"","footnote":"\r\n( 1 ) . درست است كه در تورات صريحا موضوع معاد مطرح نشده است ولى در كتب « عهد عتيق » اشارات و گاهى تصريحاتى در اين باره وارد شده است مثلا در جامعه سليمان آيه 13 و 14 ، باب 14 چنين مىفرمايد : « از خدا بترس و اوامر او را نگاهدار چون كه تمامى تكليف انسان اين است ، زيرا خدا هر عمل را يا هر كار مخفى ، خواه نيكو و خواه بد باشد ، به محاكمه خواهد آورد » .\r\n","page_name":" 102 ","page_number":102},
  {"content":"\r\n\r\nتورات كنونى به قدرى در ماديات غوطه‌ور شده و آن را وجههء نظر خود قرار داده كه وقتى مىخواهد مردم را به اطاعت خدا و پيروى از دستورات الهى تشويق كند ، اثر وضعى اطاعت و فرمانبردارى را ثروتمندى و تسلط بر مردم معرفى مىكند و اثر وضعى معصيت و گناه را مرگ و از دست دادن مال و قدرت مىداند .\r\nهمچنين قرآن بر خلاف انجيل ، بشر را تنها از ديدگاه معنويات مورد مطالعه قرار نداده است و از تنظيم امور زندگى او در اين جهان غفلت نورزيده است ، از اين نظر تشريع قرآن يگانه شريعت كاملى است كه در تعاليم خود ، مصلحت دنيوى و اخروى بشر را در نظر گرفته است و براى نمونه برخى از تعاليم آن را كه ناظر به هر دو جنبهء ( مادى و معنوى ) است در اينجا مىآوريم :\r\n\r\nدعوت به سراى ديگر\r\n12 . هر كس از خدا و پيامبر او پيروى كند ، او را وارد بهشت\r\n\r\n\r\n","description":"","footnote":"\r\nگاهى در اين كتاب صريح‌تر به زندگى مجدد پس از مرگ تصريح كرده و مىگويد :\r\n« خداوند مىميراند و زنده مىكند ، به قبر فرود مىآورد و برمىخيزاند » ( كتاب اول سموئيل ، آيه 7 از باب 2 ) .\r\nباز در اين كتب تصريحات و اشاراتى وجود دارد و براى اطلاع بيشتر به زبور داود آيه 7 از مزمور 11 و آيه‌هاى 8 - 11 از مزمور 16 و كتاب اشعيا باب 26 آيه 19 و كتاب دانيال باب 12 آيه 3 - 4 و . . . مراجعه شود ( مترجم ) .\r\n","page_name":" 103 ","page_number":103},
  {"content":"\r\n\r\nمىكند كه زير ( درختان آن ) نهرها جريان دارد ، هميشه در آنجا خواهند ماند ، و اين كاميابى بزرگ است ، و هر كس خدا و رسول او را نافرمانى كند و از حدودى كه خدا تعيين كرده است تعدى نمايد او را وارد آتش مىكند كه هميشه در آن خواهد ماند و براى او عذاب خوار كننده و خفت‌انگيزى است . « 1 »\r\n13 . هر كس به اندازهء سنگينى ذره‌اى كار نيك كند ( پاداش ) آن را مىبيند و هر كس به اندازه سنگينى ذره‌اى كار بد انجام دهد ( كيفر ) آن را مىبيند . « 2 »\r\n14 . در ( نعمت‌هايى ) كه خداوند به تو داده است سراى ديگر را بجوى و هرگز بهرهء خود از اين جهان را فراموش مكن . « 3 »\r\n\r\nدعوت به بهره‌بردارى از نعمت‌هاى دنيا\r\nاسلام مردم را به تحصيل علم و دانش ، و پيروى از تقوا و پرهيزگارى دعوت نموده است ، در عين حال اجازه داده است كه از لذائذ زندگى ، و آنچه كه پاك و طيب است بهره گيرند و فرموده\r\n\r\n\r\n","description":"","footnote":"\r\n( 1 ) .   . . . وَ مَنْ يُطِعِ اللَّهَ وَ رَسُولَهُ يُدْخِلْهُ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها وَ ذلِكَ الْفَوْزُ الْعَظِيمُ * وَ مَنْ يَعْصِ اللَّهَ وَ رَسُولَهُ وَ يَتَعَدَّ حُدُودَهُ يُدْخِلْهُ ناراً خالِداً فِيها وَ لَهُ عَذابٌ مُهِينٌ   ( نساء : 13 ، 14 ) .\r\n( 2 ) .   فَمَنْ يَعْمَلْ مِثْقالَ ذَرَّةٍ خَيْراً يَرَهُ * وَ مَنْ يَعْمَلْ مِثْقالَ ذَرَّةٍ شَرًّا يَرَهُ   ( زلزله : 7 ، 8 ) .\r\n( 3 ) .  وَ ابْتَغِ فِيما آتاكَ اللَّهُ الدَّارَ الْآخِرَةَ وَ لا تَنْسَ نَصِيبَكَ مِنَ الدُّنْيا  ( قصص : 77 ) .\r\n","page_name":" 104 ","page_number":104},
  {"content":"\r\n\r\nاست :\r\n15 . بگو چه كسى زينت‌ها و روزىهاى پاكيزه را كه خداوند براى بندگان خود آفريده ، حرام كرده است . « 1 »\r\nاسلام مردم را به پرستش خدا و تفكر در آيات تشريعى ( كتاب آسمانى ) و تكوينى ( جهان آفرينش ) و مطالعه اين جهان وسيع و اسرار وجود انسان دعوت نموده است ولى دعوت خود را به اين امور كه ارتباط بشر را با خداى جهان استوارتر مىسازد منحصر نكرده ، بلكه برنامه‌هايى آورده كه زيربناى زندگى اجتماعى او را محكم‌تر مىسازد . از اين نظر داد و ستد را حلال شمرده و فرموده :\r\n16 . خداوند داد و ستد را حلال كرده و رباخوارى را تحريم نموده است . « 2 »\r\n17 . اى افراد با ايمان ، به عهود و پيمان‌هاى خود وفادار باشيد . « 3 »\r\nو نيز به انسان دستور داده است كه براى حفظ نسل ، ازدواج نمايد و فرموده :\r\n18 . مردان و زنان بىهمسر و افراد صالح از غلامان و كنيزان را به ازدواج يكديگر درآوريد ، اگر تهى دست باشند ، خدا آنان را بىنياز\r\n\r\n\r\n","description":"","footnote":"\r\n( 1 ) .  قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ  . ( اعراف : 32 ) .\r\n( 2 ) .  وَ أَحَلَّ اللَّهُ الْبَيْعَ وَ حَرَّمَ الرِّبا  ( بقره : 275 ) .\r\n( 3 ) .   يا أَيُّهَا الَّذِينَ آمَنُوا أَوْفُوا بِالْعُقُودِ   ( مائده : 1 ) .\r\n","page_name":" 105 ","page_number":105},
  {"content":"\r\n\r\nمىسازد . خداوند گشايش‌بخش و دانا است . « 1 »\r\nو در زندگى زناشويى امر فرموده كه شخص به همسر خود نيكى كند و لوازم زندگى او را تأمين نماييد .\r\nو همچنين دستور داده كه به پدر و مادر و خويشاوندان و مسلمانان بلكه به تمام بشر نيكى نمايد چنان كه فرموده :\r\n19 . با زنان خود خوب و شايسته رفتار كنيد . « 2 »\r\nزنان به همان نسبت كه مسئوليت‌هايى بر عهده دارند ، داراى حقى هست . « 3 »\r\n20 . خدا را بپرستيد و براى او شريك قرار مدهيد و به پدر و مادر و خويشاوندان و يتيمان و مستمندان و همسايهء خويشاوند و همسايهء نزديك و درماندگان راه ، و غلامان و كنيزانى كه داريد نيكى كنيد ، خداوند گردنكشان خودپسند را دوست نمىدارد . « 4 »\r\n21 . به مردم نيكى كن چنان كه خدا به تو نيكى نموده است و\r\n\r\n\r\n","description":"","footnote":"\r\n( 1 ) .  وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ إِنْ يَكُونُوا فُقَراءَ يُغْنِهِمُ اللَّهُ مِنْ فَضْلِهِ وَ اللَّهُ واسِعٌ عَلِيمٌ  ( نور : 32 ) .\r\n( 2 ) .  وَ عاشِرُوهُنَّ بِالْمَعْرُوفِ  ( نساء : 19 ) .\r\n( 3 ) .  وَ لَهُنَّ مِثْلُ الَّذِي عَلَيْهِنَّ بِالْمَعْرُوفِ  ( بقره : 228 ) .\r\n( 4 ) .  اعْبُدُوا اللَّهَ وَ لا تُشْرِكُوا بِهِ شَيْئاً وَ بِالْوالِدَيْنِ إِحْساناً وَ بِذِي الْقُرْبى وَ الْيَتامى وَ الْمَساكِينِ وَ الْجارِ ذِي الْقُرْبى وَ الْجارِ الْجُنُبِ وَ الصَّاحِبِ بِالْجَنْبِ وَ ابْنِ السَّبِيلِ وَ ما مَلَكَتْ أَيْمانُكُمْ إِنَّ اللَّهَ لا يُحِبُّ مَنْ كانَ مُخْتالًا فَخُوراً  ( نساء : 36 ) .\r\n","page_name":" 106 ","page_number":106},
  {"content":"\r\n\r\nدر روى زمين فساد مكن خداوند مفسدان را دوست نمىدارد . « 1 »\r\n22 . رحمت خداوند به افراد نيكوكار نزديك است . « 2 »\r\n23 . نيكى كنيد كه خداوند نيكوكاران را دوست مىدارد . « 3 »\r\nاينها نمونه‌هايى از تعاليم حيات‌بخش قرآن است كه بر اساس اعتدال و ميانه‌روى تشريع شده است .\r\n\r\nدعوت به نيكىها و مبارزه با فساد\r\nقرآن امر به معروف و نهى از منكر و ارشاد ملل و مبارزه با هر نوع فساد را بر عهده تمام افراد نهاده ، و هرگز آن را وظيفهء گروه خاصى و يا افراد مخصوصى ندانسته است . قرآن با چنين قانون عالى ، موجبات گسترش تعاليم خود را فراهم آورده و به آنها تحرك و بقا و جاودانگى بخشيده است ، زيرا به حكم اين قانون ، هر يك از افراد يك خانواده و يا عضو يك اجتماع ، راهنما و نگهبان ديگران است ، بلكه بالاتر ، هر فردى از افراد مسلمان را راهنماى ديگران قرار داده تا آنان را به راه راست هدايت كند ، و از فساد و ستم باز دارد .\r\nنتيجه اين قانون اين است كه هر مسلمانى مكلف است آيين\r\n\r\n\r\n","description":"","footnote":"\r\n( 1 ) .  وَ أَحْسِنْ كَما أَحْسَنَ اللَّهُ إِلَيْكَ وَ لا تَبْغِ الْفَسادَ فِي الْأَرْضِ إِنَّ اللَّهَ لا يُحِبُّ الْمُفْسِدِينَ  ( القصص : 77 ) .\r\n( 2 ) .  إِنَّ رَحْمَتَ اللَّهِ قَرِيبٌ مِنَ الْمُحْسِنِينَ  ( اعراف : 56 ) .\r\n( 3 ) .  وَ أَحْسِنُوا إِنَّ اللَّهَ يُحِبُّ الْمُحْسِنِينَ  ( بقره : 195 ) .\r\n","page_name":" 107 ","page_number":107},
  {"content":"\r\n\r\nاسلام را تبليغ كند ، و در اجراى احكام آن بكوشد . آيا سپاهى نيرومندتر و مؤثرتر از اين سپاه هست ؟\r\nدر جهان امروز براى اجراى قوانين به نيروى انتظامى متوسل مىشوند ، در صورتى كه آنها نمىتوانند در همه جا و هر زمان با تك تك مردم همراه باشند ، شعاع قدرت آنها بسيار كوتاه است . « 1 »\r\nولى اسلام با همگانى كردن موضوع امر به معروف و نهى از منكر و مبارزه با فساد ، اين مشكل را حل كرده است . چقدر ميان قواى انتظامى اسلام و قواى انتظامى ديگران تفاوت است ؟\r\n\r\nملاك فضيلت ، دانش و پرهيزكارى است\r\nيكى از تعاليم بزرگ قرآن كه به اتحاد و يگانگى مسلمانان كمك بسزايى كرده است ، موضوع اخوت و برادرى اسلامى ، و الغاى هر نوع تبعيضات ناروا و امتيازات غير صحيح است ، تا آنجا كه تنها ملاك فضيلت را پرهيزگارى و دانش دانسته و چنين فرموده است :\r\n إِنَّ أَكْرَمَكُمْ عِنْدَ اللَّهِ أَتْقاكُمْ  . « 2 »\r\n« گرامىترين شما نزد خدا پرهيزگارترين شما است » .\r\n\r\n\r\n","description":"","footnote":"\r\n( 1 ) . اسلام ، گذشته از نيروى انتظامى ، ايمان و وجدان انسان‌ها را پليس آنان قرار مىدهد ، تا حتى زمانى كه هيچ نيروى مراقب و بازدارنده‌اى وجود ندارد ، به گناه و تجاوز به حقوق افراد جامعه دست نزنند .\r\n( 2 ) . حجرات : 13 .\r\n","page_name":" 108 ","page_number":108},
  {"content":"\r\n\r\n قُلْ هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ  . « 1 »\r\n« بگو آيا كسانى كه مىدانند با آنان كه نمىدانند مساويند ؟ ! » .\r\nپيامبر اسلام در يكى از سخنان خود ، مساوات اسلامى را چنين توصيف مىفرمايد : خداوند عزيز در پرتو اسلام كسانى را كه در دوران جاهليت ذليل و خوار بودند ، عزيز و گرامى ساخت . خداوند در پرتو اسلام افتخارات دوران جاهليت و مباهات به وسيلهء انساب را از ميان شما برداشت ، امروز مردم سياه و سفيد ، عرب و عجم همگى يكسانند . همه از آدم بوجود آمده‌اند ، و خدا آدم را از خاك آفريد و گرامىترين فرد در پيشگاه خدا در روز رستاخيز فرمانبردارترين و پرهيزگارترين شما است . « 2 »\r\nو از سخنان پيامبر اكرم صلى اللّه عليه و آله و سلم است كه فرمود :\r\n« مزيت عالم بر جاهل مانند برترى من بر كمترين شما است » . « 3 »\r\nاسلام همان آيينى است كه سلمان فارسى را به خاطر ايمان او ، بر ديگران مقدم داشت و او را از اهل بيت رسول خدا صلى اللّه عليه و آله و سلم شمرد ، ولى\r\n\r\n\r\n","description":"","footnote":"\r\n( 1 ) . زمر : 9 .\r\n( 2 ) . كافى ، ج 5 ، كتاب نكاح ، باب 21 ، ص 339 - 343 .\r\n( 3 ) . جامع الصغير با شرح مناوى ، ج 4 ، ص 432 .\r\n","page_name":" 109 ","page_number":109},
  {"content":"\r\n\r\nابو لهب عموى پيامبر را به خاطر كفر و عناد ، از حوزهء خويشاوندى طرد نمود .\r\nصفحات زندگانى پيامبر اسلام بر اين مطلب شاهد گويايى است او در دوران زندگى پر افتخار خود هرگز با حسب و نسب و ساير امورى كه در آن عصر به آن افتخار و مباهات مىشد ، افتخار نكرد ، بلكه او به جاى ترويج از موهوم پرستى ، مردم را به توحيد و خداشناسى و اعتقاد به سراى ديگر و اتحاد و اتفاق دعوت نمود ، و در پرتو آن توانست بر قلوب ملتى كه كارش افتخار به خاندان و قبيله بود ، و دلهايى مملو از عداوت و نفاق داشتند ، حكومت كند و آن چنان احساسات آنها را كنترل نمايد كه باد كبر و نخوت را از دماغ آنها خارج سازد ، و درخت اخوت را در اجتماع آنان آن چنان پرورش دهد و بارور سازد كه رئيس ثروتمند قبيله‌اى ، حاضر شود دختر خود را به مسلمانان تهيدستى كه انتساب به قبيله معروفى نداشت بدهد . « 1 »\r\n* * *\r\n\r\n\r\n","description":"","footnote":"\r\n( 1 ) . نمونه آن ازدواج جويبر با دختر زياد بن لبيد است كه از ثروتمندان و اشراف مدينه بود ، او به دستور رسول خدا صلى اللّه عليه و آله و سلم دختر خود « ذلفا » را در عقد جوان سياهى كه از نظر قيافه و نسب و ثروت چندان تعريفى نداشت ، درآورد ، ثقة الإسلام كلينى در كافى ، ج 5 باب 21 ، ص 339 - 343 ، حديث 1 ، داستان او را به طور مشروح نقل كرده است .\r\n","page_name":" 110 ","page_number":110},
  {"content":"\r\n\r\nاينها نمونه‌هايى از تعاليم و راهنمايىهاى قرآن است ، و دقت در آنها حاكى است كه اين كتاب آسمانى مصالح فرد و اجتماع را با هم در نظر مىگيرد و در تشريع قوانين خود ، صلاح و سعادت هر دو جهان را ملاحظه مىكند .\r\nآيا پس از اين بررسى ، جا دارد كه عاقلى در نبوت و ارتباط پيامبر اسلام صلى اللّه عليه و آله و سلم با جهان وحى ، شك و ترديد كند ؟ خصوصا كه محيط تربيت او را در نظر بگيرد ، و بداند كه پيامبر در ميان ملتى پرورش يافته كه كوچك‌ترين آشنايى با اين تعاليم نداشتند .\r\n\r\n","description":"","footnote":"","page_name":" 111 ","page_number":111},
  {"content":"\r\n . \r\n","description":"","footnote":"","page_name":" 112 ","page_number":112},
  {"content":"\r\n\r\n( 7 )\r\n\r\nقرآن و حقايق ثابت و خلل‌ناپذير\r\nقرآن موضوعات فراوانى را مورد بررسى قرار داده است كه اهداف گوناگونى را دنبال مىكنند .\r\nقرآن پيرامون مسائلى مانند : الهيات ، معارف عقلى ، آغاز آفرينش ، سرانجام خلقت ، روح ، فرشته ، شيطان ، جن ، فلكيات ، اجرام آسمانى ، تاريخ ملل ، سرگذشت پيامبران و مذاكراتى كه با امت‌هاى خود داشتند ، تمثيل‌ها ، احتجاجات ، قوانين اخلاقى ، حقوق خانوادگى ، سياست و كشوردارى ، قوانين اجتماعى ، دستورات نظامى و جنگى ، قضا و قدر ، جبر و اختيار ، عبادات و معاملات ، زناشويى و طلاق ، ارث ، حدود و قصاص و . . . بحث و گفتگو كرده است .\r\nقرآن در بررسىهاى خود يك سلسله حقايق گرانبها و خلل ناپذيرى را آورده كه مرور زمان و تكامل علوم نتوانسته است\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nكوچك‌ترين خللى بر آنها وارد كند و از نظر محاسبات عادى ، محال است يك بشر متعارف بدون استمداد از وحى ، به چنين كارى قيام نمايد ، مخصوصا كه اين فرد از ميان يك ملت وحشى برخيزد كه در طول تاريخ خود ، رابطه‌اى با اين معارف و ساير علوم نداشته باشند .\r\nثبات و پابرجايى حقايق قرآن از دلايل ارتباط پيامبر اسلام با جهان وحى مىباشد و اگر او يك فرد عادى بود بايد نظريات و معارف او بسان دانشمندان ديگر پس از گذشت يك زمان كوتاه ، دستخوش بطلان و ايراد و انتقاد شود ، چه بسا بزرگ‌ترين دانشمندان جهان كتابى را در رشتهء تخصصى خود با زحمات توانفرسايى مىنويسند ولى چيزى نمىگذرد كه بطلان بسيارى از آرا و نظرات آنان آشكار مىگردد .\r\nاصولا خاصيت علوم نظرى و فكرى همين است ، هر چه پيرامون مسائل يك علم نظرى بيشتر بحث و گفتگو شود ؛ حقايق آن بيش از پيش روشن مىگردد و براى آيندگاه خلاف آنچه كه گذشتگان مىپنداشتند ثابت مىشود . از قديم الايام در مثل گفته‌اند : آگاهى از حقيقت ، زادهء بحث و كاوش است و چه حقايق بزرگى است كه گذشتگان ، كشف راز آنها را به عهدهء آيندگان نهاده‌اند . از اين نظر همواره نظرات و كتاب‌هاى رجال گذشته هدف تيرهاى انتقاد آيندگان بوده است . و چه بسا مطالبى را كه پرچمداران علم و دانش در اعصار\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nگذشته ، از حقايق قطعى مىپنداشتند ، امروز بر اثر بحث و كاوش‌هاى علمى در رديف افسانه‌ها قرار گرفته است .\r\nبا اين كه از تاريخ نزول قرآن چهارده قرن مىگذرد ، و اين كتاب اهداف مختلفى را تعقيب كرده ، و مسائل دقيق و عظيم علمى را مطرح نموده است ولى تا كنون ، مطلبى در آن پيدا نشده كه مورد اعتراض و انتقاد باشد مگر يك سلسله اوهام و پندارهايى كه برخى از معاندان ، آنها را به صورت انتقاد و اعتراض درآورده‌اند ، و ما در آينده برخى از آنها را مورد بررسى قرار خواهيم داد .\r\n\r\n","description":"","footnote":"","page_name":" 115 ","page_number":115},
  {"content":"\r\n . \r\n","description":"","footnote":"","page_name":" 116 ","page_number":116},
  {"content":"\r\n\r\n( 8 )\r\n\r\nقرآن و مسئلهء خبر از غيب\r\nقرآن ضمن آياتى از يك سلسله حوادث مهمى كه همگى به آينده تعلّق داشته‌اند ، خبر داده است ، و هرگز در گزارش‌هاى آن خطايى ديده نشده بلكه صادق و راستگو بوده است . و اين خود گواه بر اين است كه اين خبرها را از جهان وحى گرفته ، و راهى غير آن نداشته است .\r\nاينك نمونه‌هايى از آياتى كه در آنها از غيب خبر داده شده در اينجا مىآوريم .\r\n1 .  وَ إِذْ يَعِدُكُمُ اللَّهُ إِحْدَى الطَّائِفَتَيْنِ أَنَّها لَكُمْ وَ تَوَدُّونَ أَنَّ غَيْرَ ذاتِ الشَّوْكَةِ تَكُونُ لَكُمْ وَ يُرِيدُ اللَّهُ أَنْ يُحِقَّ الْحَقَّ بِكَلِماتِهِ وَ يَقْطَعَ دابِرَ الْكافِرِينَ  . « 1 »\r\n\r\n\r\n","description":"","footnote":"\r\n( 1 ) . انفال : 7 .\r\n","page_name":" 117 ","page_number":117},
  {"content":"\r\n\r\n« به ياد آريد موقعى را كه خداوند ( مقابله ) با يكى از دو طايفه را به شما وعده مىداد و شما مىخواستيد كه طايفهء غير نيرومند نصيبتان گردد . خدا مىخواهد با اراده خود حق را پا برجا ، و ريشه كافران را قطع كند .\r\nاين آيه در غزوه بدر نازل گرديد و خدا در آن به مؤمنان ، وعده نصرت و پيروزى بر دشمن داد . مسلمانان در آن روزها از نظر تعداد ، در اقليت بودند ، ساز و برگ و ابزار جنگى آنها چندان تعريفى نداشت . شماره سواره نظام دو نفر بود ( مقداد ، زبير ) ولى تعداد مشركان بيشتر و از نظر نيروى نظامى و وسائل جنگى قوىتر و نيرومندتر بودند ، و خود آيه با لفظ  ذاتِ الشَّوْكَةِ  به تفوق نظامى آنان تصريح مىكند . از اين لحاظ مسلمانان از مقابله با آنها بيم داشتند و مايل بودند با غير آنان ( كاروان بازرگانى قريش ) روبرو شوند ، ولى از آنجا كه خدا مىخواهد ، حق و حقيقت را پايدار و مستقر سازد و بنياد كافران را قطع كند آنان را با نيرومندترين دسته روبرو ساخت ، و به وعدهء نصرتى كه قبل از روبرو شدن به مسلمانان داده بود وفا كرد و ريشهء كافران را قطع نمود . « 1 »\r\n\r\n\r\n","description":"","footnote":"\r\n( 1 ) . شايد تصور شود كه اين آيه از آن نظر حاكى از غيب است كه جمله‌هاى « يعدكم ، تودون ، يريدون ، يحق و يقطع » از پنج حادثهء آينده خبر داده و مسلمانان را پيش از وقوع آنها آگاه نموده است .\r\n","page_name":" 118 ","page_number":118},
  {"content":"\r\n\r\n2 .    فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ * إِنَّا كَفَيْناكَ الْمُسْتَهْزِئِينَ * الَّذِينَ يَجْعَلُونَ مَعَ اللَّهِ إِلهاً آخَرَ فَسَوْفَ يَعْلَمُونَ    . « 1 »\r\n« آنچه دستور دارى آشكار كن و از مشركان روى برگردان ، ما شر استهزا كنندگان را از تو كوتاه مىكنيم ، كسانى كه با خداى يكتا شريك قرار مىدهند به زودى خواهند دانست » .\r\nاين آيه از آيات مكى است ، و در آغاز دعوت به آيين اسلام\r\n\r\n\r\n","description":"","footnote":"\r\nولى با توجه به اين كه اين آيه پس از نبرد بدر نازل گرديده ، و به عنوان حكايت گذشته سخن مىگويد ، به گواه اين كه سخن خود را به جمله « و إذ يعدكم » كه مفسران عاليقدر آن را به لفظ مقدرى مانند « اذكر » متعلق مىگرند آغاز كرده است ؟ در اين آيه جز يك خبر غيبى بيش نيست و آن اين است كه آيه صريحا مىرساند كه به ياد آوريد وعده‌اى كه قبلا به شما داديم و گفتيم كه با يكى از دو طايفه روبرو خواهيد شد . و امّا جمله‌هاى ديگر هر چند به لفظ مضارع وارد شده‌اند هرگز حاكى از غيب نيست و آيه نيز دلالت ندارد كه خداوند پيش از نزول آيه آنان را از مضامين آن آگاه ساخته بود ، آيه دلالت دارد كه فقط آنان را از يك مطلب قبل آگاه ساخته بود ، و آيه متذكر مىگردد كه به ياد آريد كه ما قبلا شما را از چنين حادثه‌اى آگاه ساخته بوديم .\r\nامّا جمله « تودّون » مبين روحيه ارتش اسلام است ، موقعى كه خداوند آنها را از ملاقات با يكى از دو طايفه آگاه ساخت ، و امّا جمله‌هاى « يريد » ، « يحق » ، « يقطع » همگى حاكى از مشيت الهى است و تعليل است براى اينكه چرا شما را با دسته نيرومند روبرو ساختيم . آرى اگر ثابت شود كه اين آيه قبل از جنگ بدر نازل شده تمام اين جمله‌هاى پنجگانه خبر از غيب خواهند بود ولى سياق آيات بعدى بر خلاف آن دلالت دارند و همگى حاكيند كه اين آيه پس از جنگ نازل گرديده است ( مترجم ) .\r\n( 1 ) . حجر : 94 - 96 .\r\n","page_name":" 119 ","page_number":119},
  {"content":"\r\n\r\nنازل گرديده است . محدثان شأن نزول آن را از « انس بن مالك » چنين نقل مىكنند :\r\nگروهى از مردم مكه هر موقع چشمشان در كوچه و بازار به پيامبر مىافتاد ، به طعن و بدگويى مىپرداختند و مىگفتند : اين مرد مدعى است كه من پيامبرم و فرشتهء وحى بر من نازل مىگردد و اين آيه به منظور پاسخ به بدگويى آنان نازل شده است . و از پيروزى و گسترش آيين او ، و نصرت‌هايى كه از ناحيه خدا متوجه او خواهد شد و ذلت و خوارى كه نصيب دشمنان او خواهد گرديد ، پرده برداشت و يك آيندهء قطعى پيشگويى داد . « 1 »\r\nقرآن وقتى اين خبر را منتشر ساخت كه هرگز كسى باور نمىكرد روزى فرا برسد كه قريش شوكت و قدرت خود را از دست بدهند و پيامبر بر آنها پيروز گردد .\r\nو مانند آيه پيشين است آيه زير :\r\n3 .  هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ  . « 2 »\r\n« او كسى است كه پيامبر خود را با هدايت و آيين حق فرستاد ، تا آن را بر تمام آيين‌هاى جهان پيروز گرداند ، گرچه مشركان آن را خوش نداشته باشند » .\r\n\r\n\r\n","description":"","footnote":"\r\n( 1 ) . النقول ، ص 133 ، نگارش جلال الدين سيوطى .\r\n( 2 ) . سوره صف : 9 .\r\n","page_name":" 120 ","page_number":120},
  {"content":"\r\n\r\n4 .    غُلِبَتِ الرُّومُ * فِي أَدْنَى الْأَرْضِ وَ هُمْ مِنْ بَعْدِ غَلَبِهِمْ سَيَغْلِبُونَ * فِي بِضْعِ سِنِينَ . . .    . « 1 »\r\n« روميان در نزديك‌ترين سرزمين به سرزمين عرب مغلوب گرديدند ولى آنان پس از مغلوب گشتن ، در ظرف چند سال پيروز مىگردند . . . » .\r\nقرآن در اين آيه گزارش داده كه روميان ، شكست خود را در كمتر از ده سال  فِي بِضْعِ سِنِينَ  جبران مىكنند . هنوز ده سال نگذشته بود كه سپاه روم بر سپاه ايران پيروز گشت و سربازان رومى سرزمين ايران را اشغال كردند .\r\n5 .   أَمْ يَقُولُونَ نَحْنُ جَمِيعٌ مُنْتَصِرٌ * سَيُهْزَمُ الْجَمْعُ وَ يُوَلُّونَ الدُّبُرَ   . « 2 »\r\n« بلكه مىگويند ما گروه پيروزى هستيم ( امّا اشتباه مىكنند ) به همين زودى شكست مىخورند و پا به فرار مىگذارند » .\r\nاين آيه از سركوب شدن مشركان ، و پراكندگى و انحلال قدرت و زوال كيان آنان خبر مىدهد . و اين خبر در روز « بدر » روزى كه ابو جهل اسب خود را جلو راند و در پيشاپيش قريش قرار گرفت و فرياد زد ، ما امروز انتقام خود را از محمد صلى اللّه عليه و آله و سلم و ياران او مىگيريم ،\r\n\r\n\r\n","description":"","footnote":"\r\n( 1 ) . روم : 2 ، 3 .\r\n( 2 ) . قمر : 44 ، 45 .\r\n","page_name":" 121 ","page_number":121},
  {"content":"\r\n\r\nجامهء وجود به خود پوشيد . خداوند در آن روز جمع آنان را متفرق ساخت و چهرهء حق را آشكار گردانيد و برترى آيين خود را بر آيين‌هاى ديگر روشن نمود ، و مشركان سركوب گرديدند و مسلمانان بر آنان پيروز گشتند .\r\nاين پيروزى ، هرگز قابل پيش‌بينى نبود ، زيرا به انديشهء كسى خطور نمىكرد كه گروه 313 نفرى كه سلاح كافى در اختيار نداشتند و از وسائل نقليه جز دو اسب و هفتاد شتر كه به طور متناوب بر آنها سوار مىشدند چيزى را دارا نبودند ؛ بر يك ارتش مجهز و نيرومند كه تا بن دندان ، مسلّح بودند ، پيروز گردند .\r\nآيا مىتوان پيش‌بينى كرد كه يك اقليت غير مجهز بر يك جمعيت زياد و مجهز ، آن چنان پيروز گردد كه كيان و شوكت آنها را بسان خاكسترى در برابر تندباد قرار دهد . آرى يك چنين پيروزى بدون خواست خدا و تأثير مقام نبوت و خلوص نيت هرگز امكان نداشت .\r\n6 .   تَبَّتْ يَدا أَبِي لَهَبٍ وَ تَبَّ * . . .     سَيَصْلى ناراً ذاتَ لَهَبٍ * وَ امْرَأَتُهُ حَمَّالَةَ الْحَطَبِ   . « 1 »\r\n« نابود باد دو دست ( قدرت و شوكت ) ابى لهب . او به زودى به همراه همسرش كه هيزم‌كش ( آتش بيار معركه و سخن چين ) است ، به آتشى پا مىنهد كه شعله‌هاى سركش دارد » .\r\n\r\n\r\n","description":"","footnote":"\r\n( 1 ) . مسد : 1 - 4 .\r\n","page_name":" 122 ","page_number":122},
  {"content":"\r\n\r\nاين سوره از سرانجام زندگى ابو لهب و همسر او خبر داد و صريحا اعلام كرد كه آنان در اين جهان به آيين توحيد ايمان نخواهند آورد و سرنوشت آنها دوزخ است . همان طورى كه قرآن پيش‌بينى كرده بود تا لحظهء مرگ ، هيچ كدام ايمان نياوردند .\r\n\r\n","description":"","footnote":"","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n\r\n( 9 )\r\n\r\nقرآن و اسرار آفرينش\r\nقرآن در آيات زيادى ، از قوانين هستى و رموز طبيعت و اجرام آسمانى و موضوعات ديگر بحث‌هاى جالب و شگفت‌انگيزى نموده است . به طور مسلم ، اطلاع از رازهاى آفرينش جز از طريق وحى امكان نداشت .\r\nدانشمندان يونانى يا كسانى كه پيش از آنها در راه استكشاف رازهاى جهان آفرينش ، گام نهاده بودند ، اگر چه از برخى از اين امور و اسرار آگاهى داشتند ولى جزيرة العرب ، مهد اسلام و محيط زندگى آن حضرت از اين معارف به كلى بيگانه بود . گذشته از اين ، قسمت زيادى از آنچه كه قرآن در اسرار خلقت بحث نموده ، در پرتو تكامل علوم و پىگيرىهاى مدام دانشمندان عصر اخير ، روشن شده است ، و در مراكز علمى يونان باستان خبرى از آنها نبود .\r\nقرآن در بيان اسرار آفرينش ، حزم و احتياط را از دست نداده ،\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nآنجا كه صراحت ، مطلوب و مستحسن بوده صراحت بيان را پيش گرفته ، و آنجا كه درك حقيقت براى عقول مردم آن زمان مشكل و پيچيده بوده ، از طريق اشاره و كنايه مطلب را بيان نموده است ، تا روزى كه علم پيشرفت كند و بشر به اكتشافات فراوان نايل آيد و پرده از روى اسرار طبيعت برداشته شود ؛ اين حقايق براى مردم آن زمان روشن و آشكار گردد .\r\nما در اين جا نمونه‌هايى از اسرار جهان آفرينش را كه وحى آسمانى از آن خبر داده و دانشمندان عصر اخير با تلاش‌هاى فراوان به آنها پى برده‌اند مىآوريم ، و در حقيقت اين قسمت از آيات قرآن معجزه‌هاى علمى قرآن را تشكيل مىدهند :\r\n1 . هر موجود « آلى » نسبت تركيبى خاصى دارد :\r\n وَ أَنْبَتْنا فِيها مِنْ كُلِّ شَيْءٍ مَوْزُونٍ  . « 1 »\r\n« و از هر گياه موزون در آن رويانديم » .\r\nاين آيه حاكى است كه هر يك از گياهان وزن مخصوص و نسبت تركيبى خاصى دارند و اخيرا اين حقيقت از نظر علمى اثبات شده كه هر يك از انواع گياهان ( و به طور كلى همه موجودات « آلى » ) از اجزايى مركبند كه هر كدام داراى وزن معين و نسبت تركيبى خاصى هستند ، به طورى كه اگر يكى از آن مواد كم يا زياد شود و به تعبير\r\n\r\n\r\n","description":"","footnote":"\r\n( 1 ) . حجر : 19 .\r\n","page_name":" 126 ","page_number":126},
  {"content":"\r\n\r\nديگر نسبت تركيبى آنها به هم بخورد موجود ديگرى را تشكيل مىدهند ، جالب توجه اين كه اين وزن معين و نسبت تركيبى خاص ، به قدرى دقيق است كه با دقيقيترين ابزار سنجش كه تا كنون بشر شناخته قابل سنجيدن نيست . « 1 »\r\n\r\n\r\n","description":"","footnote":"\r\n( 1 ) . موجودات زنده اعم از جانوران و گياهان گرچه از لحاظ شكل و ساختمان ظاهرى با يكديگر اختلافات فاحشى دارند مع هذا داراى تركيب مخصوص و موزونى مىباشند و به عبارت ديگر مواد سازندهء بدن موجودات زنده كه از همان عناصر سازنده اجسام بىروح مىباشند ( مانند : كربن ، ازت ، گوگرد ، ئيدروژن ، اكسيژن ، فسفر ، كلر ، سديم ، پتاسيم ، كلسيم ، آهن و . . . ) و از عناصر فوق تركيبات از قبيل آب ، املاح ، مواد پروتيدي ( مواد سفيده‌اى ) ، ليپيى ( چربى ) و گلوسيد ( مواد قندى ) را تشكيل مىدهند با مقادير معين و نسبت خاصى با يكديگر جمع شده در نتيجه اجزاى ذى روحى را بوجود آورده‌اند كه اجتماع آنها موجود زنده را مىسازد .\r\nمقدار اين مواد بايد كاملا معين بوده نسبتى بين آنها برقرار باشد زيرا در غير اين صورت خاصيت حياتى پيدا نمىكند يعنى حيات نتيجه تركيب مواد مخصوصى است و هر عاملى كه اين تركيب را به هم زند خاصيت حياتى را از بين مىبرد .\r\nبه عنوان مثال مقدار متوسط آب در ساختمان بدن انسان 60 درصد است كه اين مقدار در جنين يك ماهه 98 درصد و در طفل تازه متولد شده 71 درصد و در موقع بلوغ 64 درصد مىباشد و بقيه آن را املاح و گلوسيدها و پروتيدها و ليپيدها تشكيل مىدهند . اگر نسبت فوق در نسوج مختلف و يا حالات مختلف تغيير كند حيات به مخاطره مىافتد . بنابراين مقدار و نسبت مواد سازندهء ماده زنده ، ثابت بوده و اين ثبوت مقدار مواد است كه باعث ايجاد حيات در ماده مىشود . به هم آميختن و تركيب مواد در بدن موجود زنده صورت مىگيرد و در خارج از بدن چنين تركيبى انجام نمىشود . به عبارت ديگر مادهء زنده است كه مىتواند مادهء زنده بسازد .\r\nساختمان گياهان نيز مانند حيوانات ، تركيبى از مواد مختلف با مقدار و نسبت معين\r\n","page_name":" 127 ","page_number":127},
  {"content":"\r\n\r\n\r\nتلقيح نباتات به وسيلهء باد\r\n وَ أَرْسَلْنَا الرِّياحَ لَواقِحَ  . « 1 »\r\n« بادها را براى تلقيح ( گياهان و درختان ) فرستاديم » .\r\nاز رموز شگفت‌انگيزى كه وحى الهى از آن پرده برداشته ، نيازمندى برخى از درختان و گياهان به تلقيح از طريق باد است .\r\nمفسران پيشين ، لفظ « لقاح » را كه در آيه وارد شده است به معنى حمل ( برداشتن ) گرفته‌اند و در فرهنگ‌هاى عربى يكى از معانى « لقاح » همان حمل مىباشد . مىگفتند منظور از آيه اين است كه :\r\nبادها را حمل كنندهء ابر و يا باران ، آفريديم .\r\nولى اين تفسير چندان دقيق نيست ، زيرا گذشته از اين كه تذكر اين مطلب ( بادها را حمل كنندهء ابر و باران آفريديم ) چندان در خور اهميت نيست ، با خود واقع نيز چندان وفق نمىدهد . زيرا هرگز بادها حمل كننده ابر نبوده بلكه باد ابر را با وزش تند خود از نقطه‌اى به نقطهء\r\n\r\n\r\n","description":"","footnote":"\r\nمىباشد . مقدار نسبى عناصرى كه در ساختمان گياهان وجود دارد در همهء رستنىها ثابت است چنانچه با محاسبهء دقيق آمده است كه 70 درصد گياهان را آب و 30 درصد آنها را مواد معدنى و آلى ( مادهء خشك ) تشكيل مىدهد . از 30 درصد مواد خشك گياهان 5 / 28 درصد مواد آلى و 5 / 1 درصد مواد معدنى يعنى نمك‌هاى مختلف مىباشد . مواد آلى سازندهء گياه را عناصر مختلفى مىسازند كه در بين آنها مقدار كربن از همه بيشتر است چنانچه 50 درصد مواد آلى را كربن و 40 درصد آن را اكسيژن و 6 درصد را ئيدروژن و 4 درصد را ازت تشكيل مىدهد ( مترجم ) .\r\n( 1 ) . حجر : 22 .\r\n","page_name":" 128 ","page_number":128},
  {"content":"\r\n\r\nديگر مىفرستد .\r\nنظر دقيق و صحيح در تفسير آيه همان است كه دانشمندان گياه‌شناس ، به كشف آن موفق شده‌اند و رازى را آشكار ساخته‌اند كه فكر گذشتگان ، به آن نرسيده بود و آن نيازمندى درخت و گياه به تلقيح است كه بيشتر به وسيلهء بادها صورت مىپذيرد چنان كه در درخت‌هاى زردآلو ، صنوبر ، انار ، پرتقال و در پنبه و حبوبات تلقيح وسيلهء باد انجام مىگيرد و هر موقع دانه‌هاى داخل شكوفه‌ها رسيد ، كيسه‌هايى كه حامل شكوفه‌ها است سرباز كرده ، گردى از آنها بيرون مىريزد كه بىاختيار به وسيلهء بادها بر چهرهء گل‌ها ( ماده گل ) مىپاشد .\r\nقرآن قانون ازدواج را مخصوص جانداران ندانسته بلكه معتقد است كه اين سنت تكوينى ( آميزش نر و ماده ) در كليهء گياهان وجود دارد چنان كه مىفرمايد :\r\n وَ مِنْ كُلِّ الثَّمَراتِ جَعَلَ فِيها زَوْجَيْنِ اثْنَيْنِ  . « 1 »\r\n« از همهء ميوه‌ها جفت آفريد » .\r\n سُبْحانَ الَّذِي خَلَقَ الْأَزْواجَ كُلَّها مِمَّا تُنْبِتُ الْأَرْضُ وَ مِنْ أَنْفُسِهِمْ وَ مِمَّا لا يَعْلَمُونَ  . « 2 »\r\n\r\n\r\n","description":"","footnote":"\r\n( 1 ) . رعد : 3 .\r\n( 2 ) . يس : 36 .\r\n","page_name":" 129 ","page_number":129},
  {"content":"\r\n\r\n« منزه است خدايى كه همه جفت‌ها از گياهان و انسان و از آنچه نمىدانند آفريد » .\r\n\r\nحركت زمين\r\nيكى از اسرار علمى كه قرآن از روى آن پرده برداشته ، حركت زمين است و اين حقيقت را با يك اشارهء لطيف و زيبا بيان نموده كه پس از قرن‌ها ، اين راز هستى روشن گرديد . مىفرمايد :\r\n الَّذِي جَعَلَ لَكُمُ الْأَرْضَ مَهْداً  . « 1 »\r\n« خداوندى كه زمين را براى شما گاهواره قرار داد » .\r\nقرآن در توصيف زمين لفظ « مهد » ( گاهواره ) را به كار برده و آن را به گاهوارهء كودك تشبيه نموده است ، گاهواره را براى كودك شيرخوار آماده مىكنند ، حركت آن ، آن چنان ملايم و آرام است كه كودك به خوبى به خواب و استراحت مىپردازد ، همچنين زمين براى بشر آفريده شده كه حركت وضعى و انتقالى آن ، بسان حركت گاهواره كاملا نرم و آرام مىباشد ، همانطور كه حركت گاهواره براى پرورش كودك و استراحت او انجام مىگيرد ، همچنين منظور از حركت روزانه و سالانه زمين ، تربيت انسان بلكه كليه موجودات روى زمين ( اعم از جاندار و گياه ، و نبات ) مىباشد .\r\n\r\n\r\n","description":"","footnote":"\r\n( 1 ) . طه : 53 .\r\n","page_name":" 130 ","page_number":130},
  {"content":"\r\n\r\nاين آيه با ظرافت و لطافت خاصى به حركت زمين اشاره كرده و علت اين كه از تصريح خوددارى نموده اين است كه دانشمندان آن روز بر سكون زمين اتفاق داشتند و آن را از ضروريات و بديهيات غير قابل ترديد مىدانستند . « 1 »\r\n\r\n\r\n","description":"","footnote":"\r\n( 1 ) . شاهد گفتار همان سرگذشت دانشمند ايتاليايى « گاليله » است وى حدود هزار سال پس از هجرت پيامبر اسلام صلى اللّه عليه و آله و سلم حركت وضعى و انتقالى زمين را ثابت نمود ، ولى اكتشاف او طوفانى را بر ضد او برانگيخت . « انگيزيسيون » پاپ او را تحت شكنجه قرار داد و مدتى زندانى گرديد ، نه تنها گاليله بلكه بسيارى از دانشمندان غرب آرا و افكار و اكتشافات خود را كه مخالف افكار خرافى و كهنه زمان بود از ديد كليساى روم مخفى مىداشتند . ( هيئت و اسلام ، ص 63 ، چاپ بغداد )\r\nگاليله در سال 1564 در « پيتر » متولد شد تا نوزده سالگى تمام اوقات خود را به مطالعات عميق در ادبيات يونان و لاتين گذراند ، روزى كه در يكى از مراسم مذهبى كليسا شركت كرد چهل چراغى كه در بالاى سرش در نوسان بود ، توجه او را جلب كرد اين موضوع بسيار ساده و عادى بود ولى متفكران بزرگ اين خصيصه را دارند كه هيچ مطلبى را بيهوده و نامربوط نمىانگارند و به هيچ موضوعى سرسرى نمىنگرند و از مسائل و نمودهاى بسيار ساده و عادى درس‌هاى بزرگ مىگيرند ، چه بسيارند اشخاصى كه حس كرده‌اند بدنشان در آب سبك مىشود ، يا سيبى از درخت سقوط مىكند ، يا چهل‌چراغى بالاى سرشان به تموج در مىآيد ، امّا فقط « ارشميدس » پيدا مىشود كه از آن ، اصول تعادل مايعات را نتيجه بگيرد و تنها « نيوتن » مىتواند قانون جاذبهء عمومى را كشف كند و فقط گاليله است كه قانون سقوط اجسام را از روى آن بدست مىآورد .\r\nاو پس از اختراع « دوربين » كتابى به نام « قاصد آسمان » انتشار داد ، جمعى او را تشويق كردند و گروهى بر او سخت اعتراض نمودند از او پرسيدند چرا تعداد سيارات را هفت نمىداند و حال آن كه تعداد فلزات 7 است و شمعدان‌هاى معبد هفت\r\n","page_name":" 131 ","page_number":131},
  {"content":"\r\n\r\n\r\nنيم كرهء ديگر زمين\r\n رَبُّ الْمَشْرِقَيْنِ وَ رَبُّ الْمَغْرِبَيْنِ  . « 1 »\r\n« پروردگار دو مشرق و دو مغرب » .\r\nاين آيه قرن‌ها افكار مفسران را به خود مشغول ساخته و در تفسير آن نظرات و آراى مختلفى بيان نموده‌اند .\r\nبرخى مىگويند : مراد مشرق و مغرب خورشيد و ماه است ، كه هر كدام مشرق و مغرب جداگانه‌اى دارند و صحيح است كه بگوييم او خداى دو مشرق و خداى دو مغرب مىباشد بعضى تعداد مشرق و\r\n\r\n\r\n","description":"","footnote":"\r\nشاخه دارد و در كلهء آدمى ، هفت سوراخ وجود دارد ؟ او در پاسخ مىگفت : از پشت دوربين نگاه كنيد تا رفع اشتباه بشود .\r\nوى در سال 1632 كتابى به زبان ايتاليايى منتشر كرد كه در آن سه نفر مشغول گفتگو هستند ، يكى از آنها از « بطلموس » و دو نفر ديگر از « كپرنيك » دفاع مىكنند اين كتاب خشم و غضب پاپ را مانند صاعقه منتشر ساخت گاليله به « رم » احضار شد ، در منزل يكى از اعضاء عالى رتبه « تفتيش عقايد » زندانى گرديد و در روز 22 ماه ژوئن 1633 براى رهايى از زندان توبه‌نامهء زير را امضاء كرد :\r\n« من « گاليله » در هفتادمين سال زندگى در برابر حضرات شما به زانو درآمده‌ام و در حالى كه كتاب مقدس را پيش چشم دارم و با دست‌هاى خود آن را لمس مىكنم توبه مىكنم و ادعاى خالى از حقيقت حركت زمين را انكار مىنمايم و آن را منفور و مطرود مىدانم » .\r\nتلخيص از كتاب تاريخ علوم « پى ير روسو » ترجمه حسن صفارى ، ص 188 - 193 .\r\nمترجم .\r\n( 1 ) . الرحمن : 17 .\r\n","page_name":" 132 ","page_number":132},
  {"content":"\r\n\r\nمغرب را مربوط به اختلاف طلوع و غروب آفتاب در فصول تابستان و زمستان مىدانند و مشرق و مغرب خورشيد در اين دو فصل مختلف مىباشد . « 1 »\r\nولى ظاهر اين است كه آيه ناظر به نيمكره ديگر زمين است ، و طلوع آفتاب بر نيمى از اين كره ، ملازم با غروب آن از نيم كره ديگر مىباشد ، و اين حقيقت را آيه ديگر روشن مىسازد .\r\n يا لَيْتَ بَيْنِي وَ بَيْنَكَ بُعْدَ الْمَشْرِقَيْنِ فَبِئْسَ الْقَرِينُ  . « 2 »\r\n« اى كاش ميان من و تو فاصلهء دو مشرق بود ، چه دوست بدى هستى ! » .\r\nگوينده اين جمله مىخواهد نهايت تنفر خود را با درخواست چنين فاصله‌اى در انظار ترسيم كند . در اين صورت ناچار بايد فاصلهء دو مشرق ، عظيم‌ترين فاصلهء محسوس براى بشر باشد تا مراتب تنفر و انزجار خود را مجسم سازد ، اكنون بايد ديد كدام دو مشرق است كه بعد آنها بزرگ‌ترين بعد و فاصله در جهان حس و در روى زمين مىباشد .\r\nاين دو مشرق نمىتواند مشرق ماه و خورشيد و يا دو مشرق\r\n\r\n\r\n","description":"","footnote":"\r\n( 1 ) . خورشيد در آغاز تابستان در آخريني درجهء مل شمالى است و در آغاز زمستان در آخرين درجهء ميل جنوبى .\r\n( 2 ) . زخرف : 38 .\r\n","page_name":" 133 ","page_number":133},
  {"content":"\r\n\r\nفصلى خورشيد ( فصل تابستان و فصل زمستان ) باشد زيرا فاصلهء ميان مشرق خورشيد و مشرق ماه يا فاصلهء ميان مشرق تابستانى و زمستانى خورشيد طولانىترين فاصلهء محسوس براى بشر نيست كه تا مراتب انزجار شديد خود را به وسيلهء آن بيان كند . و براى رعايت اين نكته ناچاريم بگوييم منظور مسافت مشرق و مغرب معمولى و محسوس همگانى است و علت اين كه جانب مغرب را مشرق ناميده و گفته  بُعْدَ الْمَشْرِقَيْنِ  اين است كه نقطه‌اى كه براى يك طرف مغرب محسوب مىشود براى نيم دگر مشرق مىباشد و در نتيجه آيه حاكى از يك نيم كره ديگر است كه صدها سال پس از نزول قرآن كشف گرديد .\r\nبنابراين آياتى كه در آنها لغت ( مشرق و مغرب ) به طور مفرد آمده است مانند آيهء  وَ لِلَّهِ الْمَشْرِقُ وَ الْمَغْرِبُ  يعنى « براى خداست مشرق و مغرب » مقصود نوع مشرق و مغرب است و نظرى به تعداد و افراد ندارد و هر كجا كه اين دو لفظ به صورت « تثنيه » وارد شده اشاره به نيم كرهء ديگر زمين است كه در آن طرف زمين قرار دارد ، و هر كجا به صورت جمع وارد شده‌اند هدف مشرق‌ها و مغرب‌هايى است كه اجزاى كره زمين در سايه انحنا و كرويت پيدا مىكنند .\r\n\r\nقرآن و كرويت زمين\r\nيكى از اسرار هستى كه قرآن به طور اشاره پرده از آن برداشته\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nموضوع كروى بودن زمين است چنان كه مىفرمايد :\r\n وَ أَوْرَثْنَا الْقَوْمَ الَّذِينَ كانُوا يُسْتَضْعَفُونَ مَشارِقَ الْأَرْضِ وَ مَغارِبَهَا  . « 1 »\r\n« آن گروهى كه ذليل و خوار شمرده مىشدند را وارث مشرق‌ها و مغرب‌هاى زمين قرار داديم » .\r\n رَبُّ السَّماواتِ وَ الْأَرْضِ وَ ما بَيْنَهُما وَ رَبُّ الْمَشارِقِ  . « 2 »\r\n« خداى آسمان‌ها و زمين و آنچه در ميان آنها است و خداى مشرق‌ها » .\r\n فَلا أُقْسِمُ بِرَبِّ الْمَشارِقِ وَ الْمَغارِبِ إِنَّا لَقادِرُونَ  . « 3 »\r\n« به خداى مشرق‌ها و مغرب‌ها سوگند ما قادريم » .\r\nاين آيات همگى حاكى از تعدد مشرق‌ها و مغرب‌ها و نقطهء طلوع و غروب آفتاب است ، كه لازمهء آن كرويت زمين است ، زيرا در صورت كروى بودن زمين ، طلوع خورشيد بر هر جزئى از اجزاء آن ملازم با غروب آن از جزء دگر است و تعدد مشرق و مغرب خورشيد بدون تكلف حاكى از بر كروى بودن زمين مىباشد .\r\n\r\n\r\n","description":"","footnote":"\r\n( 1 ) . اعراف : 137 .\r\n( 2 ) . صافات : 5 .\r\n( 3 ) . معارج : 40 .\r\n","page_name":" 135 ","page_number":135},
  {"content":"\r\n\r\nبرخى از مفسران مانند قرطبى و غير او - مشرق‌ها و مغرب‌ها را حمل بر اختلاف نقطه‌هاى طلوع و غروب آفتاب به اختلاف ايام سال كرده‌اند ( زيرا مىدانيم خورشيد هر روز محاذى يكى از مدارات زمين قرار مىگيرد و مدار طلوع آفتاب در هر روز غير از روز ديگر است و در آغاز تابستان تا مدار رأس السرطان پيش مىرود و در آغاز زمستان تا مدار رأس الجدى . . . ) ولى اين معنى خالى از تكلف نيست ، زيرا خورشيد هرگز ، نقاط مختلف معينى براى طلوع و غروب ندارد كه به آن سوگند ياد شود ، بلكه به اختلاف اراضى تفاوت مىنمايد ( يعنى : حتى در يك روز معين از سال نقطهء طلوع خورشيد يك نقطهء معين و مشخصى نيست ) .\r\nاز رواياتى كه از پيشوايان معصوم رسيده است ، به خوبى مىتوان كروى بودن زمين را استفاده كرد از آن جمله روايتى است كه از حضرت صادق عليه السّلام به مضمون زير نقل شده است :\r\nامام صادق عليه السّلام فرمود : در يكى از سفرها مردى با من همسفر گرديد ، او مقيد بود كه نماز مغرب را در تاريكى شب و نماز صبح را در تاريكى محض ( آخر شب ) بخواند ، امّا من بر خلاف او بودم ، هر موقع آفتاب غروب مىكرد نماز مغرب را خوانده و هر موقع فجر طلوع مىنمود نماز صبح را بجا مىآوردم او از من درخواست كرد كه من نيز مانند او رفتار كنم و عمل خود را چنين توجيه مىكرد : آفتاب پيش از\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nآن كه به سرزمين ما طلوع كند بر ديگران طلوع مىنمايد و هنگامى كه از سرزمين ما ناپديد شود هنوز بر گروهى ديگر طالع و نور افشان است . « 1 »\r\nامام صادق عليه السّلام مىفرمايد : من به او گفتم وظيفه ما اين است كه هر موقع آفتاب از افق ناپديد شد نماز مغرب را بخوانيم ( و نبايد در انتظار غروب خورشيد از نقاط ديگر باشيم ) و هر موقع فجر صادق طلوع كرد ، بر ما است كه نماز صبح را بخوانيم ( اگر چه خورشيد در همان موقع بر نقاط ديگر طالع باشد ) . چنان كه بر مردم همان نقاط لازم است نمازهاى خود را طبق طلوع و غروب آفتاب در افق خود انجام دهند . « 2 »\r\nهمسفر امام صادق عليه السّلام نظريه خود را با اختلاف سرزمين‌ها از نظر طلوع فجر و غروب آفتاب كه همگى مبنى بر « اصل » كرويت زمين است توجيه مىكرد ، امام صادق عليه السّلام نيز در اين قسمت تصديق مىنمايد ولى متذكر مىشود در موضوع نماز ، هر كس بايد افق و طلوع و غروب منطقهء خود را در نظر بگيرد .\r\n\r\n\r\n","description":"","footnote":"\r\n( 1 ) . يعنى : اگر نماز مغرب را در تاريكى شب مىخوانم براى آن است كه اطمينان پيدا كنم كه آفتاب از تمام زمين‌هاى مجاور ما غروب كرده و اگر نماز صبح را در تاريكى آخر شب مىخوانم براى اين است كه نماز را پيش از آن كه آفتاب در نقاط ديگر طلوع كند انجام داده باشم .\r\n( 2 ) . وسائل : ج 3 ، كتاب صلاة ، ابواب مواقيت ، باب 16 ، حديث 22 .\r\n","page_name":" 137 ","page_number":137},
  {"content":"\r\n\r\nو اين حقيقت را امام در حديث ديگر چنين بيان فرموده :\r\n« انّما عليك مشرقك و مغربك » .\r\n« شما بايست مشرق و مغرب منطقه خود را ملاك عمل قرار دهى » .\r\nدر دعايى كه حضرت سجاد آن را هر بامداد و شامگاه مىخواند اشارهء لطيفى به كروى بودن زمين شده است . اينك متن دعا :\r\n« و جعل لكلّ واحد منهما حدّا محدودا و أمدا ممدودا ، يولج كلّ واحد منهما فى صاحبه و يولج صاحبه فيه بتقدير منه للعباد » . « 1 »\r\n« براى هر يك از شب و روز حدى قرار داده است ، هر كدام از آنها را در ديگرى وارد مىكند . . . در حالى كه آن ديگر را نيز بر اين وارد مىنمايد » .\r\nامام با اين بيان زيبا و لطيف به موضوعى ( كرويت زمين ) كه فكر دانشمندان آن روز به آن نرسيده بود توجه مىدهد . از آنجا كه اين حقيقت از سطح افكار مردم آن زمان بالاتر بود ، امام با آگاهى از شيوه‌هاى مختلف بيان در رسانيدن مقصد خود ، ظرافت خاصّى ، اعمال نموده و از طريق اشاره‌اى لطيف مقصد خود را رسانيده است .\r\nزيرا اگر نظر امام همان كوتاهى و بلندى شب‌ها و روزها باشد كه\r\n\r\n\r\n","description":"","footnote":"\r\n( 1 ) . صحيفهء سجاديه ، دعاى بيست و يكم .\r\n","page_name":" 138 ","page_number":138},
  {"content":"\r\n\r\nگاهى از شب كم مىكند و به روزها مىافزايد و گاهى از روز مىكاهد و به مقدار شب اضافه مىنمايد لازم بود كه به همان جمله نخستين « يولج كلّ واحد منهما فى صاحبه » اكتفا ورزد ، ديگر لازم نبود به دنبال آن بفرمايد : « و يولج صاحبه فيه » .\r\nناچار امام از جملهء دوم كه آن را به صورت جمله حاليه بيان كرده است ، مقصد ديگرى دارد و آن اين كه : وارد ساختن هر كدام از شب و روز در ديگرى در حالى است كه آن ديگرى نيز وارد بر همين مىگردد . مثلا اگر در نيم كرهء ما شب وارد روز مىگردد در همان حال در نيم كره ديگر جريان عكس بوده روز بر شب وارد مىشود و همچنين است عكس آن ، و اين فرض جز در صورت كروى بودن زمين تحقق پيدا نمىكند ، و اگر نظر امام اشاره به اين حقيقت نبود داعى نداشت دو مرتبه جمله را آن هم به صورت جملهء حاليه تكرار كند .\r\n* * * ما براى بيان جهات مختلف اعجاز قرآن به همين اندازه اكتفا مىكنيم . اين مقدار اثبات مىكند كه قرآن وحى الهى بوده ، و از حدود توانايى بشر بيرون مىباشد .\r\nبراى اثبات وحى الهى كافى است كه دربارهء تربيت يافتگان اين مكتب كمى فكر كنيم و قرآن يگانه مكتبى است كه شخصيتى مانند امير مؤمنان على عليه السّلام را تربيت كرده و به اجتماع تحويل داده است .\r\nعلى عليه السّلام آن شخصيت بزرگوارى است كه دانشمندان بزرگ به\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nفهم سخنان او افتخار نموده و محققان عاليقدر از درياى دانش او سيراب مىشوند .\r\nخطبه‌هاى على عليه السّلام را در « نهج البلاغه » در نظر بگيريد او هر موقع پيرامون موضوعى سخن مىگويد ، آن چنان حق مطلب را ادا مىكند كه جايى براى سخن ديگران باقى نمىگذارد و شخصى كه از زندگانى او اطلاع نداشته باشد ، فكر مىكند كه همهء عمر خود را دربارهء همان موضوع صرف كرده است .\r\nجاى گفتگو نيست كه او همهء اين معارف و دانش‌ها را به تعليم غيبى آموخته و از انوار آن اقتباس كرده است زيرا هر كس كه مختصر اطلاعى از تاريخچهء جزيرة العرب مخصوصا منطقه « حجاز » داشته باشد مىداند كه اين معارف و علوم ، از غير منبع وحى گرفته نشده است ، و چه خوب دربارهء سخنان على عليه السّلام گفته‌اند : سخنان او پايين‌تر از كلام خالق و بالاتر از كلام مخلوق است .\r\nما مىتوانيم اين حقيقت را به شيوهء ديگرى نيز بيان كنيم و آن اين كه تصديق شخصيتى مانند على عليه السّلام ( كه در معارف و علوم سرآمد جهانيان بود ) و خضوع او در برابر اعجاز قرآن ، خود گواه بر اين است كه قرآن وحى الهى مىباشد .\r\nزيرا هرگز نمىتوان تصديق شخصيتى مانند او را معلول عدم اطلاع از اصول اعجاز دانست ، زيرا او يكى از پيشگامان معارف و علوم ، و خداوند فصاحت و بلاغت بوده و تمام علوم اسلامى به او\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمنتهى مىگردد ، و دوست و دشمن به نبوغ و فضيلت او اعتراف كرده‌اند .\r\nهرگز نمىتوان گفت كه تصديق على عليه السّلام يك تصديق ظاهرى و به خاطر به دست آوردن منافع زود گذر مادى ، از قبيل مال و مقام بوده است ، زيرا او به تصديق همه ، زاهد زمانه و پيشواى پرهيزگاران بوده است و همواره چهره از مظاهر فريبندهء دنيا بر مىتافته است . او همان شخصيتى است كه از زعامت مسلمين به خاطر نپذيرفتن يك شرط تحميلى غير عادلانه ( پيروى از سيرهء شيخين ) چشم پوشيد . « 1 »\r\n\r\n\r\n","description":"","footnote":"\r\n( 1 ) . مشروح جريان از اين قرار است : وقتى عمر مطمئن شد كه مرگ او قطعى است ، موضوع خلافت را به شش نفر واگذار كرد كه آنان با تشكيل شورا يك نفر از ميان خود براى مقام خلافت برگزينند . اين شش نفر عبارت بودند از : على عليه السّلام ، عثمان ، طلحه ، زبير ، سعد وقاص و عبد الرحمن بن عوف .\r\nخليفه عمل خود را چنين توجيه كرد : روزى كه رسول خدا صلى اللّه عليه و آله و سلم از جهان رفت از اين شش نفر راضى و خشنود بود .\r\nدر شوراى خلافت ، طلحه به نفع عثمان و زبير به نفع على عليه السّلام كنار رفتند ، و هر كدام حق خود را به شخص مورد نظر خود واگذار كردند . سعد وقاص چون از قبيلهء بنى زهره بود رأى خود را به عبد الرحمن كه او نيز از قبيله بنى زهره بود داد ، اكنون سرنوشت خلافت اسلامى بدست فرزند عوف است ، او به هر كدام رأى بدهد برندهء خلافت خواهد بود پسر عوف رو به على عليه السّلام كرد و سه بار اين جمله را به او گفت :\r\n« من خودم را از حوزهء خلافت بيرون مىبرم و با تو بيعت مىكنم مشروط به اين كه به كتاب خدا و سنت پيامبر صلى اللّه عليه و آله و سلم و سيرهء شيخين ( ابو بكر و عمر ) عمل نمايى » على در هر سه بار پاسخ داد : « من زعامت مسلمانان را مىپذيرم مشروط به اينكه به كتاب خدا و\r\n","page_name":" 141 ","page_number":141},
  {"content":"\r\n\r\nعلى همان مرد بزرگوارى است كه هرگز با معاويه مماشات نكرد و حاضر نشد كه او براى مدت كوتاهى در مقام و منصب خود بماند و با عزم راسخ فرمان عزل او را صادر كرد ، مىدانست عقب زدن مردى مانند معاويه براى او گران تمام مىشود .\r\nروى اين ملاحظات بايد گفت : على از روى حقيقت سر در برابر قرآن فرود آورده و به اعجاز قرآن ايمان راسخ داشته و جز آن محرك ديگرى نداشت .\r\n\r\n\r\n","description":"","footnote":"\r\nسنت پيامبر صلى اللّه عليه و آله و سلم و تشخيص خودم عمل كنم » عبد الرحمان رو به عثمان كرد و به او گفت : با تو بيعت مىكنم مشروط به اين كه به كتاب خدا و سنت پيامبر صلى اللّه عليه و آله و سلم و سيرهء شيخين عمل كنى ، اين جمله را سه بار تكرار كرد . عثمان در هر سه مرتبه به عبد الرحمان پاسخ مثبت داد ، در اين موقع عبد الرحمان دست عثمان را به عنوان خلافت فشرد .\r\nراستى اگر خلافت هدف على عليه السّلام بود ، اگر على عليه السّلام خواهان زعامت و خلافت بود در همان بار نخستين موافقت خود را با پيشنهاد فرزند عوف اعلام مىكرد .\r\nولى ، خلافت براى فرزند ابو طالب هدف نبود بلكه وسيله بود كه حق را زنده كند و عدل الهى را در اجتماع گسترش دهد و بدعت‌ها را از بين ببرد و اين مقصد عالى فقط در پيروى از كتاب خدا و روش پيامبر اسلام صلى اللّه عليه و آله و سلم صورت مىپذيرفت نه در پيروى از سنت شيخين . و نيز على عليه السّلام از آن افرادى نبود كه پيمانى ببندد سپس پيمان خود را بشكند .\r\nبراى توضيح و تحقيق بيشتر به كتاب الامامة و السياسة ، ج 1 ، ص 25 و تاريخ يعقوبى ، ج 2 ، ص 152 و شرح ابن ابى الحديد ، 1 ، ص 188 مراجعه بفرماييد .\r\n( مترجم )\r\n","page_name":" 142 ","page_number":142},
  {"content":"\r\n\r\n( 10 )\r\n\r\nپندارهاى بىاساس پيرامون اعجاز قرآن\r\nقرآن تمام افراد بشر را به مبارزه طلبيد ، و از همه خواست كه سوره‌اى مانند سوره‌هاى قرآن بياورند . ساليان درازى از اين دعوت گذشت و كسى نتوانست با آن معارضه كند .\r\nاين پيروزى درخشان براى دشمنان سنگين و گران آمد ، و به فكر افتادند كه با طرح اشكالاتى كودكانه از عظمت قرآن بكاهند .\r\nشايسته است كه ما اين اشكالات را كه روشنگر پايهء معلومات و اطلاعات آنها مىباشد ، مطرح سازيم تا روشن شود كه هواپرستى چگونه انسان را از جادهء مستقيم منحرف مىنمايد و در ژرفاى درهء هولناكى پرت مىكند .\r\n\r\n1 . مخالف قواعد عربى است\r\nدر قرآن آياتى هست كه با قواعد عربى موافق نيست و مخالفت\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nبا قواعد ، به بلاغت ضرر و لطمه مىزند ، با اين حال چگونه مىتوان گفت قرآن كلام بليغ و معجزه است ؟ !\r\nاين سخن از دو نظر باطل است :\r\nاوّلا : قرآن در مهد فصاحت و بلاغت نازل گرديد ، و بلغاى عرب و فصحاى آنان را به چالش و مبارزه و لو با يك سوره از سوره‌هاى آن طلبيد و متذكر شد كه اگر همهء انسان‌ها اجتماع كنند نمىتوانند كتابى نظير قرآن ، يا سوره‌اى مانند سوره‌هاى آن بياورند .\r\nاگر در قرآن آيه و يا جمله‌اى كه با قواعد مسلم كلام عرب مخالف باشد ، وجود داشت ، پيشوايان بلاغت آن زمان كه به اسلوب زبان عربى و مزاياى آن كاملا آشنا بودند ، فورا آن را مدرك ساخته و بر آن خرده مىگرفتند و خود را از مبارزه‌هاى پر دردسر با زبان و شمشير ، راحت مىساختند و اگر چنين كارى رخ داده بود تاريخ آن را ضبط مىكرد و در ميان دشمنان اسلام شايع مىگشت . در صورتى كه چنين چيزى حتى با ضعيف‌ترين سند نيز نقل نشده است .\r\nثانيا : موقع نزول قرآن ، از قواعد عربى اثرى نبود ، دانشمندان اسلام قواعد عربى را از تتبع كلمات بلغاى عرب ، و بررسى سخنان آنان گرد آورده‌اند . اگر ما به گمان طرف ، قرآن را وحى آسمانى ندانيم ولى نمىتوانيم انكار كنيم كه قرآن يك كلام بليغ مربوط به يك عرب اصيل است ، در اين صورت ناچاريم آن را يكى از منابع الهام‌بخش\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nقواعد عربى ، كه از نظر ارزش مانند سخنان بلغاى معاصر پيامبر است ، بدانيم . در اين صورت اگر قاعده‌اى را كه سندى جز بررسى سخنان عرب ندارد مخالف با قرآن يافتيم بايد مخالفت قرآن را دليل و گواه محكم بر نارسايى قاعده بدانيم نه اين كه آن را به صورت ايراد به قرآن جلوه دهيم . « 1 »\r\nگذشته از اين ، اين ايراد در صورتى است كه قرائتى كه مخالف قواعد عربى است به طور تواتر براى ما نقل شود و مورد اتفاق قراء قرآن باشد و چنين اتفاقى حاكى است كه قرائت پيامبر صلى اللّه عليه و آله و سلم نيز همانطور بوده است . ولى ما در آينده اثبات خواهيم كرد كه قرائت‌هاى معروف زاييده اجتهاد قاريان قرآن است ، هرگز از پيامبر به صورت نقل متواتر به ما نرسيده است .\r\nبنابراين هر گاه يكى از اين قرائت‌ها با قواعد مسلم عربى مخالف باشد بايد اين مخالفت را ، گواه بر بىپايگى آن قرائت بدانيم ، بدون اين كه لطمه‌اى به عظمت قرآن وارد آيد و يا از ارزش آن كاسته شود .\r\n\r\n2 . درك اعجاز قرآن ، همگانى نيست\r\nكلام بليغ هر چه هم بشر از آوردن مانند آن ناتوان باشد نمىتواند معجزه و سند صدق گفتار مدعى گردد ، زيرا شناختن يك\r\n\r\n\r\n","description":"","footnote":"\r\n( 1 ) . و به عبارت ديگر قواعد را بايد بر قرآن كه يك كلام اصيل عربى است عرضه بداريم نه آن كه قرآن را با قواعد عربى تطبيق كنيم . مترجم .\r\n","page_name":" 145 ","page_number":145},
  {"content":"\r\n\r\nچنين بلاغت خارق العاده‌اى ، همگانى نيست و فقط يك دسته از استادان بلاغت مىتوانند به وضع فوق العادهء آن پى ببرند .\r\nامّا از آنجا كه بر هر انسانى لازم است كه به پيامبرى كه داراى اعجاز است ايمان بياورد و نبوت او را تصديق كند بايد معجزه پيامبران بيك موضوع همگانى باشد تا همهء مردم شخصا بدانند كه كار او از حدود توانايى بشر بيرون است .\r\nپاسخ : اين اشكال در بىپايگى و سستى ، از اشكال گذشته كمتر نيست ، زيرا هرگز از شرايط معجزه اين نيست كه درك اعجاز و خارق العاده بودن آن همگانى باشد و اگر يك چنين شرطى را لازم بدانيم هيچ معجزه‌اى واجد اين شرط نخواهد بود بلكه همواره اعجاز را گروه خاصى مشاهده مىكنند و براى ديگران از طريق تواتر نقل مىشود . « 1 »\r\nما در گذشته برترى قرآن را بر ساير معجزات بيان كرديم و خاطر نشان ساختيم كه اگر معجزهء پيامبر از غير مقوله سخن و كلام بود امكان داشت مرور زمان ، رشتهء تواتر وجود چنين معجزه‌اى را قطع\r\n\r\n\r\n","description":"","footnote":"\r\n( 1 ) . توضيح اين كه : تمام معجزات پيامبران در درجهء اول براى عدهء خاصى ثابت مىشود نه براى همهء انسان‌ها ، و در اين صورت فرق نمىكند كه مردم يك زمان آن را درك كنند و براى مردم زمان‌هاى ديگر نقل نمايند و يا متخصصان موجود در يك زمان ، آن را تشخيص داده براى سايرين كه در آن زمان يا ازمنهء ديگر زندگى مىكنند بازگو نمايند .\r\nمترجم\r\n","page_name":" 146 ","page_number":146},
  {"content":"\r\n\r\nكند ، امّا قرآن معجزه باقى و جاويد است كه بقاى آن با بقاى ملت عرب و با بقاى كسانى كه به خصوصيات زبان عرب آشنايند ، اگر چه از نظر نژادى عرب نباشند ، پيوند ناگسستنى دارد ، و تا ملت عرب و يا زبان ادبا باقى است قرآن به صورت يك معجزه باقى و پايدار خواهد بود .\r\n\r\n3 . معارضه با قرآن ممكن است\r\nكسى كه با زبان عربى آشنا باشد مىتواند كلمه‌هايى مانند كلمات قرآن بياورد و چنين كسى مىتواند از آن مفردات ، جمله‌هايى بسازد و در نتيجه خواهد توانست كتابى مانند قرآن بياورد .\r\nپاسخ : اين گفتار به اندازه‌اى سست و بىپايه است كه ارزش بحث و گفتگو ندارد زيرا هرگز قدرت برآوردن مفرداتى مانند مفردات قرآن ، بلكه قدرت به آوردن جمله‌اى مانند جمله‌هاى آن ملازم با آوردن مثل قرآن يا يك سوره از آن نيست و قدرت بر مواد ( كلمات ) دليل بر قدرت بر تركيب و صورت‌بندى نمىباشد آيا مىتوان گفت همهء افراد بشر مىتوانند كاخ‌هاى آسمان خراش بسازند به گواه اين كه هر يك از آنها مىتوانند آجرى را در ساختمانى به كار برند ؟ ! آيا مىتوان گفت هر عرب زبانى مىتواند خطبه‌هايى را انشاء كند و قصايدى بسرايد به دليل اين كه مىتواند به تمام كلمات و مفردات زبان خود تكلم نمايد ؟ !\r\nگويا اين شبههء بىاساس سبب شده است كه « نظام » و پيروان\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nدربارهء اعجاز قرآن نظريه « صرفه » « 1 » را انتخاب نمايند در صورتى كه اين نظريه كاملا بىاساس است .\r\nاوّلا : اگر منظور از منصرف ساختن بشر از معارضه با قرآن اين است كه خدا مىتواند به تمام افراد بشر قدرت و توانايى دهد كه كتابى مانند قرآن بياورند ولى اين توانايى را تا كنون به كسى نداده است اين نظريه بسيار صحيح است ولى اختصاص به قرآن ندارد ، بلكه دربارهء همهء معجزات پيامبران مىتوان اين مطلب را گفت .\r\nو اگر مقصود اين است كه بشر مىتواند با قرآن معارضه نمايد و مانند آن را بياورد ، ولى خداوند آنان را از معارضه منصرف ساخته و از اراده اين كار بازداشته است ، اين نظر بسيار بىاساس است زيرا بسيارى از مردم در صدد معارضه با قرآن برآمدند و سرانجام با شكست و عجز روبرو شدند و به ناتوانى خود كاملا اعتراف نمودند .\r\nثانيا : اگر اعجاز قرآن از اين نظر است كه خداوند پس از نزول قرآن ، قدرت معارضه را از بشر سلب نموده است ، بايد در سخنان پيشينيان و بلغاى عرب ، كه پيش از تحدى و معارضه طلبى قرآن مىزيستند آيات و جمله‌هايى مانند قرآن پيدا شود و اگر چنين چيزى در كلام آنها وجود داشت دواعى و انگيزه‌ها براى نقل آنها زياد بود ،\r\n\r\n\r\n","description":"","footnote":"\r\n( 1 ) . يعنى خداوند مردم را از معارضه با قرآن منصرف و بازداشته است و حقيقت اين نظر از انتقاداتى كه در متن بر آن شده ، روشن مىگردد . مترجم\r\n","page_name":" 148 ","page_number":148},
  {"content":"\r\n\r\nاكنون كه چنين چيزى نيست و براى ما نقل نشده است ، بايد گفت :\r\nقرآن معجزهء الهى است كه معارضه با آن از توانايى بشر بيرون است .\r\n\r\n4 . با عهدين مخالف است\r\nاگر ما اعجاز قرآن را بپذيريم ، ولى هرگز كاشف از راستگويى آورندهء آن نخواهد بود زيرا داستان‌هايى در قرآن وارد شده كه با قصص عهدين كه وحى الهى بودن آنها به تواتر ثابت شده مخالف است .\r\nپاسخ : از اين كه محتويات قرآن با قصص و داستان‌هاى خرافى كتب عهدين ، مخالف مىباشد خود گواه اين است كه قرآن وحى الهى است زيرا از هر نوع پندار و افسانه و آنچه كه در ميزان عقل نمىتوان آن را به خدا و پيامبران او نسبت داد ، منزه و پيراسته است و خود اين مخالفت حاكى است كه قرآن وحى آسمانى مىباشد و غير آن زاييده پندار و افكار بشرى است ، و ما در گذشته به برخى از خرافات عهدين اشاره نموديم .\r\n\r\n5 . تناقض دارد\r\nاز آنجا كه برخى از آيات قرآن با يكديگر تضاد دارند نمىتوان قرآن را وحى الهى دانست و به عقيدهء خرده‌گيران اين تضاد در دو مورد وجود دارد :\r\n1 . قرآن در داستان حضرت زكريا يك جا مىگويد :\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n آيَتُكَ أَلَّا تُكَلِّمَ النَّاسَ ثَلاثَةَ أَيَّامٍ إِلَّا رَمْزاً  . « 1 »\r\n« نشانهء تو آن است كه با مردم سه روز جز از طريق اشاره سخن نگويى » .\r\nدر اين آيه نشانهء او اين شده است كه سه روز ( در مقابل شب ) با مردم سخن نگويد . ولى در آيهء ديگر ، نشانهء او را اين قرار داده كه سه شب با مردم حرف نزند چنان كه فرموده :\r\n آيَتُكَ أَلَّا تُكَلِّمَ النَّاسَ ثَلاثَ لَيالٍ سَوِيًّا  . « 2 »\r\n« نشانهء تو آن است كه سه شب تمام با مردم سخن نگويى » .\r\nپاسخ : معترض از موارد استعمال كلمهء « يوم » در عرف و لغت غفلت ورزيده و تصور كرده كه دو آيه با يكديگر متناقض مىباشند در صورتى كه لفظ « يوم » و « ليل » در لغت ، دو استعمال مختلف دارند كه اكنون از نظر شما مىگذرانيم :\r\nگاهى لفظ « يوم » در مقابل شب استعمال مىشود چنان كه مىفرمايد :\r\n سَخَّرَها عَلَيْهِمْ سَبْعَ لَيالٍ وَ ثَمانِيَةَ أَيَّامٍ حُسُوماً . . .  . « 3 »\r\n\r\n\r\n","description":"","footnote":"\r\n( 1 ) . آل عمران : 41 .\r\n( 2 ) . مريم : 10 .\r\n( 3 ) . الحاقه : 8 .\r\n","page_name":" 150 ","page_number":150},
  {"content":"\r\n\r\n« خداوند طوفان را هفت شب و هشت روز متوالى بر آنها مسلط نمود » .\r\nو گاهى در مجموع شبانه روز به كار مىرود مانند :\r\n تَمَتَّعُوا فِي دارِكُمْ ثَلاثَةَ أَيَّامٍ  . « 1 »\r\n« سه شبانه روز از لذايذ اين جهان بهره‌مند شويد » .\r\nو همچنين لفظ « ليل » گاهى در همان بخش تاريك كه آفتاب ناپديد است ( مقابل روز ) به كار مىرود مانند :   وَ اللَّيْلِ إِذا يَغْشى   « 2 » : « به شب سوگند هنگامى كه جهان را مىپوشاند » و گاهى در مجموع شب و روز استعمال مىشود مانند :  وَ إِذْ واعَدْنا مُوسى أَرْبَعِينَ لَيْلَةً  « 3 » : « به ياد آر موقعى را كه با موسى چهل شب ( چهل شبانه‌روز ) وعده كرديم » .\r\nبنابراين استعمال اين دو لفظ ( يوم و ليل ) در اين دو معنى زياد و شايع است و در دو آيهء مورد بحث ما ، هر دو لفظ ، در معنى دوم به كار رفته‌اند . از « يوم » در آيهء اوّل و « ليل » در آيه دوم مجموع شب و روز اراده شده است ، و تناقض در صورتى است كه از هر كدام همان معنى نخست اراده شود .\r\nما فكر مىكنيم اين مطلب براى همه حتى اعتراض كننده روشن\r\n\r\n\r\n","description":"","footnote":"\r\n( 1 ) . هود : 65 .\r\n( 2 ) . ليل : 1 .\r\n( 3 ) . بقره : 51 .\r\n","page_name":" 151 ","page_number":151},
  {"content":"\r\n\r\nباشد ولى او با يك حقيقت مسلم در لغت و عرف ، به معارضه برخاسته تا از عظمت قرآن بكاهد .\r\nتعجب اينجا است كه او از تناقضات صريحى كه در انجيل موقع استعمال اين دو لفظ وجود دارد غفلت ورزيده و يا خود را غافل جلوه داده است .\r\nانجيل متى « 1 » نقل مىكند : مسيح خبر داد كه جسد او پس از دفن سه شب و سه روز در زير خاك مىماند . ولى همين انجيل و ساير اناجيل سه گانه ، همگى اتفاق دارند كه جسد او بر خلاف گفته خود ، مقدارى از روز جمعه و شب شنبه و روز شنبه و شب يكشنبه تا نزديكىهاى فجر در زير خاك ماند . « 2 »\r\nاكنون بايد از نويسندهء انجيل متى و كسانى كه آن را وحى آسمانى مىدانند پرسيد آن سه شب و سه روزى كه مسيح از آن خبر داده بود چه شد ؟ !\r\nراستى شگفت‌آور است كه متفكران غرب ، به كتب « عهدين » كه مملو از خرافات و تناقضات است ايمان بياورند ، ولى به قرآن كه راهنماى واقعى بشر مىباشد و او را به سعادت و خوشبختى دو جهان سوق مىدهد ، ايمان نياورند ، ولى چه مىتوان كرد ؟ تعصب بيمارى\r\n\r\n\r\n","description":"","footnote":"\r\n( 1 ) . انجيل متى ، باب : 12 .\r\n( 2 ) . اواخر اناجيل .\r\n","page_name":" 152 ","page_number":152},
  {"content":"\r\n\r\nسختى است كه علاج و درمان آن مشكل است ، و جويندگان حقيقت بسيار كم هستند .\r\n2 . دومين موردى كه به گمان معترض قرآن دچار تناقض شده است موضوع افعال انسان است كه در مواردى آن را به خود او و اختيار وى نسبت داده و مىفرمايد :\r\n فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ  . « 1 »\r\n« هر كه مىخواهد ايمان آورد و هر كس نمىخواهد كفر ورزد » .\r\nو آيه‌هاى زيادى به همين مضمون نيز وارد شده است و همگى حاكى است كه انسان در اعمال و افعال خود داراى اختيار مىباشد .\r\nولى گاهى قرآن افعال بشر را به اختيار خدا و ارادهء او نسبت داده و مىگويد :\r\n وَ ما تَشاؤُنَ إِلَّا أَنْ يَشاءَ اللَّهُ  . « 2 »\r\n« شما جز به خواست خدا چيزى را اراده نمىكنيد » .\r\nخرده‌گير تصور كرده كه اين آيه حاكى است كه بشر در كار خود محكوم خواست خداوند مىباشد و از خود اختيارى ندارد ، سپس نتيجه گرفته كه اين دو دسته از آيات با يكديگر تناقض دارند و تأويل و توجيه يكدسته به طورى كه با ديگرى بسازد بر خلاف ظاهر بوده و يك\r\n\r\n\r\n","description":"","footnote":"\r\n( 1 ) . كهف : 29 .\r\n( 2 ) . انسان : 30 .\r\n","page_name":" 153 ","page_number":153},
  {"content":"\r\n\r\nنوع گفتار بىدليل خواهد بود .\r\nپاسخ : حقيقت انتساب افعال انسان به خدا با بيان چند مطلب روشن مىگردد .\r\n1 . هر فردى به حكم فطرت درك مىكند كه بر يك سلسله از كارها قادر و توانا است و در فعل و ترك آنها اختيار و آزادى دارد . اين موضوع به قدرى روشن است كه هرگز كسى در آن ترديد نمىكند جز اين كه كسى با وسوسه او را از حكم فطرت منحرف سازد از اين نظر همواره عقلاى جهان ، افراد نيكوكار را تحسين كرده و در خور ستايش مىدانند و اشخاص بدكار را توبيخ و سرزنش مىنمايند . قضاوت و داورى گوناگون عقلا دربارهء اين دو دسته دليل آزادى انسان در اين قسمت از اعمال او است .\r\nهر عاقلى ميان اين دو حركت : حركت هنگام راه رفتن و حركت موقع پرت شدن از بلندى ، كه هر دو از او سر مىزند فرق مىگذارد ، و خود را در اولى آزاد و مختار و در دومى مجبور مىداند .\r\n2 . هر فرد عاقلى به حكم فطرت احساس مىكند كه او اگر چه در انجام قسمتى از كارها آزاد و مختار است ولى همين كارهاى اختيارى او مقدماتى لازم دارد كه از اختيار و اراده او بيرون است ، زيرا هر عمل اختيارى و ارادى علاوه بر اراده و اختيار ، به مقدمات زير احتياج دارد :\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nوجود فاعل ، حيات او ، تصور عمل ، اشتياق و كشش فعل به سوى آن كار ، توافق آن كار با يكى از نيروها و غرايز درونى ، و توانايى بر انجام آن . و هيچ فعل اختيارى بدون تحقق يكى از اين مقدمات صورت نمىپذيرد ، ناگفته پيداست اين سلسله از مقدمات از حدود اختيار انسان بيرون بوده و آفريننده آنها همان آفرينندهء خود انسان مىباشد .\r\n3 . در فلسفهء عالى به ثبوت رسيده است : همانطور كه ممكنات در آغاز آفرينش به علت نياز دارند ، در بقا و استمرار وجود خود نيز به آن محتاجند ، بنابراين خدا پس از آفرينش انسان از او فاصله نگرفته و او را به حال خود وانگذاشته است و بقا و استمرار اين مبادى در وجود او ، در هر لحظه بسان آغاز آفرينش به مؤثرى نيازمند است .\r\nبر خلاف تصور بعضى هرگز نسبت ما با خدا ، مانند نسبت ساختمان با بنا و كتاب با نويسنده نيست ، كه فقط در آغاز كار به ايجاد كننده ( بنا ، و نويسنده ) خود نياز داشته باشند و در مرحلهء بقا و استمرار از آنها بىنياز گردند بلكه ممكنات در تمام لحظات هستى به پديد آورندهء خود نيازمندند و از او هستى مىگيرند .\r\nاگر بخواهيم براى نحوهء ارتباط بشر با خالق مثلى آورده باشيم ( در حالى كه خدا از هر مثلى بالاتر است ) بايد گفت : چگونگى تأثير خدا در اشيا ، به سان تأثير نيروى « الكتريسيته » در نور چراغ است ،\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nهمانطور كه نور چراغ تنها در صورتى است كه امواج « الكتريسيته » از طريق سيم‌ها به آن برسد ، و در تمام لحظات اين نياز ادامه دارد ، و اگر يك لحظه هم سيم ارتباط قطع گردد فورا خاموش خواهد شد ، همچنين موجودات جهان هستى در ارتباط خود با آفريدگار ، چنين حالى را دارند . و تمام آنها به سان لامپ‌هاى برق در هر لحظه فيض وجود را از خداوند گرفته ، و در تمام حالات اعم از آغاز آفرينش و يا ادامهء وجود به خالق و رحمت وسيع او كه بر همهء ممكنات سايه افكنده است نيازمند مىباشند و اگر يك لحظه فيض وجود از مقام ربوبى قطع گردد ، طومار هستى جهان در هم پيچيده مىشود . « 1 »\r\nاز اين مقدمات نتيجه مىگيريم كه هر دو نظريه معروف ( جبر و تفويض ) در اعمال انسان بىاساس است بلكه افعال او هميشه حد وسطى ميان جبر و تفويض مىباشد ، يعنى نه صددرصد مربوط به خدا است كه اصلا ارتباطى به انسان نداشته باشد ، و نه به تمام معنى فعل بشر است كه در ايجاد آن ، به خدا نيازى نباشد بلكه رنگى از هر دو دارد ، زيرا او اگر چه از روى اختيار و اراده عملى را انجام مىدهد و يا ترك مىگويد ، ولى انجام آن بدون يك سلسله مقدمات كه از\r\n\r\n\r\n","description":"","footnote":"\r\n( 1 ) . به عبارت ديگر همانطور كه در آغاز آفرينش طرد عدم از ناحيه ماهيت ممكن به مؤثر محتاج است ، همچنين طرد عدم در بقاى ممكن ، بدون علت مؤثر صورت نخواهد پذيرفت . مترجم .\r\n","page_name":" 156 ","page_number":156},
  {"content":"\r\n\r\nناحيه خدا است امكان پذير نيست ، و نتيجه اين مىشود كه فعل انسان از يك جهت به خود او مستند است و از جهت ديگر به خدا استناد دارد و آياتى كه درباره بيان ارتباط افعال بشر وارد شده ، همگى ناظر به اين حقيقت هستند و مىرسانند كه آزادى در كار ، مانع از نفوذ و دخالت قدرت خدا در كار او نيست .\r\nاين همان نظريه « أمر بين الأمرين » است كه ميان دانشمندان شيعه معروف مىباشد . آنان روى براهين روشن علمى تشخيص داده‌اند كه نظريه‌هاى « جبر » و « تفويض » بيراهه‌اى بيش نيستند و هرگز با حقيقت وفق نمىدهند و حق با آنان است كه فعل انسان به هر دو ( بشر و خدا ) منسوب مىباشد .\r\nبراى نزديك ساختن اين نظريه به ذهن خوانندهء گرامى ، كه دانشمندان شيعه آن را از قرآن و احاديث پيشوايان دين استفاده كرده‌اند ، مثال زير را مىآوريم :\r\nفرض كنيد انسانى است كه بيمارى فلج ، دست او را از كار انداخته ، ديگر قادر نيست دست خود را از روى اراده ، حركت دهد .\r\nامّا پزشك مىتواند به وسيلهء نيروى برق به طور موقت حركت ارادى در آن ايجاد نمايد به طورى كه هر موقع نيروى برق را به دست او وصل كند شخص مىتواند دست خود را به هر سو كه بخواهد حركت داده و هر چه مىخواهد انجام دهد و موقعى كه نيروى برق قطع مىگردد دست او به حالت نخست باز گشته و از حركت باز مىماند ، حالا\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nاگر روزى پزشك ، دست فلج اين شخص را براى آزمايش به نيروى برق متصل نمود و او نيز از اين امكان و قدرت موقت ، استفاده نمود ، و دست خود را به هر سو كه مورد خواست او بود حركت داد و به انجام كارهايى موفق گرديد ، جاى گفتگو نيست كه اين نوع « تحريك » ( حركت دادن دست موقع اتصال نيروى برق ) مصداق روشن « امر بين الامرين » است و هرگز نمىتوان او را در انجام آن مستقل دانست ، زيرا اين كار در پرتو رساندن نيروى برق انجام گرفته است ، و نمىتوان گفت صد در صد مربوط به پزشك است زيرا او از روى اراده و اختيار دست خود را به هر سو كه مىخواست ، حركت داد ، و پزشك تنها در او ايجاد نيرو و قدرت نمود .\r\nبنابراين ، شخص مزبور در حركت دادن دست مجبور نيست ، زيرا فرض اين است كه او از روى اراده اين كار را انجام داده ، همانطور كه همه كار مستند به او نيست ، زيرا همهء مبادى و مقدمات به او واگذار نشده و هر لحظه بايد كمك از جاى ديگر برسد .\r\nاين مثال روشنگر حقيقت فعل اختيارى انسان است و كليه كارهايى كه از فاعل مختار ( انسان ) سر مىزند همگى از اين نوع مىباشند زيرا درست است كه كار با اراده و خواست فاعل صورت مىگيرد ولى او چيزى را اراده نمىكند مگر به مشيت و اراده خدا ، كه مقدماتى را در اختيار او گذارده است .\r\nاين حقيقت از مجموع آياتى كه درباره افعال انسان وارد شده\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nاست به خوبى استفاده مىشود و هر دو نظريهء معروف ميان اهل تسنن را رد مىكند .\r\n« جبر » را ( كه اكثر اهل تسنن به آن معتقدند ) باطل مىكند ، از آن نظر براى انسان اختيار و آزادى ثابت مىنمايد . « تفويض » را رد مىكند ، زيرا حقيقت آن بىنيازى انسان از خدا در افعال خويش مىباشد و اين آيات ، افعال او را به خدا نيز نسبت مىدهد .\r\nما اين حقيقت را از راهنمايىها و علوم اهل بيت عصمت عليهم السّلام استفاده نموده‌ايم و براى تكميل مطلب ، نمونه‌اى از آنچه از آنان در اين موضوع رسيده است در اينجا منعكس مىسازيم .\r\nشخصى از حضرت صادق عليه السّلام پرسيد : آيا خداوند بندگان خود را به گناه مجبور ساخته است ؟ فرمود : نه .\r\nپرسيد : آيا كار آنها را به خود آنها واگذار نموده ؟ باز فرمود : نه .\r\nعرض كرد : مطلب از چه قرار است ؟ فرمود : حد وسطى است ميان اين دو .\r\nو در روايت ديگر از آن حضرت چنين نقل شده : « نه جبر و نه تفويض ، بلكه ، راهى است ميان اين دو . » و در كتاب « وافى » و غير آن قسمت مهمى از اين روايات نقل شده است . « 1 »\r\n\r\n\r\n","description":"","footnote":"\r\n( 1 ) . تأليف محدث متبحر ، مرحوم محمد محسن فيض كاشانى كه در سال 1091 درگذشته است . و به كتاب بحار الانوار ، ج 5 ، طبع جديد مراجعه بفرماييد . مترجم .\r\n","page_name":" 159 ","page_number":159},
  {"content":"\r\n\r\n\r\n6 . چرا كتاب « اقليدس » « 1 » و « مجسطى » « 2 » معجزه نباشد ؟ !\r\nاگر قرآن از اين نظر معجزه است كه بشر نمىتواند مانند آن ، بياورد بايد كتاب « اقليدس » و « مجسطى » نيز معجزه باشند زيرا بشر از\r\n\r\n\r\n","description":"","footnote":"\r\n( 1 ) . با همزهء مضموم و دال مكسور واژهء يونانى است كه از دو كلمه يكى « اقلى » به معنى كليد و ديگرى « دس » به معنى مقدار و هندسه ، تركيب يافته است . فيروزآبادى در قاموس مىگويد : اين لفظ نام مردى است كه اين كتاب را در علم هندسه تأليف نموده است ، گاهى گفته مىشود اين كتاب را مردى به نام « ابلونيوس » نوشته و اقليدس بعدها آن را تنظيم و تهذيب نموده است . براى نخستين بار اين كتاب به وسيله حجاج بن يوسف كوفى به عربى ترجمه گرديده است ، پس از وى « حنين » بن اسحاق عبادى متوفاى 260 ، و ابو الحسن ثابت بن قره حرانى متوفاى 288 به عربى نقل نموده‌اند ، و شروح و حواشى و توضيحات و تحريرات زيادى از طرف فضلاى نامى اسلام بر آن نوشته شده است براى تفصيل و توضيح بيشتر به كتاب كشف الظنون ، ج 2 ، ص 131 - 132 چاپ مصر و « الذريعه » ج 4 ، ص 381 مراجعه فرماييد . مترجم .\r\n( 2 ) . با ميم و جيم مكسوره و ياء مخفف در آخر آن ، واژه يونانى است و معنى آن « كاخ بزرگ » مىباشد . و حكيم معروف يونان « بطليموس » فلوذي آن را در علم هيئت نوشته است ، او در اين كتاب قواعدى را مطرح كرده كه مىتوان به وسيله آنها اوضاع فلكى و زمينى را ثابت نمود و پس از نهضت علمى اسلام ، حنين بن اسحاق آن را به عربى ترجمه كرد و حجاج بن يوسف كوفى و ثابت بن قره كه از فضلاى عهد مأمون الرشيدند آن را تنظيم و از برخى از زوايد تجريد نمودند ، سپس حكيم و فلكى نامى اسلام مرحوم خواجه نصير الدين طوسى اصلاحات و اضافاتى در آن بوجود آورد و به نام تحرير مجسطى معروف مىباشد براى توضيح بيشتر به كشف الظنون ، ج 2 ، ص 380 - 381 و الذريعه ، ج 4 ، ص 390 بازگشت شود . مترجم\r\n","page_name":" 160 ","page_number":160},
  {"content":"\r\n\r\nمقابله با آنها عاجز و ناتوان است .\r\nپاسخ : اوّلا بشر از مقابله و معارضه با اين دو كتاب عاجز و ناتوان نيست . كتاب‌هايى كه دانشمندان اخير پيرامون اين دو علم ( هندسه و هيئت ) تأليف نموده‌اند در سطحى عالىتر و در عين حال مفهوم‌تر هستند و يك سلسله قواعد و اضافاتى نيز دارند كه آن دو كتاب فاقد آن هستند .\r\nثانيا : ما در گذشته گفتيم : كه هر كار خارق العاده ولو مقابله با آن ممكن نباشد ، معجزه نيست ، بلكه علاوه بر اين شرط ، دو شرط ديگر نيز لازم دارد :\r\n1 . آورنده بايد مدعى يكى از مناصب الهى باشد و آن عمل خارق العاده را به عنوان تحدى و سند ادعاى خود بياورد .\r\n2 . عملى را انجام دهد كه از حدود قوانين طبيعى بيرون باشد و كتاب‌هاى « اقليدس » و « مجسطى » فاقد اين دو شرط مىباشند و ما در آغاز بحث اعجاز دربارهء شرايط به اندازه كافى بحث نموديم .\r\n\r\n7 . قدرت و انس ، مانع از مقابله شده‌اند\r\nدرست است كه بلغاى عرب با قرآن معارضه نكردند ولى علت آن اين نيست كه قرآن معجزه است بلكه علل ديگرى كه مربوط به اعجاز نيست آنها را از معارضه باز داشت :\r\nدر آغاز رسالت و حتى كمى پس از آن قدرت و سيطرهء\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nمسلمانان ، بلغاى عرب را از فكر معارضه باز مىداشت . آنها از ترس اين كه مبادا از ناحيهء حكمرانان اسلام ضررى متوجه جان و مال آنها شود انديشهء معارضه را از سر خود بيرون راندند و با قرآن معارضه ننمودند ، روزى هم كه حكومت خلفاى چهارگانه به پايان رسيد و امور خلافت و زمامدارى مسلمين به دست كسانى ( بنى اميه ) افتاد كه حكومت آنان بر اساس اصول اسلامى نبود ، آيات قرآن براى خاطر زيبايى الفاظ و متانت و استوارى معانى ، چنان مأنوس در اذهان شده و در عداد امور ارتكازى موروثى درآمده بود كه هيچ كس فكر معارضه با آن را نمىكرد . روى اين جهات بلغاى عرب از معارضه با قرآن انصراف پيدا كرده و در صدد معارضه بر نيامدند .\r\nپاسخ : اين اعتراض از جهاتى مردود است :\r\nاوّلا : پيامبر اكرم صلى اللّه عليه و آله و سلم براى نخستين بار در سرزمين مكه با قرآن تحدى نمود و از آنان خواست كه سوره‌اى مانند آن بياورند و در آن روز اسلام در نهايت ضعف بود و هنوز قدرت مسلمانان شكوفا نگشته بود و قدرت و سيطره‌اى نداشتند با اين همه يك نفر از بلغاى عرب نتوانست با قرآن به معارضه برخيزد .\r\nثانيا : ترس از دستگاه خلافت و بيم از قدرت مسلمانان مانع از آن نشد كه ملل غير مسلمان بر آيين خود باقى بمانند و كفر خود را اظهار كرده و نسبت به آيين اسلام انكار ورزند . در همان زمان در\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nجزيرة العرب مسيحيان و يهوديان ميان مسلمانان با وضع مرفه و آبرومندى زندگى مىكردند و در نفع و ضرر با مسلمانان يكسان بودند ، خصوصا در خلافت امير مؤمنان عليه السّلام كه دوست و دشمن به دادگرى و دانش بىكران او اعتراف نموده‌اند ، ملل غير اسلامى در طرح سؤال و درخواست پاسخ و استدلال و احتجاج بر حقانيت آيين خود كاملا آزاد بودند ، و اگر يك نفر از اهل كتاب و غير آنها قدرت بر معارضه داشت و مىتوانست كتابى مانند قرآن بياورد قطعا آن را در مقام استدلال مىآورد .\r\nثالثا : ترس از قدرت مسلمانان مانع از آن بود كه آنها به معارضه تظاهر كنند ولى هرگز مانع از آن نبود كه دانشمندان اهل كتاب و يا بلغاى ملل ديگر به طور مخفيانه در محافل سرى خود با آن معارضه نمايند و اگر آنها به چنين مبارزه‌اى موفق شده بودند ، آن را براى روزى كه خوف و ترس از آنان زايل گردد ، حفظ مىنمودند همچنان كه كوشش كرده‌اند كه افسانه‌هاى خرافى تورات و انجيل و ساير شؤون دينى خود آنها محفوظ بماند .\r\nرابعا : يك سخن هر چه هم از نظر بلاغت ، به عالىترين درجه برسد هر گاه زياد شنيده شود در انديشهء بشرى از آن مقام رفيع خود پايين مىآيد و عظمت خود را از دست مىدهد ، حتى گاهى تكرار آن موجب ملالت و انزجار مىگردد چه بسا قصيده ديگرى را كه براى اوّلين بار مىشنود و از نظر فصاحت و بلاغت در درجهء پايين‌تر از آن\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nقرار دارد ، بر آن ترجيح مىدهد ، ولى اگر قصيده دوم هم كرارا خوانده شود ، حال قصيدهء اول را پيدا مىكند ، و آنگاه مىتوان به تفاوت دو قصيده از نظر بلاغت پىبرد . تنوع‌طلبى و انزجار از تكرار ، مخصوص سخن و كلام نيست ، بلكه انسان در تمام لذائذ زندگى ، اعم از خوردنى و شنيدنى و پوشيدنى ، تنوع طلب مىباشد ، و تكرار يك امر جالب ، موجب ملالت او مىگردد .\r\nاگر قرآن معجزه نبود و سيماى كلام عادى و معمولى داشت آن نيز بايد همين حال را داشته باشد و تكرار ، عظمت و موقعيت آن را در انظار مردم پايين بياورد و مرور زمان از شكوه و جلال آن بكاهد ، و معارضه با آن را آسان بگرداند در صورتى كه ما قرآن را بر خلاف اين مىيابيم . نه تنها تكرار از ظرافت و زيبايى آن نمىكاهد ، بلكه قرآن آن كلام روح افزايى است كه هر چه بيشتر خوانده شود زيباتر و نشاط انگيزتر مىگردد و معرفت و ايمان انسان را بيشتر مىكند و از اين نظر نقطهء مقابل سخنان عادى و معمولى است . بنابراين ، اين سخن ، نه تنها از مقام اعجاز آن نمىكاهد بلكه اعجاز آن را تأييد و تشديد مىكند . « 1 »\r\n\r\n\r\n","description":"","footnote":"\r\n( 1 ) . زيرا آن اثر نامطلوب و بىرغبتى را كه تكرار در كلام‌هاى عادى و معمولى از خود مىگذارد نه تنها در قرآن پديد نمىآورد بلكه عشق و علاقهء انسان را به خواندن و شنيدن آن روز افزون مىسازد . مترجم\r\n","page_name":" 164 ","page_number":164},
  {"content":"\r\n\r\nفرضا قبول كنيم كه انس و الفت مسلمانان با قرآن آنان را از معارضه بازداشته است ، ولى از ميان ملل جهان تنها مسلمانان هستند كه با قرآن انس و الفت گرفته‌اند و هر روز از روى ميل و اشتياق آن را مىخوانند و يا به تلاوت آن گوش مىدهند ، امّا چرا عرب‌هاى فصيح و بليغ غير مسلمان كه با آن انس نگرفته‌اند از معارضه با آن انصراف حاصل نموده و به مقابله با آن برنخاسته‌اند تا مقابلهء آنها مورد پذيرش ملل غير مسلمان گردد ؟\r\n\r\n8 . تاريخ جمع‌آورى قرآن با اعجاز آن نمىسازد\r\nتاريخ مىگويد : موقعى كه « ابو بكر » خواست آيات و سور متفرّق قرآن را گرد آورد ، به عمر و زيد بن ثابت دستور داد كه درب مسجد پيامبر بنشينند و آنچه كه دو نفر از صحابه پيامبر شهادت دادند كه از قرآن است ، بنويسند ، اين قطعه تاريخى حاكى است كه قرآن كلام خارق العاده نيست ، و اگر چنين بود خودش ، معرف خود بود و در مقام تشخيص آيات قرآن از غير آن ، نيازى به گواهى دو نفر پيدا نمىكرد .\r\nپاسخ : اين اعتراض از جهاتى قابل قبول نيست :\r\nاوّلا : قرآن از نظر بلاغت و اسلوب و روش ، معجزه است ، نه اين كه هر يك از مفردات و كلمات آن معجزه باشد - البته به فرض اين كه اين قطعهء تاريخى صحيح باشد - بنابراين چه بسا ممكن است در\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nشناسايى مفردات آن دچار ترديد شويم ، و احتمال مىدهيم كلمه‌اى از روى سهو و يا عمد از آيات آن افتاده و يا بر آن افزوده شده باشد .\r\nدر اين صورت ، گواهى دو گواه براى بر طرف ساختن اين نوع ترديد بوده است . « 1 »\r\nگذشته از اين ، ناتوانى بشر از اين كه مانند سوره‌هاى قرآن بياورد ملازم با آن نيست كه از آوردن جمله‌اى يا عبارتى مانند يكى از آيه‌هاى آن ناتوان باشد ، زيرا معارضه با قرآن در يك آيه ممكن است .\r\nو مسلمانان هرگز ادعا نكرده‌اند كه مقابله با يك جمله و يا آيه‌اى از جمله‌ها و آيه‌هاى قرآن امكان ندارد و قرآن نيز در مقام تحدّى ، معارضه با يك آيه و يا يك جمله را يادآور نشده است . « 2 »\r\nثانيا : اخبار و احاديثى كه حاكى است كه قرآن در زمان خلافت ابى بكر به گواهى دو نفر از صحابه پيامبر جمع و تدوين گرديده است از روايات آحادى است كه در اين موارد سنديت ندارد .\r\nثالثا : اين روايات با آن دسته از اخبار و احاديثى كه حاكى\r\n\r\n\r\n","description":"","footnote":"\r\n( 1 ) . در روايات جمع‌آورى قرآن ، شواهدى وجود دارد كه اين نوع روايات مربوط به لهجه و تشخيص نحوهء تلفظ مفردات قرآن بوده است ، زيرا قبايل عرب بسان زبان‌هاى ديگر جهان داراى لهجه‌ها و تلفظهاى مختلفى بودند . مترجم .\r\n( 2 ) . از اين نظر گردآورندگان براى طلب اطمينان و يقين بيشتر احتمال مىدادند كه برخى از جمله‌هاى فصيح و بليغ زبان عرب از روى عمد و يا سهو جزو سوره‌اى گردد ، و براى دفع اين نوع احتمال هيچ آيه‌اى را بدون گواهى دو نفر ضبط نمىكردند . مترجم\r\n","page_name":" 166 ","page_number":166},
  {"content":"\r\n\r\nاست قرآن در زمان خود پيامبر گردآورى شده است كاملا مخالف و معارض مىباشد ، بلكه گروهى از ياران پيامبر حافظ قرآن بودند ، و گروه بىشمارى برخى از سوره‌ها و يا قسمتى از اجزاى قرآن را حفظ داشتند ، و شماره دسته دوم را جز خدا كسى نمىداند .\r\nاز اينها كه بگذريم ، يك محاسبه ساده گواهى مىدهد كه آن دسته از احاديثى كه ايراد كننده به آن استدلال مىكند كاملا دروغ و بىاساس است ، زيرا قرآن در عصر رسالت بزرگ‌ترين وسيلهء هدايت ، و يگانه عاملى بود كه مسلمانان را از تيرگىهاى بدبختى و جهالت به روشنى سعادت و دانش درآورد . و مسلمانان از هر نوع كوشش در طريق حفظ و تلاوت آن فروگذار نمىكردند . توجه آنان به قرآن به حدى رسيده بود كه شب و روز آن را تلاوت كرده و به حفظ و اهتمام به آن مباهات مىكردند و به سوره‌ها و آيات آن تبرك مىجستند و پيامبر نيز آنان را به اين كار تحريك و تشويق مىنمود . آيا پس از اين همه دقت و توجه احتمال مىدهيد كه در تشخيص برخى از آيات دچار شك و ترديد شوند ؟ و براى رفع ترديد خود به گواهى دو نفر نيازمند گردند ؟ ما در بحث جمع قرآن ثابت كرده‌ايم كه قرآن در زمان خود پيامبر گردآورى شده است .\r\n\r\n9 . اسلوب قرآن با روش بليغان ، متفاوت است\r\nروش قرآن در نقل مطالب با روش بلغاى معروف كاملا فرق\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nدارد ، قرآن موضوعات مختلفى را به هم مىآميزد و سخن را در رشته‌اى كه در آن سخن مىگويد به پايان نرسانيده به موضوع ديگرى انتقال مىيابد . مثلا در حالى كه دربارهء زندگى امم گذشته سخن مىگويد ناگهان به بيان پاداش و كيفر اعمال مىپردازد و يا رشته سخن را به اندرز و تمثيل‌هاى عبرت‌آميز مىكشد . اگر قرآن آيات مربوط به موضوع را در يك جا مىآورد ؛ استفاده از آن بيشتر و بهره‌بردارى از آن آسان‌تر مىشد .\r\nپاسخ : قرآن براى هدايت بشر و رهبرى جامعهء انسانى به سعادت دو جهان فرستاده شده است و هدفى جز اين ندارد . قرآن كتاب تاريخ يا فقه و اخلاق نيست كه براى هر بخشى ، بابى باز كند .\r\nنزديك‌ترين راه براى رسيدن به هدفى كه قرآن به دنبال آن است همان روشى است كه در پيش گرفته است ، چه بسا انسان با خواندن برخى از سوره‌هاى قرآن در مدت كوتاهى به بسيارى از هدف‌هاى آن احاطه پيدا مىكند ، مثلا با صرف وقت كم ، به خدا و معاد توجه پيدا مىكند در عين حال از زندگى گذشتگان كه كاملا آموزنده و مايهء عبرت است آگاه مىگردد . از فضائل اخلاقى و معارف عالى قرآن درس‌هايى فرا مىگيرد و به برخى از وظايف خود در عبادات و معاملات آشنا مىگردد . بيان تمام اين مطالب متنوع ، در چهارچوبه حفظ نظم سخن و اداى حق مطلب با رعايت مقتضاى حال ، صورت مىپذيرد .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nاگر قرآن براى هر مطلبى بابى باز مىكرد دسترسى به اين مطالب انبوه در مدت كم ممكن نبود و خواننده تا همهء قرآن را نمىخواند به تمام اهداف آن احاطه پيدا نمىكرد . چه بسا موانعى او را از خواندن تمام قرآن بازمىداشت و در اين صورت جز از يكى دو باب آن استفاده نمىنمود .\r\nبه راستى همين مطلب كه قرآن از موضوعى به موضوع ديگر منتقل مىگردد ؛ يكى از امتيازات اسلوب قرآن است كه به آن زيبايى و درخشندگى مىبخشد و انتقال از موضوعى به موضوع ديگر با حفظ ارتباط در كلام ، انجام مىگيرد و مطالب ، آن چنان به رشتهء بيان كشيده شده كه گويا هر جمله‌اى از آن درّ شاهوارى است كه از مجموع آن گردن‌بند زيبايى تشكيل شده است .\r\nاما چه مىتوان كرد عداوت با اسلام بر چشم و گوش اين ايراد كننده پرده افكنده است تا آنجا كه زيبا را زشت و زشت را زيبا مىبيند .\r\nگذشته از اين برخى از داستان‌هاى قرآن روى علل و جهاتى در قرآن تكرار شده و اگر تمام آيات مربوط به يك داستان در يك جا گرد آيند ؛ هدفى كه در تكرار اين داستانها است منتفى مىگردد .\r\n\r\n","description":"","footnote":"","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n\r\n( 11 )\r\n\r\nنويسندهء مسيحى و آهنگ معارضهء با قرآن\r\nمؤلف رسالهء « حسن الايجاز » « 1 » مىنويسد : معارضه با قرآن كاملا ممكن است و بشر مىتواند مانند آن را بياورد . وى سپس براى اثبات مدعاى خود جمله‌هايى را كه از خود قرآن اقتباس كرده به هم بافته و چنين وانمود كرده كه مىتوان به وسيله آنها با قرآن معارضه نمود .\r\nاو با اين كار پايهء معلومات و اندازهء آشنايى خود را به فنون بلاغت فاش كرده است و ما براى خوانندگان گرامى ، جمله‌ها و\r\n\r\n\r\n","description":"","footnote":"\r\n( 1 ) . رسالهء كوچكى است كه در سال 1912 از طرف چاپخانهء انگليسى واقع در بولاق مصر انتشار يافته است .\r\n","page_name":" 171 ","page_number":171},
  {"content":"\r\n\r\nعبارت‌هايى را كه به عنوان معارضه با قرآن ساخته است در اينجا مىآوريم . و نقاط ضعف و فساد آنها را روشن مىسازيم . اگر چه سابقا در كتاب « نفحات الاعجاز » « 1 » اين قسمت را مورد بررسى قرار داده‌ايم .\r\n\r\nمعارضه با سورهء حمد\r\nاو در مقام معارضه با سورهء « حمد » جمله‌هاى زير را عرضه داشته است :\r\nالحمد للرحمان ، ربّ الاكوان ، الملك الديان ، لك العبادة و بك المستعان ، اهدنا صراط الايمان .\r\nاو اين جمله‌ها را به عنوان معارضه با « سوره حمد » آورده و تصور كرده كه با آنكه از جملات قرآن كوتاه‌تر و مختصرتر است معانى و مزاياى آن را در بردارد .\r\nنمىدانم به اين نويسنده كه با اين جمله‌ها پرده از ميزان دانش و ادبيات خود برافكنده ، چه بگويم ؟\r\nاى كاش او پيش از آن كه خود را به وسيلهء اين كتاب رسوا كند ، كتاب خود را به دانشمندان مسيحى ( عرب زبان ) كه به اسلوب‌هاى\r\n\r\n\r\n","description":"","footnote":"\r\n( 1 ) . اين كتاب را در پاسخ رساله « حسن الايجاز » نوشته‌ام و در سال 1342 در چاپخانه علوى نجف اشرف چاپ شده است . ( مؤلف )\r\n","page_name":" 172 ","page_number":172},
  {"content":"\r\n\r\nمختلف سخن و فنون بلاغت كاملا آشنا هستند ، نشان مىداد . او از يك نكته واضح كه اساس سنجش در سخن محسوب مىشود غفلت ورزيده است ، زيرا راه درست معارضه با يك سخن بليغ اين است كه شاعر و نويسنده ، كلامى و يا شعرى بياورد كه با كلامى كه مىخواهد با آن معارضه نمايد از جهت معنى و هدف ، متحد باشند امّا بايد هر كدام از اين دو كلام از نظر الفاظ و شيوهء سخن استقلال داشته باشند ، هرگز معنى معارضه اين نيست كه از الفاظ و تركيب و اسلوب كلامى كه مىخواهد با آن معارضه كند تقليد نمايد و به تبديل و تغيير برخى از الفاظ آن قناعت كند . اگر ملاك معارضه اين باشد ، پس با هر كلامى مىتوان به معارضه برخاست . مسلما اين نوع معارضه براى بلغاى عصر رسالت از هر كارى آسان‌تر بود ، ولى چون مىدانستند كه معنى معارضه اين نيست و به بلاغت خارق العاده قرآن نيز آشنا بودند ، معارضه با قرآن را امر محالى شمرده و به عجز و ناتوانى خود اعتراف نمودند . گروهى ايمان آوردند و گروهى آن را به سحر و جادو نسبت دادند .\r\nگذشته از اين چطور مىتوان گفت كه اين جمله‌ها معانى بلند و مزاياى سورهء « حمد » را داراست ؟ ! چگونه مىتوان گفت كه جمله « الحمد للرحمان » از نظر معنى با جملهء « الحمد للّه » يكسان و برابر است ؟ ! در صورتى كه دومى مزايايى دارد كه در اوّلى نيست .\r\n« اللّه » در لغت عرب ، نام آن ذات مقدسى است كه تمام\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nصفات كمال را كه يكى از آنها « رحمت » است و لفظ « رحمان » از آن حاكى است دارا مىباشد . بنابر اين مفاد « الحمد للّه » با مفاد « الحمد للرحمان » كاملا با هم متفاوتند . در اوّلى انگيزهء ستايش خدا ، مجموع صفاتى است كه لفظ « اللّه » از آن حكايت مىكند ولى در دومى ستايش فقط به خاطر يك صفت خاص است كه لفظ « رحمان » بر آن دلالت دارد . در اين صورت تبديل لفظ « اللّه » به « رحمان » موجب مىشود كه جمله دلالت خود را بر اتصاف خدا به ساير صفات كماليه ، و همچنين دلالت بر اين كه خدا به خاطر ساير صفات ، شايسته حمد و ستايش است ، از دست بدهد .\r\nنظرى به جمله ديگر نويسنده بيفكنيم و ببينيم آيا « رب الاكوان » مىتواند از نظر مفاد و معنى جانشين جمله‌هاى « ربّ العالمين » و « الرحمن الرحيم » شود چنان كه نويسنده تصور كرده است يا اين كه اين تبديل بسان جملهء پيش موجب از دست دادن يك سلسله مزايا و معانى است كه اين جمله‌ها حاكى از آن مىباشند .\r\nجاى گفتگو نيست كه كلمه « عالمين » كه جمع عالم است حاكى از عوالم زيادى است كه در طول و عرض يكديگر قرار گرفته‌اند و لفظ « رب » كه به سوى آن « اضافه » شده دلالت مىكند كه او مالك و صاحب اين عوالم مىباشد و كلمه « رحيم » كه پس از « رحمان » آمده دلالت دارد كه اين صفت از آن صفات لازمى است كه هرگز از ذات\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nجدا نمىشود و به طور مستمر و جاويد موجودات جهان را فرا مىگيرد « 1 » و هرگز اين معانى از لفظ « رب الاكوان » استفاده نمىشود زيرا « كون » كه جمع آن « اكوان » است در لغت معانى مختلفى مانند « پديد آمدن » ، تحقق يافتن ، از حالى به حالى درآمدن ، ضمانت كردن ، به كار رفته است ، از آنجا كه همه آنها يك سلسلهء معانى مصدرى مىباشند هرگز نمىتوان كلمهء « رب » را كه به معنى « مالك » و « مربى » است « 2 » به سوى آنها اضافه كرد . « 3 »\r\n\r\n\r\n","description":"","footnote":"\r\n( 1 ) . مؤلف عاليقدر در تفسير سورهء « حمد » دربارهء فرق « رحمان » و « رحيم » چنين مىفرمايد :\r\nرحمان از رحمت گرفته شده كه فقط مقابل قساوت ( سنگدلى ) و خشونت مىباشد و از آنجا كه اين لفظ در قرآن و جاهاى ديگر بدون ذكر متعلق استعمال مىشود ، معلوم مىگردد ، كه مقصود اين است كه او داراى رحمت وسيعى است كه شامل همه اشيا مىباشد و اختصاص به موجودى ( مانند انسان ) ندارد و لذا مفسران و اهل لغت مىگويند « رحمان » براى مبالغه در رحمت است .\r\nامّا لفظ « رحيم » : و مشابهات آن ، در غرايز و آنچه لازم يك موجود است به كار مىرود مانند عليم ، قدير ، شريف ، وضيع ، سخى ، بخيل . بنابر اين منظور از آوردن « رحيم » پس از رحمان اين است كه اين صفت لازم ذات و غير قابل انفكاك است و هرگز رحمان بر چنين ملازمه‌اى دلالت ندارد . مترجم\r\n( 2 ) . بايد توجه داشت كه « ربّ » از « رب ب » مشتق است نه از « ربو » يا « ربى » و لذا قطعا به معنى مالك و صاحب خواهد بود نه مربى و پرورش دهنده . در برخى از فرهنگ‌هاى عربى اگر چه اين كلمه را به معنى « مربى » گرفته‌اند ولى اين تغيير ناشى از غفلت از ريشه اشتقاقى آن است . مترجم .\r\n( 3 ) . ولى گاهى در لغت و عرف « كون » مصدرى به معنى مطلق هستى نيز استعمال\r\n","page_name":" 175 ","page_number":175},
  {"content":"\r\n\r\nآرى مىتوان لفظ « خالق » را به سوى آن اضافه كرد و گفت :\r\n« خالق الاكوان » زيرا خداوند پديد آورنده اين معانى است نه مالك آنها ، همچنين ، از اين لفظ ، تعدد عوالم آن هم به صورت عوالم طولى و عرضى « 1 » و نيز مطالب ديگرى آيه بر آن دلالت دارد ، استفاده نمىشود .\r\nنويسنده جمله « الملك الديان » را جايگزين « مالك يوم الدّين » قرار داده و هر دو را از نظر معنى يكسان شمرده است . در صورتى كه چنين نيست زيرا جمله « الملك الديان » فقط دلالت دارد كه خداوند سلطانى است پاداش دهنده ولى حاكى از آن نيست كه علاوه بر اين جهان ، جهان ديگرى وجود دارد كه پاداش و كيفر اعمال در آنجا صورت مىگيرد و خدا مالك چنين جهان و آن روز نيز مىباشد و\r\n\r\n\r\n","description":"","footnote":"\r\nمىشود در المعجم الوسيط اثر مجمع لغت عربى مىنويسد : الكون : الوجود المطلق ، و در اشعار اين لفظ نيز در مطلق هستى به كار رفته است « فيك يا أعجوبة الكون غدا الفكر كليلا » در اين صورت اضافه « رب » به « كون » صحيح خواهد بود .\r\nمترجم\r\n( 1 ) . منظور از عوالم طولى و عرضى يا عالم تجرد و ماده است كه در طول يكديگر قرار گرفته‌اند ، و عالم مجردات مجرد نسبت به كليهء پديده‌هاى مادى علت ( البته علت به معنى فلسفى كه همان پديد آورنده ايجاد كننده باشد ) بوده و پديده‌هاى مادى در هر مرتبه معلول آنها مىباشند و يا اين كه مقصود عوالم دنيوى و اخروى است كه از نظر سلسله وجود در طول هم قرار گرفته‌اند و هر كدام از اين دو نوع ، عالم خوددارى عوالمى است . مترجم .\r\n","page_name":" 176 ","page_number":176},
  {"content":"\r\n\r\nهيچ كس در آن روز صاحب اختيار و اراده‌اى نيست . و تمام مردم تحت حكم نافذ خدا بوده ، و فرمان او در حق همه اجرا مىگردد .\r\nبرخى به سوى بهشت مىروند و برخى ديگر به سوى دوزخ روانه مىشوند ، و هرگز « الملك الديان » اين معانى را در بر ندارد .\r\nتحليل ديگر جمله‌ها نويسندهء رسالهء مزبور آيه  . . . إِيَّاكَ نَعْبُدُ وَ إِيَّاكَ نَسْتَعِينُ  را به جمله « لك العبادة و بك المستعان » تبديل كرده است و تصور كرده كه مفاد و معنى هر دو يكى است و به گمان او مقصود از آيه اين است كه پرستش بايد براى خدا انجام گيرد و از غير او استعانت نشود . از اين جهت جملهء ساختگى خود را جاى آيه گذارده است .\r\nولى او از يك نكته غفلت ورزيده كه هدف بالاتر از اين است ، منظور اين است كه به افراد با ايمان تلقين كند كه مراتب توحيد خود را در عبادت پروردگار و نياز و احتياج خويش را به استمداد از او در عبادت و امور ديگر ابراز و آشكار كنند . « 1 » و صريحا اعتراف نمايند كه او و همه افراد با ايمان جز خدا را نمىپرستند و از غير او كمك نمىطلبند بلكه تنها او را پرستش نموده و از او استعانت مىجويند و\r\n\r\n\r\n","description":"","footnote":"\r\n( 1 ) . خلاصه : آيه شريفه اثر تلقين نيرومندى در گوينده بوجود مىآورد در حالى كه در جمله ساختگى نويسندهء رساله يك حالت بىتفاوتى در برابر اين مسأله حياتى به چشم مىخورد . مترجم\r\n","page_name":" 177 ","page_number":177},
  {"content":"\r\n\r\nهرگز اين معانى بلند از جمله‌هايى كه جايگزين آيه نموده است ، استفاده نمىشود و در عين حال از آيه كوتاه‌تر و مختصرتر نيز نيست .\r\nهمچنين او تصور كرده كه جملهء « اهدنا صراط الايمان » ( ما را به راه ايمان هدايت فرما ) مفيد همين معنى است كه آيه :  اهْدِنَا الصِّراطَ الْمُسْتَقِيمَ  « ما را به راه راست هدايت فرما » مىرساند . در صورتى كه حقيقت غير از اين است زيرا منظور از اينكه ما را به راه راست هدايت فرما اين است كه نمازگزار از خدا مىخواهد او را به نزديك‌ترين راه كه پوينده را در رسيدن به مقاصد خود در اعمال و ملكات و عقايد از هر راهى زودتر مىرساند هدايت كند ، و هرگز اين راه را تنها به راه ايمان منحصر نساخته است و اين مطلب از جملهء ساختگى نويسنده استفاده نمىشود . « 1 »\r\nگذشته از اين در آيه به نكته قابل توجهى تصريح شده است و آن اين كه مورد تقاضاى گوينده راه « مستقيمى » است كه هرگز پويندهء\r\n\r\n\r\n","description":"","footnote":"\r\n( 1 ) . توضيح اين كه : ايمان يكى از اهداف عالى انسانى است نه هدف منحصر . زيرا انسان علاوه بر آن ، اهدافى مانند ملكات فاضله و عبادات نيز دارد ، همانطور كه از خدا مىخواهد او را به راهى كه منتهى به ايمان مىگردد ، هدايت كند ، همچنين بايد از خدا بخواهد كه او را به طرق ساير اهداف نيز هدايت بنماييد ، خلاصه در آيه از خدا يك معنى وسيعى ( هدايت به راه مستقيم ) خواسته شده كه طبعا به تمام اهداف منتهى مىگردد ولى در جمله ساختگى نويسنده فقط از خدا يك راه كه فقط به ايمان منتهى مىشود خواسته شده است . مترجم .\r\n","page_name":" 178 ","page_number":178},
  {"content":"\r\n\r\nآن گمراه نمىشود در حالى كه در جمله ساختگى او اثرى از اين تصريح نيست .\r\nاو تصور كرده كه جمله : « ما را به راه ايمان هدايت فرما » نه تنها مىتواند جايگزين آيه « ما را به راه راست هدايت فرما » بشود بلكه ما را از بقيه سوره يعنى  صِراطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَ لَا الضَّالِّينَ  « به راه كسانى كه به آنها انعام كردى نه به راه آنهايى كه مورد غضب تو واقع شده‌اند و نه گمراهان » بىنياز مىسازد ولى اين انديشه حاكى از عجز و ناتوانى او از درك اهداف سوره است ، زيرا بقيهء سوره كه او خود را از آنها بىنياز دانسته است دلالت مىكند كه در زندگى بشر دو راه وجود دارد :\r\n1 . راه مستقيم و راستى كه پويندگان آن كسانى هستند كه مورد انعام خدا قرار گرفته‌اند و آنان عبارتند از پيامبران ، شهدا ، صديقان ، صالحان .\r\n2 . راه‌هاى كج و غير مستقيمى كه مربوط به دو گروه است :\r\nيكى دستهء معاند و لجوج كه مورد خشم و غضب الهى قرار گرفته‌اند و ديگرى افراد گمراه كه بر اثر جهالت و نادانى و تقصير در جستجوى حقيقت يا تقليد كوركورانه از روش پدران و نياكان از صراط مستقيم منحرف شده‌اند .\r\nكسى كه اين آيه را با تدبر و دقت مىخواند در خود احساس\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمىكند كه بايد از كردار و رفتار و عقايد اولياى مقرب درگاه الهى سرمشق گرفت و از روش‌هاى نامطلوب گروه‌هاى سركش و منحرف از جادهء حق كه بر اثر اعمال بد خود ، مورد خشم خدا قرار گرفته‌اند ، پرهيز نمود . آيا اين حقايق كه در ذهن ما موقع خواندن اين قسمت از سورهء « حمد » ترسيم مىگردد از امور بىاهميت است كه نيازى به آن نباشد همچنان كه نويسندهء رساله تصور كرده است ؟ !\r\n\r\nمعارضه با سورهء « كوثر »\r\nنويسندهء رساله در صدد معارضه با سورهء « كوثر » بر آمده و به عنوان مقابله ، جمله‌هايى را كه از نظر شما مىگذرانيم به هم بافته و به « اصطلاح » سر هم كرده است :\r\n« انا أعطيناك الجواهر ، فصل لربّك و جاهر و لا تعتمد قول ساحر » .\r\n« ما به تو جواهر داديم . به درگاه پروردگارت نماز بگزار و صداى خود را بلند كن و بر سخن جادوگر اعتماد مكن » .\r\nدرست دقت كنيد كه چگونه اين نويسنده تنها به تغيير برخى از الفاظ قناعت كرده و در نظم و تركيب ، از قرآن تقليد نموده و تصور كرده كه با اين شاهكار ! با قرآن معارضه نموده است . تازه خود او هم مبتكر اين معارضه نيست بلكه قسمتى از آن را از « مسيلمه كذاب » گرفته است كه او نيز در مقام معارضه با سورهء « كوثر » جمله‌هايى را سر\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nهم نموده است ، آنجا مىگويد :\r\n« انّا أعطيناك الجماهر ، فصلّ لربّك و هاجر ، انّ مبغضك رجل كافر » .\r\n« ما به تو گروه كثير داديم ، براى خدا نماز بگزار و مهاجرت كن ، دشمن تو شخص كافرى است » .\r\nاو تصور كرده كه اگر دو كلام از نظر سجع با هم يكسان باشند اين دليل است كه اين دو سخن از نظر بلاغت نيز مساوى و برابر هستند در صورتى كه چنين نيست و ركن اصلى بلاغت آن است كه ارتباط و مناسبت جمله‌ها با يكديگر كاملا محفوظ باشد و جمله‌هايى كه او براى معارضه با قرآن به هم بافته است فاقد اين شرط هستند زيرا چه مناسبت و ارتباطى ميان دادن جواهر و امر به اقامهء نماز آن هم با صداى بلند وجود دارد ؟ و اگر امر به اقامهء نماز براى اين است كه شكرانهء نعمت مال ( جواهر ) را بجا آورد ، سپاسگزارى نعمت‌هايى مانند عقل و ايمان و زندگى كه به مراتب از نعمت مال بالاتر و بزرگ‌ترند ، لازم‌تر و مقدس‌ترند . و شكرانهء اين دسته از نعمت‌ها بايد موجب امر به نماز گردند نه آن دسته كم ارزش !\r\nآرى نويسندهء رساله با ساختن اين جمله ، ناخود آگاه از يك حقيقت خبر داده است و آن اين كه بزرگ‌ترين قبله‌گاه و عالىترين هدف ، براى مزدوران دستگاه‌هاى تبليغاتى مسيحى همان مال و ثروت است كه به سوى آن مىدوند و آن را بر تمام مقاصد معنوى مقدم\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nمىدارند « از كوزه همان برون تراود كه در اوست ! » .\r\nجا دارد كه از نويسنده ، سؤال شود كه منظور از « الجواهر » كه با « الف و لام » تعريف استعمال شده چيست ؟ آيا مقصود جواهرهاى معين و مشخص است ؟ آن جواهرهاى معين كدامند ؟ و در لفظ قرينه‌اى كه حاكى از اين تعيين باشد نيست و اگر منظور همهء جواهرهاى جهان است ( بنابراين كه الف و لام را براى استغراق بگيريم ) در اين صورت دروغ شاخدارى را گفته است كه هرگز خدا چنين جواهراتى را به كسى نداده و نخواهد داد . « 1 »\r\nگذشته از اين ، چه ارتباطى ميان اين دو جمله ( ما به تو جواهر داديم ، براى خدا بلند نماز بگزار ) و جمله‌هاى بعدى كه مىگويد :\r\n« و لا تعتمد قول ساحر » : « از قول جادوگر پيروى مكن » ، وجود دارد ؟ !\r\nتازه مقصود از ساحر و گفتار او كه نبايد به آن اعتماد كند چيست ؟ آيا منظور ساحر مشخص و گفتار معينى از اوست ؟ پس چرا براى تعيين ، قرينه نياورده است ، و اگر مقصود آن است كه به هيچ گفتارى از هيچ ساحرى اعتماد ننمايد يك چنين نهى دليل معقول ندارد ، زيرا دليل ندارد كه انسان به هيچ گفتارى از هيچ ساحرى اعتماد ننمايد و لو مربوط به امور عادى بوده و گفتار او اطمينان بخش\r\n\r\n\r\n","description":"","footnote":"\r\n( 1 ) . اگر منظور جنس جواهر است كه به قليل و كثير صدق مىكند در اين صورت ، استعمال جمع بىجهت خواهد بود و بايد الف و لام بر سر مفرد وارد گردد . مترجم .\r\n","page_name":" 182 ","page_number":182},
  {"content":"\r\n\r\nباشد .\r\nو اگر مقصود اين است كه به گفتارهاى ساحرانهء آنها اعتماد نكند اين نيز صحيح نيست زيرا سحر متكى به اقوال و گفتار نيست بلكه ساحر با اعمال و حيل خود سحر را انجام مىدهد . « 1 »\r\n\r\nتفسير سورهء كوثر\r\nسوره كوثر دربارهء كسانى نازل شده كه رسول خدا صلى اللّه عليه و آله و سلم را به نداشتن فرزند سرزنش مىكردند و مىگفتند كه او عقيم و بلا عقب است و به همين زودى مىميرد و طومار دين و نام او در هم پيچيده مىشود . خداوند گفتار آنان را در جاى ديگر بيان كرده و مىفرمايد :\r\n أَمْ يَقُولُونَ شاعِرٌ نَتَرَبَّصُ بِهِ رَيْبَ الْمَنُونِ  . « 2 »\r\n« بلكه مىگويند محمد صلى اللّه عليه و آله و سلم شاعر است و در انتظار حوادثى هستيم كه مرگ او را به دنبال آورد » .\r\nخدا براى ابطال اين انديشه سوره كوثر را نازل كرد و فرمود :\r\n  إِنَّا أَعْطَيْناكَ الْكَوْثَرَ   !\r\n\r\n\r\n","description":"","footnote":"\r\n( 1 ) . درست است كه ساحر با اعمال و حيله‌گرى خاص خود ، جادوگرى مىنمايد و اوضاع امور مردم را تباه مىسازد ولى جاى ترديد نيست كه ساحران به سان كاهنان از مطالبى خبر مىدادند و از اين طريق در دل مردم نويد شادى و يا غم و اندوه ايجاد مىكردند ، بنابراين چه مانع دارد كه منظور گوينده اين باشد . به گزارش‌هاى ساحران دربارهء گذشته و آينده اعتماد مكن . مترجم .\r\n( 2 ) . طور : 30 .\r\n","page_name":" 183 ","page_number":183},
  {"content":"\r\n\r\n« ما به تو از هر جهت خير كثير عطا كرديم » .\r\nكوثر در لغت همان خير كثير است كه از هر سو انسان را فرا مىگيرد و چنين خيرى پيغمبر اسلام صلى اللّه عليه و آله و سلم را در دنيا و آخرت احاطه كرده است . در اين جهان چه خيرى بالاتر از مقام رسالت ، رهبرى مردم ، زعامت مسلمين ، پيروزى بر دشمن ، محبوبيت در دل‌ها ، نسل فراوان از ناحيهء دخترش صديقه طاهره كه نام او را تا جهان پايدار است ، زنده نگاه مىدارد و . . . مىتوان تصور كرد ؟\r\nامّا در سراى ديگر خدا به او ، حق شفاعت ، بهشت برين ، « حوض كوثر » كه نوشيدن از آن منحصر به او و دوستان او مىباشد و . . . مرحمت فرموده است .\r\n فَصَلِّ لِرَبِّكَ . . .  : « براى خدايت نماز بگزار » .\r\nاين نماز به شكرانه آن همه نعمت‌هاى فراوانى است كه خدا به او ارزانى داشته است .\r\n وَ انْحَرْ  : مفسران در تفسير اين لفظ احتمالاتى داده‌اند :\r\nممكن است مراد از آن ذبح گوسفندانى در سرزمين منى ، يا روز عيد قربان و لو در غير منى و يا بالا بردن دست موقع تكبير تا گلوگاه و يا ذبح گوسفند رو به قبله و يا اعتدال در حال قيام باشد ، و همه اين مطالب يك نوع سپاسگزارى در برابر نعمت‌هاى بزرگ خدا مىباشند .\r\n إِنَّ شانِئَكَ هُوَ الْأَبْتَرُ  :\r\n« سرزنش كنندهء تو ، خود عقيم است » .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nكسى كه ترا با اين وصف سرزنش مىكند خود او دچار اين سرنوشت خواهد شد ، و نام و نشانى از او نخواهد ماند و همانطور كه وحى الهى خبر داد سرزنش‌كنندگان با اين وضع روبرو شدند .\r\nعلاوه بر اين كه در سراى ديگر به كيفر اعمال خود مىرسند در اين جهان از آنان نام نيك و اثرى باقى نماند .\r\nآيا جا دارد كه ما اين سوره را با داشتن چنين اهدافى و معانى عالى و بلاغت كامل ، با جمله‌هاى بىارزش نويسنده رساله كه با رنج‌هاى توان‌فرسايى الفاظى را براى معارضه با قرآن سر هم كرده است ، قياس كنيم و به هر دو از ديده كلام خارق العاده و اعجاز بنگريم ؟ گذشته از اين ، او از خود چيزى به ميدان نياورده ، و در تركيب و تنظيم جمله‌ها از قرآن پيروى كرده و الفاظ و اسلوب را از « مسيلمه » گرفته است . لجاجت و عناد و يا جهل ، نويسنده را بر آن داشته كه با اين جمله‌هاى بىارزش ، با عظمت قرآن از نظر بلاغت و اعجاز معارضه نمايد ! !\r\n\r\n","description":"","footnote":"","page_name":" 185 ","page_number":185},
  {"content":"\r\n . \r\n","description":"","footnote":"","page_name":" 186 ","page_number":186},
  {"content":"\r\n\r\n( 12 )\r\n\r\nمعجزات ديگر پيامبر اسلام صلى اللّه عليه و آله و سلم\r\nجاى ترديد نيست كه قرآن بزرگ‌ترين معجزهء پيامبر اسلام است ، بلكه بزرگ‌ترين معجزه‌اى است كه تا كنون پيامبران آسمانى آورده‌اند . و در گذشته در جهات مختلف اعجاز آن گفتگو نموديم ، و روشن ساختيم كه قرآن بر همهء معجزاتى كه از طرف خدا به پيامبران داده شده است برترى دارد .\r\nولى بايد توجه داشت كه معجزهء پيامبر اسلام منحصر به قرآن نبوده ، بلكه او بسان پيامبران ديگر ، داراى معجزات ديگرى غير از قرآن بوده است و از اين نظر با آنها برابر و يكسان مىباشد ، اگر چه از ميان آنها اين امتياز را دارد كه معجزهء جاويدان يعنى قرآن به او داده شده است .\r\nاز دو راه مىتوان اثبات نمود كه پيامبر اسلام صلى اللّه عليه و آله و سلم داراى معجزاتى غير از قرآن بوده است :\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n1 . روايات و اخبار : احاديث اسلامى حاكى است كه پيامبر اكرم صلى اللّه عليه و آله و سلم علاوه بر قرآن داراى معجزاتى بوده است و دانشمندان اسلام با اختلافى كه در خصوصيات اين معجزه‌ها دارند كتاب‌هاى زيادى پيرامون معجزه‌هاى آن حضرت نوشته‌اند . كسانى كه علاقمندند در اين باره اطلاعات بيشترى به دست آورند به آنها مراجعه بفرمايند . « 1 »\r\nروايات اسلامى دربارهء معجزات پيامبر اسلام صلى اللّه عليه و آله و سلم ، بر روايات يهوديان و مسيحيان در زمينهء معجزه‌هاى پيامبران خود ، از دو نظر امتياز دارد :\r\nالف : كوتاهى زمان و كمى فاصله : زيرا ما هر چه به حوادث جهان نزديك‌تر باشيم زودتر و آسان‌تر مىتوانيم به آنها اطمينان پيدا كنيم .\r\nب : كثرت راوى : كسانى كه معجزه‌هاى پيامبر اسلام صلى اللّه عليه و آله و سلم را از نزديك مشاهده نموده و نقل كرده‌اند به مراتب از « بنى اسرائيل » و كسانى كه به عيسى عليه السّلام ايمان آورده و معجزه‌هاى آنها را نقل نموده‌اند زيادتر و بيشترند . افرادى كه در عصر حضرت عيسى عليه السّلام به او ايمان آورده بودند تعداد انگشت‌شمارى بيش نبودند و تمام روايات مربوط به\r\n\r\n\r\n","description":"","footnote":"\r\n( 1 ) . جامع‌ترين كتابى كه از طرف دانشمندان شيعه در اين باره نوشته شده است كتاب « مدينة المعاجز » مرحوم سيد هاشم بحرانى توبلى است . كه مؤلف آن در سال 1107 درگذشته است . مترجم .\r\n","page_name":" 188 ","page_number":188},
  {"content":"\r\n\r\nمعجزه‌هاى عيسى عليه السّلام به اين چند نفر منتهى مىگردد .\r\nاگر ادعاى « تواتر » يهود و نصارى دربارهء معجزه‌هاى پيامبران خود صحيح باشد يك چنين ادعا درباره معجزه‌هاى پيامبر اسلام به طريق اولى صحيح خواهد بود ، و ما در بحث‌هاى گذشته روشن ساختيم كه معجزه‌هاى پيامبران گذشته ، از طريق تواتر به ما نرسيده و ادعاى تواتر در اين باره بىاساس است .\r\n2 . پيامبر اسلام صلى اللّه عليه و آله و سلم براى پيامبران گذشته معجزاتى اثبات نموده و اعتراف كرده كه آنان داراى چنين معجزاتى بودند و در عين حال خود را افضل پيامبران و خاتم آنان معرفى كرده است آيا « افضل بودن » او اين نيست كه بايد همان معجزات و يا كامل‌تر از آنها را دارا باشد ؟ زيرا صحيح نيست يك فرد خود را برتر از ديگران بداند ولى در برخى از صفات كمال او از آنها كمتر باشد آيا صحيح است كه مثلا يك نفر خود را سرآمد پزشكان بداند و ادعا كند كه در اين فن بر همه برترى دارد ولى معترف باشد كه برخى از پزشكان قادر به درمان بعضى از بيمارىهاى صعب العلاج مانند « سل » هستند امّا او نمىتواند اين بيمارى را معالجه نمايد ؟ ! نه ، چنين ادعايى صحيح نيست و عقل اين دو ادعا را متناقض مىشمارد .\r\nبراى همين جهت در تاريخ زندگى مدعيان دروغين نبوت اين مطلب به چشم مىخورد كه آنان همواره با اعجاز مخالفت نموده و معجزه‌هاى پيامبران گذشته را انكار مىكردند و كوشش مىنمودند كه\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nآياتى را كه حاكى از صدور معجزات از آنان مىباشد تأويل نمايند و تمام اين تلاش‌ها براى اين بود كه خود را از بن‌بست عجيبى كه با آن روبرو بودند بيرون آورند ، مبادا مردم از آنها معجزه بخواهند و عجز و ناتوانى آنها آشكار و روشن گردد .\r\nبرخى از افراد بىاطلاع و شياد كه مىخواهند حقايق را طور ديگر نشان دهند مىگويند پيامبر اسلام غير از قرآن معجزه‌اى نداشته و براى مدعاى خود به سه آيه از قرآن استدلال نموده‌اند . ما آياتى را كه با آنها استدلال كرده‌اند در اينجا مىآوريم ، سپس بطلان استدلال آنها را روشن مىسازيم .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\nنخستين دليل منكران معجزه\r\n وَ ما مَنَعَنا أَنْ نُرْسِلَ بِالْآياتِ إِلَّا أَنْ كَذَّبَ بِهَا الْأَوَّلُونَ وَ آتَيْنا ثَمُودَ النَّاقَةَ مُبْصِرَةً فَظَلَمُوا بِها وَ ما نُرْسِلُ بِالْآياتِ إِلَّا تَخْوِيفاً  . « 1 »\r\n« ما را از فرستادن معجزات ، چيزى باز نداشت ، جز اين كه امت‌هاى گذشته همان معجزات را ( ديدند ) و تكذيب كردند ، ما براى بصيرت ( قوم ) « ثمود » ناقه را فرستاديم آنان به آن ستم كردند و ما معجزه‌ها را تنها براى ترسانيدن مردم مىفرستيم » .\r\nاستدلال كننده تصور كرده كه ظاهر آيه اين است كه پيامبر اسلام صلى اللّه عليه و آله و سلم ، معجزه‌اى جز قرآن نياورده است و علت آن ، اين است كه امت‌هاى گذشته ، معجزات پيامبران خود را تكذيب كرده‌اند . « 2 »\r\n\r\n\r\n","description":"","footnote":"\r\n( 1 ) . اسراء : 59 .\r\n( 2 ) . چون معاصران پيامبر اسلام صلى اللّه عليه و آله و سلم با امت‌هاى گذشته از نظر صفات و روحيات ، مشابهت داشتند از اين نظر فرستادن معجزات بر آنان لزومى نداشت و اگر فرستاده مىشد ، به سان آنها ، به تكذيب آنها برمىخاستند . مترجم .\r\n","page_name":" 191 ","page_number":191},
  {"content":"\r\n\r\nپاسخ : آغاز و پايان و الفاظ آيهء مورد بحث حاكى است هدف آيه اين نيست كه فرستادن هر نوع معجزه را ، ولو معجزه‌اى كه خدا ابتدا در اختيار پيامبران مىگذارد كه گواه راستگويى آنان باشد ، نفى نمايد ، بلكه هدف آيه اين است كه خدا آن دسته از معجزات را كه مشركان مكه تقاضا مىكردند و هر جمعى بلكه هر فردى مىخواست كه پيامبر ، معجزه مورد علاقه او را بياورد نخواهد فرستاد . و همچنين منظور از معجزه‌هايى كه امت‌هاى پيشين ، به تكذيب آنها برخاسته بودند و دچار عذاب شدند همان معجزه‌هايى است كه خود آنها به پيامبران خود پيشنهاد كرده بودند ، نه آنهايى كه خدا ابتدا در اختيار پيامبران خود نهاده بود .\r\nگواه ما بر اين مطلب كه ( هدف آيه نفى ارسال معجزه به طور مطلق نيست ، بلكه هدف نفرستادن آن قسم از معجزات است كه مورد درخواست مشركان بوده و همچنين تكذيب هر نوع معجزه موجب عذاب امت‌هاى گذشته نشده بلكه تكذيب آن دسته از معجزه‌ها موجب عذاب امت‌هاى گذشته گرديده كه خود آنها پيشنهاد كرده بودند ) دلايل زير است كه از نظر خوانندهء گرامى مىگذرد :\r\n1 . لفظ « الآيات » كه در آيهء مورد بحث ، با الف و لام آمده است ، جمع « آية » است به معنى نشانه و علامت ، « 1 » و در به دو نظر\r\n\r\n\r\n","description":"","footnote":"\r\n( 1 ) . علت اين كه به معجزه آيت مىگويند : اين است كه نشانهء ارتباط او با جهان ديگر و علامت حقانيت او است . مترجم .\r\n","page_name":" 192 ","page_number":192},
  {"content":"\r\n\r\nممكن است « 1 » از نفى يك چنين جمع يكى از سه احتمال زير اراده شده باشد :\r\nالف : نفى مطلق معجزه ، يعنى چون امت‌هاى گذشته ، معجزه‌هاى پيامبران را تكذيب كردند ما اساسا معجزه‌اى در اختيار پيامبر اسلام نگذارديم و لازم چنين نفى مطلق كه در اصطلاح علمى به آن نفى « جنس » مىگويند اين است كه حتى معجزه‌اى كه حاكى از صدق و راستگويى او باشد ، و سند و دليل ادعاى او بشمار رود ، براى او نفرستاده است .\r\nاين احتمال به طور مسلم باطل است ، زيرا برانگيختن پيامبرى و اعزام شخصى براى هدايت مردم بدون دادن كوچك‌ترين مدرك و دليلى به دست او كه مقامى را كه از جانب خدا ادعا مىكند ، ثابت نمايد ، كار لغو و بيهوده‌اى مىباشد و الزام مردم به اين كه از چنين فردى كه دليلى بر رسالت او در ظاهر نيست ، پيروى نمايند تكليف غير معقول خواهد بود .\r\nب : نفى مجموع معجزات : يعنى از آنجا كه امت‌هاى گذشته ، به معجزات پيامبران خود انكار ورزيدند ، و مشابهتى ميان آنها و مشركان وجود دارد ، ما مجموع و تمام معجزاتى را كه تا كنون در\r\n\r\n\r\n","description":"","footnote":"\r\n( 1 ) . در احتمال اول ، الف و لام براى نفى جنس است ، و در احتمال دوم نفى مجموع آيه‌ها و معجزه‌ها است ، و در سومى ، الف و لام براى اشاره به برخى از مصاديق مىباشد . مترجم .\r\n","page_name":" 193 ","page_number":193},
  {"content":"\r\n\r\nاختيار پيامبران گذارده‌ايم براى پيامبر اسلام صلى اللّه عليه و آله و سلم نفرستاديم .\r\nاين احتمال نيز بسان احتمال گذشته بىپايه است زيرا در اثبات راستگويى پيامبرى ، يك آيت و يك معجزه كافى است و نيازى به آوردن مجموع معجزه‌ها نيست و مردم نيز هرگز چنين انتظارى از پيامبر اسلام نداشتند .\r\nج : احتمال سوم آن است كه در آغاز بحث بيان كرديم و خلاصهء آن اين است كه دسته خاصى « 1 » از معجزه‌ها ممنوع بوده و خدا آنها را نفرستاده ، نه اين كه هيچ نوع معجزه‌اى در اختيار پيامبر اسلام صلى اللّه عليه و آله و سلم نگذارده است .\r\n2 . اگر راستى تكذيب مردم سبب آن است كه خدا هيچ نوع معجزه‌اى را در اختيار پيامبر خود نگذارد ( احتمال اوّل ) پس به خاطر همين تكذيب نبايد قرآن را نيز بفرستد ، زيرا قرآن بزرگ‌ترين معجزه‌اى است كه تا كنون از طرف خدا فرستاده شده است ، و هرگز وجهى براى تبعيض و اين كه تكذيب مانع از ارسال برخى از معجزه‌ها ( غير قرآن ) باشد و مانع برخى ديگر نباشد ؛ نيست .\r\nما در گذشته ثابت نموديم كه قرآن بزرگ‌ترين معجزهء پيغمبر\r\n\r\n\r\n","description":"","footnote":"\r\n( 1 ) . در بحث‌هاى آينده دربارهء مشخصات معجزه‌هاى ممنوعه سخن خواهيم گفت ، و خلاصه اين است كه هر معجزه‌اى كه مستقيما عذاب باشد و يا تكذيب آن موجب نزول بلا گردد يك چنين معجزه هر چه هم مردم بخواهند و درخواست كنند فرستاده نخواهد شد . مترجم .\r\n","page_name":" 194 ","page_number":194},
  {"content":"\r\n\r\nاسلام صلى اللّه عليه و آله و سلم است ، معجزه‌اى كه در تمام اعصار ، ملت‌هاى جهان را به مقابله و معارضه مىطلبد . از اين كه خدا يك چنين معجزهء زنده و جاويد را در اختيار پيامبر گذارده مىتوان دريافت كه مقصود از آيه ، نفى هر نوع معجزه نيست بلكه نفى دسته خاصى از معجزات است .\r\n3 . صريح آيه اين است كه تكذيب ملل گذشته مانع از فرستادن معجزه مىباشد ، و در حقيقت آيه ، عدم صدور چنين معجزه‌ها را از پيامبر اسلام به وجود مانع تعليل و توجيه مىكند و ناگفته پيداست ، تعليل به وجود مانع در پيشگاه عقل در صورتى درست است كه مقتضى و زمينه براى پيدايش آن شىء باشد ، تا عدم آن پس از احراز مقتضى به وجود مانع توجيه شود ، و اگر زمينه براى وجود حادثه‌اى موجود نباشد توجيه عدم آن ، به وجود مانع غير صحيح خواهد بود مثل اين كه كسى نسوختن چوبى را با فرض نبودن آتش با « تر » بودن آن توجيه كند .\r\nآيه مورد بحث نفرستادن معجزه را به وجود مانع يعنى « تكذيب » امت‌هاى گذشته تعليل مىكند ، پس بايد مقتضى و زمينه براى فرستادن آنها موجود باشد تا تعليل عدم آن به وجود مانع صحيح گردد .\r\nاكنون بايد ديد مقتضى براى فرستادن معجزه چيست ؟ مقتضى يكى از دو مطلب زير است :\r\n1 . از آنجا كه معجزه ، موجب ارشاد و هدايت مردم مىگردد و\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nسند صدق ادعاى مدعى است ؛ حكمت الهى ايجاب مىكند كه براى يك چنين هدف عالى معجزه‌هايى در اختيار پيامبران بگذارد .\r\n2 . تمايلات مردم به ديدن معجزه‌هايى آن هم پس از آن كه حجت براى آنها از طريق ديگر ( معجزه‌هاى ديگر ) تمام شده است .\r\nدر صورت نخست اگر مقتضى براى فرستادن معجزه ، ارشاد و هدايت مردم باشد ، هرگز « تكذيب » مردم مانع از ارسال آن نخواهد بود زيرا تصور نمىشود هيچگونه مانعى در راه چنين هدفى وجود داشته باشد .\r\nگذشته از اين اگر تكذيب مردم مانع از صدور معجزه باشد بايد مانع از اعزام خود پيامبر نيز گردد .\r\nاز اين نتيجه مىگيريم كه آيه مورد بحث كه « تكذيب » را مانع براى صدور معجزه مىشمارد ناظر به اين صورت نيست ( معجزه‌هايى كه ابتدائا براى اثبات راستگويى مدعى نبوت ارسال مىشود ) ناچار بايد گفت كه آيه ناظر به صورت دوم است يعنى آنجا كه حجت براى مردم از طرق ديگر تمام شده است ، مع الوصف گروهى خواهان معجزات ديگر مىباشند و متمايلند كه از مدعى نبوت معجزه‌هاى مورد علاقه آنها صادر گردد . ناگفته پيداست اين گروه زايد بر آن اندازه‌اى كه حجت بر آنها تمام شود ، معجزه مىخواستند در صورتى كه آنچه مقتضاى لطف و حكمت الهى است ؛ اين است كه معجزاتى\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nهمراه پيامبران بفرستد كه گواه راستگويى آنان باشند و امّا زايد بر آن ، هرگز لطف و حكمت لزوم آن را ايجاب نمىكنند ، خواه پيش از درخواست آنان باشد و يا پس از درخواست آنان .\r\nآرى هر گاه مصالح ايجاد كند ، محال نيست كه خداوند براى بار دوم و سوم حجت را با فرستادن معجزه‌هاى تازه تمام كند و با پيشنهاد متقاضيان موافقت نمايد .\r\nاز اين بيان روشن گرديد كه معجزه‌هاى ممنوعه كه صريح آيه است ، كه خدا آنها را نخواهد فرستاد مربوط به صورتى است كه حجت براى مردم تمام شده باشد و آنان تقاضاى معجزه‌هاى ديگرى را بكنند .\r\n* * * اكنون اين سؤال پيش مىآيد كه چرا صدور چنين معجزه‌هايى ممنوع اعلام شده است ؟ ! و چه مىشد اگر خدا معجزه‌هاى مورد علاقهء آنها را مىفرستاد ؟ !\r\nپاسخ اجمالى آن اين است كه : اگر پيامبر معجزه مورد درخواست آنان را مىآورد و آنان به تكذيب آن برمىخاستند ؛ عذاب الهى آنها را فرا مىگرفت و چون خدا به پيامبر خود وعدهء قطعى داده است كه تا او در ميان آنها است براى امت او عذاب نفرستد ، از اين جهت با پيشنهاد مشركان موافقت به عمل نيامد .\r\nتوضيح اين كه : معجزه‌اى كه از طرف خدا ارسال مىشود اگر\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nجنبهء ابتدايى داشته باشد ، هدف از آن جز اثبات ادعاى پيامبر نيست ، و اگر مردم به تكذيب آن برخيزند بالاتر از تكذيب خود پيامبر نخواهد بود . ولى اگر معجزه به پيشنهاد اشخاص صورت پذيرد يعنى پس از آن كه حجت بر پيشنهاد كننده از طريق معجزه‌هاى ابتدايى تمام شود ولى او به آنها قانع نگردد ، و باز خواستار معجزهء ديگرى شود ، يك چنين پيشنهاد ، و درخواست معجزه‌اى در اين زمينه ، كاشف از لجاجت شخص پيشنهاد كننده مىباشد . اگر طلب معجزه براى هدايت ، و كشف حقيقت بود ، به همان معجزهء ابتدايى اكتفا مىورزيد و بار ديگر معجزه نمىطلبيد .\r\nگذشته از اين ، معنى پيشنهاد معجزه اين است كه پيشنهاد كننده ملتزم مىشود كه اگر معجزه مورد درخواست او را بياورد ، به نبوت او ايمان خواهد آورد ، حالا اگر او پس از ديدن معجزه‌هاى مورد نظر خود ، به تكذيب آنها برخيزد لازمهء اين تكذيب ، استهزا و به باد مسخره گرفتن پيامبر و آيينى است كه او ، دعوت به آن مىكند ، و معجزه‌اى كه از او درخواست مىنمايد . « 1 »\r\nبراى اين كه تكذيب اين دسته از معجزات ، زمينه را براى نزول عذاب آماده مىسازد ؛ خداوند اين دسته از معجزات را در آخر آيه\r\n\r\n\r\n","description":"","footnote":"\r\n( 1 ) . دليل اساسى اين مطلب كه تكذيب معجزه‌هاى مورد درخواست ، موجب نزول عذاب مىشود آياتى است كه بعدا نقل و بررسى مىشود ، و آنچه در اينجا بيان شده يك نوع تأييد و تعليل عقلى مىباشد . مترجم .\r\n","page_name":" 198 ","page_number":198},
  {"content":"\r\n\r\n« آيات تخويف » يعنى : ( معجزه‌هايى كه نشانه خوف و رعب و وحشت و طليعهء عذاب مىباشد ) خوانده است و گرنه معنى ندارد ، خداوند تمام معجزات را مايهء خوف و ترس بخواند در صورتى كه قسمتى از آنها ، براى بندگان خدا مايه رحمت و موجب هدايت و روشنى راه زندگى مىباشد .\r\nتا اينجا روشن گرديد كه چرا انكار اين قسم از معجزات و تكذيب آنها ، مايهء نزول عذاب مىگردد ، اكنون يك سؤال پيش مىآيد كه چه مانعى دارد كه خداوند معجزهء مورد درخواست آنها را بفرستد ، و اگر آنها به تكذيب آن برخاستند ، آنها را مورد مجازات قرار دهد ؟\r\nپاسخ آن اين است كه مشيت الهى به حكم آيهء  وَ ما كانَ اللَّهُ لِيُعَذِّبَهُمْ وَ أَنْتَ فِيهِمْ  . « 1 »\r\n« تا تو در ميان آنها هستى ، خداوند هرگز آنها را عذاب نخواهد كرد » .\r\nبر اين تعلق گرفته كه به پاس احترام پيامبر تا او در ميان آنها است عذاب بر اين امت نفرستد در اين صورت براى حفظ موقعيت پيامبر بايد از همان مرحلهء نخست ، به پيشنهاد آنها پاسخ مثبت نگويد ، تا تكذيب آن ، موجبات نزول عذاب را فراهم نگرداند .\r\n* * * دربارهء معجزه‌هاى ممنوعه نظر ديگرى نيز مىتوان داد ، و آن اين كه مشركان از پيامبر درخواست مىكردند كه از طريق اعجاز براى آنها\r\n\r\n\r\n","description":"","footnote":"\r\n( 1 ) . انفال : 33 .\r\n","page_name":" 199 ","page_number":199},
  {"content":"\r\n\r\nعذاب بفرستد و آنها را نابود سازد ، ما قبل آيه مىتواند گواه بر اين نظر باشد « 1 » آنجا كه مىفرمايد :\r\n وَ إِنْ مِنْ قَرْيَةٍ إِلَّا نَحْنُ مُهْلِكُوها قَبْلَ يَوْمِ الْقِيامَةِ أَوْ مُعَذِّبُوها عَذاباً شَدِيداً كانَ ذلِكَ فِي الْكِتابِ مَسْطُوراً  . « 2 »\r\n« هيچ آبادى نيست مگر آن كه اهل آنجا را پيش از روز رستاخيز نابود كرده و يا شديدا عذاب خواهيم نمود و اين مطلب در كتاب ( لوح محفوظ ) ثبت شده است .\r\nخلاصهء دو نظر اين كه « 3 » : بررسى آيات قرآن اين مطلب را به\r\n\r\n\r\n","description":"","footnote":"\r\n( 1 ) . اين نظر با نظر اوّل منافات ندارد و قابل جمع است ، زيرا ممكن است برخى از معجزه‌هاى آنان طورى باشد كه تكذيب آنها موجب نزول عذاب گردد و برخى ديگر درخواست نزول عذاب از طريق اعجاز باشد . مترجم .\r\n( 2 ) . اسراء : 58 .\r\n( 3 ) . در آيه احتمال ديگرى نيز وجود دارد كه با توجه به ذيل آن  وَ ما نُرْسِلُ بِالْآياتِ إِلَّا تَخْوِيفاً  : « ما معجزه‌ها را تنها براى ترس از كيفر خدا مىفرستيم » از احتمالات ديگر كمتر نيست و خلاصهء آن اين است كه :\r\nهدف از ارسال هر نوع معجزه اعم از « ابتدايى » يا « پيشنهادى » اين است كه مردم در سايه آن به خدا و رسول او و كليه اصول و فروعى كه وى مردم را به سوى آن دعوت مىكند ، ايمان بياورند و به اهداف معنوى رهبرى گردند ، و در نتيجه در مردم يك حالت خدا ترسى باطنى ايجاد شود .\r\nاين هدف در صورتى ممكن است كه در ميان خواستاران معجزه ، افراد منصف و دور\r\n","page_name":" 200 ","page_number":200},
  {"content":"\r\n\r\nطور واضح مىرساند كه معجزه‌هاى مورد درخواست آنان يا نزول عذاب از طريق اعجاز بود ، و يا معجزه‌هايى بود كه اگر تكذيب مىشد استحقاق عذاب پيدا مىكردند و معجزات ممنوعه‌اى كه هرگز خداوند نخواهد فرستاد اين دو نوع است ، نه هر معجزه‌اى كه مىتواند سند نبوت و دليل حقانيت مدعى باشد .\r\n\r\n\r\n","description":"","footnote":"\r\nاز لجاجت وجود داشته باشد در اين صورت موافقت با پيشنهاد هر نوع اعجاز ، بى اشكال است ( اگرچه لزوم ندارد زيرا ممكن است پيامبر با معجزه‌هاى ديگر آنان را قانع سازد و نبوت خود را روشن نمايد ) . ولى اگر معجزه طلبان اشخاص لجوج و معاند باشند در اين صورت موافقت با پيشنهاد آنان كار لغو و بيهوده خواهد بود و اتمام حجت بر لجوجان ، در گرو اين نيست كه حتما پيامبر معجزهء مورد درخواست آنان را بياورد بلكه با آوردن هر نوع معجزه مىتواند حجت خدا را بر آنها تمام نمايد .\r\nاين وجه را دو مطلب تأييد مىكند :\r\n1 . داستان قوم صالح در اثناء اين آيه به عنوان شاهد گفته شده و وجه تشبيه ميان قريش و قوم صالح همان موضوع تكذيب ، بيان گرديده است و گويا آيه مىخواهد برساند كه همين موضوع تكذب ، بيان گرديده است و گويا آيه مىخواهد برساند كه همين معجزه‌ها را براى قوم صالح فرستاديم و آنان به تكذيب آنها برخاستند و مشركان معاصر پيامبر اسلام نيز از نظر روحيه با آنان يكسانند ، و اگر موافقت كنيم نتيجه‌اى جز تكذيب نخواهد داشت .\r\n2 . ذيل آيه ، هدف از معجزه را به طور مطلق اعم از ابتدايى و پيشنهادى ، موضوع ايجاد خوف و ترس باطنى معرفى مىكند و اين هدف در مواردى است كه در معجزه طلبان آمادگى براى پذيرفتن حق وجود داشته باشد .\r\nاز اين بيان به دست مىآيد كه آوردن هر نوع معجزه ممنوع نيست ، بلكه آن قسم از معجزه ممنوع است كه بر اثر نبودن آمادگى در افراد ، نتيجه‌اى جز تكذيب عايد نگردد . مترجم .\r\n","page_name":" 201 ","page_number":201},
  {"content":"\r\n\r\n\r\nشواهدى از آيات بر دو نظر :\r\n\r\nگواه بر نظر اوّل\r\nاز برخى از آيات استفاده مىشود كه مشركان از پيامبر مىخواستند كه از خدا بخواهد كه براى آنها عذاب بفرستد مانند :\r\n1 . « به ياد آر موقعى كه گفتند : پروردگارا ! اگر ( آنچه كه محمد مىگويد ) همان آيين حق از جانب تو است سنگى از آسمان براى ما فرو ريز ، يا عذابى دردناك براى ما بفرست .\r\nخدا مادامى كه تو در ميان آنها هستى آنان را عذاب نمىكند و مادامى كه آنان استغفار نموده ( و راه ندامت پيش بگيرند ) عذاب الهى آنها را فرا نمىگيرد » . « 1 »\r\n2 . « آيا مانعى دارد كه عذاب خدا شب و يا روز دامن شما را بگيرد ؟ پس گناهكاران چرا عجله مىنمايند » . « 2 »\r\nاز اين آيه استفاده مىشود كه افراد گناهكار از پيامبر مىخواستند كه عذاب الهى براى اثبات راستگويى ( اعجاز ) نازل\r\n\r\n\r\n","description":"","footnote":"\r\n( 1 ) .   وَ إِذْ قالُوا اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ السَّماءِ أَوِ ائْتِنا بِعَذابٍ أَلِيمٍ * وَ ما كانَ اللَّهُ لِيُعَذِّبَهُمْ وَ أَنْتَ فِيهِمْ وَ ما كانَ اللَّهُ مُعَذِّبَهُمْ وَ هُمْ يَسْتَغْفِرُونَ   ( انفال : 32 - 33 ) .\r\n( 2 ) .  قُلْ أَ رَأَيْتُمْ إِنْ أَتاكُمْ عَذابُهُ بَياتاً أَوْ نَهاراً ما ذا يَسْتَعْجِلُ مِنْهُ الْمُجْرِمُونَ  ( يونس : 50 ) .\r\n","page_name":" 202 ","page_number":202},
  {"content":"\r\n\r\nگردد ، و در رسيدن به آن شتاب مىورزيدند .\r\n3 . « اگر ما عذاب را تا مدتى تأخير بيفكنيم مىگويند علت تأخير چيست ؟ » . « 1 »\r\n4 . « آنان در رسيدن عذاب عجله مىكنند اگر ( براى عمر و يا براى عذاب آنان ) موعد مقررى نبود عذاب به سوى آنان مىآمد ، البته عذاب به طور ناگهانى و در حالى كه بىخبرند به سوى آنها خواهد آمد » . « 2 »\r\nدلالت اين آيه به سان آيهء پيش است و حاكى است كه آنان از پيامبر مىخواستند كه هر چه زودتر عذابى براى آنها از طريق اعجاز برسد .\r\n* * * \r\nگواه بر نظر دوم\r\nاز برخى آيات استفاده مىشود كه آنان از پيامبر معجزاتى غير از قرآن مىخواستند آن هم معجزاتى كه امت‌هاى گذشته بر اثر تكذيب آنها نابود شدند .\r\nامّا دليل بر اين كه از پيامبر اسلام صلى اللّه عليه و آله و سلم معجزاتى غير از قرآن\r\n\r\n\r\n","description":"","footnote":"\r\n( 1 ) .  وَ لَئِنْ أَخَّرْنا عَنْهُمُ الْعَذابَ إِلى أُمَّةٍ مَعْدُودَةٍ لَيَقُولُنَّ ما يَحْبِسُهُ  ( هود : 8 ) .\r\n( 2 ) .  وَ يَسْتَعْجِلُونَكَ بِالْعَذابِ وَ لَوْ لا أَجَلٌ مُسَمًّى لَجاءَهُمُ الْعَذابُ وَ لَيَأْتِيَنَّهُمْ بَغْتَةً وَ هُمْ لا يَشْعُرُونَ  ( عنكبوت : 53 ) .\r\n","page_name":" 203 ","page_number":203},
  {"content":"\r\n\r\nمىخواستند ؛ آيه‌هاى زير است :\r\n1 . « هر گاه معجزه‌اى براى آنان بفرستيم ، مىگويند ما هرگز به تو ايمان نمىآوريم ، مگر اين كه مانند آنچه به پيامبران گذشته داده شد به ما نيز داده شود . « 1 »\r\n2 . « مشركان مىگويند معجزه‌اى كه ( عصا و يد بيضا ) به پيشينيان داده شده است ، براى ما بياور » . « 2 »\r\n3 . هنگامى كه ( آيين ) حق از طرف خدا به سوى آنان آمد گفتند : چرا مانند آنچه كه به موسى عليه السّلام داده بودند به او ندادند . « 3 »\r\nامّا گواه بر اين كه امت‌هاى گذشته ، بر اثر تكذيب معجزه‌هاى مورد درخواست خود ، هلاك شدند آيه‌هاى زير است :\r\n1 . « كسانى كه پيش از آنها بودند ، حيله كردند ، و مكر ورزيدند . خدا پايه‌هاى خانه‌هاى آنان را سست كرد ، و سقف خانه‌ها را بر سر آنها فرو ريخت ، و عذاب خداوند از آنجا كه احساس نمىكردند ، ايشان را فرا گرفت » . « 4 »\r\n\r\n\r\n","description":"","footnote":"\r\n( 1 ) .  وَ إِذا جاءَتْهُمْ آيَةٌ قالُوا لَنْ نُؤْمِنَ حَتَّى نُؤْتى مِثْلَ ما أُوتِيَ رُسُلُ اللَّهِ  ( انعام : 124 )\r\nذيل آيه دلالت دارد كه آنان به جاى معجزه ، خود رسالت و نبوت را درخواست مىكردند . مترجم .\r\n( 2 ) .  فَلْيَأْتِنا بِآيَةٍ كَما أُرْسِلَ الْأَوَّلُونَ  ( انبياء : 5 ) .\r\n( 3 ) .  فَلَمَّا جاءَهُمُ الْحَقُّ مِنْ عِنْدِنا قالُوا لَوْ لا أُوتِيَ مِثْلَ ما أُوتِيَ مُوسى  ( قصص : 48 ) .\r\n( 4 ) .  قَدْ مَكَرَ الَّذِينَ مِنْ قَبْلِهِمْ فَأَتَى اللَّهُ بُنْيانَهُمْ مِنَ الْقَواعِدِ فَخَرَّ عَلَيْهِمُ السَّقْفُ مِنْ فَوْقِهِمْ وَ أَتاهُمُ الْعَذابُ مِنْ حَيْثُ لا يَشْعُرُونَ  ( نحل : 26 ) .\r\n","page_name":" 204 ","page_number":204},
  {"content":"\r\n\r\n2 . « كسانى كه پيش از آنان بودند ( و معجزه‌هاى پيامبران ) خود را تكذيب كردند ، عذاب ( خدا ) از آنجايى كه احساس نمىكردند شامل آنان گرديد » . « 1 »\r\n\r\nراهنمايى روايات\r\nآنچه ما از ظاهر آيه استفاده كرديم رواياتى كه از طريق شيعه و اهل تسنن نقل شده است آن را تأييد مىنمايد .\r\nاز حضرت باقر عليه السّلام نقل شده است كه قريش از پيامبر اسلام درخواست كردند كه معجزه‌اى بياورد . جبرئيل فرود آمد و گفت خدا مىفرمايد : « آنچه كه ما را از فرستادن معجزه بازداشت اين بود كه پيشينيان از ما معجزه خواستند و ما فرستاديم و آنها به تكذيب آن برخاستند » . « 2 » و اگر ما معجزهء مورد درخواست قريش را بفرستيم و آنها به آن ايمان نياورند نابود مىگردند ، و براى رعايت اين جهت معجزهء درخواستى آنها را نفرستاديم . « 3 »\r\nابن عباس مىگويد : اهل مكه از پيامبر خواستند كه كوه صفا را طلا كند و كوه‌هاى اطراف مكه را بردارد تا زمينه براى زراعت آماده گردد .\r\n\r\n\r\n","description":"","footnote":"\r\n( 1 ) .  كَذَّبَ الَّذِينَ مِنْ قَبْلِهِمْ فَأَتاهُمُ الْعَذابُ مِنْ حَيْثُ لا يَشْعُرُونَ  ( زمر : 25 ) .\r\n( 2 ) .  وَ ما مَنَعَنا أَنْ نُرْسِلَ بِالْآياتِ إِلَّا أَنْ كَذَّبَ بِهَا الْأَوَّلُونَ  ( اسراء : 59 ) .\r\n( 3 ) . تفسير برهان ، ج 1 ، ص 607 .\r\n","page_name":" 205 ","page_number":205},
  {"content":"\r\n\r\nدر اين موقع وحى آسمانى بر پيامبر نازل گرديد كه اگر بخواهى ، درخواست آنان را به تأخير اندازيم شايد از ميان آنها افراد با ايمانى برخيزند و اگر مايل باشى ، معجزه‌هاى مورد درخواست آنان را بفرستيم ولى بدان كه اگر آنان با ديدن چنين اعجازى بر كفر و شرك خود اصرار ورزند ، به سان امت‌هاى گذشته ، هلاك و نابود مىشوند .\r\nپيامبر صورت نخست را پذيرفت و تقاضا كرد كه با آنها مدارا شود . در اين موقع آيهء مورد بحث نازل گرديد و خدا به اطلاع پيامبر و مردم رسانيد كه « چيزى كه ما را از فرستادن معجزه بازداشت اين بود كه امت‌هاى گذشته ، معجزه‌هاى پيامبران خود را تكذيب كردند » . « 1 »\r\nدر اين زمينه روايات ديگرى قريب به همين مضمون نقل شده است . طالبان تفصيل به كتاب‌هاى حديث و تفسير و بالأخص تفسير طبرى مراجعه نمايند .\r\n\r\n\r\n","description":"","footnote":"\r\n( 1 ) . تفسير طبرى ، ج 15 ، ص 74 .\r\nصريح اين روايت اين است كه معجزات ممنوعه آن دسته از معجزاتى است كه اگر پس از فرستادن ، مردم به تكذيب آنها برمىخاستند ، عذاب الهى آنها را فرا مىگرفت .\r\nمترجم .\r\n","page_name":" 206 ","page_number":206},
  {"content":"\r\n\r\n\r\nدومين دليل منكران معجزه\r\n سُبْحانَ رَبِّي هَلْ كُنْتُ إِلَّا بَشَراً رَسُولًا  .\r\n« منزه است خداى من ، من بشرى فرستاده بيش نيستم » .\r\nتوضيح اين كه : « مشركان مكه از پيامبر اسلام صلى اللّه عليه و آله و سلم معجزه‌هايى به شرح زير خواستند و گفتند : ما هرگز به تو ايمان نمىآوريم تا از اين سرزمين براى ما چشمه‌اى بشكافى يا باغى از نخل‌ها و تاك‌ها داشته باشى كه در ميان آنها نهرهاى آب جارى سازى يا ( سنگ‌هاى ) آسمان را بر سر ما پاره پاره ، بيفكنى ، يا خدا و فرشتگان را نشان دهى ، يا خانه‌اى طلايى داشته باشى و يا به آسمان بالا روى ، و هرگز با صعود به تو ايمان نمىآوريم تا از آسمان براى ما كتابى بياورى و ما آن را بخوانيم .\r\nدر پاسخ آنان بگو : پروردگار من منزه است و من جز بشرى پيام آور نيستم . « 1 »\r\n\r\n\r\n","description":"","footnote":"\r\n( 1 ) .     وَ قالُوا لَنْ نُؤْمِنَ لَكَ حَتَّى تَفْجُرَ لَنا مِنَ الْأَرْضِ يَنْبُوعاً * أَوْ تَكُونَ لَكَ جَنَّةٌ مِنْ نَخِيلٍ وَ عِنَبٍ فَتُفَجِّرَ الْأَنْهارَ خِلالَها تَفْجِيراً * أَوْ تُسْقِطَ السَّماءَ كَما زَعَمْتَ عَلَيْنا كِسَفاً أَوْ تَأْتِيَ بِاللَّهِ وَ الْمَلائِكَةِ قَبِيلًا * أَوْ يَكُونَ لَكَ بَيْتٌ مِنْ زُخْرُفٍ أَوْ تَرْقى فِي السَّماءِ وَ لَنْ نُؤْمِنَ لِرُقِيِّكَ حَتَّى تُنَزِّلَ عَلَيْنا كِتاباً نَقْرَؤُهُ قُلْ سُبْحانَ رَبِّي هَلْ كُنْتُ إِلَّا بَشَراً رَسُولًا     ( اسراء : 90 - 93 ) .\r\n","page_name":" 207 ","page_number":207},
  {"content":"\r\n\r\nاستدلال كننده چنين مىگويد : ظاهر اين آيه آن است كه مشركان از پيامبر خواستند كه براى اثبات راستگويى خود ، امور ياد شده را انجام دهد و او در پاسخ درخواست آنان به ناتوانى خود اعتراف نمود ، و براى خود مقامى جز اين كه بشرى است كه به سوى آنها فرستاده شده قائل نگرديد ، اين پاسخ گواه اين است كه پيامبر معجزه‌اى ( جز قرآن ) نداشته است .\r\nپاسخ : ما در پاسخ استدلال به آيهء گذشته پيرامون معجزات پيشنهادى ، سخنانى گفتيم و روشن ساختيم كه هر معجزه‌اى كه به عنوان لجاجت با حق به پيامبر پيشنهاد شود ، اگر پيشنهاد كننده پس از مشاهدهء آن ، به تكذيب برخيزد : مستحق نزول عذاب الهى مىگردد ، جاى گفتگو نيست كه تمام آنچه در اين آيات وارد شده است ، هيچ كدام معجزهء ابتدايى نبوده ، بلكه همه را مشركان پيشنهاد كرده ، و نظرى جز لجاجت نداشتند .\r\nدليل بر لجاجت آنان دو چيز است :\r\n1 . آنان وسيله تصديق و راه استكشاف حقانيت پيامبر را ، به انجام يكى از امور ششگانهء مورد درخواست خود ، منحصر نموده و از توجه به معجزه‌هاى ديگر چشم پوشيده بودند ، اگر به راستى نظر آنان از « معجزه‌خواهى » كشف راستگويى پيامبر بود بايد به هر معجزه‌اى كه در نظر عقلاى جهان ، نبوت او را تصديق و ثابت مىكند ، اكتفا\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nورزند و به آوردن خصوص اين شش موضوع اصرار نكنند .\r\n2 . ششمين درخواست آنان اين بود كه پيامبر به آسمان برود ، ولى تنها به آسمان رفتن وى اكتفا نكرده و آن را مقيد به اين كردند ، كه هنگام بازگشت كتابى بياورد كه آنان بخوانند . آيا منظور از ( كتابى بياورد ) چيست ؟ ! آيا تنها صعود به آسمان كافى در اثبات نبوت و راستگويى او نيست ؟ آيا اين درخواست‌هاى بىمعنى حاكى از لجاجت آنان با حق و دليل بر تمرد و سركشى آنها نمىباشد ؟ !\r\nثانيا : امور ششگانه‌اى كه آنان از پيامبر مىخواستند بر دو قسم مىباشد : برخى از آنها محال و غير ممكن است ، و در گذشته گفتيم كه اعجاز ، به امر محال تعلق نمىگيرد ، و برخى ديگر اگرچه ممكن است ولى انجام آنها ، دليل بر صحت ادعاى او نمىباشد ، تازه اگر بپذيريم كه بر پيامبر لازم است كه با معجزه‌هاى پيشنهادى موافقت كند ، هرگز لازم نيست با يك چنين درخواست‌ها كه برخى محال و برخى ديگر دليل و سند نبوت نمىتوانند باشند ، موافقت نمايد .\r\nامّا آنچه كه ذاتا و يا به ملاحظهء جهت ديگر محالند ، عبارتند از :\r\n\r\n1 . كرات آسمانى را قطعه قطعه بر سر آنها فرو ريختن\r\nبه طور مسلم يك چنين كارى به قيمت نابودى كره زمين و ساكنان آن تمام مىگردد و مشيت الهى ايجاب كرده كه خدا اين كار را در پايان جهان انجام دهد ، و پيامبر نيز مشركان را از اين كار آگاه\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nساخته بود ، چنان كه جمله « كما زعمت » ( همچنان كه مىانديشى ) از آن حاكى است .\r\nقرآن در آيات زيادى از فرو ريختن نظام آسمان‌ها خبر داده آنجا كه مىفرمايد :\r\n  إِذَا السَّماءُ انْشَقَّتْ   « 1 » : « موقعى كه آسمان بشكافد » .\r\n  إِذَا السَّماءُ انْفَطَرَتْ   « 2 » : « هنگامى كه آسمان شكافته شود » .\r\nدليل بر محال بودن اين امر اين است كه فرو ريختن نظام آسمان‌ها پيش از وقت مقرر ، بر خلاف مشيت حكيمانه الهى است ، و اراده نافذ حق بر اين تعلق گرفته كه نسل بشر باقى بماند و آنها را به كمال مطلوب انسانى برساند و محال است شخص حكيم ، كارى بر خلاف مقتضيات هدف خود انجام دهد .\r\n\r\n2 . آنان را با خدا روبرو سازد و او را از نزديك مشاهده كنند\r\nرؤيت خدا از محالات است ، و چشم هرگز او را نمىبيند زيرا لازم رؤيت خدا اين است كه او محدود به نقطه و مكانى معين بوده و داراى رنگ و شكلى باشد . در صورتى كه خدا بالاتر از آن است كه داراى مكان و رنگ و شكل گردد .\r\n\r\n\r\n","description":"","footnote":"\r\n( 1 ) . انشقاق : 1 .\r\n( 2 ) . انفطار : 2 .\r\n","page_name":" 210 ","page_number":210},
  {"content":"\r\n\r\n\r\n3 . كتابى را از آسمان فرود آورد\r\nمقصود آنان اين بود كه خدا كتابى را با دست خود نوشته و براى آنها بفرستد ، نه اين كه كتابى را ولو اين كه به سان موجودات ديگر با اراده و مشيت خود ايجاد كند و براى آنها بفرستد ، از اين نظر اين درخواست مانند دو درخواست قبلى در عداد درخواست‌هاى محال قرار مىگيرد .\r\nدليل بر اين مطلب ، اين است كه اگر آنان تنها همين را مىخواستند كه خدا كتابى ( به هر صورت كه باشد ) براى آنان بفرستد ، ديگر لازم نبود بگويند آن را از آسمان فرو فرستد و كتاب زمينى نظر آنان را تأمين مىكرد و آنان را از چنين كتاب آسمانى بىنياز مىساخت .\r\nاز اين شرط معلوم مىشود كه هدف آنان اين بود كه خدا آن كتاب را با دست خود بنويسد و بفرستد . ناگفته پيداست كه يك چنين درخواست ، محال مىباشد زيرا لازمهء آن اين است كه خدا جسم بوده و داراى اعضايى باشد . « 1 »\r\n* * *\r\n\r\n\r\n","description":"","footnote":"\r\n( 1 ) . ممكن است نظر آنها از اين كه آن كتاب را از آسمان فرود آورد اين باشد كه :\r\nكتاب‌هايى به وسيله مدعيان نبوت در اختيار آنان قرار گرفته بود ، احتمال جعل و وضع از ناحيه مدعيان در آنها وجود داشت و چه بسا احتمال مىدادند كه اين\r\n","page_name":" 211 ","page_number":211},
  {"content":"\r\n\r\nامّا سه پيشنهاد ديگر آنها ، اگر چه درخواست‌هاى ممكن و غير محال مىباشد ولى هرگز دليل بر راستگويى پيامبر اسلام و سند نبوت نمىباشد ، زيرا حفر قنات در زمين و يا داشتن باغى از نخل‌ها و تاك‌ها در حالى كه جويبارها در ميان آنها جارى باشد ، و يا داشتن خانه طلايى دليل بر نبوت دارندهء آنها نيست ، زيرا بسيارى از مردم يكى از اينها را دارند ، ولى پيامبر نيستند ، بلكه گاهى هر سه مطلب در بعضى جمع مىشود ، در صورتى كه در او احتمال ايمان ، تا چه برسد به نبوت داده نمىشود .\r\nاكنون كه دانستيم اين امور ارتباطى با مقام نبوت ندارند ، و گواه بر راستگويى مدعى نبوت نمىباشند ، انجام آنها كار لغو و بيهوده‌اى خواهد بود و مقام منيع نبوت از انجام امور لغو برتر و بالاتر است .\r\nگاهى گفته مىشود كه پيشنهادهاى سه گانه آنان در صورتى گواه نبوت نمىباشند كه از روى اسباب و علل عادى پيدا شوند ولى\r\n\r\n\r\n","description":"","footnote":"\r\nكتاب‌ها ساختهء خود مدعيان باشد و ارتباطى به خدا نداشته باشد ، ولى اگر ببينند كه كتابى از آسمان به سوى آنان فرود آمده در اختيار آنان قرار گرفت در اين صورت از هر نوع وضع و جعل دور و پيراسته خواهد بود ، بنابراين يك چنين پيشنهاد ، پيشنهاد امر محال نخواهد بود زيرا آنان فقط فرود آمدن كتاب را از آسمان مىخواست ولو اين كه خدا آن را با مشيت و اراده نافذ خود ايجاد كند ، نه اين كه كتابى با دست خود بنويسد و بفرستد ! مترجم\r\n","page_name":" 212 ","page_number":212},
  {"content":"\r\n\r\nاگر از طريق اسباب غير عادى به وجود آيند بدون ترديد از آيات و معجزات الهى بوده و دليل بر راستگويى مدعى نبوت خواهند بود .\r\nپاسخ اين گفتار روشن است : زيرا هدف مشركان اين بود كه پيامبر اين امور را ولو از طريق علل و مجراى طبيعى باشد ، انجام دهد ، و بعيد مىشمردند كه پيامبر خدا شخص فقيرى باشد و معتقد بودند كه وحى الهى حتما بايد بر فرد ثروتمندى نازل گردد ، آنجا كه مىگفتند :\r\n« چرا اين قرآن بر مرد بزرگى ( ثروتمندى ) از اهل مكه و طائف نازل نگرديد » « 1 » روى اين فكر از پيامبر خواستند كه اگر او پيامبر خدا است ، بايد يك فرد ثروتمندى باشد .\r\nگواه ما بر اين مطلب كه هدف اين بود كه پيامبر به هر وسيله‌اى ولو از مجراى طبيعى باشد ، چنين كارى را انجام دهد اين است كه آنان باغ و خانه طلايى را براى « خود پيامبر » مىخواستند ، و مىگفتند : تا « تو » باغ و خانه طلايى نداشته باشى ، ما به تو ايمان نمىآوريم .\r\nو به عبارت ديگر : مىگفتند : تا تو شخصا داراى باغ و خانهء طلايى نگردى ما به تو ايمان نمىآوريم و اگر هدف اين بود كه او اين دو كار را با قدرت غيبى انجام دهد ، وجهى ندارد كه حتما بگويند تا\r\n\r\n\r\n","description":"","footnote":"\r\n( 1 ) .  وَ قالُوا لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ  ( زخرف : 31 ) .\r\n","page_name":" 213 ","page_number":213},
  {"content":"\r\n\r\nبراى « تو » باغ و خانه‌اى نباشد ايمان نمىآوريم بلكه كافى بود كه بگويند تا خانه و باغى به وجود نياورى به تو ايمان نمىآوريم بلكه بالاتر ، اگر هدف آنان اين بود كه پيامبر اين امور را از طريق اعجاز انجام دهد دليل ندارد كه بگويند حتما باغى و يا خانه‌اى از طلا ، بوجود آورد ، بلكه كافى بود كه دانه‌اى از انگور و يا مثقالى از طلا از طريق اعجاز در اختيار آنان بگذارد .\r\nامّا اين كه در نخستين پيشنهاد خود گفتند كه « براى ما » چشمه‌اى از زمين بشكافى ، منظور آنان اين نبود كه چشمه را براى استفاده آنان در آورد ، بلكه براى ايمان آوردن آنان چنين كارى انجام دهد .\r\nدر پايان بايد به اين نكته توجه نمود ، بر خلاف آنچه كه استدلال كننده تصور كرده هرگز ، پيامبر از آوردن اين گونه معجزات اظهار عجز و ناتوانى ننمود بلكه او با جمله :  سُبْحانَ رَبِّي هَلْ كُنْتُ إِلَّا بَشَراً رَسُولًا  : « منزه است خداى من . من بشرى پيام‌آور بيش نيستم » دو مطلب را رسانيده است .\r\n1 . تنزيه خدا : او با جمله « منزه است پروردگار من » خدا را از هر نوع عجز و ناتوانى از رؤيت و مشاهده ، تنزيه نموده و او را بر انجام هر نوع كار ممكن توانا دانست .\r\n2 . محدوديت قدرت پيامبر : او با جمله « من بشرى پيام‌آور\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nبيش نيستم » مىرساند كه او مأمورى بيش نيست ، و مطيع فرمان خداوند است . هر چه او بخواهد آن را انجام مىدهد ، و كار در دست خدا است ، و چنان نيست كه پيامبر بتواند به اراده خود در برابر هر درخواستى تسليم گردد . « 1 »\r\n\r\n\r\n","description":"","footnote":"\r\n( 1 ) . و به عبارت ديگر : آيه در مقام جواب پس از تنزيه خدا از عجز و ناتوانى ، رؤيت و مشاهده ، روى دو كلمه « بشر » و « رسول » تكيه كرده است . و منظور اين است كه اگر شما اين كارها را از من مىطلبيد ، از آن نظر كه من بشرم ، اين درخواست ، درخواست صحيحى نيست ، زيرا چنين امورى به قدرت الهى نيازمند است ، و از حدود قدرت بشر بيرون مىباشد ، و اگر درخواست شما از اين نظر است كه من پيامبرم ، پيامبر مأمورى بيش نيست ، آنچه خدا دستور دهد آن را انجام مىدهد و از خود اراده و خواستى ندارد . ( مترجم ) .\r\n","page_name":" 215 ","page_number":215},
  {"content":"\r\n\r\n\r\nسومين دليل منكران معجزه\r\n وَ يَقُولُونَ لَوْ لا أُنْزِلَ عَلَيْهِ آيَةٌ مِنْ رَبِّهِ فَقُلْ إِنَّمَا الْغَيْبُ لِلَّهِ فَانْتَظِرُوا إِنِّي مَعَكُمْ مِنَ الْمُنْتَظِرِينَ  . « 1 »\r\n« مىگويند چرا بر او معجزه‌اى نازل نگرديد ؟ بگو غيب « 2 » ( معجزه ) ، مخصوص خداست ، در انتظار باشيد من نيز مانند شما انتظار مىكشم » .\r\nچنين استدلال كرده‌اند : مشركان از پيامبر ، خواستند كه معجزه‌اى از جانب خدا بياورد . او در مقام پاسخ نامى از معجزات خود نبرد ، بلكه در پاسخ آنان گفت : امور غيب مربوط به خدا است .\r\nاين جمله حاكى است كه براى پيامبر معجزه‌اى جز قرآن نبوده است .\r\nو باز در اين زمينه آيه‌هاى ديگرى نيز وجود دارد كه از نظر مفاد و معنى قريب به اين آيه است از باب نمونه :\r\n1 . افراد كافر مىگويند كه چرا بر او معجزه‌اى از ناحيهء خدا\r\n\r\n\r\n","description":"","footnote":"\r\n( 1 ) . يونس : 20 .\r\n( 2 ) . آنچه از حواس ما پوشيده باشد ، به آن « غيب » مىگويند و از آنجا كه اسرار و علل اعجاز براى ما پوشيده ، از آن به لفظ « معجزه » تعبير آورده است .\r\n","page_name":" 216 ","page_number":216},
  {"content":"\r\n\r\nنازل نگرديد ؟ تو بيم دهنده‌اى و هر گروهى راهنمايى دارد . « 1 »\r\n2 . مىگويند چرا معجزه‌اى براى او از طرف پروردگار او نازل نگرديد ؟ بگو خدا تواناست كه معجزه‌اى نازل كند ، ولى بيشتر آنها افرادى نادان هستند . « 2 »\r\nاز اين استدلال دو جواب مىتوان داد :\r\nپاسخ اوّل : از بحث‌هاى گذشته پاسخ اين استدلال روشن مىگردد ، زيرا مشركان از پيامبر هرگز معجزه‌اى كه گواه بر راستگويى او باشد ، مطالبه نكرده بودند ، بلكه آنان معجزه‌اى مورد علاقه خود را از پيامبر مىخواستند . و قرآن نيز به اين مطلب در مواردى كه برخى از آنها را در گذشته بيان كرديم تصريح كرده است آنجا كه مىفرمايد :\r\n1 . مىگويند چرا فرشته‌اى بر او نازل نمىگردد ؟ « 3 »\r\n2 . اگر او راستگو است چرا با فرشتگان به سوى ما نمىآيى ؟ « 4 »\r\n3 . مىگويند اين چه پيغمبرى است كه غذا مىخورد ، در بازار راه مىرود ؟ چرا بر او فرشته‌اى نازل نمىگردد تا همراه او مردم را بيم دهد ؟ « 5 »\r\n\r\n\r\n","description":"","footnote":"\r\n( 1 ) .  وَ يَقُولُ الَّذِينَ كَفَرُوا لَوْ لا أُنْزِلَ عَلَيْهِ آيَةٌ مِنْ رَبِّهِ إِنَّما أَنْتَ مُنْذِرٌ وَ لِكُلِّ قَوْمٍ هادٍ  ( رعد : 70 ) .\r\n( 2 ) .  وَ قالُوا لَوْ لا نُزِّلَ عَلَيْهِ آيَةٌ مِنْ رَبِّهِ قُلْ إِنَّ اللَّهَ قادِرٌ عَلى أَنْ يُنَزِّلَ آيَةً وَ لكِنَّ أَكْثَرَهُمْ لا يَعْلَمُونَ  ( انعام : 37 ) .\r\n( 3 ) .  وَ قالُوا لَوْ لا أُنْزِلَ عَلَيْهِ مَلَكٌ  .\r\n( 4 ) .  لَوْ ما تَأْتِينا بِالْمَلائِكَةِ إِنْ كُنْتَ مِنَ الصَّادِقِينَ  .\r\n( 5 ) .  وَ قالُوا ما لِهذَا الرَّسُولِ يَأْكُلُ الطَّعامَ وَ يَمْشِي فِي الْأَسْواقِ لَوْ لا أُنْزِلَ إِلَيْهِ مَلَكٌ فَيَكُونَ مَعَهُ نَذِيراً  .\r\n","page_name":" 217 ","page_number":217},
  {"content":"\r\n\r\n( چرا ) گنجى به او داده نمىشود ؟ ( چرا ) باغى ندارد كه از ( ميوه ) آن بخورد ؟ ستمگران مىگويند شما از يك فرد جادو شده پيروى مىكنيد . « 1 »\r\nاز اين آيات استفاده مىشود كه مشركان از پيامبر معجزه‌اى را كه گواه بر راستگويى او باشد نمىطلبيدند ، بلكه نظر آنان اين بود كه پيامبر معجزه‌هاى مورد درخواستى آنان را انجام دهد و ما در گذشته ثابت نموديم كه هرگز بر پيامبر لازم نيست كه به اين گونه پيشنهادها پاسخ مثبت بگويد .\r\nدليل بر اين موضوع اين است كه اگر مشركان از پيامبر معجزه‌اى مىخواستند كه نشانهء صدق و راستگويى او باشد او هرگز در پاسخ نبايد بگويد من معجزه‌اى ندارم بلكه بايد بگويد معجزهء من قرآن است ، چنان كه در موارد زيادى با قرآن به عنوان يك معجزه احتجاج كرده و منكران را به مقابله با آن دعوت نموده است .\r\nولى از مجموع آيه‌هايى كه منكران صدور معجزه با آنها استدلال كرده‌اند و همچنين آياتى كه از نظر معنى شبيه آنها است دو مطلب استفاده مىشود :\r\n\r\n\r\n","description":"","footnote":"\r\n( 1 ) .  أَوْ يُلْقى إِلَيْهِ كَنْزٌ أَوْ تَكُونُ لَهُ جَنَّةٌ يَأْكُلُ مِنْها وَ قالَ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً  ( فرقان : 7 - 8 ) .\r\n","page_name":" 218 ","page_number":218},
  {"content":"\r\n\r\n1 . معجزهء جهانى پيامبر كه با آن بر عموم بشر تحدى نموده ، و همه را به مقابله با آن دعوت كرده است همان قرآن مجيد مىباشد و ما در بحث‌هاى گذشته نكته آن را چنين بيان كرديم كه رسالت جاويد و جهانى ، معجزهء جاويد و جهانى لازم دارد و يك چنين معجزه با اين شرايط از ميان معجزه‌هاى پيامبر ، چيزى جز قرآن نمىتواند باشد .\r\n2 . آوردن معجزه در اختيار پيامبر نيست كه هر موقع خواست و يا مردم به وى پيشنهاد كردند ، فورا دست به اعجاز بزند ، بلكه او پيامبرى است كه از خواست و ارادهء خدا پيروى مىكند ، و هرگز درخواست مردم تكليفى براى او ايجاد نمىكند و او و پيامبران ديگر همگى در اين مطلب ( اختيار معجزه در دست خدا است ) يكسانند و اين مطلب از آيه‌هاى زير استفاده مىشود :\r\nهيچ پيامبرى حق ندارد جز با اجازهء خدا معجزه‌اى بياورد . « 1 »\r\nهيچ پيامبرى حق ندارد كه جز با اجازهء خدا معجزه‌اى بياورد ، هنگامى كه فرمان خدا برسد ، درباره ( افراد سركش ) به حق ، داورى مىشود و اهل باطل زيان مىبينند . « 2 »\r\n* * * پاسخ دوم : صريح برخى از آيات اين است كه پيامبر اسلام\r\n\r\n\r\n","description":"","footnote":"\r\n( 1 ) .  وَ ما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّهِ  ( رعد : 38 ) .\r\n( 2 ) .  وَ ما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّهِ فَإِذا جاءَ أَمْرُ اللَّهِ قُضِيَ بِالْحَقِّ وَ خَسِرَ هُنالِكَ الْمُبْطِلُونَ  ( غافر : 78 ) .\r\n","page_name":" 219 ","page_number":219},
  {"content":"\r\n\r\nگذشته از قرآن داراى معجزات ديگرى نيز بوده است . و ما در اينجا به نقل دو آيه اكتفا مىكنيم :\r\n1 .    اقْتَرَبَتِ السَّاعَةُ وَ انْشَقَّ الْقَمَرُ * وَ إِنْ يَرَوْا آيَةً يُعْرِضُوا وَ يَقُولُوا سِحْرٌ مُسْتَمِرٌّ    . « 1 »\r\n« رستاخيز نزديك شد و ماه شكافت ، اگر معجزه‌اى به بينند ، از آن روى برمىگردانند و مىگويند : جادويى پايدار است ! » .\r\nاز اين كه مىگويد « اگر معجزه‌اى را ببينند » معلوم مىشود كه مقصود از آن ، قرآن نيست و گرنه بايد بگويد : « اگر معجزه‌اى را بشنوند » .\r\nعلاوه بر اين پيش از اين جمله موضوع شكافتن ماه را متذكر گرديده و اين خود دليل بر اين است كه مقصود از معجزه‌اى كه مىبينند و از آن روى برمىگردانند همان « شق القمر » و مانند آن است .\r\nو از ذيل آن استفاده مىشود كه معجزه‌هاى زيادى از پيامبر صادر مىشده است ، آنجا كه مىفرمايد : « مىگويند آن جادويى است پايدار » .\r\n2 .  وَ إِذا جاءَتْهُمْ آيَةٌ قالُوا لَنْ نُؤْمِنَ حَتَّى نُؤْتى مِثْلَ ما أُوتِيَ رُسُلُ اللَّهِ  . « 2 »\r\n\r\n\r\n","description":"","footnote":"\r\n( 1 ) . قمر : 1 - 2 .\r\n( 2 ) . انعام : 124 .\r\n","page_name":" 220 ","page_number":220},
  {"content":"\r\n\r\n« موقعى كه معجزه‌اى به سوى آنها بيايد مىگويند ما هرگز به تو ايمان نمىآوريم مگر اين كه نظير آنچه را كه به پيامبران داده‌اند به ما نيز داده شود » .\r\nاز اين كه در اينجا دربارهء معجزه لفظ « آمدن » به كار برده و فرموده : هنگامى كه معجزه‌اى به سوى آنها بيايد ، مىتوان حدس زد كه منظور از آن غير قرآن است و اگر مقصد قرآن بود شايسته بود كه بگويد : « وقتى معجزه‌اى را براى آنها نازل كرديم » .\r\nبنابراين به فرض اين كه دلالت آياتى را كه منكران معجزه با آن استدلال كرده‌اند ، بپذيريم ناچاريم آنها را به قرينه اين دسته از آيات بر خصوص زمان نزول آن آيات حمل كنيم ، و بگوييم منظور اين بوده كه تا زمان نزول آن آيات هنوز معجزه‌اى غير از قرآن از پيامبر صادر نشده بود ، اگر چه بعدا صادر گرديد .\r\nو هرگز نمىتوان از آياتى كه منكران معجزه با آنها استدلال كرده‌اند ؛ نفى صدور معجزه به صورت عموم حتى نسبت به زمان‌هاى ديگر استفاده نمود .\r\n* * * از مجموع بحث‌هاى اين فصل مطالب زير به دست آمد :\r\n1 . آيه‌هايى كه منكران وجود معجزه به آنها استدلال كرده‌اند هرگز دلالت ندارند كه از آن حضرت معجزه‌اى جز قرآن صادر نشده ، بلكه برخى از آيات صريحا دلالت دارند كه يك سلسله معجزات ديگر\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nدر اختيار پيامبر اسلام قرار گرفته است .\r\n2 . اختيار معجزه با خداست ، و اين طور نيست كه هر موقع پيامبر بخواهد معجزه‌اى بياورد .\r\n3 . آنچه بر پيامبر لازم است اين است كه معجزه‌اى بياورد كه حجت را بر مردم تمام كند و موجبات ايمان و تصديق افراد حقيقت طلب را فراهم سازد ، و امّا زايد بر اين نه بر خدا لازم است كه معجزه‌اى بفرستد و نه بر پيامبر لازم است كه به پيشنهاد آنها پاسخ بگويد .\r\n3 . هر نوع معجزه‌اى كه نتيجهء آن نابودى مردم و گرفتارى آنها باشد براى امت اسلامى فرستاده نمىشود ، خواه همهء مردم خواهان چنين معجزه‌اى باشند يا برخى از مردم چنين كارى را پيشنهاد كنند .\r\n5 . معجزهء جاويدان پيامبر ، كه با آن بر عموم مردم جهان تحدى نموده و همهء ملل عالم را تا روز رستاخيز به مقابله با آن دعوت نموده است همان قرآن مىباشد ، و امّا معجزات ديگر با اين كه زيادند ، معجزهء جاويدان آن حضرت نمىباشند و آنها در اين قسمت ، با معجزات پيامبران گذشته يكسانند .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\nنبوت پيامبر اسلام صلى اللّه عليه و آله و سلم در عهدين\r\nقرآن در برخى از آيات تصريح مىكند كه حضرت موسى عليه السّلام و حضرت عيسى عليه السّلام در تورات و انجيل به نبوت پيامبر اسلام بشارت داده‌اند آنجا كه مىفرمايد :\r\n« . . . كسانى كه از پيامبر امى ( درس نخوانده ) كه نام او در تورات و انجيل نوشته شده است پيروى مىكنند ، پيامبرى كه آنان را به كار نيك فرمان مىدهد و از كارهاى بد باز مىدارد » . « 1 »\r\n« به ياد آر هنگامى كه عيسى بن مريم عليه السّلام به بنى اسرائيل گفت كه من فرستاده خدا به سوى شما هستم ، تصديق كننده توراتى هستم كه پيش از من نازل شده است و بشارت دهنده‌ام به پيامبرى كه پس از من مىآيد و نام او « احمد » است » . « 2 »\r\nاز آنجا كه گروهى از يهود و نصارى در زمان حيات خود\r\n\r\n\r\n","description":"","footnote":"\r\n( 1 ) .  الَّذِينَ يَتَّبِعُونَ الرَّسُولَ النَّبِيَّ الْأُمِّيَّ الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ يَأْمُرُهُمْ بِالْمَعْرُوفِ وَ يَنْهاهُمْ عَنِ الْمُنْكَرِ  ( اعراف : 157 ) .\r\n( 2 ) .  وَ إِذْ قالَ عِيسَى ابْنُ مَرْيَمَ يا بَنِي إِسْرائِيلَ إِنِّي رَسُولُ اللَّهِ إِلَيْكُمْ مُصَدِّقاً لِما بَيْنَ يَدَيَّ مِنَ التَّوْراةِ وَ مُبَشِّراً بِرَسُولٍ يَأْتِي مِنْ بَعْدِي اسْمُهُ أَحْمَدُ  ( صف : 6 )\r\n","page_name":" 223 ","page_number":223},
  {"content":"\r\n\r\nپيامبر صلى اللّه عليه و آله و سلم و پس از وى به او ايمان آوردند ، اين خود گواه بر اين است كه اين بشارت در زمان پيامبر در تورات و انجيل بوده است ، و اگر چنين بشارتى در عهدين نبود كافى بود كه پيروان اين دو كتاب آن را دستاويز قرار داده و به تكذيب قرآن و پيامبر اسلام برخيزند ، و با شدت هر چه تمام‌تر اين گونه بشارات را انكار كنند .\r\nبنابراين اگر كسى به حضرت موسى عليه السّلام و حضرت عيسى عليه السّلام ايمان داشته باشد و تورات و انجيل را كتاب آسمانى بداند بايد به نبوت حضرت محمد صلى اللّه عليه و آله و سلم نيز ايمان بياورد و ديگر به معجزه‌اى كه نبوت او را تصديق كند نيازى ندارد .\r\nآرى آن دسته از مردم بايد از پيامبر معجزه مطالبه كنند كه به آيين حضرت موسى عليه السّلام و حضرت عيسى عليه السّلام و كتاب‌هاى آنان ايمان نياورده باشند ، در اين صورت در ايمان خود به آيين اسلام و نبوت محمّد صلى اللّه عليه و آله و سلم به معجزه نيازمند مىباشند .\r\nو ما در گذشته روشن ساختيم كه قرآن مجيد يگانه معجزه جاويدان پيامبر اسلام صلى اللّه عليه و آله و سلم و بزرگ‌ترين دليل بر راستگويى اوست و معجزات ديگر آن حضرت كه به صورت تواتر براى ما نقل شده است ، قابل اعتماد هستند ، زيرا اگر معجزات پيامبران پيش از او را از طريق تواتر پذيرفته باشيم معجزات آن حضرت را به طريق اولى بايد بپذيريم زيرا زمانش نزديك‌تر و تاريخش روشن‌تر و راويانش بيشتر است .\r\nپايان\r\n\r\n\r\n","description":"","footnote":"","page_name":" 224 ","page_number":224}
  ]