[
  {"content":"\r\nبسم الله الرحمن الرحيم\r\n","description":"","footnote":"","page_name":" 1 ","page_number":1},
  {"content":"\r\n\r\n","description":"","footnote":"","page_name":" 2 ","page_number":2},
  {"content":"\r\nدرسهايى\r\nاز\r\nنهج البلاغه\r\n","description":"","footnote":"","page_name":" 3 ","page_number":3},
  {"content":"\r\nمنتظرى ، حسينعلى ، 1301 - درسهايى از نهج البلاغه / حسينعلى منتظرى - تهران سرايى 1380\r\n( ج . 1 ) ISBN 964 - 7362 - 05 - 6 - ( دوره ) ISBN 964 - 7362 - 04 - 8\r\n( ج . 3 ) ISBN 964 - 7362 - 07 - 2 - ( ج . 2 ) ISBN 964 - 7362 - 06 - 4\r\nفهرستنويسى بر اساس اطلاعات فيپا .\r\nكتابنامه به صورت زيرنويس .\r\n1 . على بن ابى طالب ، امام اول ، 23 قبل از هجرت - 40 ق . نهج البلاغه - - نقد و تفسير\r\n2 . على بن ابى طالب ، امام اول ، 23 قبل از هجرت - 40 ق . نهج البلاغه - - خطبه‌ها . الف .\r\n3 . على بن ابى طالب ، امام اول ، 23 قبل از هجرت - 40 ق . نهج البلاغه . شرح . ب . عنوان . ج . عنوان : نهج البلاغه . شرح .\r\n76 م 0423 / 38 BP 9515 / 297\r\n1380\r\nكتابخانه ملى ايران 5471 - 80 م\r\nدرسهايى از نهج البلاغه ( جلد اوّل )\r\nحضرت آيت اللّه العظمى منتظرى\r\nناشر : سرايى\r\nچاپ و ليتوگرافى : هاشميون\r\nنوبت چاپ : اوّل\r\nتاريخ انتشار : زمستان 1380\r\nتيراژ : 3000 جلد\r\nشابك : 6 - 05 - 7362 - 964\r\nشابك دوره : 8 - 04 - 7362 - 964\r\nتهران ، ص . پ\r\n","description":"","footnote":"","page_name":" 4 ","page_number":4},
  {"content":"\r\nجلد اوّل\r\nدرسهايى\r\nاز\r\nنَهْجُ الْبَلاغَة\r\nفقيه عاليقدر\r\nحضرت آيت اللّه العظمى منتظرى\r\n","description":"","footnote":"","page_name":" 5 ","page_number":5},
  {"content":"\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nسخنى چند درباره شرح نهج البلاغه\r\nچرا نهج البلاغه جاودانه است ؟ چرا هر قومى و هر دانشمندى ، با هر مرام و مذهبى از سنّى و شيعه و مسيحى و يهودى و حتى ماركسيست ، هنگامى كه با اين كتاب آشنا مىشود آن را مىستايد و در برابر آن خضوع مىكند ؟ نگاهى به آنچه تاكنون درباره امام على ( عليه السلام ) و نهج البلاغه نگاشته شده ، يا دست كم نظرى به كتاب شناسى هاى موجود در اين باره نشان مىدهد كه دانشمندانى از ملّيّت ها و مذاهب گوناگون درباره على ( عليه السلام ) و كتاب او آثارى خلق كرده و او را ستوده‌اند ; چه هر كس به على ( عليه السلام ) معرفت يابد ديگر از او دست نخواهد شست ، و سخنان نهج البلاغه همواره چنان طراوت خويش را خواهد داشت كه خواننده‌اش باور نمىكند 1400 سال از عمر اين كلمات سپرى مىشود ; و پاره‌اى از نظريات و گفتارهاى انقلابى كه در قرن ما تحوّلات عظيمى را در پى آورده‌است ، با قوّت و ايمانى بيشتر قبلاً توسط پيشوايان شيعه بيان شده‌است .\r\nما امروزه بيش از آن كه نيازمند انتقال تكنولوژى باشيم - كه البته اين هم در جاى خويش نيازى مبرم و ضرورتى انكار ناشدنى است - نيازمند انتقال صحيح ميراث گرانبهاى پيشينيان به خود و نسل جديدمان هستيم ; بايد منابع آگاهى و بينايى نظير نهج البلاغه را از محبس كتابها به پهنه رفتار و نظام اجتماعى خود انتقال دهيم . كتابى كه در دسترس داريد گامى بلند در اين راستاست ; و چون فرهنگ ما ستايش پيشه است بايد حدّى از « ستودن » ها را به « شناختن » ها مصروف كنيم .\r\n« امام على ( عليه السلام ) متعلق به ابديت است ; در ابديت بُعد زمان مطرح نيست ، ابديت برتر از گذشته و اكنون و آينده است . . . سخن او هم متعلق به تاريخ گذشته نيست ;\r\n","description":"","footnote":"","page_name":" 23 ","page_number":23},
  {"content":"\r\n\r\nسخن روز است » و از اين رو نهج البلاغه او ميراث جاودانه‌اى براى انسان است . بسيارى از آثار و ميراث فرهنگى گذشتگان مشمول مرور زمان شده ، محو گرديده و يا به موزه ها رفته‌اند و به هرحال به ندرت پايدار مانده‌اند ، برخى از آنها نيز به عنوان تاريخِ علم و فرهنگ بشر مورد توجّه و استفاده‌اند نه كارآمدى امروز آنها ; ليكن نهج البلاغه نه در تاريخِ انديشه ، كه در نياز امروز ما پايدار مانده و جارى است ; نه محدود به زمان است ، نه محدود به مكان . چشمه جوشان و گواراى انواع معارف است ، و هر كس در درازاى عمر خويش دست كم يك دور آن را نخوانده و در آن غور نورزيده باشد به جدّ زيان ديده‌است .\r\nپيشينه و اعتبار نهج البلاغه\r\nسيّد رضىّ ( رحمه الله ) در سن 47 سالگى در اوج شهرت علمى و سياسى خويش در سال 406 چشم از جهان فرو بست . از ميان آثار متعدّد او كتاب نهج البلاغه‌اش شهرتى جهانى دارد ، به گونه‌اى كه از هنگام تأليف آن در قرن چهارم تاكنون به زبانهاى گوناگون برگردانيده شده و به اثرى فناناپذير مبدّل گرديده‌است .\r\nسيّد رضىّ از ميان گفتار و نوشتار بازمانده از حضرت على ( عليه السلام ) كه در ميان كتب آن زمان پراكنده بود ، قطعه هايى را كه از نظر فصاحت و بلاغت ممتاز بوده برگزيده است ; لذا اينك جاى اندوه فراوان دارد كه آنچه در اين كتاب گرانسنگ باقى مانده‌است تنها بخشى از سخنان حكيمانه امام ( عليه السلام ) است . اين كتاب كه در سال 400 ه‍ . ق به پايان رسيده شامل 237 خطبه ( 1 ) ، 79 نامه و 480 سخن كوتاه است . نهج البلاغه از نظر عمق و محتوا و بلاغت به حدّى است كه آن را « اَخُ القرآن » ناميده‌اند ، برخى نيز آن را فروتر از قرآن و فراتر از كلام بشرى دانسته اند . اين كتاب را مىتوان عالى ترين تفسير بر قرآن كريم نيز دانست .\r\n\r\n","description":"","footnote":"\r\n1 - اگر چه در چاپهاى گوناگون نهج البلاغه از جهت مقدار متن فرقى نيست ليكن در شماره گذارى ، خطبه ها را 236 ، 237 ، 239 ، 241 و يا 242 گفته‌اند ; و اختلاف در اين است كه مثلا يك قسمت دنباله خطبه قبل است يا خطبه جداگانه‌اى مىباشد .\r\n","page_name":" 24 ","page_number":24},
  {"content":"\r\n\r\nمجموع شرحهاى نهج البلاغه طى قرون گذشته ، در زبانهاى عربى و فارسى و زبانهاى ديگر به قلم علماى اهل سنّت ، شيعه و حتى مسيحى به صدها جلد مىرسد . كتاب « در پيرامون نهج البلاغه » ( 1 ) نام حدود 50 نمونه از اين كتب را با ذكر مؤلفين آنها درج كرده‌است كه برخى از اين پنجاه نمونه خود به چند جلد بالغ مىگردند . « كتابنامه نهج البلاغه » ( 2 ) تعداد 370 شرح ، ترجمه و حاشيه را شناسايى كرده و نام برده‌است ، كه به اذعان نويسنده شامل كليه منابع و آثار منتشر شده در مورد نهج البلاغه نيست . فهرست 21 نسخه خطى قديمى و نيز 16 مورد از شروح نهج البلاغه به زبانهاى انگليسى ، اردو ، فارسى و عربى را در كتاب « با نهج البلاغه آشنا شويم » ( 3 ) مىتوان ديد .\r\nنهج البلاغه ميراث على ( عليه السلام ) است\r\nسخنان امام على ( عليه السلام ) در فاصله قرن اوّل تا سوّم در كتب تاريخ و حديث به صورت پراكنده وجود داشت . سيّد رضىّ در اواخر قرن سوّم به گردآورى نهج البلاغه پرداخت و اكنون بالغ بر هزار سال از عمر اين كتاب شريف مىگذرد . هرچند پيش از وى نيز افراد ديگرى در گردآورى سخنان امام على ( عليه السلام ) تلاشهايى به عمل آوردند ، ( 4 ) امّا كار سيّد رضىّ به خاطر ويژگى هايى كه داشت درخشيد و ماندگار شد ، چون سيّد رضىّ دست به گزينش زده بود .\r\nاز آنجا كه سيّد رضىّ در تدوين نهج البلاغه بر خلاف بسيارى از مؤلفان كتب حديثى كه سلسله سند و راويان حديث را نقل مىكنند و امكان نقادى صحت خبر را فراهم مىسازند ، به ذكر سخنان امام اكتفا كرده‌است ، برخى از محققان در سنديّت نهج البلاغه ايرادهايى داشته و جماعتى نيز به پاسخ ايرادهاى آنان\r\n\r\n","description":"","footnote":"\r\n1 - در پيرامون نهج البلاغه ، سيد هبة الدين شهرستانى ، ترجمه سيد عباس ميرزاده اهرى ، ناشر : بنياد نهج البلاغه ، مهر 1359 ، ص 69 تا 72\r\n2 - كتابنامه نهج البلاغه ، رضا استادى ، بنياد نهج البلاغه ، مهر 1359\r\n3 - با نهج البلاغه آشنا شويم ، بنياد نهج البلاغه\r\n4 - در پيرامون نهج البلاغه ، ص 48 تا 51 ; با نهج البلاغه آشنا شويم ، ص 42 تا 44\r\n","page_name":" 25 ","page_number":25},
  {"content":"\r\n\r\nپرداخته‌اند . امّا در سنديّت آن همين بس كه با شخصيتى كه تاريخ از على ( عليه السلام ) در دسترس ما مىگذارد كاملاً تطبيق مىكند - بگذريم از اين كه چون كلمات امام در جوامع حديثى سنّى و شيعه پراكنده بوده و بسا سلسله راويان و سند خبر در آنجا ذكر نشده بود ، به اهتمام محققان اسناد سخنان امام در نهج البلاغه گردآورى شده و كتبى مانند « مصادر نهج البلاغه و اسانيده » تحقيق سيّد عبدالزهراء حسينى و « مدارك نهج البلاغه » از شيخ هادى آل كاشف الغطاء به طبع رسيده‌است - و قدر متيقّن اين است كه اين كتاب متعلّق به شيعه است و از مفاخر همه مسلمانان به شمار مىآيد . به قول امام خمينى ( رحمه الله ) :\r\n« ما مفتخريم كه كتاب نهج البلاغه كه بعد از قرآن بزرگترين دستور زندگى مادّى و معنوى و بالاترين كتاب رهايى بخش بشر است و دستورات معنوى و حكومتى آن بالاترين راه نجات است ، از امام معصوم ماست » ( 1 ) .\r\nويژگى هاى نهج البلاغه\r\nاين كتاب شريف با مرور قرنها نه تنها تازگى و جذابيت خويش را حفظ كرده كه فزونتر ساخته‌است ، و اين اعجاز نيست مگر به سبب ويژگى هايى كه در شكل و محتوا واجد است ، اين امتياز را جز در مورد قرآن نمىتوان يافت كه در كلام امام على ( عليه السلام ) درباره قرآن آمده‌است : « ظاهره انيق و باطنه عميق ، لاتفنى عجائبه و لاتنقضى غرائبه » ( 2 ) قرآن كتابى است كه ظاهرى زيبا و باطنى عميق دارد ، نه شگفتى هاى آن پايان مىپذيرد و نه اسرار آن منقضى مىشود . در سخن مشابهى نيز آمده‌است : « لاتحصى عجائبه و لاتبلى غرائبه » نه شگفتى هاى آن را مىتوان شمرد و نه اسرار آن دستخوش كهنگى مىشود و از بين مىرود . نهج البلاغه نيز در شكل و محتوا تأسى به قرآن كرده‌است .\r\n\r\n","description":"","footnote":"\r\n1 - صحيفه نور ، ج 21 ، ص 171\r\n2 - نهج البلاغه ، خطبه 18\r\n","page_name":" 26 ","page_number":26},
  {"content":"\r\n\r\nبرجستگى ادبى\r\n« جرج جرداق » نويسنده و اديب معروف مسيحى در كتاب پر ارج خود مىپرسد :\r\n« . . . آيا در تاريخ مشرق زمين هيچ به سراغ نهج البلاغه رفته‌ايد ؟ . . . نهج البلاغه‌اى كه از فكر و خيال و عاطفه آياتى به دست مىدهد كه تا انسان هست و تا خيال و عاطفه و انديشه انسانى وجود دارد ، با ذوق بديع ادبى و هنرى او پيوند ناگسستنى خواهد داشت .\r\nسخنانى به هم پيوسته و هماهنگ ، جوشان از دركى عميق و بينشى ژرف ، لبريز از شور واقعيت و گرمى حقيقت ، سرشار از اشتياق تمام ، براى شناخت ماوراء اين حقيقت .\r\nسخنانى زيبا و نغز كه زيبايى موضوع و بيان آنچنان در آن به هم آميخته كه تعبير با مدلول ، و شكل با معنا يكى شده‌اند ; همچنان كه حرارت با آتش ، و نور با خورشيد يكى هستند !\r\nبشر در مقابل كلام او به مثابه موجودى در برابر سيل خروشان و درياى پرموج يا طوفانى سركش يا گردبادى تند به شمار مىآيد . . . .\r\nنهج البلاغه‌اى كه اگر جملات آن براى انتقاد به كار برده شود ، همچون تندبادى بنيان كن است ; و اگر تباهى و فساد را مورد تهديد قرار دهد ، همچون آتش فشانى سهمگين زبانه مىكشد ; و اگر براى تكامل بخشيدن به انديشه و تفكر خوانده شود ، حس و عقل را همراه مىسازد ; و اگر در مقام پند و اندرز باشد ، مهر و عاطفه پدرى را همگام با راستى و وفاى انسانى در آن خواهيد يافت ; و اگر براى شما از ارزش و هستى و زيبايى هاى آفرينش و كمالات جهان هستى سخن گويد ، آنها را با مدادى آغشته به نور ستارگان در قلب شما مىنگارد ! نهج البلاغه بيانى است رساتر از هر رسا ، و پاره‌اى است از يك تنزيه ! و پيوند ناگسستنى با اصول ادب انسانى دارد ، و تا آنجا\r\n","description":"","footnote":"","page_name":" 27 ","page_number":27},
  {"content":"\r\nاوج مىگيرد كه درباره آن گفته‌اند : بيانى است فروتر از كلام خدا ، و فراتر از گفتار بشرى . . . » ( 1 )\r\n« جرج جرداق » در كتاب جديدتر خويش ( 2 ) درباره اسلوب خطابى امام ( عليه السلام ) در نهج البلاغه چنين مىگويد :\r\n« درباره عمق مفهوم و اصالت معناى كلام قبلاً سخن گفته‌ايم و بدون ترديد امام على بن ابيطالب ( عليه السلام ) در بيان و اداى هر موضوعى كه مىخواهد ، افسون و اعجاز مىكند ; ولى بسيار بجاست كه به روش و سبك سخن امام نيز اشاره كنيم ، و اصولاً بايد توجّه داشت كه ادبيات بدون سبك و اصول خاص مفهوم و معنا ندارد ; و كيفيت بيان كلمات ، با چگونگى مفهوم و معنا تلازم قطعى دارد ; به طورى كه مىتوان گفت شكل ظاهرى مطلب ارزشى كمتر از خود مفهوم و معنا ندارد . شروط اساسى بلاغت و بيان كامل كه توافق و تطبيق سخن با مقتضاى موضوع است ، آنچنان كه در نزد على ( عليه السلام ) جمع و تكميل بود در نزد هيچ اديب و سخنور عربى ديده نمىشود ، و در واقع انشاء و بيان على بن ابيطالب ( عليه السلام ) عالى ترين و برترين نمونه بلاغت بعد از قرآن است . »\r\nسخن امام در عين وضوح كامل ، كوتاه ، نيرومند ، خروشان و داراى پيوند همه جانبه بين الفاظ و مفاهيم و هدفهاست ; و همين جاست كه روشن مىگردد اسلوب سخن على بن ابيطالب ( عليه السلام ) همانند قلب و فكرش صريح و روشن ، و مانند نيّت و قصدش صحيح و درست بود ; بنابراين اگر ما اين اسلوب را راهنماى بلاغت بدانيم و سخن امام را « نهج البلاغة » بناميم جاى شگفتى نخواهد بود .\r\nسبك و اسلوب امام ( عليه السلام ) در نتيجه صدق و راستى ، به مرحله‌اى از كمال رسيده كه سجع و وزن هم در سخن او بدون آن كه كوچكترين اثرى از تكلّف و تصنّع در آن\r\n\r\n","description":"","footnote":"\r\n1 - صوت العدالة الانسانية ، جرج جرداق .\r\nترجمه فوق به نقل از : بعثت ، نشريه مركز بررسى هاى اسلامى - قم ، شماره دوّم ، سال 1365 ، ص 21\r\n2 - روايح نهج البلاغه ، جرج جرداق ، بيروت ، ص 25 تا 31\r\n","page_name":" 28 ","page_number":28},
  {"content":"\r\nديده شود جلوه گر شده ، و مانند جريان آب از سرچشمه از طبع سرشار امام روان گشته‌است .\r\nشما اگر بخواهيد حتى يكى از الفاظ و كلمات موزون سخنان نغز و زيباى امام را تغيير دهيد ، خواهيد ديد كه چگونه فروغ و اصالت خود را از دست مىدهد .\r\nدر واقع مراعات سجع در « كلام علوى » يك ضرورت هنرى آميخته با اسلوب ادبى است كه از طبع خلاّق امام صادر شده ، و اين به هم آميختگى آنچنان است كه گويى هر دو از يك سرچشمه روان گشته ، و نثر را به صورت شعرى زيبا درآورده كه داراى وزن و قافيه ويژه‌اى است و مفاهيم را آنچنان با ظواهر و الفاظ پيوند مىدهد و همگام مىسازد كه شيرين تر ، جالب تر و بهتر از آن هرگز مقدور نيست .\r\nالبته همواره سخنوران و خطيبان بسيارى در ميان اعراب بوده‌اند و « فن خطابه » يكى از هنرهاى ادبى آنان به شمار مىرود ، و در دوران جاهليت و پس از آن در دوره اسلام همه با آن آشنا بوده‌اند ; و بدون هيچ گونه شك و ترديدى بزرگترين خطيب دوران نبوّت ، خودِ پيامبر بود ; ولى در دوره خلفاى نخستين و همه دورانهايى كه پس از آن آمده ، به طور كلى و بدون هيچ گونه استثنايى هيچ كس در اين زمينه و با اين اسلوب به پايه و مقام امام على ( عليه السلام ) نرسيده‌است . سخن روان و بيان نيرومند با همه شرايط طبيعى و هنرى كه بايد در آن جمع باشد ، نه تنها نزد على بن ابيطالب ( عليه السلام ) جمع بوده بلكه از عناصر تشكيل دهنده وجود او به شمار مىرفتند . علاوه بر اينها اصولاً خدا همه عوامل و علل تكميل كننده سخنورى و خطابه را در وجود امام به وديعت نهاده بود . خداى تعالى على بن ابيطالب ( عليه السلام ) را با طبعى پاك ، فطرتى سليم ، ذوقى نيك ، سليقه‌اى بلند و بلاغتى بى نقص امتياز بخشيده ; و با دانش بى نظير ، استدلال نيرومند ، قدرت اقناعى ، و عظمت بى مانند در بديهه گويى او را بر همگان برترى داده بود .\r\nبايد بر اينها افزود راستى و صدق را كه در سراسر وجود امام آكنده بود ، و اندوخته هاى بيشمارش را كه در مورد جامعه و توده مردم و اخلاق آنها داشت ، و همچنين ويژگى هايى را مانند انسان دوستى ، مهر عميق ، پاكدلى ، سلامت روان ، پاكى وجدان و بلندى هدف و . . . .\r\n","description":"","footnote":"","page_name":" 29 ","page_number":29},
  {"content":"\r\n\r\nبه راستى بسيار مشكل است كه شما بين شخصيتهاى بزرگ تاريخ جز على بن ابيطالب ( عليه السلام ) و چند تن انگشت شمار ديگر ، كسى را پيدا كنيد كه اين همه شرايط سازنده يك خطيب و سخنور بى مانند را داشته باشد ; و بدون شك اگر تاريخ مشاهير سخنوران عرب را به دقت بررسى كنيد ، خواهيد ديد كه در اين گفتار هرگز اغراق و گزافى وجود ندارد .\r\nنهج البلاغه از نظر محتوا\r\nگفته‌اند : كلام على ( عليه السلام ) برتر از سخن بشرى و گنجينه‌اى است گرانبها از مسائل فكرى ، عقيدتى ، اجتماعى ، اقتصادى و سياسى كه بزرگان تاريخ بشرى به عمق آن پى نبرده‌اند .\r\nبه عنوان مثال مىتوان به موضوع حساس و اساسى اجتماعى ، يعنى مسأله رهبرى اشاره كرد كه همواره و در همه جاى دنيا موضوعى مهم بوده ، هست و خواهد بود .\r\nخطبه ها و كلمات قصار اين كتاب عظيم گاه بسان قوانين و تئوريهاى اجتماعى ، سياسى ، اخلاقى و حقوقى عصرى است كه عصر اوج گيرى دانش و تمدن انسانى شناخته مىشود و گاه بلندمرتبه تر از آن و ژرف و جذاب و تأمل كردنى .\r\nدر محتواى نهج البلاغه قرنها پيش از عالى ترين حقوق انسانى ، حق حاكم بر رعيت ، حقوق مردم بر حكام ، حقوق مخالفان ، روش كشوردارى ، روان شناسى اجتماعى ، آسيب شناسى جامعه و گروههاى اجتماعى و . . . سخن به ميان آمده كه نشان مىدهد على ( عليه السلام ) عصرها و قرنها از نسل خويش پيش افتاده و شايد سِرّ تنهايى او نيز همين باشد .\r\nاز آنجا كه كتاب حاضر عهده دار شرح نهج البلاغه است و سفينه‌اى عظيم و راهوار در اقيانوس اين كتاب است كه خواننده به مدد آن مىتواند در نهج البلاغه سير كند و پهنه ها و كرانه هايى از آن را بنگرد و محتوايش را دريابد ، اين مقدمه از بيان اهميت و توصيف ناقص خود در باب محتواى نهج البلاغه بى نياز است و خواننده را به متن كتاب ارجاع مىدهد . امّا اين كتاب مخلوق كيست ؟ !\r\n","description":"","footnote":"","page_name":" 30 ","page_number":30},
  {"content":"\r\n\r\nروح بزرگ على ( عليه السلام ) سرچشمه نهج البلاغه\r\nامام خمينى ( رحمه الله ) درباره شخصيت و عظمت حضرت على ( عليه السلام ) و رابطه آن با نهج البلاغه مىگويد :\r\n« درباره شخصيت على بن ابيطالب ( عليه السلام ) ، از حقيقت ناشناخته او صحبت كنيم با شناخت محجوب و مهجور خود ؟ اصلاً على ( عليه السلام ) يك بشر ملكى و دنيايى است كه ملكيان از او سخن گويند يا يك موجود ملكوتى است كه ملكوتيان او را اندازه گيرى كنند ؟ اهل عرفان درباره او جز با سطح عرفانى خود ، و فلاسفه و الهيون جز با علوم محدوده خود با چه ابزارى مىخواهند به معرّفى او بنشينند ؟ تا چه حدّ او را شناخته‌اند تا ما مهجوران را آگاه كنند ؟ دانشمندان و اهل فضيلت و عارفان و اهل فلسفه با همه فضائل و با همه دانش ارجمندشان ، آنچه از آن جلوه تامّ حق دريافت كرده‌اند در حجاب وجود خود و در آينه محدود نفسانيت خويش است و مولا غير از آن است ; پس اولى آن است كه از اين وادى بگذريم و بگوييم على بن ابيطالب ( عليه السلام ) فقط بنده خدا بود و اين بزرگترين شاخصه اوست كه مىتوان از آن ياد كرد ، و پرورش يافته و تربيت شده پيامبر عظيم الشأن است و اين از بزرگترين افتخارات اوست . كدام شخصيت مىتواند ادّعا كند كه عبداللّه است و از همه عبوديت ها بريده‌است ، جز انبياء عظام و اولياء معظّم كه على ( عليه السلام ) آن عبد وارسته از غير و پيوسته به دوست كه حجب نور و ظلمت را دريده و به تمدن و به معدن عظمت رسيده‌است ، در صف مقدّم است . او به حق « عبداللّه » است و پرورش يافته « عبداللّه اعظم » .\r\nو اما كتاب نهج البلاغه كه نازله روح اوست براى تعليم و تربيت ما خفتگان در بستر منيّت و در حجاب خودخواهى ، خود معجونى است براى شفا و مرهمى است براى دردهاى فردى و اجتماعى و مجموعه‌اى است داراى ابعادى به اندازه يك انسان و يك جامعه\r\n","description":"","footnote":"","page_name":" 31 ","page_number":31},
  {"content":"\r\nبزرگ انسانى از زمان صدور آن تا هرچه تاريخ به پيش رود و هرچه جامعه ها بهوجود آيد و دولت ها و ملّت ها متحقّق شوند ، و هرقدر متفكران و فيلسوفان و محققان بيايند و در آن غور كنند و غرق شوند .\r\nهان ! فيلسوفان و حكمت اندوزان بيايند و در جملات خطبه اوّل اين كتاب الهى به تحقيق بنشينند و افكار بلندپايه خود را به كار گيرند و با كمك اصحاب معرفت و ارباب عرفان اين يك جمله كوتاه را به تفسير بپردازند و بخواهند به حق وجدان خود را براى درك واقعى آن ارضاء كنند ، به شرط آن كه بياناتى كه در اين ميدان تاخت و تاز شده‌است آنان را فريب ندهد و وجدان خود را بدون فهم درست بازى ندهند و نگويند و بگذرند ، تا ميدان ديد فرزند وحى را دريافته و به قصور خود و ديگران اعتراف كنند ; و اين است آن جمله : « مع كلّ شىء لا بمقارنة و غير كلّ شىء لا بمزايلة » .\r\nاين جمله و نظير آن كه در كلمات اهل بيت وحى آمده‌است ، بيان و تفسير كلام اللّه است كه در سوره حديد است و براى متفكران آخر زمان آمده‌است : ( و هو معكم اين ما كنتم ) ( 1 ) . » ( 2 )\r\nهنگامى كه مىشنويم انسان اشرف مخلوقات و مسجود ملائك است ، چون به پيرامون خويش نظر مىكنيم گرد ناباورى بر اين سخن مىنشيند ; امّا وقتى در تاريخ بشريت سلوك مىكنيم و به محمّد ( صلى الله عليه وآله و سلم ) و على ( عليه السلام ) و فاطمه ( عليها السلام ) و حسن ( عليه السلام ) و حسين ( عليه السلام ) و شهيدان راه عدالت و آزادى مىنگريم ، آنگاه مصاديق سخن فوق را يافته و درمى يابيم آنان كه از اين فرهنگ به دور افتاده‌اند - گرچه واجد حقوق انسانى خويش هستند - فرهنگشان به مراتب حيوانيت نزول كرده‌است .\r\nعلى ( عليه السلام ) آن روح بزرگى بود كه در ساعات تغسيل و تدفين پيامبر ( صلى الله عليه وآله و سلم ) نيز با او\r\n\r\n","description":"","footnote":"\r\n1 - سوره حديد ، آيه 4\r\n2 - صحيفه نور ، ج 14 ، ص 224 و 225 . پيام امام خمينى به شركت كنندگان در كنگره هزاره نهج البلاغه به تاريخ 27 / 2 / 1360\r\n","page_name":" 32 ","page_number":32},
  {"content":"\r\nبود ، امّا در همين لحظات كسانى به سقيفه شتافتند تا در غياب على ( عليه السلام ) سهم خويش را از قدرت بجويند و افسار خلافت را در دست گيرند ; با اين همه على ( عليه السلام ) مصلحت جامعه و حكومت نوپاى اسلامى را قربانى خلافت خويش نكرد ، و همين خود به تنهايى براى شناختن عظمت او كافى است . با شناختن ناراضيان و دشمنان دوره خلافت پنج ساله على ( عليه السلام ) پس از بيست و پنج سال حكومت ديگران - ناراضيانى كه از اشراف و طمّاعان و جاه طلبان و مقدّسان بودند و برخى بعدها نادم گرديدند - نيز مىتوان على ( عليه السلام ) و منش و روش او را شناخت . نهج البلاغه تراويده چنين روح بزرگى است .\r\nبه همين سبب در نهج البلاغه كه گلچينى از سخنان آن حضرت است و خود نماينده‌اى از روح بزرگ على ( عليه السلام ) ، اخلاق على ( عليه السلام ) ، حكومت و روش حكومت على ( عليه السلام ) و . . . است ، شخصيتى را مىبينيم كه هر صفحه از كتابش منشورى از حقيقت است و در هر صفحه نورى را به رنگى مىتاباند و جلوه‌اى از حقيقت را به كرشمه و رنگ و لباسى در مىآورد و از هر بعدى سخن مىگويد ; چنان كه به قول آيت الله طالقانى ( رحمه الله ) :\r\n« شخص بى اطلاع از شخصيت على ( عليه السلام ) درباره وحدت گوينده دچار ترديد مىشود » . ( 1 )\r\n« گاهى سخن او در ميدان نبرد و گاه بر منبر كوفه و گاهى در چاه و تنهايى است ، در اوج تواضع مىگويد : مرا مانند شاهان ساسانى بدرقه نكنيد . در تنهايى مىگريد و راز و نياز و سر به مهر دارد و . . . » . ( 2 )\r\nدر كتاب شريف نهج البلاغه درباره مبدأ و معاد ، آفرينش ، وحى و نبوّت ، اخلاق و سياست ، فلسفه و ادبيات ، اقتصاد ، اجتماع ، مدنيّت ، تاريخ و قضاوت سخن گفته شده‌است ، و هرچند متأسفانه از هر كدام سخنى كوتاه مانده و گلچين شده‌است امّا كوتاه است و پربار .\r\n\r\n","description":"","footnote":"\r\n1 - نهج البلاغه آيت الله طالقانى ، ص 7\r\n2 - همان ، ص 8 تا 11\r\n","page_name":" 33 ","page_number":33},
  {"content":"\r\n\r\nنويسنده كتاب « ديباچه‌اى بر رهبرى » درباره على ( عليه السلام ) مىگويد : « تاكنون تاريخ سياست جهان بر اريكه زمامدارى عملى ، چون على ( عليه السلام ) به خود نديده‌است » . و به قول شاعر عرب على ( عليه السلام ) جمع اضداد است : جمع صفات زهد ، سياست ، جنگ ، بلاغت و حكمت . و ابن ابى الحديد شارح معتزلى و سنّى مذهب نهج البلاغه در قرن هفتم مىنويسد : « چه بگويم نسبت به كسى كه حتى آنهايى كه دشمن او بودند فضيلت و كمالاتش را قبول داشتند » ( 1 ) .\r\nو البته آنچه فقيه عاليقدر آيت الله منتظرى ، شارح نهج البلاغه در مقدّمه كتاب درباره على ( عليه السلام ) و صفات او آورده‌است ما را از تكرارى ملال آور بى نياز مىسازد ; و اين آگاهى ها درباره على ( عليه السلام ) و صفات او ما را به روح بزرگ و تنهاى او هرچه بيشتر رهنمون مىگردد تا منبع سخنان گرانقدر او را هرچه بيشتر بشناسيم ، و اين بزرگى بى نظير على ( عليه السلام ) است كه او را « تنها » مىسازد .\r\nتنهايى على ( عليه السلام )\r\nشايد بتوان گفت كه انسانها به هر اندازه بزرگتر و كمال يافته تر باشند ، در جامعه تنهاتر مىشوند ; بر همين اساس مىتوان غربت على ( عليه السلام ) را چه در دوران حياتش و چه در ميان شيفتگان آينده‌اش گمانه زد ; و البته هرچه اين غربت بيشتر ، بار مسئوليت آنان نسبت به جامعه سنگين تر مىگردد ، مسئوليتى كه از تنهايى برمى خيزد .\r\n« تنهايى زاييده عشق است و بيگانگى . كسى كه به يك معبود و به يك معشوق عشق مىورزد ، با همه چهره هاى ديگر بيگانه مىشود و جز در آرزوى او نيست . كسى كه با افراد پيرامونش بيگانه‌است و با آنها متجانس نيست و در سطح آنها نيست ، تنها مىماند و احساس تنهايى مىكند .\r\nانسان به ميزانى كه به مرحله انسان بودن نزديك مىشود ، احساس\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 16\r\n","page_name":" 34 ","page_number":34},
  {"content":"\r\nتنهايى بيشترى مىكند . مىبينيم اشخاصى كه عميق ترند ، اشخاصى كه داراى روح برجسته تر و ممتازتر هستند ، از آنچه كه توده مردم هوس روزمرّه شان است و لذّت عموميشان ، بيشتر رنج مىبرند ; و يا مىبينيم كسانى را كه به ميزانى كه روح در آنها اوج مىگيرد و انديشه تعالى پيدا مىكند ، از جامعه و زمان فاصله مىگيرند و در زمان تنها مىمانند . شرح حال نوابغ را اگر بخوانيم مىبينيم كه يكى از صفات مشخص اين نوابغ تنهاييشان در زمان خود آنهاست . در زمان خودشان مجهولند ، غريب اند و در وطن خويش بيگانه‌اند .\r\nچه كسى تنها نيست ؟ كسى كه با همه ، يعنى در سطح همه است ، كسى كه رنگ زمان را به خود مىگيرد ، اين آدم احساس تنهايى و احساس تك بودن نمىكند ، چرا كه از جنس همگان است ، او در جمع است و با جمع مىخورد و مىپوشد و مىسازد و لذّت مىبرد .\r\nاحساس تنهايى و احساس عشق در يك روح به ميزانى كه اين روح رشد مىكند ، قويتر و شديدتر و رنج آورتر مىشود . درد انسان ، درد انسان متعالى ، تنهايى و عشق است .\r\nروزها شير نمىنالد ! در برابر نگاه روباهان ، در برابر نگاه گرگها و در برابر نگاه جانوران شير نمىنالد ، سكوت و وقار و عظمت خويش را بر سر شكنجه آميزترين دردها حفظ مىكند . امّا تنها در شبهاست كه شير مىگريد .\r\nنيمه شب به طرف نخلستان مىرود ، آنجا هيچ كس نيست ، مردم راحت آرميده‌اند ، هيچ دردى آنها را در شب بيدار نگاه نداشته‌است ; و اين مردِ تنها كه روى اين زمين خودش را تنها مىيابد ، با اين زمين و اين آسمان بيگانه‌است ، به نخلستان مىرود و هراسان است كه كسى او را در آن حال نبيند كه شير در شب مىگريد و در تنهايى . و باز براى اين كه ناله او به گوش هيچ فهم پليدى و هيچ نگاه آلوده‌اى نرسد ، سر در حلقوم چاه فرو مىكند و مىگريد . اين گريه از چيست ؟\r\n","description":"","footnote":"","page_name":" 35 ","page_number":35},
  {"content":"\r\nافسوس كه گريه او يك معما براى همه است ، زيرا حتى شيعيان او نمىدانند كه على چرا مىگريد . از اين كه خلافتش غصب شده ؟ از اين كه فدك از دست رفته ؟ از اين كه چه كسى روى كار آمده ؟ از اين كه او از مقامش . . . ؟ از اين كه . . . ؟ از . . . ؟ اين حرفها نيست ، يك روح تنها در دنيايى كه با آن بيگانه‌است ، در يك جامعه‌اى كه دائماً در آن زندگى مىكند ، امّا در سطح دركى كه ياران پيغمبر از اسلام داشته‌اند نتوانسته خودش را منطبق كند ، تنها مانده‌است و مىنالد » . ( 1 )\r\nحكماى اسلامى قواى انسان را به سه دسته « عقلانى » ، « شهوانى » و « غضب » تقسيم مىكنند ، و هرگاه يكى از اين قوا بر ساير قوا چيره مىشود انسان را به همان نام مىخوانند ; انسان موزون و عادل انسانى است كه قواى او به موقع وظيفه خويش را انجام دهند و نوعى تعادل و بهره گيرى بجا و مناسب از آنها انجام گيرد و مداخله بى جا در ساير قوا نكنند .\r\nاما شخصيت انسانها به محيطى كه در آن به سر مىبرند و رشد مىكنند بستگى دارد . در محيطى كه غريزه غيرت و مقاومت تقويت مىشود ( مانند محيطهاى جنگى و نظامى ) برخى از غرايز ديگر مانند رأفت ضعيف مىشود . در محيط علمى محض ، غريزه دفاع و مقاومت سست مىشود ; و به هرحال تعادل ميان قوا برقرار نمىگردد و در يك جا غريزه‌اى قوى و در جاى ديگر ضعيف است . امّا در على ( عليه السلام ) همه غرايز مثبت نيرومند بود و توازن شگفت آورى ميان آنها وجود داشت . ( 2 )\r\n« على در طول تاريخ تنها انسانى است كه در ابعاد مختلف و حتى متناقضى كه در يك انسان جمع نمىشود قهرمان است .\r\nهم مثل يك كارگر ساده كه با دستش ، پنجه‌اش و بازويش خاك را مىكند و در آن سرزمين سوزان بدون ابزار قنات مىكند ، و هم مانند\r\n\r\n","description":"","footnote":"\r\n1 - على تنهاست ، دكتر على شريعتى ، ص 16 تا 21\r\n2 - در اين مورد ن . ك . مقدّمه نهج البلاغه آيت الله طالقانى ، ص 4 تا 6\r\n","page_name":" 36 ","page_number":36},
  {"content":"\r\n\r\nيك حكيم مىانديشد ، و هم مانند يك عاشق بزرگ و يك عارف بزرگ عشق مىورزد ; هم مانند يك قهرمان شمشير مىزند ، و هم مانند يك سياستمدار رهبرى مىكند ، و هم مانند يك معلم اخلاق مظهر و سرمشق فضائل انسانى براى جامعه‌است ; هم يك پدر بزرگ است و هم يك دوست بسيار وفادار . چنين انسانى و در چنين سطحى معلوم است كه در دنيا تنهاست » . ( 1 )\r\nو شاهد همه اين ادّعاها ، تاريخ زندگى على و نهج البلاغه على است ، از همين روست كه بايد هر دو را شناخت ، زيرا على در همه جهات متعالى و الگو است .\r\nشناخت على ( عليه السلام ) از زبان خودش\r\nعناصر ضرورى براى ساختن يك جامعه ايده‌آل ، آزاد و انسانى در ميراث فرهنگى - دينى ما از آغاز وجود داشته‌است ; امّا صيادانى كه اين عناصر را كشف و شكار كنند و در طراحى جامعه به كار بندند وجود نداشته يا نادر بوده‌اند . جوهر آنچه امروزه به عنوان « اومانيسم » و اصالت دادن به انسان و كرامت انسانى مطرح است ، و اساس آنچه در اعلاميه حقوق بشر در قرن بيستم مندرج است ، در شخصيت و انديشه هاى امام على ( عليه السلام ) قابل بازيافت هستند .\r\nيكى از نويسندگان عرب با اشاره به حقوق بشر و اين كه همه قوانين اساسى در حكومتهاى دموكراسى بر حق مساوات ميان همه هموطنان صرف نظر از رنگ و نژاد و مذهب و طبقه تأكيد و تصريح دارند مىنويسد : حقوقى كه در اين قوانين بدانها پرداخته شده عبارتند از : 1 - حق حيات 2 - آزادى شخصى 3 - حق مالكيت فردى ( كه اين دسته از حقوق سه گانه شامل آزادى رأى و بيان و نوشتن و اجتماعات و . . . مىگردد ) 4 - حق تكثر سياسى و حق مبارزه سياسى 5 - حق مساوات در حقوق 6 - حق مورد حمايت قرار گرفتن در مجازات مانند حق وكيل گرفتن و . . . .\r\n\r\n","description":"","footnote":"\r\n1 - على تنهاست ، دكتر على شريعتى ، ص 22\r\n","page_name":" 37 ","page_number":37},
  {"content":"\r\nنويسنده مذكور سپس اين حقوق را در عالى ترين حدّ خود در نهج البلاغه تعقيب مىكند و به آن مستند مىسازد . ( 1 ) از جمله در فرازى از مقاله خود مىنويسد :\r\n« مسلمان و غيرمسلمان در حقوق مساوى هستند بهويژه در حق حيات ; امام على ( عليه السلام ) در اين زمينه مىگويد : « خون غيرمسلمان مانند خون ماست » و نيز مىفرمايد : « خون مسلمان مانند خون ذمّى - غيرمسلمانى كه در جامعه اسلامى و تحت حمايت آن است - محترم است » ; همچنين در برابر قانون و اموال عمومى مساوى هستند » .\r\nمدارك و مستندات اين حقوق در مقاله فوق مضبوط است .\r\nهمان على كه وقتى خلخال از پاى يك زن اهل ذمّه مىربايند ، صرف نظر از عقيده و ايدئولوژى آنان بر اين ستم ناراحت مىشود و مىگويد : « اگر مسلمانى از اندوه اين ستم بميرد قابل سرزنش نيست » . ( 2 ) و در نامه به مالك اشتر كه مأمور به حكومت مصر بود ، درباره رعايت حقوق مردم مصر مىنويسد : « فانّهم صنفان : امّا اخ لك فى الدّين او نظير لك فى الخلق » ( 3 ) مردم مصر - كه تو بر آنان حكومت مىكنى - يا برادر دينى تو هستند ( اگر مسلمانند ) و يا نظير تو هستند در خلقت ( يعنى آنان كه مسلمان نيستند بالاخره همنوع تو و انسانند ) .\r\nاساس اسلام بر عدالت و رعايت حقوق همه افراد استوار است . على ( عليه السلام ) هيچ نوع اجبارى را در امر حكومت و حتى پذيرفته شدن رهبرى خويش از سوى مردم تجويز نمىكرد . او در نخستين روزهاى خلافت كه ايام بيعت بود به آن دسته از يارانش كه از بيعت نكردن برخى از صحابه پيامبر ، مانند سعد بن ابى وقاص و عبدالله بن عمر ، با حضرت على ( عليه السلام ) نگران بودند فرمود : « هر كس را كه نمىخواهد\r\n\r\n","description":"","footnote":"\r\n1 - نهج البلاغة و الفكر الانسانى المعاصر ، المستشار الثقافى للجمهورية الاسلامية الايرانية بدمشق ، رجب 1414 ه‍ . ق ، مقاله : حقوق الانسان فى نهج البلاغة ، الدكتور حسين الزين ، ص 93 الى 103 ; و ايضاً مقاله : حقوق الانسان فى نهج البلاغة ، الدكتور على صادق الشيخ عمار ، ص 125 الى 136\r\n2 - نهج البلاغه ، خطبه 27\r\n3 - نهج البلاغه ، نامه 53\r\n","page_name":" 38 ","page_number":38},
  {"content":"\r\nبا من بيعت كند به شرط اين كه عليه مسلمانان قيام نكند و فتنه نينگيزد به حال خود واگذاريد » .\r\nاو حتى بالاتر از اين ، حرمت و آزادى و استقلال افراد را چنان محترم مىداشت كه در لحظات حساس و خطير جنگ نيز آن را ناديده نمىگرفت و مردم را در اين كه در جنگها به لشكر او بپيوندند يا نپيوندند تحت فشار قرار نمىداد ; با آن كه مردم با او بيعت كرده بودند و اطاعت از او واجب بود ، در جنگ صفّين همه را آزاد گذاشت تا هر كس مايل بود به صفّين برود و سهم مردان جنگى را از بيت المال بگيرد . امام حتى براى آنان كه از مرگ بيمى نداشتند امّا به هر دليل رغبتى به جنگ با معاويه نيز نداشتند راه سوّمى نشان مىداد كه از خانه نشينى بگريزند و بر خلاف ميل خويش هم به جنگ نروند ; امام فرمود : « هر كس ميل دارد مىتواند به نيروهايى كه در مرزهاى ايران و خراسان با كفار مىجنگند ملحق شود » . او چند تن از سران لشكر را به خراسان فرستاد تا خوارزم را فتح كنند . چندين شهر از جمله خوارزم و فرغانه در زمان خلافت امام على ( عليه السلام ) گشوده شد .\r\nامام على ( عليه السلام ) ميان آزادى فردى و آزادى جامعه تفاوت مىگذاشت و حدود آن را به دقت رعايت مىكرد ، به نحوى كه آزادى فرد مادامى كه به امنيت جامعه آسيب وارد نمىكند نبايد تحديد شود ; ( 1 ) و به گفته استاد شهيد مرتضى مطهرى : خوارج كه به امام مسلمين در هر كوى و برزن افترا بستند و هتك حرمت كردند و جوّسازى نمودند ، مورد تعرض قرار نگرفته و آزاد بودند و حتى حقوق آنها از بيت المال قطع نشد ، تا وقتى كه دست به شمشير بردند . از هنگامى كه به شرارت و كشتار دست زدند ، هزاران تن از خوارج را از دم تيغ گذراند . ( 2 )\r\nاخلاق سياسى امام در حكومت نيز چون بيانيه‌اى عليه سياستمداران و حتى بسيارى از زمامداران مدّعى پيروى او در همه ازمنه تاريخى است . او به مردمى كه در شهر انبار به پيشوازش آمده بودند و به رسم ساسانيان در ركاب او\r\n\r\n","description":"","footnote":"\r\n1 - ن . ك . مرد نامتناهى ، حسن صدر .\r\n2 - جاذبه و دافعه ، مرتضى مطهرى ، ص 143 تا 149\r\n","page_name":" 39 ","page_number":39},
  {"content":"\r\n\r\nپياده مىدويدند فرمود : « به خدا كه اميران شما از اين كار سودى نبرند و شما در دنيايتان خود را بدان به رنج مىافكنيد و در آخرتتان بدبخت مىگرديد » . ( 1 ) اين روش درست بر خلاف رويه آدمهاى اين روزگار است كه با خروارها توجيه ، تكريم خود را از سوى مردم تكريم روحانيت و تعظيم دين و شعائر دينى قلمداد مىكنند و مىگويند مادامى كه دستبوسى و پيشواز از سوى مردم عادى به قصد تقرب به خدا باشد مشركانه نيست و مصداق تعظيم شعائر است . البته كشف نيّت ها نيز امرى محال است ، و با اين توجيهات بستر آلوده شدن جامعه را مساعد مىكنند .\r\nبه گفته امام خمينى ( رحمه الله ) :\r\n« نگذاشتند حضرت امير ( عليه السلام ) مجال پيدا كند حكومت را به نحوى كه مىخواست پياده كند ; آنگاه كه حكومت دست ايشان نبود ، مجال نبود ; و آن وقت كه حكومت دست ايشان افتاد ، باز هم مجال ندادند حكومتى كه دلخواه او بود برقرار شود ; و ما بايد تا ابد از آن متأسف باشيم . اگر همچو مجالى براى ايشان پيدا مىشد آن حكومت براى همه كسانى كه مىخواهند به عدالت و امور الهى قيام كنند الگو مىشد ، ولى تأسف اين است كه نشد ، و آن قدرى كه شد باز هم نورش متجلّى است ، و همان اثر كمى هم كه از ايشان در باب حكومت مانده نشان مىدهد كه وضع بايد چه باشد » . ( 2 )\r\nعلى ( عليه السلام ) در نگاه ديگران\r\nهنوز نه تنها متفكران بيرون از قلمرو اسلامى ، بلكه بسيارى از انديشهوران جهان اسلام نيز على ( عليه السلام ) و نهج البلاغه او را نمىشناسند ، به گونه‌اى كه « محمّد عبده » يكى از عالمان نوانديش و مصلح معاصر و مفتى بزرگ مصر در مقدّمه شرح نهج البلاغه خويش اذعان مىنمايد كه به وسيله سيّد جمال الدين اسدآبادى از وجود كتابى چون نهج البلاغه آگاه شده و با مطالعه و تأمّل در آن مفتون اين كتاب گرديده‌است .\r\n\r\n","description":"","footnote":"\r\n1 - نهج البلاغه ، كلمات قصار ، شماره 37\r\n2 - صحيفه نور ، ج 18 ، ص 126\r\n","page_name":" 40 ","page_number":40},
  {"content":"\r\nاز اين رو مىتوان گفت كه على ( عليه السلام ) در ميان مسلمانان و غيرمسلمانان غريب است ; و اگر هر انسانى و اجتماعى به دو اندك معرفتى يابد ، شور و شررى در هستى او و جان او برمى افروزد ; تاكنون دهها محقق ، نويسنده ، و انديشمند عرب و غير عرب ، مسيحى و مسلمان ، شيعه و سنّى ، اروپايى و شرقى ، مذهبى و ماركسيست و لائيك كه توفيق آشنايى با على ( عليه السلام ) و تاريخ او و سخنان او را داشته‌اند در ستايش از عظمت هاى او سخن گفته و نهج البلاغه را از نظر ادبى و محتوايى ستوده‌اند . نمونه‌اى از آنها « شبلى شميّل » از متفكران لائيك عرب است كه به امور ماوراءالطبيعى اعتقاد ندارد . شبلى شميّل درباره امام على ( عليه السلام ) مىگويد :\r\n« پيشوا ، على بن ابيطالب ، بزرگ بزرگان ، يگانه نسخه‌اى است كه نه شرق و نه غرب ، نه در گذشته و نه امروز صورتى مطابق اين نسخه نديده‌است » . ( 1 )\r\nوى سخن مزبور را هنگامى بر قلم جارى كرده‌است كه تاريخ گذشته صدها شخصيت برگزيده و ارزشمند همچون : سقراط ، افلاطون ، ابن سينا ، الكندى ، دكارت ، كانت ، هگل و . . . را به خود ديده‌است ، اما شبلى شميّل همه آنها را نيز همسنگ على ( عليه السلام ) نمىداند .\r\n« پطرو شفسكى » محقق ماركسيست و مشهور روس نيز مىگويد :\r\n« على تا سر حدّ شور و عشق پايبند دين بود ، صادق و راستگو و در امور اخلاقى بسيار خرده گير و از مال جويى و مال پرستى به دور بود . بى شك او هم مردى سلحشور هم شاعر به شمار مىآمد ، و تمام صفات لازمه اولياء الله در وجودش جمع بود » . ( 2 )\r\n\r\n","description":"","footnote":"\r\n1 - صوت العدالة الانسانية ، جرج جرداق ، ص 19 ، چاپ اوّل ( به نقل از ترجمه و تفسير نهج البلاغه ، محمّدتقى جعفرى ، جلد اوّل ، چاپ اوّل 1357 ، ص 171 )\r\n2 - اسلام در ايران ، پطرو شفسكى ، ترجمه كريم كشاورز ص 49 و 50 ( به نقل از ترجمه و تفسير نهج البلاغه ، محمّدتقى جعفرى ، جلد اوّل ، ص 176 ; يادآورى مىشود اين كتاب از ص 168 تا 193 به بيان ديدگاهها و نظريات متفكران عرب و غير عرب ، مسلمان و غير مسلمان درباره على ( عليه السلام ) و نهج البلاغه اختصاص داده شده‌است ) .\r\n","page_name":" 41 ","page_number":41},
  {"content":"\r\n\r\nضرورت آشنايى با على ( عليه السلام ) و نهج البلاغه او\r\nما محتاج على ( عليه السلام ) و شناختن او هستيم . بخشى از منبع شناخت او تاريخ زندگانى اوست و بخشى ديگر نهج البلاغه او . زندگانى او كتاب ناطق و عملى اوست و نهج البلاغه‌اش كتاب كلمه و بيان .\r\n« قبل از هر شعر و هر ستايش و هر تجليلى از على و حتى قبل از محبت على ، معرفتِ على است كه نياز زمان ما و جامعه ماست . محبت بى معرفت ارزش ندارد . . . على اگر يك رهبر است ، يك امام است و يك نجات بخش است ، و مكتب او اگر روحِ يك جامعه است ، اگر راهِ يك جامعه است و اگر نشان دهنده مقصد و حيات و تمدن در يك ملّت است ، در آشنايى با مكتب او و آشنايى با شخصيت اوست ; نه محبت تنها نسبت به كسى كه نمىشناسيم ، زيرا اگر محبت تنها بدون آشنايى ثمرى مىداشت بايد به نتايج بزرگ مىرسيديم ; امكان ندارد جامعه‌اى و ملّتى على را بشناسد و مذهب على را بفهمد و بداند و از شكنجه آميزترين و سخت ترين محروميت هايى كه جامعه هاى عقب مانده دارند رنج ببرد . اگر مىبينيم پيرو على و كسى كه براى على اشك مىريزد و كسى كه محبت على در قلبش موج مىزند سرنوشتش و سرنوشت جامعه‌اش دردناك است ، معلوم است كه على را نمىشناسد و تشيّع را نمىفهمد هرچند كه ظاهراً شيعه باشد .\r\nنهج البلاغه بعد از قرآن بزرگترين كتاب ماست كه آن را نمىخوانيم و نمىدانيم و نمىشناسيم ، چنان كه قرآن هم همين طور ; از قرآن فقط ستايش مىكنيم ، مىبوسيم و تبرّك مىدانيم . چه تأثيرى مىتواند داشته باشد وقتى كه درونش را ندانيم چه مىگويد ؟\r\nنهج البلاغه به اقرار اغلب دانشمندان و نويسندگان و ادباى حتى معاصر غير شيعىِ عرب زيباترين متن است ; . . . امّا من معتقدم كه از\r\n","description":"","footnote":"","page_name":" 42 ","page_number":42},
  {"content":"\r\n\r\nهمه سخنانى كه على در مدّت عمرش گفته است جمله‌اى از همه رساتر ، بليغ تر ، زيباتر ، اثربخش تر و آموزنده تر وجود دارد و آن : « بيست و پنج سال سكوت على است » كه خطاب به همه انسانهاست ، انسانهايى كه على را مىشناسند . بيست و پنج سال سكوت در نهايت سختى و سنگينى براى يك انسان ، آن هم نه يك انسان گوشه گير و راهب بلكه يك انسان فعال اجتماعى . اين سكوت خود يك جمله است ، يك سخن است . بنابراين امام گاه با سخنش حرف مىزند و گاه با سكوتش ، گاه با پيروزيش درس مىدهد و گاه با شكستش . خطاب او به ماست و رسالت ما نيز معلوم است ، شناختن اين درسها ، و خواندن اين سخنان و شنيدن اين سكوتها » . ( 1 )\r\nمقايسه شرحها و نقد و نظرى بر آنها\r\nكتابهاى مربوط به نهج البلاغه سه دسته‌اند :\r\n1 - ترجمه نهج البلاغه : ترجمه هاى موجود از نهج البلاغه يا ترجمه دقيق و شايسته‌اى هستند كه همه نهج البلاغه را شامل نمىشوند ، مانند نهج البلاغه آيت الله طالقانى ; و يا ترجمه‌اى كامل از نهج البلاغه هستند امّا غير دقيق ، مانند ترجمه مرحوم جواد فاضل ; كه به قولى مىتوان گفت نهج البلاغه مرحوم فاضل است نه نهج البلاغه حضرت على ( عليه السلام ) .\r\nدر اينجا بايد به ترجمه دكتر سيّد جعفر شهيدى هم اشاره كرد كه شايد بتوان آن را از بهترين ترجمه هاى نهج البلاغه دانست . ويژگى اين ترجمه رعايت سجع نهج البلاغه در ترجمه فارسى است . استاد شهيدى با تسلّطى كه بر زبان فارسى دارد به خوبى از انجام اين مهم برآمده‌است .\r\nبگذريم از اين كه در ارزش گذارى ترجمه ها بايد به اين نكته اساسى توجّه كرد كه همواره فقط بخشى از معانى و مفاهيم و علائم و پيامها از طريق ترجمه\r\n\r\n","description":"","footnote":"\r\n1 - على تنهاست ، دكتر على شريعتى\r\n","page_name":" 43 ","page_number":43},
  {"content":"\r\nمنتقل مىشوند و برخى در متن اصلى مىمانند و لذا دقيق ترين برگردان نيز نمىتواند جايگزين متن اصلى شود ، زيرا هيچ ترجمه‌اى وفادار به تمام متن اصلى نخواهد بود .\r\n2 - شروح ناقص : عمده كتبى كه در شرح نهج البلاغه تحرير شده‌اند ، شرح خطبه يا خطبه ها ، شرح نامه يا نامه ها و يا شرح قسمتى از نهج البلاغه است . برخى از شروح نيز موضوعى هستند ، مانند اين كه درباره نبوّت يا اصولاً عقايد به گزينش و بيان و شرح سخنان امام على ( عليه السلام ) در نهج البلاغه كه مرتبط با موضوع است پرداخته‌اند ; پاره‌اى از اين كتابها مانند شرح عبده مبسوط است ، امّا فقط بخشى از نهج البلاغه را شامل مىشود .\r\n3 - شروح كامل : از شروح كامل مىتوان دو شرح را نام برد كه يكى شرح و تفسير نهج البلاغه محمّدتقى جعفرى است و ديگرى شرح ابن ابى الحديد معتزلى . شرح نسبتاً كامل ديگرى ترقيم يافته‌است به نام شرح نهج البلاغه « المقتطف من بحارالانوار للعلامة المجلسى » ( 1 ) . شرح مذكور بر پايه چهار شرح از ابن ميثم ، ابن ابى الحديد ، راوندى و كيدرى تنظيم و تصحيح شده ; و توضيحات كلام حضرت على ( عليه السلام ) را از خلال بحارالانوار اخذ كرده‌است ; اين شرح در حقيقت شرحى نقلى به شمار مىآيد .\r\nدر مورد شروح بايد به اين نكته توجّه داشت كه در اغلب آنها بيش از آن كه مطالب مسطور عبارت از شرح مفاد نهج البلاغه باشد ، مشتمل است بر شرح افكار پراكنده مقرّر آن . شارح از مجموعه‌اى از مباحث عقلى و ذهنى و اجتماعى و . . . پراكنده در حول محور يكى از سخنان امام استفاده كرده و به بهانه كلام امام فصل كشافى از افكار و انديشه هاى خويش را به ميان نهاده‌است ، به گونه‌اى كه اگر سخن امام را از ميان مجموعه گفتارها برداريم هيچ خللى ايجاد نشده ، و گويى نويسنده‌اى به نگارش اثرى در تبليغ انديشه هاى شخصى خويش پرداخته‌است . اين قبيل كتابها كمتر در خدمت شناختن محتواى سخن امام بوده ، امّا در عين حال\r\n\r\n","description":"","footnote":"\r\n1 - اين كتاب توسط آقاى على انصاريان استخراج و تنظيم شده‌است .\r\n","page_name":" 44 ","page_number":44},
  {"content":"\r\nحاوى مطالب مفيد و ارزشمندى است كه به كلام امام متبرك گرديده‌اند .\r\nاز آخرين شروح كتاب حاضر تحت عنوان « درسهايى از نهج البلاغه » است . امّا در كتاب حاضر هرجا شارح ارجمند از سخن اصلى امام ( عليه السلام ) اندكى دور افتاده است ، در واقع مطالب ارائه گرديده صرفاً توضيح بيشترى در خدمت شكافتن و شناختن همان موضوع است .\r\nبراى نمونه يكى از شارحين كه البته كتابش حاوى مطالب سودمندى نيز هست در تفسير خطبه شانزدهم درباره جمله « شُغِلَ مَنِ الجَنَّةُ و النّارُ اَمامَهُ » ( آنان كه بهشت و دوزخ را پيش روى دارند از بازيچه ها و آرزوهاى دور و دراز روى گردان هستند ) حدود سه صفحه درباره بهشت و دوزخ مىنگارد و سپس وارد بحث مبسوطى درباره ارزش فلسفى كار و كوشش ، كار و كوشش از ديدگاه قرآن ، عمل بدون معرفت و معرفت بدون عمل ، تجسم كار در ابديت ، اصالت كار از ديدگاه قرآن ، ارزش اجتماعى كار از ديدگاه متفكران ، اسراف ، رزق و بهره بردارى از آن ، نظامهاى كار در گذشته و اكنون ، كار فكرى و كار عينى ، ابعاد كار عضلانى و . . . مىشود كه اين مباحث نيمى از كتاب را به خود اختصاص مىدهد ; اما از آنجا كه اگر به همين منوال ادامه مىداد براى يك خطبه بايد چند جلد سخن سرايى مىشد ، بقيه خطبه شانزدهم در خلال چهارده صفحه بعدى بيان شده‌است ، و لذا هيچ تعادلى ميان شرح مطالب نيست . مشابه آن در ساير مجلدات و شرح ساير خطبه ها نيز ديده مىشود .\r\nدر يك مقايسه ميان شروح مختلف تفاوتهاى زير كم و بيش مشهودند :\r\n1 - بعضى كتابها مفيد ولى كثيراللفظ و قليل المعنى هستند .\r\n2 - بعضى سخن امام را بهانه كرده و مجموعه‌اى از حرفهاى مانده در دل خود را مىگويند ، نه شكافتن خود كلام و آنچه مستقيماً به خود كلام مربوط مىشود ; كه اگر آنچه را غيرمستقيم مربوط مىشود اصل قرار دهيم ، همه چيز به هم مربوط مىگردد ، و مىتوان بر اساس قاعده « الكلام يجرّ الكلام » در مورد يك جمله دهها صفحه نوشت ; امّا ديگر آنچه تقرير مىشود شرح كلام امام نيست بلكه\r\n","description":"","footnote":"","page_name":" 45 ","page_number":45},
  {"content":"\r\nشرح انديشه ها و محفوظات شارح است .\r\n3 - كتاب حاضر خاصيت درسى و عمومى داشته و گاهى به مناسبت ، گريزى هم به مسائل جارى جامعه زده ; امّا اين امر با اين حال كتاب را از موضوع خود خارج نساخته و كتاب بر موضوع و جايگاه خود ايستاده‌است . آنجايى هم كه لختى از موضوع خارج شده ، براى روشن كردن كلام امام است ; چنان كه در خصوص خطبه اول نهج البلاغه كه بار فلسفى گرانى دارد بايد نخست مقدّماتى را كه مربوط به خطبه و مطالب اصلى آن است بيان كنند .\r\n4 - غالب شروح ، در مباحث اخلاقى ، واحد تحليل را منحصراً فرد قرار مىدهند ، و يا اين كه اساساً بار سياسى و اجتماعى ندارند و يا بار اجتماعى و سياسى آن ضعيف است .\r\n5 - ويژگى نقد گفته هاى ديگران را مگر در موارد شاذّ و نادر ندارند .\r\n6 - مقابله نسخ و مراجعه به متن هاى متعدد و توجّه به تفاوتهاى آنها يا اصلاً رؤيت نمىشود يا به ندرت قابل مشاهده است .\r\n7 - فاقد عنصر واژه شناسى و تاريخچه واژگان در موارد ضرورى هستند .\r\n8 - در كتاب حاضر گاهى تفصيل ديده مىشود ; امّا خواننده برخى از شروح ديگر وقتى آنها را مىخواند احساس مىكند كه نويسندگان آنها بنا را بر اطناب گذاشته‌اند ، اطنابى كه تصنّع و تكلّف از آن به خوبى محسوس است ، و اين چيزى است كه خواننده خود مىتواند از آنها استنباط كند ، گويى نظير اين است كه كسى پيش از آغاز شرح نهج البلاغه تصميم گرفته باشد كه اين شرح در ده يا بيست جلد انتشار يابد و لذا گاه آنقدر مطلب را كش مىدهد كه مثل تخت پروكوست يونانى به قاعده شود . ( 1 )\r\n\r\n","description":"","footnote":"\r\n1 - « پروكوست » يك راهزن يونانى بود كه كاروانها را چپاول مىكرد و پس از آن كه اموال آنها را تصرف مىكرد افراد را روى تختى مىخوابانيد ، هر كس كه طول قد او از اندازه تخت بزرگتر بود پايش را مىبريد تا به اندازه تخت شود ، و هر كس كه اندازه او كوتاهتر بود آنقدر او را مىكشيدند تا برابر تخت شود .\r\n","page_name":" 46 ","page_number":46},
  {"content":"\r\n\r\nويژگى ها و امتيازات اين كتاب\r\nدر ميان خوانندگان شايد كسانى يافت شوند كه از ميان نظرات مندرج در اين كتاب ، با برخى از آنها موافق نباشند ; ليكن در صورت دارا بودن كمترين انصاف ، نمىتوانند امتيازات و برتريها و پر مايگى كتاب را انكار ورزند ; به نحوى كه مىتوان مدّعى شد اگر كسى همه اين كتاب را از چشم كنجكاو خويش نگذراند ، خسران ديده‌است . بيش از هر چيز ، چند نكته بسيار مهم و درخور توجه در خصوص تدريس مطالب اين كتاب و محتويات آن جلب نظر مىكند :\r\n1 - نحوه طرح مباحث : چون تدريس مطالب اين كتاب براى عموم بوده‌است نه براى خواص - بخش هايى از آن در سالهاى اوّل انقلاب از راديو و تلويزيون جمهورى اسلامى پخش مىشد ، و مخاطب بخش هاى ديگر آن هم مردم عادى بوده‌اند كه هر روز از نقاط مختلف به زيارت معظم له مىآمدند - از ورود به بحث هاى تخصصى و پيچيده اجتناب شده‌است ، امّا در عين حال مباحث به نحوى ارائه شده‌اند كه عوام بفهمند و خواص بپسندند . لذا مباحث پيچيده نيز در نهايت روانى و سلاست بيان شده‌اند ; و البته اين يك قاعده كلّى است كه تا فردى كلام ، سخن يا عقيده‌اى را خوب نفهميده باشد قادر نيست آن را به خوبى و روانى تفهيم نمايد ، بنابراين بازگو كردن مباحث غامض فكرى و فلسفى به زبانى ساده ، حاكى از چيرگى و تبحر حضرت استاد در آن زمينه هاست . با توجّه به اين كه اين سلسله درسها نخست براى همگان از صدا و سيماى سراسرى ، و سپس براى مراجعين و مردم عادى در مدرَس معظم له ارائه مىشد ، نفس تدريس عمومى آن از سوى معظم له خود اقدامى ستودنى است .\r\n2 - جامعيت : عاملى كه به شخصيت على ( عليه السلام ) جامعيت بخشيده تاريخ و بسترى از حوادث و ابعاد زندگانى است كه على ( عليه السلام ) در آن پرورش يافته‌است . او در سالهاى استبداد قريش ، زندگى مخفى و مبارزه با ستم مشركان را تجربه كرده ، تبعيد و هجرت ، جنگ و مبارزه با حكومت جور ، برپايى يك انقلاب بزرگ اسلامى در كنار پيامبر و نقش مهم در تشكيل حكومت پيامبر ، تبعات و پيامدهاى تأسيس حكومت\r\n","description":"","footnote":"","page_name":" 47 ","page_number":47},
  {"content":"\r\nنوپاى اسلامى و تغيير چهره ها و رخنه فرصت طلبان ، دسيسه منافقان ، فريفتگى قدرت و غنيمت در ياران پيامبر و عهده دارشدن حكومت پنج ساله و پيش از آن دوران بيست و پنج ساله كناره گيرى و عرفان و نيايش هاى شبانه و . . . همه و همه را تجربه كرده بود . از همين رو كسى هم كه در متن مبارزه ، در مقام علميت و فقاهت ، در متن سياست و حكومت ، در كنار منتقدين و در وادى تهذيب و . . . بوده ، به سبب شباهتى افزونتر دركى دقيق تر از كلام و رفتار امام على ( عليه السلام ) خواهد داشت .\r\nغالب مفسران نهج البلاغه يك بُعدى بوده‌اند ، يا فقط عالم بودند يا فقط عارف يا سياستمدار يا مبارز ; و به هرحال يك يا دو ويژگى از اين قبيل را واجد بوده‌اند ، امّا شارح ارجمند اين كتاب جامعيتى دارد كه به او توانايى درك و تبيين ابعاد نهفته اين كتاب را مىبخشد . شرح خطبه شقشقيه و شرح خطبه پنجم و ششم از جمله نمونه هايى است كه نشان مىدهد كسى كه خود در متن سياست بوده سخن امام ( عليه السلام ) را چگونه درك مىكند . البته در اين موارد ، زمان و سال ايراد شرح خطبه نيز در خور توجّه‌است . در موارد عديده‌اى نيز توصيه هاى متناسبى را از كلام امام براى مسئولان و زمامداران برگزيده و بيان كرده و تجارب امام على ( عليه السلام ) را در دوره كوتاه حكومتش به آنان انتقال مىدهد و با نگرشى حكومتى و عينى به تفسير سخنان امام مىپردازد .\r\n3 - مبانى موضع گيريهاى فقيه عاليقدر در نهج البلاغه : مبناى بسيارى از ديدگاهها و عملكردها و مواضع آيت الله منتظرى را در طول ساليان پس از انقلاب در خلال درسهايى از نهج البلاغه كه در فاصله سالهاى 1359 تا 1365 ايراد مىگرديد ، مىتوان فهميد ; مانند مواضع وى در امور زندانها ، كه مبانى اين مواضع را علاوه بر كتب فقهى ايشان مانند « دراسات فى ولاية الفقيه » ( مبانى فقهى حكومت اسلامى ) در اين كتاب نيز مىتوان ديد .\r\nپايه موضع گيريهاى آيت الله منتظرى نسبت به اشخاص را هم مىتوان از اين كتاب دريافت ، از جمله درسهاى خطبه منافقين ( خطبه 194 عبده ) و مشخصاً در مورد عيب جويى از افرادى كه سابقه نيكويى نداشته امّا توبه كرده و حقيقتاً\r\n","description":"","footnote":"","page_name":" 48 ","page_number":48},
  {"content":"\r\nنادم گرديده‌اند و اكنون دليلى بر اصرار و ادامه رفتارهاى قبلى آنها وجود ندارد ، همچنين در مورد افشاگرى عليه افراد و گروهها ، الهامات وى از نهج البلاغه آشكار است . در جلد دوّم مبناى امام ( عليه السلام ) را در مورد جاذبه داشتن بيش از دافعه توضيح مىدهد كه در حقيقت يكى از بارزترين مشخصات شارح عاليقدر در نحوه برخورد و سلوكشان با ديگران بوده‌است .\r\n4 - غناى سياسى : پاره‌اى از مقولات نهج البلاغه صرفاً مورد بهره برداريهاى يك بعدى و اخلاقى قرار گرفته‌اند و ابعاد ديگر آنها مغفول مانده و كسى به رازهاى نهفته ديگر آن عنايتى نورزيده‌است . در اين كتاب بعضاً به بواطن مقصود يا مقاصد امام ( عليه السلام ) رجوع شده‌است .\r\nدرباره خطبه همام ( خطبه 193 عبده ) هنگامى كه شارح ارجمند به اين سخن امام ( عليه السلام ) درباره صفات متقين مىرسد كه مىگويد : « و تحرّجاً عن طمع » ( كسانى كه از طمع اجتناب مىكنند ) نگاهى وسيع تر بدان مىافكند . در حالى كه مقوله طمع و طمعكارى در ذهن و انديشه ما يك امر سوء اخلاقى است كه معمولاً در مورد خورد و خوراك و نظاير آن كاربرد دارد ، در اينجا به عنوان يك امر سياسى مطرح بوده و كاربرد سياسى - حكومتى يافته و رفتار زمامداران با آن تحليل مىشود .\r\nاين نوع نگاه حاكى از ديدگاه وسيع مفسّر است و اين كه چگونه كسى كه وارث تجارب ويژه‌اى در زندگى است ، مىتواند درك جديدى را از مفاهيم حتى مفاهيمى كه به صورت اخلاقى و فردى مطرح بوده‌اند ارائه كند و فرهنگ پربارى را سامان دهد ، احيا كند و كشف نمايد .\r\nنمونه ديگرى از خلال نمونه هاى متعدد : آيت الله منتظرى به سبب رويارويى با اصحاب نفاق ، چه در سالهاى پيش از انقلاب اسلامى و چه در ساليان پس از انقلاب ، و آگاهى دقيق از ترفندهاى آنان ، چنان خطبه امام على ( عليه السلام ) را درباره منافقين ( خطبه 194 عبده ) مىشكافد و تبيين مىكند كه گويى با چشم بصيرت خويش راههاى مخفى لانه موشها را نشان مىدهد و روان منافقان را مىكاود و هنگامى كه در برابرش مىنشينند باطن آنها را مىبيند ; و با اين تبيين عميق خود ،\r\n","description":"","footnote":"","page_name":" 49 ","page_number":49},
  {"content":"\r\nدانش و شناخت ضرورى در مورد منافقين را در اختيار مؤمنين و مسئولين و دستگاههاى حفاظتى و امنيتى مىگذارد . البته ايشان اين بصيرت را تا حدّ زيادى مرهون امام على ( عليه السلام ) و خطبه هاى اوست .\r\nهنر حضرت آيت الله منتظرى كه به تفسير او امتياز ويژه‌اى بخشيده اين است كه صفات منافقين را از حدّ صفات صرفاً اخلاقى و فردى فراتر برده و عملكرد آنها را هم در قالب شخصى و هم در دستگاه حكومتى نشان مىدهد . خطبه منافقين را بيشتر شارحان در قالبهاى شخصى و صفات فردى توضيح داده‌اند ، و شايد نخستين بار است كه شارحى علاوه بر آن كه به آن به مثابه يك جريان مىنگرد و از بعد فردى آن هم غفلت نمىكند ، از ديدگاه حكومتى و اجتماعى و كلان ، نقش منافقين را با الهام از نهج البلاغه بيان مىكند ، و حتى در ديدگاهى وسيع تر روشهاى منافقانه استعمار را در كشورهاى ديگر بيان كرده و صفات منافقين را بر آنها و روشهاى آنان نيز منطبق مىسازد ; و نشان مىدهد كه سخن امام على ( عليه السلام ) در مورد منافقين ، هم مصداق فردى و شخصى دارد هم مصداق كلّى ، و هم در مقياس ملّى و هم در مقياس بين المللى كاربرد دارد ; و اگر كسى روش منافقين را بشناسد و آن را صرفاً منطبق با فرد نكند ، بلكه به مثابه يك دانش سياسى در مواجهه هاى فردى و ملّى و جهانى به كار بندد ، قادر است در برابر هر نوع خصمى نسبت به شگردهاى منافقانه آن مصونيت يابد .\r\nبهره گيرى شارح از تجارب سياسى خود را در فرازهاى گوناگونى مىتوان مشاهده كرد . شرح خطبه 199 عبده كه درباره « امانت » به عنوان يك مقوله اخلاقى سخن مىگويد و آن را به مقولات حكومت ، مقام و مسئوليت تعميم مىدهد ، نمونه‌اى از تلفيق اخلاق با سياست و حكومت است ، و تنبّه به اين كه اخلاق صرفاً جنبه فردى ندارد و براى مردم عادى نيست و پست و مقام خود يك مسئوليت است .\r\n5 - حقيقت آزادگى : تدريس اكثر مطالب اين كتاب در ايام اقتدار و بسط يد بوده‌است . چه بسيارند رجالى كه تا بيرون از دايره قدرت قرار دارند پرخاشگر ، انقلابى ، آزادى خواه ، اصلاح طلب و مردمدارند ، ليكن از هنگامى كه به قدرت\r\n","description":"","footnote":"","page_name":" 50 ","page_number":50},
  {"content":"\r\nمى رسند همه چيز را فراموش مىكنند ، و يا مىتوان گفت اگر به قدرت مىرسيدند و آن را در اختيار داشتند ديگر نمىتوانستند شعار انقلابى سر دهند . « انقلابىِ اصيل » آن است كه در هر موقعيتى انقلابى باشد و در عين دستيابى به اقتدار نيز موضع انقلابى و انصاف و آزادى خواهى براى همگان را داشته باشد . بى شك دفاع از حقوق هم مسلكان و هم رأيان ، چه در موضع قدرت و چه هنگام فقدان آن هيچ هنرى نيست ، كه در اين صورت اگر نام آن را آزادى خواهى بگذاريم ، همه ديكتاتورهاى تاريخ آزادى خواه خواهند بود . آزادى خواهى به معناى دفاع از حقوق كسانى است كه با ما هم عقيده نيستند . در تاريخ معاصر ايران و شايد پيش از آن ، جز ايشان چهره‌اى را نمىيابيم كه در موضع قدرت از حقوق مخالفان خويش حمايت كند و در نهايت قربانى دفاع از منافع و حقوق كسانى گردد كه با آنان از حيث اعتقادى و سياسى مخالف است .\r\nاز اين زاويه ، طرح روش امام على ( عليه السلام ) و نيز روش برخورد با مردم و مبانى حفظ و حمايت حقوق همگان از سوى كسى كه خود در موضع قدرت بوده‌است ، ارزش ويژه‌اى بدان مىبخشد .\r\n6 - عامليت : يكى ديگر از ويژگى هاى مدرس عالى مقام نهج البلاغه عامل بودن اوست به آنچه در اين كتاب درباره انسان مؤمن تقرير كرده‌است . چه بسيارند كسانى كه حتى در هنگام تصدّى مقام و قدرت ، شعارهاى انقلابى خود را حفظ كرده ولى در عمل وفادارى و صداقتى نشان نمىدهند و به گونه‌اى ديگر عمل مىكنند . مرورى بر تاريخ انقلابات جهان مصاديق فراوانى از اين ادّعا را فراروى ما مىنهد . يكى از نكات شايان توجه اين كتاب كه موجب مىشود پيامها و توصيه هاى اخلاقى آن در نفس انسان راه يابد و در روح او رسوخ كند ، اين است كه گوينده آنها با عمل خويش آن تذكرات را امضا كرده و بدان حرمت و اعتبار افزونترى بخشيده‌است . مىدانيم كسى كه به آنچه خود مىگويد عمل كند ، كلامش در عمق جان انسان مىنشيند ; اما شنيدن اندرزهاى كسى كه پندهاى اخلاقى فقط در لقلقه زبان اوست اشمئزاز مىآفريند .\r\nامام خمينى ( رحمه الله ) در سخنى بدين مضمون مىفرمايد : « آخرين چيزى كه از قلب\r\n","description":"","footnote":"","page_name":" 51 ","page_number":51},
  {"content":"\r\nانسان بيرون مىرود حبّ جاه است ، و حتى اولياءالله هم بدان گرفتارند » . در اين كتاب شارح ارجمند بارها درباره مقام و مسئوليت سخن گفته و توصيه هايى بيان كرده‌اند كه هر خواننده‌اى بى اختيار آنها را با گوينده‌اش و عدم تعلّق خاطر او به مقام تطبيق خواهد كرد .\r\n7 - لزوم جامع الاطراف بودن شارح : جامعيت نهج البلاغه چنان است كه هر كس به فراخور تخصّص خويش توشه‌اى از آن برمى گيرد ; سياستمدار و عالم سياست از فرازهاى سياسى آن ، متكلم و فيلسوف از مباحث اعتقادى و فلسفى آن و . . . . به همين روى شرحهايى كه از نهج البلاغه نوشته شده‌اند هر كدام بُعدى از اين ابعاد را پيموده‌اند ; امّا فقيه عاليقدر به سبب شخصيت جامع الاطراف خويش توانسته‌است در بيشتر ابعاد توانايى هاى نهج البلاغه را نشان دهد .\r\nاين كتاب توسّط عالمى شرح شده‌است كه وقتى خطبه نخست نهج البلاغه و خطبه هاى 104 ، 185 و 186 را شرح مىدهد ، فيلسوف مسلّطى است كه سالها بر كرسى تدريس منظومه و اسفار در حوزه علميه قم تكيه زده‌است .\r\nهنگامى كه به مباحث كلامى و اعتقادى مىرسد ، متكلمى است متبحر ، كه البته بيشتر بر آراى كلاسيك تكيه دارد و به ندرت هم شاهد آميزه‌اى از كلام كلاسيك و مدرن در بحثهاى او هستيم .\r\nهنگامى كه در شرح مطالب به ابعاد فقهى نهج البلاغه مىرسد ، فقيه بزرگى به چشم مىآيد كه آثار علمى و فقهى او و شاگردانش و نيز اقارير اساطين فقه در بيان عظمت فقهى ايشان بر همگان آشكار است .\r\nهم او هنگامى كه به مبارزه و سياست مىرسد ، فقيهى است كه سالها در كوران مبارزه با رژيم شاه حبس ها و شكنجه ها و تبعيدها ديده و با آگاهى هاى عينى خويش بدان ، و درك و تجربه موقعيت على ( عليه السلام ) به شرح سخنان امام مىپردازد .\r\nوقتى به زهد مىرسد و به تحليل سخنان على ( عليه السلام ) و سيره عملى حضرت مىنشيند ، شخصيت بى ريا ، بى آلايش ، صادق و صميمى او كه شهره آفاق است و منكرانش نيز بدان اقرار دارند ظاهر مىشود ; چنان كه برخى كسان ، همين قوّتهاى او را از ضعف هايش شمرده‌اند .\r\n","description":"","footnote":"","page_name":" 52 ","page_number":52},
  {"content":"\r\nهنگامى كه به بحث از حكومت و دقايق مديريت و اجرا مىرسد ، مىدانيم كه او خود ساليانى در سطح عالى اداره كشور بوده‌است و مديريت و حكومت ها را فقط در كتابها نخوانده بلكه در عمل نيز آن را آزموده‌است .\r\nهنگامى كه به بحث از نجوم و خلقت آسمان و زمين مىرسد ، از دانش جديد بهره مىجويد و انديشه هاى علم جديد را باز مىگويد .\r\nبه فصاحت و بلاغت كلمات حضرت امير ( عليه السلام ) و تبيين معانى سخنان او كه مىرسد ، اديب و لغت شناس كم نظيرى است كه با شكافتن لغات و معانى آنها و تميز نهادن دقايق واژگان ، دريچه‌اى را براى ورود به اعماق سخن امام به روى خواننده مىگشايد و خواننده را از نگاه سطحى به سخن امام باز مىدارد . مىدانيم كه هرچه دايره و تعداد واژگان آدمى فراختر باشد ، توانايى انديشيدن ، بيان كردن ، انتقال ظريف ترين مفاهيم ، اختراع و پويايى براى او افزونتر است .\r\nاز سوى ديگر يكى از نارسايى هاى عمومى زبان بشرى اين است كه ظرف زبان و واژگان او براى جاى گيرى و انتقال ادراكات آدمى تنگ است و ناچار از تنزل دادن معانى و ادراكات خويش در قالب كلمات مىشود ، و گاهى زبان رمز و نمادين را براى جبران اندكى از اين نارسايى به كار مىگيرد . از اين رو كلمات و سخنان انديشمندان بزرگ گرچه همان است كه همگان به خدمت مىگيرند ، امّا چون ظرف ادراكات بلند انسانهايى است كه مىشناسيم ، بايد حروف و واژگان به كار رفته توسط آنها را بهويژه اگر شخصيتى چون امام على ( عليه السلام ) باشد ، آگاهانه و دقيق پنداشت و در پى « يافتن » آن بود . يكى از برجستگى هاى اين كتاب در همين يافته هاست .\r\nبراى اجتناب از فروافتادن به دام « بافتن » نيز اين تذكار شايسته توجّه است كه برخى از زبان شناسان به تبع سلايق شخصى و تعميم هاى جزئى يا تمسّك به اقوال شاذّ ، يا به جعل مفاهيمى براى واژگان مىپردازند و يا ادراك شخصى خود را در جاى صاحب اصلى سخنى كه شرح مىدهند مىنشانند و در نتيجه به تفاسيرى دور از ذهن گوينده سخن دست يازيده‌اند ; زيرا پا را از دايره محكمات بيرون نهاده و گرفتار متشابهات شده‌اند . اين كتاب در اين خصوص نيز حدّ و حدود را در شرح نهج البلاغه حفظ كرده‌است .\r\n","description":"","footnote":"","page_name":" 53 ","page_number":53},
  {"content":"\r\n8 - واژه شناسى و ريشه يا بى لغات : همانطور كه در بالا اشارتى رفت يكى از امتيازات برجسته كتاب حاضر اين است كه حتى فراتر از واژه شناسى ، واژه شكافى كرده و بينش مىبخشد . بنابراين براى لغت شناسان كه در پى ريشه ها و معانى لغات هستند نيز بسيار سودمند خواهد افتاد . ريشه يا بى لغات و معانى گوناگون آن چيزى است كه در سراسر كتاب به كرّات ديده مىشود و شقوق مختلف واژگان و احتمالات گوناگون و معانى مرتبط با بحث ذكر مىگردد . البته استفاده از اين شيوه به خاطر هدف آموزشى داشتن شرح نهج البلاغه بوده كه به صورت درس براى عموم ارائه گرديده‌است ، و دقيقاً به خاطر همين امر به ترجمه تحت اللفظى كه به تعليم مدد مىرساند توجّه شده‌است . هرچند سخنان امام على ( عليه السلام ) در موارد زيادى ( مانند خطبه هاى آغازين نهج البلاغه ) آهنگين و شعرگونه نيز هست و بر جذابيت كلام افزوده‌است ، اما در ترجمه فارسى اين آهنگ از دست مىرود و خواننده فارسى زبان از ادراك زيبايى سخن محروم مىگردد .\r\n9 - نقد اقوال : در مواردى براى تميز دادن معنا و مفهوم عبارت به ساير نسخه هاى نهج البلاغه نيز مراجعه شده‌است و تفاوتهاى جزئى ميان كلمات و عبارات مطمح نظر قرار گرفته‌اند . اين توجّه و تتبّع بر شأن علمى و فايده هاى كتاب هرچه بيشتر افزوده‌است ، بهويژه كه شارح ارجمند اغلب اين اقوال را نقد كرده و قول راجح را برمى گزيند و صرفاً رويكرد نقلى ندارد . علاوه بر اين مؤلف اين كتاب با بسيارى از نقل قولها از شارحان ديگر نهج البلاغه نيز برخورد نقادانه داشته‌است كه اين امر خود از امتيازات كتاب حاضر در مقايسه با ساير شروح است ، زيرا شروح ديگر عمدتاً نقل هاى سايرين را بدون ارزيابى و نقد آورده و پذيرفته‌اند .\r\n10 - تتبّعورزى در منابع : اغلب شروح نهج البلاغه حتى شرح ابن ابى الحديد و شرح عبده گرچه حاوى سخنان گرانقدرى هستند امّا يكسويه بوده و از يك ديدگاه خاص عزيمت كرده و متعرض ديدگاههاى ديگر و يا نگرشهاى معارض نبوده‌اند ; آنها بر پايه يك نظر و نگاه پيش تاخته‌اند ، كه البته از اين حيث خرده‌اى هم بر آنان نمىتوان گرفت ; امّا اگر اين شروح واجد تتبّع در منابع و حضور اقوال معارض بود بدون شك امتيازى براى آنها محسوب مىگرديد . يكى ديگر از ويژگى هاى كتاب\r\n","description":"","footnote":"","page_name":" 54 ","page_number":54},
  {"content":"\r\nحاضر برخوردارى از تعدّد منابع است ; مؤلف با مراجعه به آراء و انديشه هاى مختلف و اشرافى كه بر آنها داشته‌است - بهويژه آنجا كه به ديدگاههاى اهل سنّت باز مىگردد - به شرح نهج البلاغه نشسته‌است ; و در جاى جاى كتاب ، اشارات او به آراى ديگران و منابع آنها را مىتوان يافت ، و مىدانيم كه تتبّع در منابع و تنوّع ديدگاهها موجب غنى تر شدن و پختگى رأى خواهد بود .\r\n11 - روان بودن در عين عميق بودن : ويژگى ديگر اين كتاب كه ويژگى عمومى گفتار و نوشتار آيت الله منتظرى است ، سلاست و نغز گفتارى است . اصولاً روان بودن در عين عميق بودن از عهده كسى برمى آيد كه بر آنچه مىگويد احاطه داشته و آن را به نحو كامل و دقيق فهميده و هضم كرده باشد . بالاترين هنر اين است كه انسان به گونه‌اى سخن گويد كه عوام بفهمند و خواص بپسندند . مقولات فلسفى - كلامى كه حتى براى خواص با عبارات مغلق و دشوار بيان مىشوند ، در اين نوشته ها هرگاه بالضرورة نيازى به آن افتاده‌است با زبانى ساده و بدون تنقيص مطلب بيان شده‌است .\r\n12 - درسى بودن : يكى ديگر از ويژگى هاى اين كتاب كه آن را از ساير شروح ممتاز مىسازد درسى بودن آن است ، كه به تبعيت از روش تدريس معظم له در بازگويى و يادآورى چكيده درس قبل ، از تمثيل و استعاره و تشبيه - با هدف تفهيم ، نه به منظور استدلال - برخوردار است .\r\nاين كتاب در رشته هاى گوناگون معارف بسيار سودمند است ، جنبه ادبى و لغت شناسى آن در سطور پيش باز گفته شد ، تنوّع و چند بُعدى بودن محتوا نيز قبلاً مذكور افتاد ، و اين همه به جنبه درسى بودن و روش تدريس آن جذابيت مىبخشد .\r\n13 - بُعد عرفانى : بلندترين مفاهيم و معانى عرفانى را در اين كتاب مىتوان پيدا كرد . شرح خطبه 104 از نمونه دروس اخلاقى است كه سرشار از پندهاى عميق و نكات آموزنده مىباشد كه چون گوينده‌اش را مىتوان تجسم عينى آن دانست بر جذابيت گفتار افزوده‌است .\r\nخطبه بلند قاصعه از پربارترين درسهاى حضرت استاد است كه در آن بحث شيطان از ديدگاهى اخلاقى و اجتماعى و با تشبيهات و تمثيلات عالى مورد توجّه\r\n","description":"","footnote":"","page_name":" 55 ","page_number":55},
  {"content":"\r\nقرار گرفته‌است . در اين مقال درباره نحوه نفوذ و تسلّط شيطان بر انسان ، مظاهر محسوس و معقول شيطان ، ترفندهاى شيطان و شياطين انسى سخن گفته شده ، و البته با الهام و استناد به سخنان نغز و بى بديل امام على ( عليه السلام ) بيان گرديده‌است ; در سراسر كتاب تذكرات اخلاقى فراوانى را با الهام از نهج البلاغه به كام دل مخاطب مىريزد .\r\n14 - بُعد تاريخى : در سراسر كتاب به طور پراكنده نقل هاى تاريخى سودمندى نيز وجود دارد كه برخى از آنها با وجود آن كه جنبه افسانه‌اى و داستانى داشته و يا مقبول طبع و عقل نمىافتد ، به نحو معقولى جرح و تعديل و احيا شده‌اند و بهره گيرى از آنها بر ترك آنها ترجيح يافته‌است ; چرا كه در زمان فقر اطلاعات تاريخى انسانها درباره گذشته ، اصل بر تحليل و اصلاح خبر است نه حذف خبر ; زيرا حذف اخبار انسان را بى گذشته ساخته و از پيشينه‌اش منقطع مىسازد . علاوه بر آن در جاى جاى كتاب ، پاره‌اى از روايات تاريخى مستند و محكم نيز ذكر گرديده و توضيح داده شده‌اند .\r\nدر مجموع مىتوان گفت چنان كه باستان شناسان از روى يك سكه يا مجسمه يا قطعه‌اى بازمانده از زمانهاى كهن ، علائم و نشانه هايى براى كشف گوشه هايى از فرهنگ و تمدن باستان به دست آورده و تاريخى را از آن بيرون مىكشند كه براى افراد عادى غيرممكن و شگفت آور است ، ايشان نيز از لابلاى سخنان اميرالمؤمنين ( عليه السلام ) به حقايق تاريخى اشاره مىكند ، كه گرچه سخن مورد بحث از نهج البلاغه اساساً تاريخى نيست امّا نظراتى كه از آن استنباط شده‌است كمك شايانى به بازسازى و ترسيم دورنمايى از اوضاع اجتماعى ، فكرى و اخلاقى مردم و نخبگان آن زمان مىكند و درك جديدى به انسان مىبخشد . اين كتاب از اين ديدگاه براى كسانى كه مىخواهند نكات و تصاوير تاريخى جديدى را به دست آورند ، و كسانى كه در رشته تاريخ صدر اسلام تحقيق مىكنند بسيار مفيد خواهد بود .\r\nدر موارد عديده‌اى نام اشخاص در صدر اسلام آمده و بستگى ها و خويشاونديهاى آنها با يكديگر نيز به تناسب بحث به طور دقيق ذكر شده‌است . اين اطلاعات ظريف براى محققان و مورخانى كه در پى شناختن اليگارشى\r\n","description":"","footnote":"","page_name":" 56 ","page_number":56},
  {"content":"\r\nخاندانها و قبايل و نخبگان حاكم و غير حاكم هستند بسيار رهگشاست ، و مىتواند به تهيه شجره نامه‌اى از اين بستگى ها كمك فراوانى بنمايد . همچنين در موارد عديده‌اى از علم رجال و درايه بهره گيرى شده كه به ارزش تاريخى مطالب كتاب افزوده‌است . در ضمن آگاهى هاى چندى از فرق و مذاهب ( ملل و نحل ) و تتبّع در آثار آنان را نيز در خلال مرور اين كتاب مىتوان يافت .\r\n15 - توسعه منابع استنباط : ميراث اسلامى ميراثى بسيار غنى است و منابع استنباط احكام شرعى و مقررات حقوقى ( فقهى ) اسلام شامل كتاب ، سنّت ، اجماع و عقل است ; امّا فقه ما عبارت است از آيات الاحكام كه فقط 121 مجموع آيات قرآن را تشكيل مىدهد ، و از سنّت غير قولى نيز فقط پاره‌اى از سيره پيامبر ( صلى الله عليه وآله و سلم ) معمولاً مورد استشهاد است ; و چون تاريخ به مثابه منبعى در تفقه به شمار نمىآيد ، حكايات تاريخى قرآن كريم و پاره هايى از سنّت صرفاً از جنبه تاريخى و تاريخ نگارى مورد التفات قرار مىگيرد .\r\nيكى از موارد ديگر در كتاب « درسهايى از نهج البلاغه » استنباط حكم فقهى از تاريخ و از سيره امام على ( عليه السلام ) به عنوان منابعى براى استنباط حكم فقهى مترقى است . هرچند اين فقط آغاز راهى است براى توسعه منابع استنباط احكام حقوقى ( فقهى ) و اخلاقى در قالب كتاب و سنّت و اجماع و عقل ، و بر عالمان و فضلاى دينى است كه اين راه را بپيمايند و بگسترانند .\r\nبهره گيرى از تاريخ و ساير علوم به مثابه ابزار و منابع استنباط ، در شرح نهج البلاغه امرى عارضى و تصادفى نبوده و آگاهانه و عامدانه بوده‌است ; چنان كه معظم له در پايان درس خارج فقه در تاريخ 20 خرداد 1376 در توصيه به طلاب علوم دينى فرمودند :\r\n« ما درسمان نبايد منحصر به فقه و اصول باشد ، عالم امروز اگر بخواهد منشأ اثر باشد بايستى خيلى چيزها بلد باشد ، شرايط فرق كرده‌است ; به تفسير قرآن و نهج البلاغه عنايت بيشترى داشته باشيم ، تاريخ پيامبراكرم ( صلى الله عليه وآله و سلم ) و ائمه طاهرين ( عليهم السلام ) را زياد مطالعه كنيد ، تاريخ در فقه هم به شما كمك مىكند . در اصول مىخوانيم سنّت حجّت\r\n","description":"","footnote":"","page_name":" 57 ","page_number":57},
  {"content":"\r\nاست ; سنّت عبارت است از قول معصوم ، فعل معصوم و تقرير معصوم ; پس فعل و تقرير معصومين را زياد بايد مطالعه كنيد . تاريخ پيامبر در جنگها را مطالعه كنيد ، پيامبر در جنگها برخوردش با دشمنان چگونه بود ، بعد از پيروزى برخوردش با دشمنان چگونه بوده و عفو و گذشت هايى كه پيامبر داشته‌است حتى نسبت به دشمنان ، دنبال انتقام جويى نبوده‌است بلكه دنبال هدايت مردم بوده ، مىخواسته حتى المقدور مردم را جذب كند ; تا جنگ بوده جنگ مىكند ، وقتى كه پيروز شد انتقام جويى نمىكرده ; اهل مكّه با آن همه جنگهايى كه با پيامبر كردند ، وقتى پيامبر پيروز شد همه را عفو كرد . . . اذهبوا فانتم الطلقاء .\r\nاگر عالم يا مجتهد در مسائل سياسى مىخواهد اظهارنظر كند بايد نسبت به جامعه شناخت داشته باشد ، مسائل سياسى را آگاه باشد و اين كه در دنيا چه مىگذرد و چه حقه بازيهايى هست ، بايد وارد باشد تا بتواند اظهارنظر كند « زلّة العالِم زلّة العالَم » لغزش عالِم لغزش عالَم است ; عالم بايد خودش اهل مطالعه و اهل شناخت نسبت به مصالح و مفاسد جامعه اسلامى باشد تا بتواند درست اظهارنظر كند .\r\nعالم امروزى اگر مىخواهد وجودش در جامعه مفيد باشد بايد همه چيز بلد باشد : فقه ، اصول ، تاريخ پيامبر ( صلى الله عليه وآله و سلم ) ، تاريخ ائمه ( عليهم السلام ) ، مسائل اقتصادى ، مسائل سياسى ، جامعه شناسى ، اديان و مذاهب را بايد اجمالاً بداند ، مثلاً بى اطلاع نباشد كه يهود چه مىگويند ، مسيحى ها چه مىگويند ; قرآن ناظر به اديان و ملل است ، مزاياى قرآن از همين جا معلوم مىشود ; من بارها به آقايان توصيه كرده‌ام كه در وقت بى كاريتان يك دوره تورات و انجيل را تا آخر مطالعه كنيد تا بدانيد چه چيزهايى در آنها هست و بدانيد قرآن چقدر عظمت دارد .\r\nعالمى كه مىخواهد وجودش نافع باشد بايد جامع باشد . فلسفه\r\n","description":"","footnote":"","page_name":" 58 ","page_number":58},
  {"content":"\r\nرا هم بايد آقايان بخوانند ، يك عده مىگويند فلسفه مثل سحر حرام است ، سحر را هم يك وقتهايى لازم است ياد بگيريد براى ابطال سحر . امروز در دانشگاهها و در دنيا مسائل فلسفه مطرح است ، نمىتوانيد بگوييد من اينها را بلد نيستم ، آنوقت اثر وجودى شما كم مىشود ، فلسفه را هم بخوانيد . »\r\n16 - بُعد جامعه شناسى معرفتى : در بخش هايى از كتاب حاضر و بهويژه در شرح برخى از خطبه ها ، نكات مهم و جالبى از نظر جامعه شناسى معرفتى مطرح است . شايد پاره‌اى از سخنان حضرت اميرالمؤمنين ( عليه السلام ) درباره صفات خداوند امروزه بى اهميت به نظر آيد ، و با رشد فكرى اى كه بشريت طى 1400 سال گذشته پيدا كرده‌است امروزه داشتن عقايد خاصى درباره خداوند كه امام على ( عليه السلام ) به نقد و نفى آنها مىپردازد سخيف به نظر آيد ، امّا از رهگذر آنچه امام بيان فرموده‌است مىتوان به معرفت دينى مردم آن روزگار و نوع تلقى و آگاهى و شناختى كه از خداوند داشتند پى برد ; زيرا امام ( عليه السلام ) به مصاف با انديشه هاى ناصواب درباره خداوند و صفات او رفته است .\r\nدر ابعاد ديگر جامعه شناختى نيز فوايدى از اين كتاب حاصل مىگردد . براى مثال درس خطبه هاى سيزدهم تا پانزدهم جامعه شناسى مردم بصره از زاويه ديد نهج البلاغه همراه با توضيحات آيت الله منتظرى مورد توجّه‌است .\r\nوالسّلام عليكم و رحمة الله و بركاته\r\nعمادالدين باقى\r\n","description":"","footnote":"","page_name":" 59 ","page_number":59},
  {"content":"\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nبسم اللّه الرّحمن الرّحيم\r\nالحمدللّه ربّ العالمين والصّلوة والسّلام على خير خلقه محمّد و آله الطّاهرين و لعنة اللّه على اعدائهم اجمعين الى يوم الدّين .\r\nسخن گفتن از كتاب شريف « نهج البلاغه » و معرّفى آن بدان گونه كه هست كار دشوارى است ; زيرا اين اثر ارزشمند رشحه‌اى از رشحات قدسى انسان والايى است كه شناخت ابعاد وجودى او براى انسانهاى معمولى بسيار دشوارتر مىباشد . اينك به چند خصلت از خصلت هايى كه در طول تاريخ سبب دشوارى شناخت و توصيف آن حضرت شده‌است اشاره مىكنم :\r\n1 - عمق معرفت و ايمان او به مبدأ و وحى و نبوّت و معاد و به طور كلى غيب عالم هستى .\r\n2 - علم و عمل و اخلاص وصف ناپذير آن حضرت در صحنه هاى مختلف زندگى .\r\n3 - كمال وجودى و جامعيّت آن حضرت نسبت به همه ارزشهاى انسانى و خصلت ها و كمالاتى كه نيل به همه آنها براى يك انسان و الا - كه در فضاى آميخته با وحى و در دامن معلّمى الهى همچون پيامبراكرم ( صلى الله عليه وآله و سلم ) تربيت شده - امكان پذير مىباشد .\r\n4 - جامع اضداد بودن آن حضرت ; در طول تاريخ بشريت ، انسانهاى برتر معمولاً در يك يا چند خصلت و كمال از ديگران برتر بوده‌اند كه طبعاً موجب شهرت آنان و اعجاب ديگران شده‌است ; ولى آن حضرت - به اعتراف و اذعان همگان حتى محقّقين غير مسلمان و غير شيعه همچون جرج جرداق مسيحى مؤلف كتاب « صوت العدالة الانسانية » و ابن ابى الحديد معتزلى شارح نهج البلاغه - جامع همه كمالات و خصلت هاى ممكن و متضادّ با يكديگر مىباشد .\r\n","description":"","footnote":"","page_name":" 61 ","page_number":61},
  {"content":"\r\nكتاب ارزشمند « نهج البلاغه » مظهر و نشانه‌اى بارز از جامعيّت آن حضرت نسبت به خصلت ها و كمالات متضاد مىباشد . هر قطعه‌اى از اين مجموعه نفيس نشان دهنده ظرفيّت فوق العاده بالا و خارج از معادلات معمولى آن حضرت مىباشد .\r\nهر كجا سخن از معارف الهى و نظام هستى و اسرار خلقت به ميان آمده ، و هر كجا جهاد و مبارزه در راه خدا و يا جهاد با شيطان و نفس امّاره و شهوات و تمايلات نفسانى مطرح شده ، و هر كجا به حكومت و حقوق مردم و حاكميّت و يا تهذيب اخلاق و خودسازى اشاره شده‌است ، گويا على ( عليه السلام ) با همه وجود خود سخن مىگويد ، و هر يك از خصلت هاى نامبرده همه وجود او را فراگرفته‌است .\r\nحقايق فوق به شكل فرازمانى بيان شده كه با گذشت حدود هزار و چهارصد سال گويا اين سخنان براى بشر امروزين ايراد شده‌است .\r\nعلّت اين كه گفته شده « نهج البلاغه از كلام خدا پايين تر و از كلام بشر بالاتر است » نيز همين جامعيّت آن مىباشد . كلامى كه از روحى بسيار بلند و مرتبط با فضاى وحى و غيب و بالاتر از افق زمين و زمان تراوش كند همين ويژگى و خاصيّت را خواهد داشت .\r\nابن ابى الحديد در شرح خطبه 216 شرح خود جلد 11 صفحه 152 ( خطبه 221 از نهج البلاغه عبده ) كلامى دارد كه محصّل ترجمه آن چنين است : « هر كس در اين فصل تأمّل كند مىيابد صدق كلام معاويه را در رابطه با آن حضرت : « واللّه ما سنّ الفصاحة لقريش غيره » به خدا قسم فصاحت را پايه گذارى نكرد براى قريش غير از على ; و سزاوار است اگر همه فصحاى عرب در مجلسى اجتماع كردند و اين خطبه براى آنان خوانده شد براى آن سجده نمايند همان گونه كه شعرا براى شعر عدى بن رقاع سجده كردند ; و هنگامى كه به آنان اعتراض شد گفتند : ما جاهاى سجده را در شعر مىشناسيم همان گونه كه شما جاهاى سجده را در قرآن مىشناسيد ; و من همواره تعجّب مىكنم از مردى كه در جنگ خطبه مىخواند به كلامى كه دلالت دارد بر اين كه طبيعت او متناسب با طبيعت شيران و پلنگان و ساير درندگان است ; و در همان موقع هنگامى كه اراده موعظه كند خطبه مىخواند به كلامى كه دلالت دارد بر اين كه طبيعت او همانند راهبان ژنده پوش است كه نه گوشت خورده و نه خون ريخته‌اند . . . و قسم مىخورم به كسى كه همه امّتها به او قسم مىخورند كه من اين خطبه را از\r\n","description":"","footnote":"","page_name":" 62 ","page_number":62},
  {"content":"\r\nپنجاه سال پيش تا حال بيش از هزار بار خوانده‌ام و هر دفعه كه خواندم در من خوف و ترس و موعظه ايجاد نمود و در دل وحشتى پديد آورد و در اعضاء لرزشى ايجاد كرد . . . » پايان كلام ابن ابى الحديد .\r\nهنگامى كه من اين خطبه را تدريس مىكردم گفتم : من به عنوان يك عالم شيعه شرمنده‌ام كه اوّلين بار است اين خطبه را مىخوانم در حالى كه يك عالم سنّى مذهب مىگويد : من از پنجاه سال پيش تا حال بيش از هزار بار اين خطبه را خوانده‌ام .\r\nواقعيّت تلخى كه تاريخ شيعه بلكه اسلام شاهد آن است مهجور ماندن كتاب شريف نهج البلاغه در صحنه فكر و عمل جامعه دينى ما مىباشد .\r\nهنوز حقايق و رموز نهج البلاغه در بخش هاى معارف اصيل الهى و فلسفه خلقت و اخلاق فردى و اجتماعى و روش حكومت و روابط بين حكّام و مردم . . . همچنان ناشناخته و يا در مقام عمل مهجور مانده‌است . تفكر و عمل فردى و اجتماعى شيفتگان آن حضرت با اصول و ارزشهاى مندرج در اين كتاب شريف هنوز فاصله زيادى دارد ; تنها نامه مهم آن حضرت به مالك اشتر در روش كشوردارى و اداره جامعه اگر مبنا و چارچوبى براى حكومت دينى ما قرار گرفته بود به يقين جامعه امروز ما وضع ديگر و بهترى داشت و ما شاهد اين همه ضايعات و دست آوردهاى منفى نبوديم .\r\nرفع نقيصه فوق در مرحله اوّل بر عهده حوزه هاى علميه و علما و دانشمندان اسلامى است . بجاست نهج البلاغه در برنامه هاى درسهاى حوزوى گنجانده شود و بزرگان حوزه متصدّى تدريس و ترويج آن گردند .\r\nدر اصفهان مرحوم آية اللّه آقاى حاج ميرزا على آقا شيرازى ( رحمه الله ) كه از اساطين اخلاق و عرفان عملى و زهد و تقوى در زمان خويش بودند عصرها در مدرسه صدر نهج البلاغه را تدريس مىكردند و من مدّتها در آن درس شركت مىكردم ; نحوه بيان ايشان چنان جاذبه داشت كه گويى نهج البلاغه در عمق جان ايشان نفوذ كرده و در عمق روان شنونده اثر مىگذاشت .\r\nدر سالهايى كه اينجانب در قم با مرحوم شهيد آية اللّه شيخ مرتضى مطهرى هم بحث بوديم در يك تعطيلى تابستان حوزه به اصفهان رفتيم ; من به ايشان پيشنهاد كردم در درس نهج البلاغه معظم له شركت كنيم ، ايشان گفتند : مگر نهج البلاغه\r\n","description":"","footnote":"","page_name":" 63 ","page_number":63},
  {"content":"\r\nدرسِ خواندنى است ؟ ! گفتم : اگر آقاى حاج ميرزا على آقا درس بگويد آرى ; پس از رفتن به درس معظم له مرحوم شهيد مطهرى خيلى مجذوب ايشان شد و اين جريان را در كتاب « عدل الهى » كه از تأليفات با ارزش ايشان مىباشد تذكر داده‌اند .\r\nپس از پيروزى انقلاب همزمان با شركت اينجانب در مجلس خبرگان قانون اساسى با پيشنهاد برخى مسئولين وقتِ صدا و سيما موفق شدم قسمت هاى مختلفى از خطبه ها و نامه هاى نهج البلاغه را به شكل ساده و در سطح عمومى طىّ جلسه هاى هفتگى تدريس نمايم كه همزمان براى عموم پخش مىشد . پس از انتشار درسها از صدا و سيما ، حزب جمهورى اسلامى و مركز جهانى علوم اسلامى هر كدام جداگانه به چاپ قسمت هايى از آن مباحث اقدام نمودند .\r\nو بالاخره تدريس اينجانب ادامه پيدا كرد تا اين كه با پيشنهاد و اقدام برخى دوستان نوارهاى درسها پياده شد و پس از بازبينى در معرض چاپ قرار گرفت . و چون تدريس به منظور استفاده عمومى بود ، از بسط مطالب و بيان مسائل مشكل و دقيق خوددارى مىشد .\r\nاميد است اين قدم بسيار كوچك مورد رضايت حضرت احديّت و توجّه و عنايت مولى اميرالمؤمنين ( عليه السلام ) قرار گيرد .\r\nوالسلام على جميع الاخوة و الاخوات و رحمة اللّه و بركاته\r\n22 / 1 / 1380 - قم المقدّسة - حسينعلى منتظرى\r\n","description":"","footnote":"","page_name":" 64 ","page_number":64},
  {"content":"\r\n\r\nنهج البلاغه منشور زندگى\r\n( درس 1 )\r\nسيّد رضىّ ( رحمه الله ) مؤلّف نهج البلاغه در يك نگاه\r\nعلّت تأليف نهج البلاغه\r\nفصاحت و بلاغت\r\nسعه وجودى حضرت على ( عليه السلام )\r\nسخنانى از شارح معتزلى در فضيلت على ( عليه السلام )\r\nعلى ( عليه السلام ) سرچشمه علوم مختلف\r\nشجاعت و سخاوت حضرت على ( عليه السلام )\r\nحلم و گذشت حضرت على ( عليه السلام )\r\nفصاحت و بلاغت حضرت على ( عليه السلام )\r\nزهد ، قناعت و پارسايى حضرت على ( عليه السلام )\r\nسياست حضرت على ( عليه السلام )\r\nپيامبر ( صلى الله عليه وآله و سلم ) مربّى حضرت على ( عليه السلام )\r\n","description":"","footnote":"","page_name":" 65 ","page_number":65},
  {"content":"\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nنهج البلاغه منشور زندگى\r\nسيّد رضىّ ( رحمه الله ) مؤلّف نهج البلاغه در يك نگاه ( 1 )\r\nنهج البلاغه تأليف سيّد رضىّ ( رحمه الله ) است . نام ايشان محمّد بوده ، محمّد بن حسين بن موسى بن محمّد بن موسى بن ابراهيم بن موسى بن جعفر الصّادق ( عليه السلام ) ، با پنج واسطه به امام موسى بن جعفر ( عليه السلام ) مىرسد . در سال سيصد و پنجاه و نه هجرى متولد شده و در سال چهارصد و چهار و به قولى چهارصد و شش هجرى از دنيا رفته ، كه مجموعاً چهل و پنج يا چهل و هفت سال عمر داشته‌است . سيّد رضىّ و برادرش سيّد مرتضى كه از فقهاى شيعه اماميه است و نامش على بوده ، هر دو از شاگردان شيخ مفيد ( رحمه الله ) بودند . شيخ مفيد از طبقه يازدهم علماى شيعه است ، يعنى اگر شيخ مفيد مىخواست از پيغمبراكرم ( صلى الله عليه وآله و سلم ) حديثى نقل كند مىبايست با ده واسطه آن حديث را از آن حضرت نقل كند .\r\nنقل مىكنند كه يك شب شيخ مفيد ( رحمه الله ) در خواب ديد حضرت زهرا ( عليها السلام )\r\n\r\n","description":"","footnote":"\r\n1 - براى اطلاع بيشتر از شرح حال مرحوم سيّد رضىّ به الغدير ، ج 4 ، ص 181 به بعد و نيز يادنامه علامه شريف رضىّ رجوع شود .\r\n","page_name":" 67 ","page_number":67},
  {"content":"\r\n\r\nدست امام حسن ( عليه السلام ) و امام حسين ( عليه السلام ) را گرفته و آمده‌است در مسجد شيخ مفيد در كرخ بغداد و به شيخ مفيد گفت : « علّمهما الفقه » اين دو فرزند مرا فقه بياموز ; صبح شيخ مفيد از خواب بيدار شد و تعجب كرد اين چه خوابى بود ! اتفاقاً ساعتى نگذشت ديد مادر سيّد مرتضى و سيّد رضىّ كه نامش فاطمه بود دست دو فرزندش محمّد و على را گرفته و آورده به شيخ مفيد گفت : « هذان ولداى احضرتهما لتعلّمهما الفقه » اين دو فرزند من مىباشند ، آورده‌ام كه به آنان فقه بياموزى . اين خواب را حتى ابن ابى الحديد شارح معتزلى نهج البلاغه هم نقل كرده‌است . ( 1 )\r\nبه هرحال سيّد رضىّ از بزرگان علماى شيعه اماميه بوده‌است ، طبع شعر هم داشته‌است و از ده سالگى شعر مىگفت ، و در سى سالگى تصميم مىگيرد قرآن را حفظ كند كه در اندك زمانى همه قرآن را حفظ مىكند .\r\nعلّت تأليف نهج البلاغه\r\nسيّد رضىّ در مقدمه نهج البلاغه مىگويد : من در جوانى شروع كردم كتابى در خصائص ائمه ( عليهم السلام ) بنويسم ، كه هم اخبار مربوط به ائمه ( عليهم السلام ) و هم كلمات برجسته شان را در اين كتاب يادداشت كنم ; ابتدا شروع به نوشتن تاريخ و خصوصيات حضرت امير ( عليه السلام ) نمودم ، يك فصل از آن كتاب را هم راجع به محاسن كلام حضرت يعنى كلمات كوتاه و زيباى حضرت در آخر آن اختصاص دادم ، ولى ديگر موفق نشدم بعد از اميرالمؤمنين ( عليه السلام ) را بنويسم ، سپس دوستان من كه اين كتاب را ديدند از فصل آخرش كه كلمات كوتاه حضرت على ( عليه السلام ) را جمع آورى كرده بودم خيلى خوششان آمد ، گفتند : خيلى تكه جالبى است و خوب است اين نوشته را كه هنوز تمام نكرده‌اى به صورت كتابى بنويسى كه كلمات برجسته و زيباى حضرت على ( عليه السلام ) را چه در خطبه ها و چه در نامه ها و چه كلمات كوتاه در آن\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 41\r\n","page_name":" 68 ","page_number":68},
  {"content":"\r\n\r\n\r\nجمع آورى كنى ، من هم تصميم گرفتم و كلمات حضرت على ( عليه السلام ) را كه مورّخين نقل كرده بودند در سه قسمت جمع آورى كردم ; يك قسمت خطبه هاى حضرت يا آنهايى كه نظير خطبه بوده فرضاً حضرت با كسى گفت و شنود داشته يا سؤالى از حضرت شده و يا دعا و مانند آن كه اينها را يك باب قرار دادم ، و نامه هاى حضرت امير ( عليه السلام ) را هم يك باب ، كلمات كوتاه و حكمت آميز حضرت را هم يك باب ، و نام اين سه باب را « نهج البلاغة » گذاردم ، يعنى روش بلاغت .\r\nفصاحت و بلاغت\r\n« نهج » يعنى روش و « بلاغت » تعريف مفصّلى در علم « معانى و بيان » دارد ، اما اجمالش اين است كه اگر انسان كلامى را بگويد كه فصيح و مطابق شرايط حال و زمان و مقام باشد به آن مىگويند كلام بليغ . كلام فصيح آن است كه زيبا و بدون عيب باشد .\r\nممكن است كلامى فصيح باشد اما در يك شرايط خاصى گفتنش مناسب نباشد . انسانى كه مىخواهد سخنگو باشد صرف اين كه كلامش خوب و زيبا باشد كافى نيست ، بلكه بايد به جاى خود گفته شود ; اگر كلام خوب و زيبا ( كه به آن كلام فصيح گويند ) در جايى كه از جهت زمان و مكان و مستمع و شرايط ديگر مناسب باشد گفته شود اين كلام را كلام بليغ گويند . بليغ يعنى رسا ، رسايى به اين است كه كلام هم زيباست و هم بجا واقع شده‌است . اگر كسى بخواهد روش بلاغت را بياموزد مىتواند از كتاب نهج البلاغه حضرت على ( عليه السلام ) بياموزد . لذا سيّد رضىّ نام اين كتاب را نهج البلاغة گذارده ، يعنى روش بلاغت .\r\nسعه وجودى حضرت على ( عليه السلام )\r\nسيّد رضىّ ( رحمه الله ) در مقدمه نهج البلاغه مىگويد : از چيزهايى كه خيلى مهم است و از عجايب خصوصيات حضرت است و من به همه دوستان تذكر مىدادم و\r\n","description":"","footnote":"","page_name":" 69 ","page_number":69},
  {"content":"\r\nتعجب مىكردند اين است كه انسان كلماتى از حضرت در اين كتاب راجع به زهد در دنيا و بى اعتبارى دنيا و موعظه و تذكر مىبيند كه اگر متوجه نباشد كه اين كلام از حضرت امير ( عليه السلام ) است و نفس كلام را ببيند ، گمان مىكند اين كلام را كسى گفته است كه در گوشه اطاقى سرش را در لاك خود فرو برده و مشغول ذكر و ورد و دعاست و از دنيا و حوادث دنيا اطلاعى ندارد ; و هيچ گاه باورش نمىآيد چنين كلامى كه اين گونه راجع به زهد در دنيا و بى اعتبارى دنيا گفته شده ، كلام كسى باشد كه در ميدانهاى جنگ در سخت ترين جنگ و ستيز با دشمن مواجه مىشده و سران دشمن را به خاك مىافكنده و در هم مىكوبيده‌است !\r\nاين مىرساند كه حضرت امير ( عليه السلام ) يك انسان يك بعدى نبوده‌است ، انسانى بوده داراى ابعاد مختلف ; در مقام زهد و ترك دنيا كه مىرسد اولين زاهد است ، و در ميدانهاى جنگِ با دشمنان اولين جنگجو و اولين شجاع است ، و آنجا كه پاى سياست و كشوردارى به ميان بيايد مردى است سيّاس . پس در حقيقت ، صفات مختلف و ابعاد گوناگون در وجود حضرت امير ( عليه السلام ) جمع است ; در صورتى كه معمولا وقتى كلماتى را از زهّاد و عبّاد نقل مىكنند آنان را نوعاً انسانهاى گوشه گير و منزوى و منعزلى كه اصلا به جامعه و مبارزه و ميدانهاى جنگ و ستيز و مانند آنها كارى ندارند معرفى مىكنند . اين على ( عليه السلام ) است كه با اين كه كلماتش در بيان زهد و عبادت و ترك دنيا اين قدر مهم است مع ذلك آن صفات را هم داراست . لذا شاعر عرب در وصف حضرت على ( عليه السلام ) مىگويد :\r\nجُمِعت فى صفاتك الاضداد * فلهذا عزّت لك الانداد\r\nزاهد حاكم حليم شجاع * فاتك ناسك فقير جواد\r\nشيم ما جُمِعن فى بشر قطّ * و لا حاز مثلهن العباد\r\nدر تو صفاتى جمع شده‌است كه ضد يكديگرند ، از اين جهت كسى كه مثل تو باشد كم است .\r\n","description":"","footnote":"","page_name":" 70 ","page_number":70},
  {"content":"\r\n\r\n« زاهد حاكم » از يك طرف زاهد است و گوشه گير ، از طرفى حاكم و حكمران و سياستمدار . « حليم شجاع » معمولا آدم شجاع قسىّ القلب و تندخو هم مىشود ، اما تو در عين حال كه شجاعى در جاى حلم هم حليمى . « فاتك ناسك » از يك طرف آدمى دلير ، از طرفى ناسك يعنى زاهد و عبادت پيشه . « فقير جواد » از طرفى فقيرى چرا كه وضع زندگى ات خوب نبوده ، از طرف ديگر سخاوتمند چرا كه همان كم را در راه خدا مىدادى .\r\nاينها خصلت هايى است كه نمىشود همه آنها در يك شخص جمع بشود ، كسى كه در ميان بندگان خدا همه اين صفات را دارا باشد نداشته‌ايم .\r\nسيّد رضىّ ( رحمه الله ) مطلب ديگرى راجع به كلام حضرت دارد مىگويد : كلمات حضرت مَشْرَع فصاحت و منشأ بلاغت است ، و كسانى كه از كلام حضرت استفاده كردند در راه فصاحت و بلاغت هيچ وقت نتوانستند مثل كلام حضرت على ( عليه السلام ) كلامى بياورند ، مىگويد : « الكلام الّذى عليه مَسْحة من العلم الالهى و فيه عَبْقة من الكلام النّبوى » ( 1 ) يعنى مثل اين كه بر كلام على ( عليه السلام ) از علم الهى يك دستى كشيده شده‌است و از آن رايحه و بويى از كلام پيغمبراكرم ( صلى الله عليه وآله و سلم ) استشمام مىگردد ، كلمات حضرت على ( عليه السلام ) بوى كلمات پيغمبراكرم ( صلى الله عليه وآله و سلم ) را مىدهد ; پس اين كلمات مانند كلمات افراد عادى نيست . روى اين اصل ما اجمالا تاريخچه‌اى از خود حضرت على ( عليه السلام ) و مختصرى از آنچه را ابن ابى الحديد شارح معتزلى آورده‌است براى برادران و خواهران نقل مىكنيم .\r\nسخنانى از شارح معتزلى در فضيلت على ( عليه السلام )\r\nابن ابى الحديد اجمالا اين فضايل را براى حضرت امير ( عليه السلام ) نقل مىكند ، مىگويد : حضرت امير ( عليه السلام ) در ده سالگى - بعضى ها هم گفته‌اند در سيزده سالگى -\r\n\r\n","description":"","footnote":"\r\n1 - مقدّمه سيّد رضىّ بر نهج البلاغه\r\n","page_name":" 71 ","page_number":71},
  {"content":"\r\nبه پيغمبراكرم ( صلى الله عليه وآله و سلم ) ايمان آورد ; ( 1 ) و گفته‌اند او اوّلين مردى است كه به پيغمبر ايمان آورد ; يعنى خديجه اولين زن و حضرت على ( عليه السلام ) « اوّل ذَكَر آمن برسول الله » اوّلين مردى است كه به پيامبر خدا ايمان آورد .\r\nدر سيره ابن هشام ( 2 ) به نقل از ابن اسحاق آمده‌است : كان اوّل ذكر من النّاس آمن برسول الله و هو ابن عشر سنين : حضرت على ( عليه السلام ) اول مردى بود كه به پيغمبراكرم ( صلى الله عليه وآله و سلم ) ايمان آورد در حالى كه ده ساله بود .\r\nباز سيره ابن هشام در همين جا و همچنين ابن ابى الحديد از بلاذرى كه از مورّخين اهل سنّت است نقل مىكنند كه : زمانى در مكه قحطى شد ، وضع ابوطالب بد بود ، پيغمبراكرم ( صلى الله عليه وآله و سلم ) به عبّاس و حمزه عموهايش فرمود : ابوطالب بچه دار است وضعش هم بد است ، بچه هاى او را از او بگيريم تا صدمه نخورد ، سپس آمدند پيش ابوطالب كه چهار فرزند داشت به نامهاى طالب و عقيل و جعفر و على كه هر كدام ده سال با هم تفاوت سنى داشتند ، به او گفتند بچه هايت را مىخواهيم ببريم پذيرايى كنيم ، گفت عقيل را بگذاريد - ابوطالب عقيل را بيش از همه دوست مىداشت - بچه هاى ديگر را هر كدام مىخواهيد ببريد ، سپس تقسيم كردند ، طالب را كه پسر بزرگ ابوطالب بود عبّاس گرفت ، جعفر را حمزه گرفت ، و على ( عليه السلام ) را پيغمبراكرم ( صلى الله عليه وآله و سلم ) گرفت . على ( عليه السلام ) آن هنگام شش ساله بود كه در دامن پيغمبراكرم ( صلى الله عليه وآله و سلم ) بزرگ شد ، و مىگويد پيغمبراكرم ( صلى الله عليه وآله و سلم ) خيلى احسان در حق او داشت و نسبت به او مهربان بود و خوب تربيت مىكرد و وقتى كه پيغمبر ( صلى الله عليه وآله و سلم ) اظهار اسلام كرد على ( عليه السلام ) هم اسلام آورد . ( 3 )\r\nابن ابى الحديد راجع به فضايل حضرت امير ( عليه السلام ) مىگويد : « ما اقول فى رجل اقرّ\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 14\r\n2 - سيره ابن هشام ، ج 1 ، ص 262\r\n3 - شرح ابن ابى الحديد ، ج 1 ، ص 15\r\n","page_name":" 72 ","page_number":72},
  {"content":"\r\n\r\nله اعداؤه و خصومه بالفضل » ( 1 ) من چه بگويم نسبت به كسى كه حتى آنهايى كه دشمن او بودند فضيلت و كمالات او را قبول داشتند . بعد مىگويد : مىدانيد كه وقتى بنى اميّه بر كشور اسلامى استيلا پيدا كردند به هر نحوى در شرق و غرب كشور اسلامى سعى مىكردند نور على را خاموش كنند و نام على ( عليه السلام ) را از ميان بردارند و اشخاص را واداشتند كه براى حضرت على ( عليه السلام ) معايب درست كنند و در مذمت حضرت على ( عليه السلام ) شعر بگويند ، حديث دروغ در مذمت آن حضرت جعل كنند و در خطبه هاى نمازهايشان على ( عليه السلام ) را لعن كنند ، اگر كسى مدح حضرت على ( عليه السلام ) را مىكرد او را مىگرفتند و زندان مىانداختند و گاهى از اوقات مىكشتند ; با اين كه بنى اميّه اين قدر كنترل كردند كه هيچ فضيلتى براى حضرت على ( عليه السلام ) نقل نشود و مذمت و لعن هم مىكردند ، باز بيش از پيش مقامش روشن تر شد و مقام والايى پيدا كرد ، مانند مشك كه هرچه پوشانده شود باز هم بوى خود را منتشر مىكند .\r\nعلى ( عليه السلام ) سرچشمه علوم مختلف\r\nابن ابى الحديد مىگويد : علم علماى رشته هاى مختلف بالاخره به حضرت امير ( عليه السلام ) منتهى مىشود ، بعد مىگويد : مثلا مهمترين علوم ما علم كلام و معارف اسلامى است كه راجع به شناختن خدا و پيغمبر و معاد و مانند اينهاست ; چون اهل سنّت در اعتقاد به اصول دين دو دسته‌اند : يك دسته از آنها معتزلى هستند كه ابن ابى الحديد هم معتزلى بوده‌است ، و دسته ديگر اشعرى . مىگويد : آنهايى كه معتزلى مذهب اند همه علمشان به و اصل بن عطا مىرسد كه رييس معتزله است و شاگرد پسر محمّد حنفيّه است ، پسر محمّد حنفيه هم معارف را از پدرش محمّد حنفيه گرفته و محمّد حنفيه هم از پدرش حضرت على ( عليه السلام ) ; اين مربوط به معتزله . اما اشاعره علمشان منتهى مىشود به ابوالحسن اشعرى ،\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 16\r\n","page_name":" 73 ","page_number":73},
  {"content":"\r\nو ابوالحسن اشعرى شاگرد ابى على جُبّايى است كه خودش يكى از علماى معتزله است كه باز او از همان و اصل بن عطا گرفته‌است . پس اصول و معارف اسلامى اهل سنّت چه معتزلى باشند چه اشعرى بالاخره به حضرت امير ( عليه السلام ) منتهى مىشود . بعد مىگويد : اما علماى اماميه يعنى شيعه و زيديه ، اين كه ديگر واضح است كه هرچه دارند از حضرت على ( عليه السلام ) است . اين راجع به اصول و معارف .\r\nو اما راجع به علم فقه كه يكى از علوم اسلامى است مىگويد : باز ريشه علم فقه ، حضرت امير ( عليه السلام ) است ; براى اين كه فقهاى مهم اهل سنّت چهار نفرند : احمد بن حنبل يكى از آنهاست و او شاگرد شافعى است و شافعى شاگرد محمّد بن حسن شيبانى است ، محمّد بن حسن شيبانى شاگرد ابوحنيفه است و ابوحنيفه فقهش را از جعفر بن محمّد گرفته‌است و جعفر بن محمّد هم از پدرش تا مىرسد به حضرت على ( عليه السلام ) ; در نتيجه فقه احمد بن حنبل ، محمد بن ادريس شافعى و ابوحنيفه منتهى به امام صادق ( عليه السلام ) مىشود و از امام صادق ( عليه السلام ) هم به حضرت على ( عليه السلام ) ; مالك بن انس هم كه يكى ديگر از فقهاى چهارگانه اهل سنّت است شاگرد ربيعه بوده ، ربيعه هم شاگرد عِكرمه بوده ، عكرمه شاگرد عبدالله بن عبّاس ، و عبدالله بن عبّاس هم شاگرد حضرت امير ( عليه السلام ) بوده‌است . پس فقه هر چهار نفر علماى اهل سنّت نيز منتهى به على ( عليه السلام ) مىشود . و اما فقه شيعه كه پيداست منتهى است به جعفر بن محمّد ( عليه السلام ) كه او هم بالاخره از حضرت على ( عليه السلام ) گرفته‌است .\r\nسپس ايشان مىگويند : در صحابه پيغمبراكرم ( صلى الله عليه وآله و سلم ) معروف بود كه دو نفر از آنها فقيه‌اند : يكى عمر بن خطّاب و ديگرى عبدالله بن عباس ، عبدالله بن عباس كه همه مىدانند شاگرد حضرت امير ( عليه السلام ) بوده پس فقهش از حضرت امير ( عليه السلام ) است ، و اما عمر در چندين جا اظهار كرد كه ما بدون حضرت على ( عليه السلام ) نمىتوانيم فقه اسلام را بيان كنيم ; مىگويد : هر وقت مشكلى برايش پيدا مىشد به حضرت امير ( عليه السلام )\r\n","description":"","footnote":"","page_name":" 74 ","page_number":74},
  {"content":"\r\nمراجعه مىكرد . اين كلام از عمر خيلى معروف است كه چندين بار گفت : « لولا علىّ لهلك عمر » ( 1 ) اگر على نبود عمر هلاك مىشد . باز اين كلام عمر است كه مىگويد : « لا بقيت لمعضلة ليس لها ابوالحسن » ( 2 ) من نماندم با يك مشكلى كه ابوالحسن براى حلّ آن نباشد ، كه مراد حضرت على ( عليه السلام ) است ، يعنى خدا نكند مشكلى براى من پيش بيايد كه ابوالحسن آنجا نباشد ; و از كلمات عمر است كه مىگويد : « لا يفتينَّ احد فى المسجد و علىّ حاضر » ( 3 ) در مسجد هيچ كس حق فتوى ندارد تا على ( عليه السلام ) حاضر است .\r\nابن ابى الحديد مىگويد : عامّه و خاصّه - اهل سنّت و شيعه - همه نقل كرده‌اند كه پيغمبراكرم ( صلى الله عليه وآله و سلم ) فرمود : « اقضاكم علىّ » ( 4 ) آن كه بهتر مىتواند قضاوت كند در همه مسائل ، او على است ; و قضاوت ، خودش مبتنى بر فقه است .\r\nهمه نقل كرده‌اند وقتى كه بنا شد على ( عليه السلام ) از طرف پيغمبراكرم ( صلى الله عليه وآله و سلم ) به يمن برود ، حضرت على ( عليه السلام ) عرض كرد يا رسول الله در قضاوت براى من مسائلى پيش مىآيد چه كنم ؟ پيغمبراكرم ( صلى الله عليه وآله و سلم ) فرمود : تو در قضاوت هميشه مواظب باش طرفين را مقابل خودت بنشانى ، يكى را بر ديگرى فضيلت ندهى ، و بعد خدا كمكت مىكند ، سپس پيغمبر ( صلى الله عليه وآله و سلم ) اين دعا را فرمود : « اللّهمّ اهد قلبه و ثبّت لسانه » ( 5 ) خدايا قلب على را هدايت كن و زبانش را ثابت بدار . حضرت على ( عليه السلام ) مىفرمايد : از آن وقتى كه پيغمبر ( صلى الله عليه وآله و سلم ) اين دعا را كرد هيچ مشكلى براى من پيش نيامد مگر اين كه براى من حلّ مىشد .\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 18 ; و بحارالانوار ، ج 10 ، ص 231 ; و الغدير ، ج 6 ، ص 93\r\n2 - همان كتاب و بحارالانوار ، ج 40 ، ص 149 و 227 و 251\r\n3 - همان كتاب و بحارالانوار ، ج 41 ، ص 141\r\n4 - همان كتاب و بحارالانوار ، ج 10 ، ص 445 و 451\r\n5 - شرح ابن ابى الحديد ، ج 1 ، ص 18\r\n","page_name":" 75 ","page_number":75},
  {"content":"\r\n\r\nهمچنين آنچه ما تفسير داريم يا به حضرت على ( عليه السلام ) منتهى مىشود يا به ابن عبّاس كه ابن عبّاس هم شاگرد حضرت على ( عليه السلام ) است .\r\nابن ابى الحديد مىگويد : حتى دراويش و صوفيه در علم طريقت و حقيقت خودشان را منتهى مىكنند به حضرت على ( عليه السلام ) . شبلى و جُنيد بغدادى و سرّى و ابويزيد بسطامى و معروف كرخى همه اينها حتى خرقه خودشان را هم مستند به حضرت على ( عليه السلام ) مىكنند .\r\nباز مىگويد : علم نحو و صرف هم كه دو علم مهم است منتهى مىشود به حضرت على ( عليه السلام ) ، چون قواعد كلى نحو را به ابوالاسود دُئلى كه يكى از اصحاب بود ياد داد . بنابراين علوم اسلامى سرانجام ريشه‌اش به حضرت على ( عليه السلام ) منتهى مىشود .\r\nشجاعت و سخاوت حضرت على ( عليه السلام )\r\nاما راجع به شجاعت حضرت على ( عليه السلام ) ، ابن ابى الحديد مىگويد : وقتى نام شجاعت حضرت على ( عليه السلام ) به ميان آمد نام شجاعتهاى دنيا محو شد ، و در جنگها شجاعت حضرت على ( عليه السلام ) معروف بود .\r\nو اما جود و سخاوت حضرت على ( عليه السلام ) كه بسيار روشن است و حتى آياتى تفسير شده‌است به سخاوتهايى كه حضرت على ( عليه السلام ) داشته ، از جمله در سوره انسان مىفرمايد : ( و يطعمون الطّعام على حبِّه مسكيناً و يتيماً و اسيراً ) ( 1 ) با آن كه به غذاى خود علاقه و نياز داشتند آن را به مسكين ، يتيم و اسير مىدادند . در تاريخ و تفسير نقل شده كه اين آيه راجع به حضرت امير ، حضرت زهرا ، امام حسن و امام حسين ( عليهم السلام ) و فضّه است . همچنين آيه شريفه : ( و يؤتون الزّكوة و هم راكعون ) ( 2 )\r\n\r\n","description":"","footnote":"\r\n1 - سوره انسان ، آيه 8\r\n2 - سوره مائده ، آيه 55\r\n","page_name":" 76 ","page_number":76},
  {"content":"\r\n\r\nكه حضرت در حال ركوع انگشترش را صدقه داد . و يا در آن قضيه كه حضرت امير ( عليه السلام ) چهار درهم داشت يكى را روز صدقه داد يكى را شب ، يكى را سرّى يكى را علنى ، آن وقت اين آيه نازل شد : ( الّذين ينفقون اموالهم باللّيل و النّهار سرّاً و علانية ) ( 1 ) آنهايى كه اموال خود را در شب و روز و سرّى و علنى انفاق مىكنند .\r\nلذا جود و سخاوت آن حضرت هم معروف است و حتى گفته شده معاويه كه با حضرت على ( عليه السلام ) مخالف بود به شخصى به نام مِحْفَن بن ابى مِحْفَن كه پيش او رفته بود گفت : از كجا مىآيى ؟ گفت : از پيش بخيل ترين مردم يعنى حضرت على ( عليه السلام ) ، معاويه گفت : چطور تو على را بخيل ترين مردم مىگويى ؟ ! اگر چنانچه على دو اطاق داشته باشد يك اطاق پر از طلا و يك اطاق پر از كاه ، اطاق طلا را زودتر خالى مىكند و پخش مىكند بين مردم تا اطاق كاه ، على كسى است كه تمام بيت المال را به سرعت تقسيم مىكرد سپس آنجا را جارو مىزد و در آنجا نماز مىخواند ، شكر خدا را به جاى مىآورد كه بيت المال خالى شده‌است و بين افراد توزيع شده و چيزى ذخيره نمىكرد ، و خطاب مىكرد به درهم و دينار ( طلا و نقره ) : « يا صفراء يا بيضاء غُرّى غيرى » يعنى اى زرد و اى سفيد غير از من را گول بزن ، من را نمىتوانى فريب دهى ! ( 2 )\r\nحلم و گذشت حضرت على ( عليه السلام )\r\nدر مورد حلم و گذشت حضرت على ( عليه السلام ) ابن ابى الحديد مىگويد : در جنگ جمل با اين كه اين همه با حضرت جنگ و ستيز كردند ، مروان حكم كه دشمنى مىكرد با حضرت على ( عليه السلام ) ، وقتى حضرت به او دست يافت رهايش كرد و گفت برو ;\r\n\r\n","description":"","footnote":"\r\n1 - سوره بقره ، آيه 274\r\n2 - شرح ابن ابى الحديد ، ج 1 ، ص 22\r\n","page_name":" 77 ","page_number":77},
  {"content":"\r\nعبداللّه بن زبير بدگويى مىكرد ، فحش مىداد ، بعد كه حضرت بر او مستولى شد آزادش كرد . بعد مىگويد با اين كه عايشه از اركان جنگ جمل بود ، على ( عليه السلام ) پس از پيروزى ، او را محترمانه سوار شتر كرد و بيست نفر را هم موكّل كرد و فرمود : عايشه را محترمانه ببريد به مدينه برسانيد ; عايشه در وسط راه عصبانى شد و شروع كرد به بدگويى نسبت به حضرت على ( عليه السلام ) و گفت : على زن و ناموس پيغمبر را ميان يك عده از مردها روانه كرده ; آنها هم وقتى كه رسيدند به مدينه عمامه هايشان را برداشتند و گفتند : ببينيد ما هم زن هستيم ! حضرت بيست نفر زن را با عمامه و اسلحه آماده كرده بود و همراه عايشه فرستاده بود تا او را به مدينه برسانند ، اين هم رفتارش با عايشه .\r\nاما رفتارش با اهل بصره ، هنگامى كه حضرت بر اهل بصره پيروز شد فرمود : هر كس از هر كس هر چه گرفته‌است پس بدهد و به آنها كارى نداشته باشد ، همه شان آزادند و اگر كسى فرار كرده دنبالش نرويد و مبادا كسانى را كه مجروح شده‌اند بكشيد ، آنها را رها كنيد ; خلاصه حضرت از همه مردم بصره گذشت با اين كه اينها چقدر جنگ كرده و كشته بودند .\r\nبعد ابن ابى الحديد مىگويد : در جنگ صفين وقتى كه حضرت با اصحابش آمد معاويه يك عده‌اى را مأمور كرده بود شريعه فرات را گرفته بودند ( يعنى مركز آب را ) و گفته بود كه هيچ نگذاريد آب به اصحاب على ( عليه السلام ) برسد ; اصحاب حضرت على ( عليه السلام ) هرچه اصرار كردند كه آب بايد براى همه حلال باشد ، ارتش معاويه مىگفتند نه ، بگذاريد على و اصحابش از تشنگى بميرند چنانچه عثمان از تشنگى مرد . حضرت على ( عليه السلام ) ناچار شدند جنگ كنند ، و حمله كردند و شريعه فرات را از آنها گرفتند و آب در اختيار اصحاب حضرت على ( عليه السلام ) قرار گرفت ، اصحاب حضرت على ( عليه السلام ) عرض كردند كه ما هم آب را به روى ارتش معاويه ببنديم ، تلافى كنيم ، حضرت فرمود : نه ، ما بدى را به بدى تلافى نمىكنيم ،\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nيك قسمت از آب را براى آنها بگذاريد تا آنها هم از آب استفاده كنند .\r\nو اما « جهاد فى سبيل الله » كه ديگر معلوم است . در جنگ بدر كه اولين جنگ پيغمبراكرم ( صلى الله عليه وآله و سلم ) است و هفتاد تن از مشركين كشته شدند ، نيمى از آنان را حضرت امير ( عليه السلام ) به تنهايى كشت و نيم ديگر را مردم و ملائكة الله كه به كمك آمده بودند . ( 1 ) و همين طور در جنگهاى ديگر .\r\nفصاحت و بلاغت حضرت على ( عليه السلام )\r\nو اما فصاحت و بلاغت حضرت على ( عليه السلام ) ، در اين باره ابن ابى الحديد مىگويد : همه كسانى كه سخنورند در مقابل كلمات حضرت على ( عليه السلام ) زانو زده‌اند . همچنين وى مىگويد : راجع به كلام حضرت امير ( عليه السلام ) گفته شده‌است كه : « دون كلام الخالق و فوق كلام المخلوق » ( 2 ) يعنى از كلام خدا پايين تر و از كلام مخلوق بالاتر است . بعد مىگويد : حضرت امير ( عليه السلام ) در عين حال كه آدمى بود شجاع و جنگجو و به نظر مىآيد كه آدم شجاع و جنگجو معمولا قسىّ القلب است و اهل خوش و بش نيست ، مع ذلك على ( عليه السلام ) به قدرى خوش مجلس بود و با افراد شوخى مىكرد كه عمرو بن عاص گفته بود : على همه كمالات را دارد اما يك آدم شوخ طبعى است ، و حضرت امير ( عليه السلام ) در همين نهج البلاغه حمله مىكند به عمرو بن عاص راجع به اين مطلب كه گفته بود ; على ( عليه السلام ) در عين حال كه آن شجاعتها و آن جنگ و ستيزها را داشت ، وقتى كه با اصحاب مىنشست با كمال تواضع صحبت و شوخى مىكرد .\r\nزهد ، قناعت و پارسايى حضرت على ( عليه السلام )\r\nزهد آن حضرت نيز در دنيا معروف است ، حتى حضرت امير ( عليه السلام ) كار مىكرد و\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 24\r\n2 - شرح ابن ابى الحديد ، ج 1 ، ص 24\r\n","page_name":" 79 ","page_number":79},
  {"content":"\r\n\r\n\r\nدرخت خرما مىكاشت ، آبكشى مىكرد به طورى كه دستهايش ورم مىكرد و پولى را كه از آن به دست مىآورد در راه خدا صدقه مىداد . عبادت حضرت هم مشهور و معروف است ، ابن ابى الحديد مىگويد : ( 1 ) در جنگ صفين در « ليلة الهرير » كه سخت ترين حمله شروع شد و همواره از اطراف تير مىباريد ، حضرت در حالى كه جنگ مىكرد يك دفعه يك فرش چرمى در آنجا پهن كردند و مشغول عبادت و نماز شب شدند ، پس از انجام عبادت در حالى كه تير مىباريد مشغول جنگ گرديدند .\r\nسياست حضرت على ( عليه السلام )\r\nآنگاه مىگويد : و اما در سياست ، آن حضرت سياستمدارى بود كه مىدانست چه بايد بكند ، منتها خود حضرت مىفرمايد : من اهل آن سياستهايى كه در آن دروغ و تقلب و مانند آن باشد نيستم ، و مىفرمود : « لولا الدّين و التّقى لكنت أدهى العرب » ( 2 ) اگر دين و تقوى نبود از همه عرب سياستم زيادتر بود ; يعنى اگر مانعى از جهت دين و تقوى نبود ، من از همه بهتر بلد بودم سياستهاى شيطانى را اعمال كنم .\r\nپيامبر ( صلى الله عليه وآله و سلم ) مربّى حضرت على ( عليه السلام )\r\nكمالاتى كه حضرت على ( عليه السلام ) داشته بيشتر معلول اين است كه تربيت شده پيغمبراكرم ( صلى الله عليه وآله و سلم ) است ، حضرت امير ( عليه السلام ) در خطبه قاصعه ( خطبه 192 ) موقعيت خود را با پيغمبر ذكر مىكند و مىفرمايد :\r\n« قد علمتم موضعى من رسول اللّه ( صلى الله عليه وآله و سلم ) بالقرابة القريبة و المنزلة الخصيصة » يعنى شما موقعيت مرا با پيغمبر مىدانيد كه من چقدر نزديك بودم به پيغمبر\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 27\r\n2 - شرح ابن ابى الحديد ، ج 1 ، ص 28 ; ولى در خود نهج البلاغه خطبه 200 عبارت چنين است : « لولا كراهية الغدر لكنت من ادهى الناس » .\r\n","page_name":" 80 ","page_number":80},
  {"content":"\r\n« وضعنى فى حجره » پيغمبر مرا در دامن خودش گذاشت « و انا ولد » در حالى كه بچه بودم « يضمّنى الى صدره » من را به سينه خودش مىچسباند ، مثل اولاد خودش با من رفتار مىكرد « و ما وجد لى كذبة فى قول و لا خطلة فى فعل » پيغمبر هيچ گاه نه دروغى از من شنيد و نه كار اشتباهى يافت . بعد حضرت مىفرمايد : خدا براى پيغمبراكرم ( صلى الله عليه وآله و سلم ) يك مَلكى را موكّل كرده بود كه آن ملك راهنماى پيغمبراكرم ( صلى الله عليه وآله و سلم ) بود در زندگى و محاسن ، و من هم آنها را از پيغمبر ياد گرفتم ، « و لقد كنت اتّبعه اتّباع الفصيل أثر امّه » من دنبال پيغمبراكرم ( صلى الله عليه وآله و سلم ) مىرفتم در رفتار و كردار همانطور كه بچه شتر هميشه دنبال مادرش مىرود و از او جدا نمىشود ، در همه حركات و سكناتم دنبال پيغمبراكرم ( صلى الله عليه وآله و سلم ) بودم ، « يرفع لى فى كلّ يوم من اخلاقه علماً » در هر روزى پيغمبراكرم ( صلى الله عليه وآله و سلم ) از اخلاق خودش يك نشانه‌اى ، يك مطلبى را براى من اظهار مىكرد ، « و يأمرنى بالاقتداء به » و به من دستور پيروى كردن مىداد ، « و لم يجمع بيت واحد يومئذ فى الاسلام غير رسول اللّه ( صلى الله عليه وآله و سلم ) و خديجة و انا ثالثهما » در صدر اسلام فقط يك خانواده بود كه در آن اسلام مطرح بود آن هم پيغمبر بود و خديجه و من هم سوّمى آنها بودم . چون حضرت على ( عليه السلام ) در خانه پيغمبر ( صلى الله عليه وآله و سلم ) زندگى مىكرد مثل فرزند آن حضرت بود .\r\nمى فرمايد : « أرى نور الوحى و الرّسالة » من مىديدم نور وحى و رسالت را بر پيغمبراكرم ( صلى الله عليه وآله و سلم ) ، « و اشمّ ريح النّبوة » و بوى نبوت را استشمام مىكردم ، « و لقد سمعت رنّة الشيطان حين نزل الوحى عليه » حضرت مىفرمايد : وقتى كه وحى بر پيغمبراكرم ( صلى الله عليه وآله و سلم ) نازل شد شيطان يك ناله‌اى كرد كه معناى ناله‌اش اين بود : با اين اسلامى كه اين پيغمبر آورد همه زحمتهاى من هدر مىرود ، و من شنيدم ناله شيطان را ، عرض كردم يا رسول الله اين ناله چيست ؟ حضرت فرمود : معلوم مىشود هرچه من مىشنوم تو هم مىشنوى ، سپس فرمود : اين ناله شيطان است ، « أيس من عبادته » مأيوس شده‌است از اين كه كسى از او پيروى كند ، و فرمود : « انّك تسمع\r\n","description":"","footnote":"","page_name":" 81 ","page_number":81},
  {"content":"\r\nما أسمع » تو مىشنوى آنچه كه من مىشنوم ، « و ترى ما أرى » و مىبينى آنچه را كه من مىبينم ، « الاّ أنّك لست بنبىّ » منتها تو نبىّ نيستى ، « و لكنّك لوزير » ( 1 ) و لكن تو وزير من يعنى پشتيبان من هستى .\r\nبنابراين امتيازات نهج البلاغه و كلمات على ( عليه السلام ) معلول امتيازاتى است كه خود حضرت داشته ، و مهم اين است كه از ابتدا با پيغمبراكرم ( صلى الله عليه وآله و سلم ) بوده و در خانه وحى و رسالت بزرگ شده‌است و تفاوت سنى حضرت با پيغمبراكرم ( صلى الله عليه وآله و سلم ) سى سال بود . پيامبر از چهل سالگى مبعوث به رسالت شد و على ( عليه السلام ) در ده سالگى به پيامبر ايمان آورد . عمر پيغمبر ( صلى الله عليه وآله و سلم ) و على ( عليه السلام ) هم قريب به هم است ، هر دو 63 سال است .\r\nو بالاخره نهج البلاغه كتابى است از كلمات حضرت على ( عليه السلام ) كه جمع آورى شده‌است در سه بخش : خطبه ها ، نامه ها و كلمات كوتاه .\r\nسيّد رضىّ هم مىگويد : من بنايم بر اين نبوده‌است كه همه كلمات حضرت امير ( عليه السلام ) را جمع آورى كنم ، بلكه آنهايى را كه به نظرم يك زيبايى و برجستگى و ابتكارى داشته‌است جمع آورى كردم ، و لذا ممكن است ديده شود در يك خطبه تكه هايى باشد كه با هم مربوط نيست ، و اين بدان جهت است كه در بين آنها مطالبى بوده‌است كه انداخته شده ، منتها اشاره كرده‌است ; مثلا در يك خطبه يك تكه‌اش را نقل مىكند بعد مىگويد : « و منها » يعنى اين تكه هم از اين خطبه است ، اما يك قسمت از وسط آن را نقل نكرده‌است ; كه اى كاش سيّد رضىّ ( رحمه الله ) همه كلمات حضرت را كه در دسترس داشته‌است مىنوشت و قسمت هاى وسط آن را حذف نمىكرد .\r\nاخيراً بعضى از آقايان كلماتى از حضرت على ( عليه السلام ) را كه در نهج البلاغه نيست\r\n\r\n","description":"","footnote":"\r\n1 - نهج البلاغه ، خطبه قاصعه ( شماره 192 )\r\n","page_name":" 82 ","page_number":82},
  {"content":"\r\nجمع آورى كرده‌اند به نام « مستدرك نهج البلاغه » ، ولى چه بهتر بود سيّد رضىّ كه مسلّط بر كلمات حضرت بوده و كتابهايى در اختيار داشته ، هر خطبه و كلام و نامه‌اى را به طور كامل نقل مىكرد . در هر حال ما وارد بررسى خطبه هاى حضرت از اوّل نهج البلاغه مىشويم :\r\n« باب المختار من خطب اميرالمؤمنين ( عليه السلام ) و اوامره ، و يدخل فى ذلك المختار من كلامه الجارى مجرى الخطب فى المقامات المحصورة و المواقف المذكورة و الخطوب الواردة » سيّد رضىّ در آغاز خطبه اول مىگويد : در اين قسمت نهج البلاغه اختيار شده‌است بعضى از خطبه هاى حضرت امير ( عليه السلام ) و فرامين و دستورات حضرت ، و مندرج مىشود در اين قسمت كلماتى كه حضرت در جاهاى بخصوص و در پيشامدها فرموده‌اند و من آنها را انتخاب و جزء خطبه ها ذكر كردم .\r\nوالسّلام عليكم و رحمة الله و بركاته\r\n","description":"","footnote":"","page_name":" 83 ","page_number":83},
  {"content":"\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nخطبه 1\r\n( درس 2 )\r\nحمد ، شكر و مدح\r\nمعناى اختصاص حمد به خداوند\r\nكلمه « الله » به چه معناست ؟\r\nچرا بشر از حمد و ستايش لايق خدا عاجز است ؟\r\nعجز بشر از شكر نعمت هاى حق تعالى\r\nنظر فرقه هاى اسلامى راجع به صفات خدا\r\nتبيين وحدت ذات و صفات خدا در فلسفه ملاصدرا\r\nوجود اصيل است ، و ماهيّت اعتبارى\r\nذات نامحدود صفاتش نيز نامحدود است\r\nنظر فلاسفه قديم راجع به زمان\r\nزمان از نظر صدرالمتألهين\r\nبُعد زمانى و مكانى عالم مادّه\r\n","description":"","footnote":"","page_name":" 85 ","page_number":85},
  {"content":"\r\n\r\n","description":"","footnote":"","page_name":" 86 ","page_number":86},
  {"content":"\r\nبسم الله الرحمن الرحيم\r\nفمن خطبة له ( عليه السلام ) يذكر فيها ابتداء خلق السّماء و الارض و خلق آدم ، و فيها ذكر الحجّ :\r\n« اَلْحَمْدُلِلَّهِ الَّذِى لاَيَبْلُغُ مِدْحَتَهُ الْقَائِلُونَ ، وَلاَيُحصِى نَعْماءَهُ الْعَادُّونَ ، وَلاَيُؤَدِّى حَقَّهُ الُْمجْتَهِدُونَ ، الَّذِى لاَيُدْرِكُهُ بُعْدُ الْهِمَمِ ، وَلاَيَنَالُهُ غَوْصُ الْفِطَنِ ، الَّذِى لَيْسَ لِصِفَتِهِ حَدٌّ مَحْدُودٌ ، وَلاَ نَعْتٌ مَوْجُودٌ ، وَلاَ وَقْتٌ مَعْدُودٌ ، وَلاَ اَجَلٌ مَمْدُودٌ »\r\nسيّد رضىّ در آغاز خطبه اوّل مىگويد :\r\n« فمن خطبة له ( عليه السلام ) يذكر فيها ابتداء خلق السّماء و الارض و خلق آدم ، و فيها ذكر الحجّ »\r\n( در اين خطبه حضرت ، خلقت آسمان و زمين و سپس خلقت آدم را ذكر مىكند ، و قسمتى از آن نيز مربوط به حجّ است . ) ( 1 )\r\n\r\n","description":"","footnote":"\r\n1 - خطبه اوّل تقريباً هشت قسمت است : يك قسمت مربوط به حمد خداوند و معرفت ذات و صفات اوست ، قسمت دوّم مربوط است به خلقت عالم و چگونگى و آغاز آن ، قسمت سوّم راجع به خلقت ملائكه و اقسام آنان است ، و قسمت چهارم مربوط به خلقت آدم ، قسمت پنجم در رابطه با بعثت پيامبران از بين بشر است ، قسمت ششم مربوط است به بعثت پيامبراسلام ( صلى الله عليه وآله و سلم ) ، قسمت هفتم در مورد قرآن و چگونگى آيات و احكام آن است ، و قسمت هشتم مربوط است به تشريح حجّ و فوايد آن .\r\n","page_name":" 87 ","page_number":87},
  {"content":"\r\n\r\n« اَلْحَمْدُ لِلَّهِ الَّذِى لايَبْلُغُ مِدْحَتَهُ الْقَائِلُونَ »\r\n( به طور كلى جنس حمد و ستايش مخصوص به خداست ، خدايى كه گويندگان به نوع مدح مناسب با او نمىتوانند برسند . )\r\nظاهراً « ال » در « الحمد للّه » الف و لام جنس است .\r\nحمد ، شكر و مدح\r\nاين سه كلمه بر حسب معنا قريب به هم هستند ولى تفاوتهايى دارند و معمولا مىگويند : حمد اخص از مدح است . مدح يعنى تمجيد يك موجودى كه داراى حسن و كمال است ولو آن حسن و كمال ، اختيارى آن موجود نباشد ( غيراختيارى او باشد ) مثلا شما مىتوانيد بگوييد : « مدحتُ الشّمس » يعنى خورشيد را مدح كردم ، براى اين كه خورشيد كمال دارد ; يا « مدحتُ اللؤلؤ » يعنى لؤلؤ را مدح كردم ، زيبايى در لؤلؤ و الماس و نظاير اينها به اختيار خودشان نيست ، اين زيبايى اصلا جزء ساختمان وجودشان است . ولى حمد در مقابل خوبى ها و كمالاتى است كه به اختيار شخص حاصل مىشود ; مثلا خداى تبارك و تعالى قادر مختار است و به اختيار خودش و با علم و قدرت و حياتى كه داراست ، عالم را خلق كرده‌است ; شما اگر كار خوبى را از روى اختيار و قدرت خودتان انجام داديد ، استعمال حمد در برابر شما صحيح است ، البته مىشود در اين موارد مدح هم گفت ، ولى نمىشود در امور غير اختيارى حمد را به كار برد ; اما شكر در مقابل نعمت است . حمد و مدح لازم نيست در مقابل نعمت باشد ، بلكه براى كمالى است كه كسى دارد ، اگرچه آن كمال نعمتى براى ما نباشد ، اما شكر در صورتى است كه نعمت دهنده را براى انعامى كه به ما كرده‌است تعظيم كنيم . پس شكر اخص از حمد و مدح است ، زيرا حمد و مدح لازم نيست در مقابل نعمت باشد . از بيان گذشته به دست مىآيد كه بر حسب مورد حمد از شكر اعم است ، و مدح از حمد\r\n","description":"","footnote":"","page_name":" 88 ","page_number":88},
  {"content":"\r\n\r\nاعم مىباشد . كلمه « مِدْحَتَهُ » لغتاً براى نوع فعل است ، يعنى نوع مدح و ستايش خدا كه در شأن اوست .\r\nمعناى اختصاص حمد به خداوند\r\nدر عبارت « الحمد لله » دو احتمال وجود دارد : يكى اين كه منظور اين باشد كه شما براى غير خدا نبايد ستايش كنيد ; چون ستايش شما براى چيست ؟ مسلّماً براى كمال است و هر موجودى هر كمالى دارد از خداست ، پس ستايشهايى كه براى غير خدا انجام مىشود بيجاست . مثلا اگر شما كسى را براى علمش ستايش مىكنيد ، علم مال او نيست بلكه او آن را از طرف خدا به دست آورده‌است ; پس هيچ كس هيچ كمالى ندارد كه از خودش باشد ، همه از خداست و ستايش براى او بايد واقع شود . بنابر اين احتمال ، اين جمله جنبه تكليف و انشاء دارد ; يعنى در مقام تكليف ، شما براى غير خدا نبايد ستايش كنيد ، و به شما تكليف مىكند كه ستايش بايد فقط براى خدا باشد ، زيرا در برابر هر كمالى كه شما ستايش كنيد در حقيقت از خداست .\r\nاحتمال دوّم اين كه جنبه تكليف و انشاء نيست ، بلكه خبر است و مىخواهد بگويد : واقع مطلب اين است كه هر كس هر ستايشى مىكند اين ستايش به خدا برمى گردد ، حتى كسى كه بت پرستى مىكند و بت را ستايش مىكند به خاطر اين است كه فكر مىكند آن بت داراى كمال است . پس هر ستايشى با هر منظورى واقع شود در حقيقت اين ستايش در برابر كمال است ، و كمال مخصوص به خداست و به خدا منتهى مىشود ، منتها گناه بت پرست اين است كه خدا را تشخيص نداده‌است . پس با توجه به اين كه « ل » در « لله » براى اختصاص است معناى جمله اين است كه هر ستايشى از هر كس و از هر چيزى انجام شود حقيقت آن به خدا برمى گردد .\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nكلمه « الله » به چه معناست ؟\r\nدر اينجا نيز بحثى است كه آيا « اللّه » اسم جامد و عَلَم است براى خدا يا مشتق است . بعضى گفته‌اند كه اللّه مشتق است ، و روايتى در كتاب توحيد صدوق داريم كه متضمن اين معناست : عن الباقر ( عليه السلام ) : « اللّه ، معناه المعبود الّذى إله الخلق عن درك ماهيته و الاحاطة بكيفيته » ( 1 ) ظاهر كلام حضرت اين است كه : « اللّه » از مادّه « اَلِهَ » و صيغه مبالغه « إله » به معناى بسيار متحيّركننده است ، پس « الله » يعنى « إله الخلق » يعنى بشر از اين كه حقيقت خدا را درك كند متحير است . به هرحال چه مشتق از « اَلِهَ » باشد يا جامد باشد « اللّه » براى خدا اسم شده‌است و به ذات مستجمع تمام صفات كمال اطلاق مىشود .\r\nچرا بشر از حمد و ستايش لايق خدا عاجز است ؟\r\n« لاَيَبلُغُ مِدحَتَهُ القائِلوُنَ »\r\n( گويندگان نمىتوانند به سرحدّ آن مدحى كه شايسته اوست برسند . )\r\nنوع مدح بشر هر اندازه كامل شود تا برسد به پيغمبراكرم ( صلى الله عليه وآله و سلم ) كه عقل كلّ است نمىتواند به آن نوع مدحى كه لايق خداست برسد ، و ما بشرى بالاتر از پيامبراكرم ( صلى الله عليه وآله و سلم ) نداريم ، ولى چون او هم مخلوق خداست و مخلوق نمىتواند محيط به خالق شود ، پس پيغمبراكرم ( صلى الله عليه وآله و سلم ) هم به آن نوع از مدح و ستايشى كه لايق خداست نمىرسد . او هم به اندازه ظرفيت وجودى خودش علم به خدا دارد و مىتواند او را مدح و حمد كند .\r\nالبته خود حضرت اميرالمؤمنين ( عليه السلام ) هم اين معنا را ادعا ندارد كه من آن طور كه خدا لايق مدح است مىتوانم او را مدح كنم ، و كلاً ما هر اندازه خدا را ستايش كنيم\r\n\r\n","description":"","footnote":"\r\n1 - توحيد صدوق ، ص 89 ، باب 4 ، حديث 2\r\n","page_name":" 90 ","page_number":90},
  {"content":"\r\n\r\nاين ستايش در اثر نعمت حق تعالى است ; اگر خدا به ما هوش و ادراك نداده بود كه بتوانيم درك كنيم ، و زبان نداده بود كه بتوانيم او را حمد كنيم ، نمىتوانستيم او را ستايش كنيم . پس اين ستايش كه از نعمت هاى خداست خودش احتياج به ستايش ديگر دارد ، و ما هيچ وقت نمىتوانيم منتهاى ستايشى را كه شايسته‌است نسبت به خدا انجام دهيم .\r\nعجز بشر از شكر نعمت هاى حق تعالى\r\nشكر هم همين طور است ، براى اين كه همان شكرى كه مىكنيم خودش نعمت حق است ; زيرا خدا اراده ، زبان و هوش به ما داده كه در نعمت هاى او فكر كنيم ; پس اين شكر ، خودش به شكرى ديگر احتياج دارد و آن شكر به شكرى ديگر و همين طور هرچه جلوتر برويم اين تسلسل هست و ما هيچ وقت نمىتوانيم شكر حق تعالى را انجام دهيم .\r\nاز دست و زبان كه بر آيد * كز عهده شكرش به در آيد\r\nحديثى از حضرت داود پيامبر ( عليه السلام ) است كه : « يا ربّ كيف اشكرك و شكرى لك نعمة اخرى توجب علىّ الشّكر لك » ( 1 ) پروردگارا من چطور ترا شكر كنم در حالى كه آن شكر خودش نعمتى است كه اين نعمت باز يك شكر مىخواهد ، و باز آن شكر نعمت خود نعمتى است كه شكر ديگرى مىخواهد . و نيز حديثى از پيامبراكرم ( صلى الله عليه وآله و سلم ) است كه : « انت يا ربّ اسبغت علىّ النّعم السّوابغ فشكرتك عليها » خدايا تو بر من لبريز كردى نعمت هاى زيادت را و من شكر كردم تو را براى اين نعمت ها ; « فكيف لى شكر شكرك » ( 2 ) ديگر چطور شكرِ شكر تو را بكنم كه اين خود\r\n\r\n","description":"","footnote":"\r\n1 - منهاج البراعة ، ج 1 ، ص 300 ; و بحارالانوار ، ج 14 ، ص 40 ; و قريب به همين مضمون در بحار چاپ بيروت ، ج 68 ، ص 36\r\n2 - منهاج البراعة ، ج 1 ، ص 300\r\n","page_name":" 91 ","page_number":91},
  {"content":"\r\nنعمتى ديگر است .\r\nيك شاعر عرب هم در اين مورد مىگويد :\r\n« شكر الاله نعمة موجبة لشكره * فكيف شكرى برّه و شكره من برّه » ( 1 )\r\nشكر كردن خدا خود نعمتى از جانب اوست كه موجب شكر خداست ، پس من چطور مىتوانم نيكى هاى خدا را شكر كنم حال آن كه خود اين شكر هم از نيكى هاى خداست . به همين علّت است كه حضرت در اينجا لفظ « قائلون » را به كار برده و مثلا « حامدون » يا « مادحون » به كار نبرده ، زيرا همانطور كه توضيح داده شد هيچ كس نمىتواند آن طور كه لازم است مدح و حمد خدا را بكند ، اگر كسى بخواهد كاملا مادح و حامد نسبت به يك موجود باشد بايد نسبت به آن محيط باشد ، و ما كه مخلوق هستيم نمىتوانيم به خالق كه خداست محيط شويم ، بنابراين قدرت احاطه به تمام كمالات خدا را نداريم ، پس قهراً قدرت ستايش كمالات او را هم نداريم .\r\n« وَلاَيُحْصِى نَعْمَاءَهُ الْعَادُّونَ »\r\n( و خدايى كه شمارندگان نمىتوانند بشمارند نعمت هاى او را . )\r\nچون نعمت هاى خدا غيرمتناهى است ، نظير شكر كردن خدا كه خود نعمتى است و به شكرى محتاج است و هيچ كس نمىتواند شكر لازم را به جا آورد .\r\n« وَلاَيُؤَدِّى حَقَّهُ الُْمجتَهِدُونَ »\r\n( و نمىتوانند ادا كنند حق او را كسانى كه منتهاى تلاش و كوشش را دارند كه حقوق خدا را ادا كنند . )\r\n« الَّذِى لاَيُدْرِكُهُ بُعْدُ الْهِمَمِ »\r\n( آن خدايى كه همّت ها و تصميم هاى بلند هر اندازه عالى باشند نمىتوانند او را درك كنند و به او احاطه يابند . )\r\n\r\n","description":"","footnote":"\r\n1 - منهاج البراعة ، ج 1 ، ص 300\r\n","page_name":" 92 ","page_number":92},
  {"content":"\r\n« هِمَم » جمع « همّت » است يعنى تصميم و عزم ، انسانها هر اندازه تصميم و اراده شان قوى و عالى باشد نمىتوانند به كنه ذات خداوند احاطه پيدا كنند ; ادراك احاطه علمى است به چيزى ; شما اگر ادّعا كرديد كه چيزى را درك مىكنيد يعنى آن چيز نزدتان حاضر شده و علم شما به آن احاطه پيدا كرده‌است و در نتيجه آن چيز بايد مخلوق ذهن شما و زيردستتان باشد .\r\nخدايى كه خالق ما و واجب الوجود است - و در مقابل ، ما مخلوق او و ممكن الوجود و عاجز و فقير هستيم و اين فقر و كمبود ما به يك موجودى كه كمال و وجود مطلق است منتهى شده - چگونه ما مىتوانيم به او احاطه پيدا كنيم و او را درك نماييم ؟\r\nامروز انسان در اثر تصميم و همّت عالى خود به كره ماه رفته است ، اگر بيشتر تصميم بگيرد به كره مريخ هم مىرود ، ولى بالاخره تمام اين نظام وجود و آن عوالم مخلوق خدا هستند و باز خدا به همه اينها محيط است ، و بشر هرچه پيشرفت كند و تصميم بگيرد نمىتواند به كنه ذات و صفات حق تعالى برسد .\r\n« وَلاَيَنَالُهُ غَوْصُ الْفِطَنِ »\r\n( و انسان هر اندازه تيزبين و باهوش و زيرك باشد باز با اين تيزبينى نمىتواند به منتهاى اين دريا برسد . )\r\n« فطن » جمع « فطنة » به معناى زيركى است . در اينجا معارف و علوم عقلى كه از خداوند و صفات و كمالات او بحث مىكنند به يك درياى بى پايان تشبيه شده‌است كه غوّاص در دريا مىرود و چيزى گرانبها را به دست مىآورد . بعد حضرت مىفرمايد :\r\n« الَّذِى لَيْسَ لِصِفَتِهِ حَدٌّ مَحْدُودٌ ، وَلاَ نَعْتٌ مَوْجُودٌ »\r\n( خدايى كه براى صفتش حدّ مشخّصى نيست ، و ذات و كمالاتش را نمىتوان توصيف نمود . )\r\n","description":"","footnote":"","page_name":" 93 ","page_number":93},
  {"content":"\r\n\r\nنظر فرقه هاى اسلامى راجع به صفات خدا\r\n1 - اشاعره :\r\nاشاعره يك دسته از متكلّمين اهل سنّت اند كه مىگويند : خدا واجب الوجود است و از ازل بوده‌است و صفات خدا هم مانند علم ، حيات ، قدرت ، اراده ، سمع و بصر هر كدام واجب الوجودند و از ازل بوده‌اند . اينان نتوانسته‌اند تشخيص دهند كه صفات مىتوانند عين ذات باشند . ما مىدانيم كه انسان صفاتش زائد بر ذاتش است ، زيرا ما در ابتدا هيچ نداشته‌ايم و به مرور زمان علم و قدرت به دست آورديم ; اشاعره تصور مىكردند كه خدا هم صفاتش زائد بر ذاتش است ، با اين فرض نمىتوانستند بگويند خداى قديم صفت حادث پيدا كرده باشد ، به همين علّت گفتند خدا از ازل بوده‌است و سمع و بصر و ساير صفاتش هم از ازل بوده‌اند و اينها زائد بر ذات خدا مىباشند ، در حقيقت اينها يك واجب الوجود را هشت واجب الوجود كردند - يكى ذات خدا و هفت تا هم صفات هفتگانه ثبوتى او - سپس ديگران به آنها اشكال گرفتند كه شما به مسيحى ها مىگوييد كه سه خدايى هستند ، زيرا به « اب » و « ابن » و « روح القدس » ( اقانيم ثلاثه ) معتقدند و قرآن هم مىگويد : ( و لا تقولوا ثلاثة انتهوا ) ( 1 ) نگوييد سه خدا ، دست برداريد خدا يكى بيشتر نيست ; در حالى كه خودتان هشت قديم را ( يك ذات و هفت صفت ) قائل مىشويد .\r\n2 - معتزله :\r\nاينها يك دسته ديگرى از علماى اهل سنّت هستند و مىگويند : اين كه بگوييم هشت قديم داريم ، يكى ذات خدا و هفت صفت قديم ، اين صحيح نيست ، و از طرف ديگر هم نتوانستند تصور كنند كه صفات خدا عين ذاتش باشند لذا گفتند : خدا يك قديم است و يك واجب الوجود كه علم و قدرت و حيات ندارد ، اما ذاتش\r\n\r\n","description":"","footnote":"\r\n1 - سوره نساء ، آيه 171\r\n","page_name":" 94 ","page_number":94},
  {"content":"\r\n\r\nكار اين صفات را مىكند و يك ذات جانشين اين صفات است ، و اسم اين را « نيابت » گذاشتند يعنى نايب شدن ذات از صفات . حاجى سبزوارى در منظومه اين دو قول اشاعره و معتزله را با اين شعر نقل مىكند :\r\n« والاشعرى بازدياد قائلة * و قال بالنيابة المعتزلة » ( 1 )\r\nاشاعره قائل هستند كه صفات خدا زائد بر ذات او و قديم اند ، پس قدماء ثمانيه قائل اند يك ذات و هفت صفت ، ولى معتزله ذات خدا را نايب صفاتش مىدانند .\r\n3 - شيعه اماميه :\r\nما اماميه اين دو قول را قبول نداريم و معتقديم كه خداى تبارك و تعالى موجودى است غيرمتناهى و بى پايان كه اين وجود بى پايان در عين حالى كه وجود هست ، علم و قدرت و حيات و اراده هم هست ، و اين صفات زائد بر ذاتش نيست بلكه عين ذاتش است . ذات حق به تنهايى و به بسيط بودنش همه اينهاست .\r\nتبيين وحدت ذات و صفات خدا در فلسفه ملاصدرا\r\nبر اين اساس است كه مرحوم صدرالمتألهين در فلسفه خود مىگويد : ( 2 ) اصلاً وجود و هستى در عين حال كه هستى است عين علم و حيات و قدرت و اراده است و نيز عين سمع و بصر است ، و هر موجودى به هر اندازه كه حظّى از هستى دارد به همان اندازه حظّى از علم و قدرت و حيات و اراده دارد ، و حتى سنگ را كه مىگوييد جامد است و يك هستى ضعيف مادّى دارد ، در همان محدوده هستى خود علم و قدرت و حيات و اراده هم دارد ، و به همين علّت است كه سنگريزه با حضرت داود سخن گفت ، ( 3 ) « ستون حنّانه » ناله كرد و پيامبراكرم ( صلى الله عليه وآله و سلم ) صداى ناله اش\r\n\r\n","description":"","footnote":"\r\n1 - شرح منظومه سبزوارى ، باب غرر فى ذكر اقوال المتكلّمين ، چاپ قديم ، ص 161\r\n2 - الحكمة المتعالية ( الاسفار الاربعة ) ، ج 6 ، ص 133\r\n3 - تفسير قمى ( على بن ابراهيم ) ، ج 2 ، ص 199 ; مجمع البيان ، ج 8 ، ص 381 ; بحارالانوار ، ج 14 ، ص 4\r\n","page_name":" 95 ","page_number":95},
  {"content":"\r\nرا شنيد ، ( 1 ) و مواردى از اين قبيل .\r\nخداوند متعال در قرآن شريف مىفرمايد : ( و ان من شىء الاّ يسبّح بحمده و لكن لاتفقهون تسبيحهم ) ( 2 ) و در عالم چيزى نيست مگر اين كه تسبيحِ حق تعالى را مىكند منتها شما تسبيحِ آنها را درك نمىكنيد . تمام موجودات به تسبيح حق تعالى مشغولند حتى سنگريزه هاى بيابان ، نهايت امر گوش داودى بايد باشد تا بشنود . همچنين خداوند تبارك و تعالى در آيه ديگر فرموده‌است : ( يسبّح للّه ما فى السّماوات و ما فى الارض ) ( 3 ) هر آنچه در آسمانها و زمين است خداوند را تسبيح مىكند .\r\nپس هر موجودى به هر اندازه حظّ و بهره از هستى دارد ، هستى آن عين حيات و علم و قدرت و همه كمالات آن است .\r\n« جمله ذرّات زمين و آسمان * با تو مىگويند روزان و شبان\r\nما سميعيم و بصيريم و هشيم * با شما نامحرمان ما خامشيم » ( 4 )\r\nمنتها موجودات جامد هستى شان ضعيف است و همچنين حيات و علم و قدرت و اراده شان نيز ضعيف است ; نباتات كه از حيث وجود از جمادات قويترند ، علم و قدرتشان نيز قويتر است ; و حيوانات كه از نباتات هستى شان قويتر است ، علم و اراده و حياتشان نيز قويتر است ; تا برسد به انسان كه حياتش و متعاقب آن علم و قدرت او قويتر است ، و بالاتر از انسان ذات بارى تعالى است كه هستى بى پايانى است كه نيستى در ذاتش راه ندارد و چون هستى غيرمتناهى است پس علم و اراده و حيات او غيرمتناهى است .\r\n\r\n","description":"","footnote":"\r\n1 - بحارالانوار ، ج 17 ، ص 370\r\n2 - سوره اسراء ، آيه 44\r\n3 - سوره جمعه ، آيه 1\r\n4 - مثنوى ، دفتر سوّم ، بيت 1019\r\n","page_name":" 96 ","page_number":96},
  {"content":"\r\n\r\n\r\nوجود اصيل است ، و ماهيّت اعتبارى\r\nمرحوم صدرالمتألهين كه به اصطلاح اصالت وجودى است مىگويد : چيزى كه در عالم حقيقت دارد هستى است و ماهيّات امور اعتبارى مىباشند كه از هستى ها انتزاع مىشوند ، اگر هستى محدود باشد ماهيّت از آن انتزاع مىشود ، و ذات بارى تعالى چون هستى غيرمتناهى است ديگر ماهيّت ندارد و قهراً عين علم و قدرت و اراده و حيات مىباشد . ( 1 )\r\nذات نامحدود صفاتش نيز نامحدود است\r\n« أَلَّذِى لَيْسَ لِصِفَتِهِ حَدٌّ مَحْدُودٌ »\r\n( خدايى كه صفت او حدّ معيّنى ندارد . )\r\nچون ذاتش بى پايان است صفاتش هم بى پايان است ، و چون صفاتش عين ذاتش مىباشند صفت زائد بر ذات هم ندارد .\r\nبعضى شارحان گفته‌اند ( 2 ) اينجا منظور از صفت ، ذات خداست ; يعنى ذات خدا حدّ محدود ندارد ; ولى ظاهراً مقصود صفات باشد ، زيرا همه فرقه ها قبول داشتند كه ذات خدا غيرمحدود است و آنچه محلّ اختلاف بوده صفات خدا مىباشد ، و احتمال اين كه مقصود ذات خدا باشد خلاف ظاهر است . بعد مىفرمايد :\r\n« وَلاَ نَعْتٌ مَوْجُودٌ »\r\n( و خدا صفتى كه قابل تغيير و تحول است و كم و زياد مىشود ندارد . )\r\n« نعت » به معنى صفت زائد بر ذات است ، ولى خدا صفاتش عين ذاتش مىباشند .\r\n\r\n","description":"","footnote":"\r\n1 - الحكمة المتعالية ( الاسفار الاربعة ) ، ج 6 ، ص 48\r\n2 - شرح ابن ابى الحديد ، ج 1 ، ص 60\r\n","page_name":" 97 ","page_number":97},
  {"content":"\r\n\r\n\r\n\r\n« وَلاَ وَقْتٌ مَعْدُودٌ »\r\n( و براى وجود خدا و صفات او وقتى نيست كه به شمار آيد . )\r\nاين طور نيست كه بگوييم مثلاً از سه هزار سال پيش خدا وجود پيدا كرده ، خدا موجودى است بى نهايت كه از ازل بوده و تا ابد هم هست پس قهراً سرمدى است . ( 1 ) همه موجودات حتى زمان وابسته به « حق » هستند ، و زمان در ذات خدا راه ندارد .\r\nنظر فلاسفه قديم راجع به زمان\r\nفلاسفه قديم تا زمان مرحوم ملاصدرا كه به حركت جوهرى قائل نبودند مىگفتند : زمان مقدار حركت فلك است ، و عالم را تصور مىكردند مانند يك پياز كه طبقات دارد و زمين را مانند وسط پياز در نظر مىگرفتند و فرض مىكردند كه سيّارات ديگر همانند لايه هاى پياز مركز را احاطه كرده‌اند ، و مركز كه زمين باشد ساكن فرض مىشد و مقدار گردش لايه ها يعنى افلاك را زمان مىناميدند .\r\nزمان از نظر صدرالمتألهين\r\nمرحوم صدرالمتألهين كه به حركت جوهرى قائل شده اين نظريه را ردّ كرد و گفت : عالم مادّه در ذاتش حركت مىكند و اصلاً ذات عالم مادّه عين حركت است ; و نتيجه گرفت كه زمان ، مقدار حركتى است كه در ذات مادّه هست . ( 2 ) امروز هم مىگويند مادّه از الكترون و پروتون تشكيل شده كه مثل يك منظومه شمسى در حركت اند .\r\nبُعد زمانى و مكانى عالم مادّه\r\nملاصدرا در اسفار مىگويد : براى عالَم مادّه امتدادهايى هست : امتداد مكانى و\r\n\r\n","description":"","footnote":"\r\n1 - ازلى چيزى است كه اوّل ندارد ، ابدى چيزى است كه آخر ندارد ، و سرمدى چيزى است كه نه اوّل دارد و نه آخر .\r\n2 - الحكمة المتعالية ( الاسفار الاربعة ) ، ج 3 ، ص 115\r\n","page_name":" 98 ","page_number":98},
  {"content":"\r\nامتداد زمانى ; بُعد مكانى طول و عرض و عمق است ، و بُعد زمانى بُعد چهارم اين عالَم است ; و زمان ، مقدار حركت است ( به اصطلاح مقياس حركت است ) و در حقيقت اگر حركت را از عالَم بگيريم ديگر زمان معنى ندارد ; حركت ، مخصوص مادّه و در ذات آن است ، و چون خداى تبارك و تعالى مجرّد و فوق مادّه است بنابراين زمان در ذات حق تعالى راه ندارد .\r\nاگر بخواهيم در اين مورد مثالى بزنيم مىتوانيم در نظر بگيريم فردى را كه ته چاهى باشد و در بالاى چاه ريسمانى را عبور مىدهند ، وقتى ريسمان در حال حركت است كسى كه ته چاه است اين ريسمان را در سه حال مىبيند : قسمتى را مقابل چاه مىبيند ، يك قسمت را مىگويد از در چاه گذشته ، و يك قسمتش را مىگويد هنوز به در چاه نرسيده‌است ، پس به طور كلى اين ريسمان گذرا براى كسى كه در درون چاه است به سه قسم حال ، گذشته و آينده تقسيم مىشود ; اما براى كسى كه بالاى چاه است و به همه ريسمان احاطه دارد ديگر گذشته و حال و آينده معنا ندارد ; ما كه در چاه طبيعت قرار داريم و خودمان جزء اين عالَم هستيم مادّه برايمان گذشته و حال و آينده دارد ، اما خداى تبارك و تعالى كه محيط است به عالَم مادّه و همه عالَم مادّه مثل زمان و حركت و غيره مخلوق اوست ، به همه آنها احاطه دارد ، لذا گذشته و حال و آينده و زمان و مكان براى خدا نيست .\r\n« وَلاَ اَجَلٌ مَمْدُودٌ »\r\n( و نه داراى اجل ممتدى است كه به پايان رسد . )\r\n« وقت معدود » اشاره به ابتدا ، و « اجل ممدود » اشاره به انتها و پايان است ; يعنى نمىتوانيم بگوييم خدا مثلا تا دويست هزار سال ديگر هست ، زيرا خداوند انتها ندارد .\r\nوالسّلام عليكم و رحمة الله و بركاته\r\n","description":"","footnote":"","page_name":" 99 ","page_number":99},
  {"content":"\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nخطبه 1\r\n( درس 3 )\r\nتعريف اشياء به « حدّ » و « رسم »\r\nنقد و توجيه كلام ابن ابى الحديد\r\nحركت جوهرى و حركت در اَعْراض\r\nموجود مجرّد ، حركت ندارد\r\nآفرينش موجودات مادّى و مسبوق بودن وجود آنها به مادّه\r\nآفرينش ابداعى و بدون شكافتن\r\nنظر فخر رازى در آفرينش مجرّدات و نقد آن\r\n« فطور » به چه معناست ؟\r\nنظر متكلّمين در مورد قدرت\r\nنظر فلاسفه در مورد قدرت\r\nبادهاى رحمت و باد غضب\r\nنقش كوهها در زمين\r\n","description":"","footnote":"","page_name":" 101 ","page_number":101},
  {"content":"\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبسم الله الرحمن الرحيم\r\n« فَطَرَ الْخَلاَئِقَ بِقُدْرَتِهِ ، وَنَشَرَ الرِّيَاحَ بِرَحْمَتِهِ ، وَوَتَّدَ بِالصُّخُورِ مَيَدَانَ اَرْضِهِ »\r\nتعريف اشياء به « حدّ » و « رسم »\r\nموضوع بحث ما درسهايى از نهج البلاغه بود و خطبه اول را شروع كرديم ; اين خطبه پر است از مسائل فلسفى و اعتقادى ، و احتياج به دقّت نظر دارد . جمله‌اى را كه هفته گذشته گفتيم ناچاريم تكرار كنيم :\r\n« الَّذِى لَيْسَ لِصِفَتِهِ حَدٌّ مَحْدُودٌ ، وَلا نَعْتٌ مَوجُودٌ ، وَلا وَقتٌ مَعْدُودٌ ، وَلا اَجَلٌ مَمْدُودٌ »\r\n( خداوندى كه صفت او حد و حدود معيّنى ندارد ، و صفتى هم كه قابل تغيير و تحوّل است ندارد ، وقتى هم كه قابل شمارش باشد ندارد ، اجلى هم كه معيّن شده باشد ندارد . )\r\nظاهر جمله اين است كه حضرت مىفرمايد : صفت خدا حدّ محدود ندارد و مربوط به ذات نيست ; ولى ابن ابى الحديد كه يكى از شارحان نهج البلاغه است و معتزلى مذهب و اهل سنّت و جماعت است در اين مورد گفته : « الّذى ليس لصفته حدّ محدود » يعنى ذات خدا و كنه او حدّ محدودى ندارد . ( 1 ) كلمه صفت را در اينجا\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 60\r\n","page_name":" 103 ","page_number":103},
  {"content":"\r\nذات حق تعالى گرفته‌است ، و حدّ و نعت را هم همان حدّ منطقى كه در منطق ارسطويى مطرح است معنى كرده‌است .\r\nدر منطق ارسطويى مىگفتند : اگر بخواهند چيزى را تعريف كنند يا به ذاتيات تعريف مىكنند كه به آنها جنس و فصل مىگفتند ، يا به عوارض ; مثلاً اگر ما بخواهيم انسان را به ذاتيات معرفى كنيم مىگوييم : « حيوان ناطق » حيوان جنس انسان ، و ناطق فصلى است كه او را از ساير حيوانات تميز مىدهد ، و اين را به اصطلاح « حدّ » مىگويند . حدّ در اصطلاح منطق يعنى جنس و فصل كه ذاتيات يك چيز يعنى اجزاء ذات آن مىباشند ; يكى از اجزاء تحليلى انسان حيوانيت اوست كه مشترك است بين انسان و ساير حيوانات ، اين را جنس مىگويند ، ولى فصل همانطور كه در مثال بالا گفته شد ناطق است كه فصل بين انسان و ساير حيوانات است ، و ناطق جزء ذاتى مخصوص انسان است و حيوانات ديگر ندارند ; و اگر چيزى را به عوارض تعريف كنيم اين را « رسم » مىگويند ، مثل اين كه در تعريف انسان مىگوييم : « حيوان ضاحك » حيوانى است كه مىخندد . خنده ذاتى انسان نيست بلكه از عوارض انسان است . پس به اصطلاح تعريف به اجزاء و ذاتيات چيزى را « حدّ » ، و به وسيله عوارض را « رسم » مىگويند .\r\nابن ابى الحديد خواسته‌است بگويد : منظور حضرت امير ( عليه السلام ) در اين عبارت « الّذى ليس لصفته حدّ محدود . . . » اين دو قسم تعريف بوده‌است ; و منظور از صفت ، ذات حق است ; و اين كه ذات حق حدّ محدود ندارد يعنى اين كه جنس و فصل ندارد ، زيرا چيزى كه جنس و فصل دارد مركّب مىشود از جنس و فصل ، و ذات حق تعالى از چيزى مركّب نيست ، زيرا اگر اجزاء داشته باشد احتياج دارد به اجزاء پس لازم مىآيد كه ذات حق محتاج باشد ; بنابراين ذات حق را به جنس و فصل نمىتوان تعريف كرد .\r\nظاهراً انگيزه ابن ابى الحديد از تفسير صفت به ذات اين است كه او از معتزله\r\n","description":"","footnote":"","page_name":" 104 ","page_number":104},
  {"content":"\r\n\r\nمى باشد ، و معتزله مىگويند : ذات خدا نايب صفات اوست و او صفت ندارد .\r\n« و لا نعت موجود » « نعت » يعنى « رسم » يعنى حق تعالى صفت عَرَضى هم ندارد و تعريف به عَرَض هم نمىشود براى او كرد ، زيرا صفتى كه زائد بر ذاتش باشد ندارد و چيزى بر او عارض نمىشود ، زيرا اگر چيزى بخواهد محلّ عوارض باشد خودش حادث مىشود ، و در ذات حق تعالى تجدد و عروض راه ندارد .\r\n« و لا وقت معدود » يعنى زمان معيّنى هم ندارد ، ابن ابى الحديد « وقت معدود » را چنين معنا مىكند : اين كه گفتيم ذات حق تعالى جنس و فصل ندارد و از سنخ اجسام و اين جور چيزها نيست ، اين مطلب فقط در اين دنيا نيست بلكه در آخرت هم همين طور است . براى اين كه اشاعره كه يك دسته‌اى از متكلّمين اهل سنّت اند مىگفتند : خدا در دنيا قابل رؤيت نيست اما در آخرت قابل رؤيت است ، و براى مطلب خود به آياتى از قرآن تمسك مىجستند مثل : ( وجوه يومئذ ناضرة ، الى ربّها ناظرة ) ( 1 ) چهره هايى در روز قيامت تازه و خرّم هستند و به پروردگارشان نگاه مىكنند ; پس خدا در قيامت قابل رؤيت است . ابن ابى الحديد مىگويد : اين كه حضرت على ( عليه السلام ) مىفرمايد : حق تعالى صفات ممكنات را ندارد و در وقت معيّنى نيست ، يعنى حتى در قيامت هم خدا قابل رؤيت نيست ، و اين ردّ حرف اشاعره است . ( 2 )\r\nنقد و توجيه كلام ابن ابى الحديد\r\nاشكالى كه به ابن ابى الحديد وارد است اين است كه حضرت مىفرمايد : « ليس لصفته » . حضرت نفرمود ذات حق حدّ محدود ندارد . شما چطور « ليس لصفته » را « ليس لذاته و كنهه » معنى مىكنيد ؟ اين خلاف اصطلاح است .\r\n\r\n","description":"","footnote":"\r\n1 - سوره قيامت ، آيات 22 و 23\r\n2 - شرح ابن ابى الحديد ، ج 1 ، ص 60\r\n","page_name":" 105 ","page_number":105},
  {"content":"\r\nمگر اين كه كلام ابن ابى الحديد را اين طور توجيه كنيم كه صفت در اينجا معنى مصدرى دارد ، يعنى اگر بخواهيم ذات حق را توصيف كنيم و معناى توصيف هم يعنى تعريف ، اين تعريف كردن حق تعالى نه « حدّ » دارد و نه « رسم » و اين صفت معنايش وصف عارض ذات نيست ، بنابراين طبق معناى مصدرى توصيف كردن « حق » يعنى تعريف كردن ذات او .\r\nاما آن طور كه ما گفتيم و ديگران مىگويند اين است كه : حضرت در اينجا ذات حق را نخواسته بگويد ، در حقيقت ذات حق تعالى محرز است كه بسيط است و حدّ ندارد ، بلكه خواسته بگويد علاوه بر اين كه ذات حق محدود نيست و بى پايان است صفات حق تعالى هم محدود نيست و بى پايان است مثل علم و قدرت و حيات حق تعالى .\r\nمنظور از اين « حدّ محدود » اصطلاح منطقى « حدّ » و « رسم » نبوده‌است ، منظور حضرت كه مىگويد : صفات حق تعالى حدّ محدود ندارد و نيز نعت موجود ندارد ، يعنى چنين نيست كه صفات حق تعالى عارض بر ذاتش باشند ، بلكه از ازل عين ذاتش بوده‌اند . اين طور نيست كه خدا مثلاً علم نداشته باشد و بعد براى او پيدا شود . بنابراين ابن ابى الحديد معتزلى - كه سنّى مذهب و آدم نسبتاً منصفى هم بوده - اين عبارت را مربوط به ذات حق تعالى گرفته و ظاهراً حرف درستى نباشد .\r\n« و لا وقت معدود » صفات حق تعالى وقت و زمان ندارد ، چنانچه ذات حق زمان ندارد . يعنى صفات او وقت شمرده‌اى كه مثلاً بگوييم خدا از صد هزار سال پيش علم پيدا كرده‌است ندارد .\r\n« و لا اجل ممدود » نهايتِ كشيده‌اى كه مثلاً تا صد سال يا هزار سال ديگر وقت دارد هم ندارد ; چون در حقيقت « وقت » اوّل تا آخر زمان چيزى را مىگويند ، مثلاً مىگويند اين چيز صد سال وقت دارد ، اما اجل مربوط به نهايت است ، مثلاً مىگوييم اجلش چه وقت مىآيد . اين معانى براى خدا نيست ، چرا ؟ براى اين كه\r\n","description":"","footnote":"","page_name":" 106 ","page_number":106},
  {"content":"\r\n\r\nذات حق و صفات حق فوق زمانند ، معنى اين كه فوق زمانند اين است كه خدا با زمان و محيط به زمان است اما خود خدا و صفات او زمان ندارند ، چرا ؟ چون زمان مقدار حركت است و مقدار حركت را با زمان معيّن مىكنند و حركت مال مادّه است . منتهى الامر قدماء فلاسفه حركت را مربوط به فلك دانسته و زمين و خورشيد و ماه را ميخكوب در آن مىدانستند و زمان را مقدار حركت فلك مىدانستند .\r\nامّا مرحوم صدرالمتألهين مىگويد : حركت در جوهر عالم است و مادّه بدون حركت محال است ; مادّه در اثر ضعف وجود آميخته با حركت و تدرّج است ، مىخواهد فلك باشد يا نباشد . ( 1 ) بنده و شما هم حركت در ذاتمان هست ، حركت معنايش تدرّج وجود است ، يعنى وجود تدريجى ، مادّه تدرّج وجود و تحوّل دارد . شما توجّه كنيد اين عالم مادّه در تحوّل است ، خاك نطفه مىشود و نطفه علقه و علقه مضغه و مضغه انسان مىشود ، انسان هم دائماً تحوّل و تغيّر دارد تا پير شود و از دنيا برود . نباتات و جمادات و حيوانات نيز همين طور هستند .\r\nحركت جوهرى و حركت در اَعْراض\r\nتا زمان مرحوم صدرالمتألهين كه به حركت جوهرى قائل نبودند مىگفتند حركت در چهار مقوله عَرَضى است :\r\n1 - حركت اَينى يا انتقالى ; يعنى حركت مكانى .\r\n2 - حركت وضعى ; يعنى وضع و محاذات هر چيز نسبت به اشياء ديگر تغيير مىكند ولو جايش را عوض نكند و دور خود بگردد ، مانند حركت وضعى زمين .\r\n3 - حركت كمّى ، كه حركت در كمّ است يعنى اندازه و مقدار چيز ; مثل يك چيز كوچك كه بزرگ مىشود .\r\n\r\n","description":"","footnote":"\r\n1 - الحكمة المتعالية ( الاسفار الاربعة ) ، ج 3 ، ص 101\r\n","page_name":" 107 ","page_number":107},
  {"content":"\r\n\r\n4 - حركت كيفى ، كه حركت در كيف است ; مثل سيب كه نخست سبز رنگ سپس زرد و در آخر قرمز رنگ مىشود .\r\nمرحوم صدرالمتألهين مىگويد : حركت در ذات و جوهر اشياء عالم است و اين كه شما مىبينيد اين چهار عَرَض عالم تحوّل دارد اين هم در اثر تحوّل جوهر است .\r\nسيبى كه به درخت است بزرگ مىشود و رنگش تغيير مىكند ، شما مىگوييد در كمّ و كيفش حركت كرده و حال آن كه اصلاً در جوهر ذات سيب تحوّل وجود دارد و از نقص به كمال مىرود ، و بر اثر تحوّلى كه در ذاتش هست اَعراضش هم متحوّل مىشوند . پس به نظر مرحوم صدرالمتألهين زمان ، مقدار حركت جوهرى اشياء است ; يعنى عالم مادّه در ذاتش و جوهر ذاتش حركت و تدرّج هست ، و مقدار حركت و تدرّج زمان است ، پس زمان و حركت و مادّه با هم ملازم و هماهنگ اند . مادّه بدون حركت نيست ، حركت هم بدون زمان نيست . در نتيجه شما هر جا زمان را بِبَرى حركت هم دنبالش هست ، و هر جا حركت را بِبَرى مادّه نيز همراه آن است .\r\nموجود مجرّد ، حركت ندارد\r\nحال اگر موجودى داشته باشيم مادّى نباشد و فوق عالم مادّه باشد مثل ذات بارى تعالى و مجرّدات ديگر ، چون مادّه نيستند حركت ندارند و چون حركت ندارند پس زمان ندارند . در عين حال خدا در قرآن مىفرمايد : ( و هو معكم أين ما كنتم ) ( 1 ) خدا با شماست هر جا هستيد . اما اين با شما بودن مستلزم اين نيست كه خدا مادّى باشد ، مجرّدى است كه احاطه به مادّه دارد . پس چون خدا موجود مادّى نيست حركت ندارد و قهراً زمان هم ندارد و گذشته و حال و آينده براى او و صفات او يكنواخت است و او در همه حال محيط به آنهاست . در درس گذشته براى توضيح\r\n\r\n","description":"","footnote":"\r\n1 - سوره حديد ، آيه 4\r\n","page_name":" 108 ","page_number":108},
  {"content":"\r\n\r\n\r\nاين مطلب كه موجود مجرّد كه محيط است به عالم مادّه چگونه زمان ندارد مثالى زدم ، مراجعه شود .\r\nآفرينش موجودات مادّى و مسبوق بودن وجود آنها به مادّه\r\n« فَطَرَ الْخَلاَئِقَ بِقُدْرَتِهِ وَنَشَرَ الرِّيَاحَ بِرَحْمَتِهِ »\r\n( خلايق را به قدرت خود شكافت و بادها را به رحمت خود پراكنده كرد . )\r\n« فَطَرَ » به معناى « شَقّ » يعنى شكافتن است . اگر دقت كنيم در خلق همه موجودات عالم مادّه يك نحو شكافتن در كار هست ، مثلاً نطفه يك حالت شكاف پيدا مىكند ، بعد از آن كه اسپرم و اوول سلول اوّل جنين را تشكيل دادند ، اين سلول پى درپى تقسيم مىشود و هر قسمتى از آنها يكى از اعضاء و جوارح انسان را بهوجود مىآورد . درخت خرما وقتى مىخواهد موجود شود هسته خرما شكافته مىشود و درخت آن موجود مىشود . قرآن مىگويد : ( انّ الله فالق الحبّ و النّوى ) ( 1 ) « فَلق » هم به معنى شكافتن است ، خدا شكافنده « حبّ » يعنى دانه ، و « نوى » يعنى هسته خرماست . گندم نيز شكافته مىشود جوانه مىزند و بوته گندم از درونش بيرون مىآيد . در عالم مادّه در حقيقت خلقت به شكافته شدن است ، براى اين كه هر موجودى مسبوق به مادّه است و آن مادّه شكافته مىشود و در مسير حركت ، يك موجودى از آن درست مىشود .\r\nآفرينش ابداعى و بدون شكافتن\r\nاما در مجرّدات شكافتن در كار نيست و خلقت موجودات مجرّد را مىگويند « ابداعى » است ; يعنى ناگهان ايجاد مىشود كه به آن « انشاء » هم مىگويند . نظير اين كه شما اينجا نشسته‌ايد يك دفعه در ذهنتان يك كوه طلا فرض مىكنيد ، اين كوه\r\n\r\n","description":"","footnote":"\r\n1 - سوره انعام ، آيه 95\r\n","page_name":" 109 ","page_number":109},
  {"content":"\r\n\r\nطلا را شما « ابداع » يعنى ايجاد كرده‌ايد و قبلاً موجود نبود ، يعنى چيزى از چيزى موجود نشده بلكه شما كوه طلا را يك دفعه از كتم عدم به عرصه وجود آورده‌ايد . ولى در خلقت موجودات مادّى تعبير به « خلق » مىكنند ; زيرا خلق يعنى تبديل چيزى به چيز ديگر ، و موجودات مادّى هميشه از چيزى به چيز ديگر تبديل مىشوند نه اين كه چيزى از كتم عدم به وجود بيايد .\r\n« خلائق » جمع « خليقة » است از ريشه « خلق » يعنى مخلوق ، يعنى خدا شكافت موجودات را به قدرت خود ; پس « فطر » كه در اينجا آمده در حقيقت مىفهماند كه خلقت همه موجودات به تحوّل و تغيير و شكاف است ، حتى زمين را مىگويند كه از خورشيد جدا شده بدين ترتيب كه در آن شكافى ايجاد شده و تكه‌اى از آن به نام زمين جدا شده‌است ، و يا ساير سيّارات . در قرآن شريف هم مىفرمايد : ( أفى الله شكّ فاطر السّماوات و الارض ) ( 1 ) آيا در خدايى كه شكافنده آسمانها و زمين است شكى وجود دارد ؟ آسمانها و زمين هم موجودات مادّى هستند و هر مادّه‌اى از مادّه جلوتر خلق شده و دائماً در مادّه تحوّل پيدا مىشود ، پس حضرت على ( عليه السلام ) به اين اعتبار كلمه « خلق » را به كار برده ، چون « خلق » اصطلاحاً در مورد موجودات مادّى به كار مىرود .\r\nنظر فخر رازى در آفرينش مجرّدات و نقد آن\r\nكسانى خواسته‌اند اين عبارت را اعمّ بگيرند از موجودات مادّى و مجرّد ; مىگويند « عدم » خود يك امر واحد است و خودش عالَمى است براى خود ، اين نيستى شكافته مىشود و از درونش يك موجودى پيدا مىشود مثل همان تصور كوه طلا در ذهن كه از درون عدمستان ذهن يك كوه طلايى به مرحله وجود آمد . پس اين « فَطَر » كه به معناى شكاف است در مجرّدات هم استعمال مىشود ،\r\n\r\n","description":"","footnote":"\r\n1 - سوره ابراهيم ، آيه 10\r\n","page_name":" 110 ","page_number":110},
  {"content":"\r\n\r\nبه خاطر اين كه در مجرّدات هم واهمه انسان اين طور مىيابد ، البته اين واقعيت ندارد . عدم چيزى نيست ، اما قوه واهمه انسان يك عدمستانى فرض مىكند ، و بعد موجوداتى كه به عرصه وجود مىآيند مثل اين است كه آن عدم را شكافته‌اند و از درون آن موجود شده‌اند . پس در مجرّدات هم تعبير به « فَطَر » مىكنيم . ( 1 )\r\nالبته ما دليلى نداريم كه حرف ايشان را قبول كنيم ; چون همانطور كه عرض كردم « خلائق » جمع « خليقة » از مادّه خلق است و خلق معمولاً در مادّيات گفته مىشود ، و خلقت مادّيات به شكاف است نظير گندم ، خرما ، سلول جنين و . . . كه گفته شد .\r\n« فطور » به چه معناست ؟\r\n« فَطَرَ الْخَلاَئِقَ بِقُدْرَتِهِ »\r\n( خداوند موجودات را به قدرت خود شكافت . )\r\nابن عبّاس مىگويد : اين كه قرآن مىگويد ( فاطر السّماوات و الارض ) براى من روشن نبود تا اين كه دو عرب را ديدم كه سر يك چاهى دعوا و نزاع مىكنند ، اوّلى مىگفت اين چاه مال من است و ديگرى مىگفت مال من است ، آن وقت يكى از آنها كه مىخواست ادّعايش را ثابت كند گفت : « أنا فَطَرْتُها » من شكافتم اين چاه را ، و وجود چاه هم به شكافتن زمين است . همين كه ديدم اين عرب مىگفت اين چاه را من شكافتم معناى ( فاطر السّماوات و الارض ) كه در قرآن هست برايم روشن شد . ( 2 ) و اين معنا از آيات قرآن هم استنباط مىشود ; در سوره ملك آمده‌است : ( ما ترى فى خلق الرّحمن من تفاوت فارجع البصر هل ترى من فطور ) ( 3 ) در جهان خلقت\r\n\r\n","description":"","footnote":"\r\n1 - تفسير كبير ، ج 19 ، ص 91\r\n2 - همان كتاب ، ج 12 ، ص 168\r\n3 - سوره ملك ، آيه 3\r\n","page_name":" 111 ","page_number":111},
  {"content":"\r\n\r\n\r\nتفاوتى نيست پس نگاه كن به آسمان آيا در آن شكاف مىبينى ؟ يا آيه ديگرى آمده : ( اذا السّماء انفطرت ) ( 1 ) وقتى كه آسمان شكافته شد . يكى از آثار قيامت اين است كه در آسمانها شكاف پيدا مىشود .\r\nنظر متكلّمين در مورد قدرت\r\nدر معناى قدرت ، متكلّمين با فلاسفه اختلاف دارند ; ( 2 ) متكلّمين مىگفتند : قدرت معنايش « صحّة الفعل و التّرك » است ; يعنى وقتى كه فعل و ترك كار صحيح باشد . يا « الصّفة الّتى يتمكن معها الحىّ من الفعل او التّرك » يعنى آن صفتى كه زنده با آن صفت تمكّن دارد از فعل و ترك ، تعبير به تمكّن كرده‌اند . اين تعبيرى است كه متكلّمين در تعريف قدرت كرده‌اند .\r\nصحّت و تمكّن از صفات ممكنات است و در مورد ذات حق تعالى معنى ندارد كه بگوييم تمكّن يا صحّت ، چون ذات حق تعالى واجب الوجود است و محلّ عوارض نيست كه صحّت و تمكّن بر او عارض شود . قدرت او عين ذات اوست و ذات او ازلى است .\r\nنظر فلاسفه در مورد قدرت\r\nفلاسفه گفته‌اند : قدرت را بايد طورى معنى كرد كه بر قدرت حق تعالى هم صادق باشد . در مورد قدرت ، آنها گفته‌اند : « كون الفاعل في ذاته بحيث ان شاء فعل و ان لم يشأ لم يفعل » ( 3 ) يعنى فاعل ( كننده كار ) جورى باشد كه اگر بخواهد به جا آورد و اگر نخواهد به جا نياورد . اين مطلب در مورد قدرت ما صادق است ، من قدرت دارم يعنى طورى هستم كه اگر خواستم كارى را مىكنم و اگر نخواستم نمىكنم ;\r\n\r\n","description":"","footnote":"\r\n1 - سوره انفطار ، آيه 1\r\n2 - رجوع شود به الحكمة المتعالية ( الاسفار الاربعة ) ، ج 6 ، ص 307 تا 312\r\n3 - الحكمة المتعالية ( الاسفار الاربعة ) ، ج 6 ، ص 307\r\n","page_name":" 112 ","page_number":112},
  {"content":"\r\n\r\nدر مورد خدا هم صادق است ، يعنى خدا اگر خواست كارى را مىكند و اگر نخواست نمىكند ; و اين در مقابل اجبار است ، مثلاً خورشيد چنين نيست كه اگر بخواهد نور بدهد و اگر نخواهد نور ندهد ، يا چراغ مجبور به نور دادن است يعنى در ذاتش جبر است ، اما خدا اگر خواست موجود مىكند و اگر نخواست موجود نمىكند ، ما هم همين طور هستيم . قدرت در حقيقت در فعلى مىگويند كه دنبال مشيّت باشد ، اگر مشيّت و اراده در كار باشد فعل موجود مىشود و اگر اراده در كار نباشد موجود نمىشود . فعل خدا با مشيّت است يعنى اگر خواست موجود مىكند ، شما هم اگر خواستى حرف مىزنى ، اما خورشيد چنان نيست كه اگر بخواهد نور بدهد و اگر نخواست نور ندهد . خداوند در خلقت موجودات مجبور نيست . فعل خدا مسبوق به علم و اراده اوست ، و اين علم و اراده لازم نيست حادث باشد ، بلكه عين ذاتش مىباشد و ذاتش قديم است ، ولى در عين حال فعل خدا مسبوق به اراده و علم اوست .\r\nبادهاى رحمت و باد غضب\r\n« وَنَشَرَ الرِّيَاحَ بِرَحمَتِهِ »\r\n( و منتشر كرد بادها را به رحمتى كه دارد . )\r\n« رياح » جمع « ريح » به معنى باد است . اصل كلمه ريح « رِوْح » بوده كه « واو » آن قلب به « ياء » شده‌است . در اصطلاح قرآن معمولاً هر جا خداوند بادهاى رحمت را بيان مىكند جمع يعنى « رياح » را مىآورد و هر وقت باد غضب را بيان مىكند « ريح » را كه مفرد است مىآورد . حديث هم اين را تأييد مىكند . در روايات آمده كه هر وقت بادى مىوزيد پيغمبر ( صلى الله عليه وآله و سلم ) مىفرمود : « اللّهمّ اجعلها رياحاً و لا تجعلها ريحاً » ( 1 ) خدايا اين را بادها قرار بده ، يك باد قرار مده .\r\n\r\n","description":"","footnote":"\r\n1 - بحارالانوار ، ج 57 ، ص 4 ، چاپ بيروت\r\n","page_name":" 113 ","page_number":113},
  {"content":"\r\nدر قرآن هست كه : ( و ارسلنا الرّياح لواقح ) ( 1 ) ما فرستاديم بادها را آبستن كننده . « لَقَحَ » هم به معنى لازم و هم به معنى متعدّى مىآيد ، اگر به معنى لازم باشد يعنى خودش آبستن است ، و اگر معنى متعدّى باشد « لقحه » مىشود يعنى آبستن كرد او را ; بادها خود به باران آبستن اند ; زيرا وقتى كه بادها مىوزند بخارهاى متراكمى را كه از درياها بالا آمده با خود به مناطق ديگرى مىبرند و باعث بارندگى مىشوند ، و از طرفى آبستن كننده هم هستند ، زيرا بادها هستند كه موادّى را كه از گياهها و درختهاى نر به گياهها و درختهاى مادّه بايد برسد منتقل مىكنند ; و اين معنى را در 1400 سال پيش كسى توجّه نداشت و اين از معجزات قرآن است . در اين آيه كه مربوط به رحمت خداست « رياح » به شكل جمع آورده شده‌است .\r\nآيه ديگرى هست كه مىفرمايد : ( و هو الّذى يرسل الرّياح بشراً بين يدى رحمته ) ( 2 ) خدايى كه مىفرستد بادها را در حالتى كه بشارت دهنده هستند در آستانه رحمت حق ; يعنى وقتى كه رحمت حق مىخواهد بيايد باد است كه بشارت آن را مىدهد . پس در اين آيه نيز چون بادهاى رحمت منظور بود « رياح » كه جمع است به كار رفته است .\r\nاما وقتى كه مسأله هلاكت و باد عذاب مورد نظر باشد مفرد آن به كار مىرود . قرآن مىفرمايد : ( ريح فيها عذاب اليم ) ( 3 ) بادى كه در آن عذاب اليم است ; يا راجع به قوم عاد مىگويد : ( و امّا عاد فاهلكوا بريح صرصر عاتية ) ( 4 ) قوم عاد با باد تندى كه بر آنها طغيان داشت نابود شدند .\r\nعلّت اين كه در مورد رحمت « رياح » و در مورد عذاب « ريح » به كار برده مىشود\r\n\r\n","description":"","footnote":"\r\n1 - سوره حجر ، آيه 22\r\n2 - سوره اعراف ، آيه 57\r\n3 - سوره احقاف ، آيه 24\r\n4 - سوره الحاقة ، آيه 6\r\n","page_name":" 114 ","page_number":114},
  {"content":"\r\n\r\n- شايد اشخاصى كه در بادها تحقيقاتى دارند برايشان روشن باشد - اين است كه اگر عذاب باشد باد از يك سو مىآيد و با فشار همه چيز را با خود مىبرد ، ولى اگر رحمت باشد از چند سو باد مىوزد و قهراً فشارى وارد نمىشود ، زيرا فشار يكديگر را خنثى مىكنند و آنچه به شكل رحمت است مىماند ; و در اينجا نيز چون رحمت خدا منظور است حضرت على ( عليه السلام ) « رياح » استعمال نموده‌اند .\r\nنقش كوهها در زمين\r\n« وَوَتَّدَ بِالصُّخُورِ مَيَدَانَ اَرضِهِ »\r\n( و اضطراب و جنبش زمين را با سنگهاى سنگين ، ميخكوب و رام نمود . )\r\n« وتد ، وتّد و اوتد » همگى به يك معنى است . منظور از سنگهاى سخت كوههاى سنگى است ، زيرا بعضى كوهها تپه است ولى كوههاى سنگى نوعاً در ته زمين از ريشه به هم متصل اند ، نظير استخوان بندى انسان . « مَيَدان » از مادّه « مادَ يَميدُ » به معناى جنبش است ، و گفتن نام ميدان بر زمينهاى وسيع براى اين است كه سابقاً هنگام اسب دوانى اسبها را به آنجا مىآوردند .\r\nبه هرحال كوهها حالت جنبش و لرزش زمين را مانع مىشوند ; اين معنا در قرآن هم آمده است مثلاً مىفرمايد : ( القى فى الارض رواسى أن تميد بكم ) ( 1 ) خداوند در زمين موجودات ثابتى را قرار داده است تا شما را حفظ نمايد و اين موجودات ثابت « رواسى » همان كوهها هستند . « رواسى » جمع « راسية » است مثل « طوالب » كه جمع « طالبة » مىباشد . « تميد » هم از مادّه « مَيَدان » است ، يعنى مبادا كه زمين بلرزد و شما را هم بلرزاند . « مَيَدان » مصدر است و معمولاً فعلهايى كه معنى حركت دارند مصدرشان بر وزن « فَعَلان » است مثل جَوَلان ، فَوَران و حَيَوان .\r\nپس اين مطلبى را كه حضرت على ( عليه السلام ) مىفرمايند در قرآن هم هست ، حالا\r\n\r\n","description":"","footnote":"\r\n1 - سوره نحل ، آيه 15\r\n","page_name":" 115 ","page_number":115},
  {"content":"\r\nچطور اين كوهها جلوى جنبش زمين را مىگيرند وجوهى ذكر كرده اند كه بايد بررسى شود ; يك وجهى را فخر رازى گفته بدين صورت كه : وقتى يك كشتى روى آب است و لرزش دارد اگر در داخل آن بار بگذارند سنگين مىشود و از حركتش كاسته مىشود ، زمين هم اين طور است ; و نيز وجه ديگرى گفته كه : مىدانيد زمين كروى است ، ما اگر كره اى داشته باشيم كه دندانه دندانه نباشد و صاف باشد وقتى آن را روى زمين بگذاريم با اندك نيرويى حركت مىكند ، اما اگر دندانه دار باشد اين دندانه ها مثل تكيه گاهى براى آن كره است و اين كره كمتر جنبش پيدا مىكند ; كوهها هم در زمين به منزله دندانه هاى زمين هستند و قوّه جاذبه زمين اين دندانه ها را به دور خود جذب مىكند . بعضى ديگر گفته اند : اين كوهها از زيرِ زمين با هم متصل هستند و مثل استخوان بندى زمين مىباشند ، و اين سبب مىشود كه اضطراب زمين كمتر باشد ، گروهى هم گفته اند كه كوهها باعث مىشوند زلزله كمتر باشد . ( 1 )\r\nاحتمال ديگرى هم ذكر شده و گفته اند : شايد هم بدين جهت باشد كه چون زمين يك مادّه مذاب بوده و رويش پوسته بسته ، اين پوسته و لايه هاى مذابى كه به هم منجمد شده اگر كوه در وسطش نباشد ريزشش آسانتر است ، اما اگر از زير با هم استخوان بندى شده باشد ، يعنى كوه داشته باشد ريزش آن كمتر مىشود و قهراً كمتر زلزله مىشود .\r\nبنابراين مراد از « مَيَدان » طبق اين احتمال كه بهترين احتمالات است زلزله است ، از اين جهت هرجا كه كوهها كمتر باشند زلزله هم بيشتر مىشود و براى سكونت مناسب نيست . و ممكن است به خاطر جهات ديگرى باشد كه ما اطلاع نداريم .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - تفسير كبير ، ج 20 ، ص 8 ; و شرح ابن ميثم ، ج 1 ، ص 118\r\n","page_name":" 116 ","page_number":116},
  {"content":"\r\n\r\nخطبه 1\r\n( درس 4 )\r\nمعانى لغوى و اصطلاحى دين\r\nمراحل سه گانه وجود انسان\r\nتطابق تكوين و تشريع\r\nخفاى وجود حق تعالى به علّت شدّت ظهور او\r\nعقل و توجيه مادّى خلقت عالم\r\nدلالت نظم عالم بر وجود خداوند حكيم و قادر\r\nتصادف و حكم عقل و وجدان\r\nشناخت جهان آن طور كه هست\r\nصفات ثبوتيه و صفات سلبيه\r\nمراتب خداشناسى\r\nهستى اصالت دارد نه ماهيّت\r\nشناخت صحيح خدا مستلزم تصديق اوست\r\n","description":"","footnote":"","page_name":" 117 ","page_number":117},
  {"content":"\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nبسم الله الرحمن الرحيم\r\n« اَوَّلُ الدِّينِ مَعْرِفَتُهُ ، وَكَمَالُ مَعْرِفَتِهِ التَّصْدِيقُ بِهِ »\r\nتا اينجا خوانديم كه :\r\n« وَوَتَّدَ بِالصُّخُورِ مَيَدَانَ اَرْضِهِ »\r\n( و خداوند به وسيله سنگهاى سنگين حركت و جنبش زمين را ميخكوب كرد . )\r\nدر قرآن مىفرمايد : ( و القى فى الارض رواسى ان تميد بكم ) ( 1 ) و باز در قرآن دارد كه : ( و الجبال اوتاداً ) ( 2 ) و ما قرار داديم كوهها را ميخ ها براى زمين .\r\nسپس حضرت على ( عليه السلام ) مىفرمايد :\r\n« اَوَّلُ الدِّينِ مَعْرِفَتُهُ ، وَكَمَالُ مَعْرِفَتِهِ التَّصْديقُ بِهِ »\r\n( اولين مرحله دين شناخت خدا ، و شناخت كامل او تصديق به اوست . )\r\nمعانى لغوى و اصطلاحى دين\r\n« دين » به حسب لغت به معناى اطاعت است و به معانى انقياد و رام بودن و جزا\r\n\r\n","description":"","footnote":"\r\n1 - سوره نحل ، آيه 15\r\n2 - سوره نبأ ، آيه 7\r\n","page_name":" 119 ","page_number":119},
  {"content":"\r\n\r\nهم آمده است ، ( مالك يوم الدّين ) يعنى خدا صاحب روز جزاست ; ولى به حسب اصطلاح دين عبارت از برنامه و مقرراتى است كه از طرف خدا براى هدايت افراد بشر تعيين شده . از صاحب مجمع البحرين نقل شده كه : « دين مقررات خدايى است كه براى مردمان عاقل قرار داده شده كه شامل اصول و فروع است » ( 1 ) و اين مقررات خدايى بر سه قسم است ; زيرا انسان داراى سه مرحله وجودى است .\r\nمراحل سه گانه وجود انسان\r\nيك مرحله وجود انسان كه نازل است مرحله اعضاء و جوارح مىباشد و به اصطلاح مرتبه طبيعت انسان كه شامل چشم و گوش و زبان و دست و پا و . . . است .\r\nمرحله ديگرى كه انسان در آن با حيوانات مشترك است مرحله احساسات و عواطف و غرايزى است كه انسان دارد ، مانند شهوت ، غضب و ساير غرايز و تمايلات .\r\nمرحله سوّم كه مرحله اى كامل و مختصّ انسان است و حيوانات فاقد آن هستند عقل و ادراك انسان است ; انسان ادراك كلّيات دارد و مىتواند در مسائل فكر كند ، صغرى و كبرى تشكيل بدهد و از آن نتيجه بگيرد .\r\nدين براى كسى است كه اين سه مرحله را دارد . گياهها چون عقل ندارند دين هم ندارند ، حيوانات چون عقل و فكر ندارند خدا براى آنها مقررات و قوانينى مقرر نكرده است ، ولى انسان كه مآل انديش و داراى عقل و فكر است خداوند براى او دين يعنى مجموعه مقرراتى را قرار داده است .\r\nوقتى مقررات كامل است كه هر سه مرحله وجود انسان را در بر گيرد ، به همين جهت دين داراى سه مرحله است :\r\n1 - قسمت بالاتر دين و آن مرحله اصول عقايد است ، از قبيل معارف ، شناخت حقايق ، نظير خداشناسى ، جهان شناسى ، شناخت قيامت ، شناخت ملائكه و\r\n\r\n","description":"","footnote":"\r\n1 - مجمع البحرين ، واژه « دين »\r\n","page_name":" 120 ","page_number":120},
  {"content":"\r\n\r\nپيامبران و . . . و علاوه بر شناخت اعتقاد داشتن به آنها ; يعنى شما معتقد شويد به اين كه دوزخ و بهشتى وجود دارد ، پيامبر و امامى هست و . . . و اين را خدا به عنوان وظيفه براى ما معيّن كرده است ; زيرا قوه شناخت در ما قرار داده است و ما نمىتوانيم بى تفاوت بمانيم و تحقيق نكنيم . و اين وظيفه مرحله كامل انسان يعنى مرحله عقل و فكر و ادراك است .\r\n2 - قسمت دوّم دين ، اخلاق است كه براى كنترل مرحله دوّم وجودى انسان يعنى غرايز و اميال و شهواتى است كه دارد . در علم اخلاق مىخوانيد كه آدم نبايد شهوت پرست باشد بلكه بايد عفيف باشد ، شجاع باشد و ترسو نباشد ، عاطفه و محبت داشته باشد و قساوت قلب نداشته باشد ، و از اين قبيل مسائل نظير حكمت ، رحمت و . . .\r\n3 - قسمت سوّم دين ، فروع دين است كه مربوط به اعضاء و جوارح انسان است ، مثلاً احكام خوردن و اين كه چه چيزهايى حلال و چه چيزهايى حرام است ، نگاه كردن به زن نامحرم حرام است ، گوش دادن به موسيقى لهوى حرام است ، و نيز راجع به عبادات و حقوق و نكاح و طلاق و سياسات و معاملات و . . . صحبت مىكند .\r\nپس در حقيقت دين عبارت از وظايف اعضاء است و چون اعضاى انسان منحصر به اعضاى مادّى نيست بلكه همانطور كه گفته شد انسان داراى سه مرحله وجود است ، دين هم به سه مرحله تقسيم مىشود . و از طرفى گفتيم كه دين معانى ديگرى چون انقياد و جزا و غيره دارد ، حالا چون در دستوراتى كه خدا مقرر مىكند عبادت و انقياد براى خدا هست به اين اعتبار اين دستورات را دين نام گذاشتند .\r\nتطابق تكوين و تشريع\r\nدين كامل دينى است كه تمام شئون وجودى انسان را در بر گيرد ; مثل دين\r\n","description":"","footnote":"","page_name":" 121 ","page_number":121},
  {"content":"\r\n\r\nمقدس اسلام كه براى مرحله كامل انسان ، اصول دين مقرر كرده كه جامع آن « شناخت » نام دارد - شناخت نظام وجود از خدا گرفته تا مادّه و از دنيا گرفته تا آخرت - يكى هم اخلاق و ديگرى فروع دين ; دين ، انسان را حتى قبل از وجودش در نظر گرفته و براى اين كه انسان صالحى باشد به پدر مىگويد كه مثلاً در هنگام عمل جنسى روحيات بد نداشته باش ، به مادر مىگويد هنگامى كه فرزندت را شير مىدهى غذاى حرام نخورده باشى و با روحيات پاك او را شير بده ، و تا هنگام مرگ دستوراتى دارد ، و پس از مرگ هم غسل و كفن و دفن و غيره را قرار داده است . پس اوّلين واجب براى انسان شناخت خداوند است كه اوّل موجودات است ; يعنى سرآغاز همه نظام وجود ، وجود حق تعالى است . لذا حضرت مىفرمايد : « اوّل الدّين معرفته » اوّل مرحله دين شناخت خداست ; مثل درخت كه داراى سه قسمت ( ريشه ، تنه ، شاخه ها و ميوه ها ) است ; اصول دين به منزله ريشه و پايه است ، اخلاق هم به منزله تنه و ساقه درخت دين است ، و فروع دين به منزله شاخه ها و ميوه هاست . درخت وقتى سالم است و ميوه هاى سالمى مىدهد كه ريشه اش سالم باشد ، و به همين علّت حضرت مىفرمايد : اوّلين مرحله در دين شناخت خداوند است .\r\nخفاى وجود حق تعالى به علّت شدّت ظهور او\r\nراجع به اصل صانع ظاهراً زياد بحث نيست ، بعضى مسائل در اثر وضوح مخفى مىشود . حاجى سبزوارى ( رحمه الله ) راجع به خداوند مىگويد :\r\n« يا من هو اختفى لفرط نوره * الظّاهر الباطن فى ظهوره » ( 1 )\r\nاى خدايى كه مخفى شده اى از بس روشنى . شما فرض كنيد چنانچه در عالم شب نبود و هميشه در نور بوديد ، اگر از شما مىپرسيدند نور وجود دارد ؟ شما اصلاً\r\n\r\n","description":"","footnote":"\r\n1 - شرح منظومه حكمت ، ص 5\r\n","page_name":" 122 ","page_number":122},
  {"content":"\r\n\r\nنمى فهميديد كه نور چيست ; ولى چون شب را ديده‌ايد ، حالا وقتى كه صحبت از نور مىشود متوجّه مىشويد كه عالم به واسطه نور روشن است و نور چيزى است كه خودش ظاهر است و همه چيزهاى ديگر را هم ظاهر مىكند . پس نور در اثر شدّت وضوح اگر شبى نبود كه روز را با آن مقايسه كنيم براى ما مخفى بود .\r\nمى گويند به ماهى گفتند : حيات و زندگى تو به آب وابسته است ، ماهى گفت : آب چيست ؟ ! ما الآن در هوا هستيم و هوا را استنشاق مىكنيم اما اگر از ما بپرسند كه الآن حيات شما به چيست ، ممكن است بگوييد به نان و آب و . . . به علّت اين كه غرق در هوا هستيد و دائماً هوا مىخوريد از هوا غفلت داريد . خالق عالم هم همين طور است ، واقع مطلب اين است كه ما غرق در نور و جلوه هاى حق هستيم و از حق غافليم . خداى متعال مىفرمايد : ( الله نور السّماوات و الارض ) ( 1 ) ظهور آسمانها و زمين به خداست .\r\nعقل و توجيه مادّى خلقت عالم\r\nشما اگر به يك بيابان لم يزرع برويد و در آنجا يك ساختمان مجهز و مدرن را كه همه چيز در آن منظّم و مرتّب موجود باشد ببينيد ، اگر كسى به شما بگويد اين ساختمان در اينجا خودش موجود شده است ، شما مىگوييد چطور خودش موجود شده است ؟ ممكن است بگويد : حوادث و جريانات مادّى و طبيعى ، بادها و طوفانها و بارانها همه دست به دست هم داده اند و به مرور زمان اين ساختمان در اينجا اين چنين منظّم و مرتّب موجود شده است . شما مىگوييد : خوب اين ساختمان سنگ دارد ، او مىگويد : بادها و طوفانها اين سنگها را از صخره ها و كوهها كنده است و در اينجا به مرور زمان روى هم چيده است ; خوب اين سنگها صاف است در حالى كه سنگهاى صخره ها و كوهها صاف نيست ! او مىگويد : در اثر مرور\r\n\r\n","description":"","footnote":"\r\n1 - سوره نور ، آيه 35\r\n","page_name":" 123 ","page_number":123},
  {"content":"\r\n\r\nزمان بادها سنگها را به هم زده و گوشه هاى سنگها در اثر اصطكاك و برخورد زده شده و كم كم در طول ساليان متمادى به صورت سنگ صاف در آمده است . خوب اين قاليها كه در اين اطاقها پهن شده اند چطور به وجود آمده ؟ مثلاً مىگويد : بالاخره در اين بيابان حيواناتى بوده پشمهاى آنها به مرور زمان كنده شده و باد اينها را به هم آورده و بعد كم كم با شكوفه هاى مختلف گلهاى اين بيابان كه سبز و زرد و قرمز بوده است برخورد كرده و آن پشمها رنگهاى مختلفى پيدا كرده و بتدريج به هم تابيده شده است و تصادفاً به صورت اين قالى در آمده است ، و درهاى اين ساختمان و آهنهاى داخل آن همگى به طور تصادف در طول ميليونها سال هر قطعه و تكه آن از يك جا آمده و به هم متصل شده و . . . .\r\nخوب اگر كسى ادعا كند كه خلاصه در اين ساختمان عقل و شعور و ادراك به كار نرفته است زيرا ما عقل و شعور و ادراك را نمىبينيم و آنچه را كه مىيابيم كوه و بيابان و گلهاى بيابان و حيوانات است و اينها در اثر علل طبيعى و برخورد آنها پس از ميليونها سال به اين صورت در آمده است ، آيا شما باور مىكنيد كه تصادفاً اين همه اجزاى مختلف بدون وجود يك علم و شعور و قدرت و برنامه ريزى دقيق خودبه خود در اثر حركت مادّه كر و كور به اين وضع فوق العاده و عجيب در آمده باشد ؟ يا از نظم و ترتيبى كه در ساختمان است و همه چيزهاى آن بجا و مرتّب است پى مىبريد به اين كه عقل و حكمت و شعورى به كار رفته است تا اين ساختمان مجهّز ايجاد شده ؟ گرچه كسى را آنجا نبينيم ، ولى ساختمان حكايت مىكند كه يك مهندس يا بنّا و معمار و قالى باف قابلى بوده است كه آن همه را بهوجود آورده است .\r\nدلالت نظم عالم بر وجود خداوند حكيم و قادر\r\nخوب انسانى كه اين قدر برايش واضح و روشن است كه اگر يك ساختمان مجهّز\r\n","description":"","footnote":"","page_name":" 124 ","page_number":124},
  {"content":"\r\n\r\nو منظّمى را ببيند نمىتواند با افكار ماترياليستى آن را توجيه مادّى كند و معتقد است كه هوش و فكر مآل انديشى به كار رفته تا آن ساختمان موجود شده است ، آيا براى چنين انسانى اين نظام باعظمت عالم و حتى فقط نظم و ترتيبى كه در خورشيد و ماه و ستارگان وجود دارد به طورى كه هيچ برخوردى با هم ندارند - در عين حالى كه حركت دارند - كمتر از آن ساختمان است ؟\r\nما در وجود خودمان حساب كنيم كه مثلاً چشم ما تمام ريزه كاريهايى را كه در يك وسيله عكس گرفتن يا در يك ميكروسكوپ يا تلسكوپ به كار رفته است داراست و يك متخصّص مناظر و انعكاس و انكسار نور مىتواند بفهمد چقدر اين چشم مجهّز خلق شده است . همين طور جهاز هاضمه و دافعه و كليه و كبد و ريه كه مثلاً ريه چند ميليون حباب دارد كه اينها انبساط و انقباض پيدا مىكنند و هوا داخل آنها مىشود و خون از قلب به پشت ريه مىآيد و بعد ريه باز مىشود هوا را مىگيرد و اكسيژن هوا را گرفته خون صاف اكسيژن را به قلب مىرساند و از آنجا به وسيله رگها به تمام بدن مىبرد . آيا مىتوانيم بگوييم همين طور تصادفاً اتمها و مولكولها و سلولها به هم چسبيده اند و تصادفاً چشم و قلب و ريه را بهوجود آورده اند ؟\r\nتصادف و حكم عقل و وجدان\r\nآيا اين توجيه مادّى فيلسوف ماترياليست براى وجود انسان ، حيوانات ، گياهان ، آسمانها ، زمين و ستارگان كه مادّه منهاى شعور و فكر و عقل را مبدأ مىگيرد و مىگويد : اتمها مثلاً در انسان تصادفاً به صورت سلول و سلولها به صورت اعضاء و اعضاء به صورت جهازات منظّم شامّه ، باصره ، سامعه ، ذائقه ، هاضمه و غيره در آمده ، و يا اجزاى وجودى حيوانات و گياهان را مادّه بى عقل و شعور اين چنين منظّم بهوجود آورده است ، قابل قبول است ؟ همان گونه كه توجيه مادّى در مورد ساختمان مورد اشاره را عقل قبول نمىكند ، اين توجيه مادّى را نيز قبول\r\n","description":"","footnote":"","page_name":" 125 ","page_number":125},
  {"content":"\r\nنخواهد كرد ; بلكه عقل ما را هدايت مىكند كه اين همه نظم و شگفتى در عالم ، بدون وابستگى به يك كانونى كه علم و قدرت و حكمت بى نهايت دارد ممكن نيست خودبه خود به وجود آيد . قرآن مىگويد كافران مىگفتند : ( و قالوا ما هى الاّ حياتنا الدّنيا نموت و نحيا و ما يهلكنا الاّ الدّهر ) ( 1 ) زندگى نيست مگر زندگى همين دنيا ، و روزگار است كه ما را هلاك مىكند ; ( و قالوا ان هى الاّ حياتنا الدّنيا و ما نحن بمبعوثين ) ( 2 ) زندگى فقط در اين دنياست و بعث و برانگيختگى هم در كار نيست .\r\nبه هرحال عرض شد كه ما از چيزى كه غرق در آن هستيم غفلت داريم . انسان كسى است كه اگر آن ساختمان را مىديد باور نمىكرد كه بدون علم و قدرت و حيات موجود شده باشد ، اما چون غرق در عالم است و هرچه مىبيند موجودات مادّى است تصور مىكند كه غير از مادّه چيزى وجود ندارد ، در صورتى كه يك كانون بى نهايت علم و حيات و قدرت و اراده و حكمت محيط به عالم است و تمام اين عالم نسبت به او يك وجود كوچكى است ، مانند روح كه محيط به بدن انسان است و اگر از انسان گرفته شود جسدش بدون ارزش به كنارى مىافتد ، اما وقتى كه بر بدن احاطه داشته باشد چشم و گوش و دست و پا همه تحت فرمان او هستند . شاعر مىگويد : حق ، جان جهان است و جهان جمله بدن .\r\nخلاصه اين كه ما غرق در جلوه ها و آثار حق تعالى هستيم و مثل ماهى كه غرق در آب است و مىگويد آب چيست ، ما نيز غرق جلوه هاى خداوند هستيم ولى از وجود خدا غافل مىشويم ; به حضرت على ( عليه السلام ) نسبت مىدهند كه فرموده اند : « ما رأيت شيئاً الاّ و رأيت الله قبله و فيه و معه \" يا \" و بعده » ( 3 ) هيچ چيز را نديدم مگر\r\n\r\n","description":"","footnote":"\r\n1 - سوره جاثيه ، آيه 24\r\n2 - سوره انعام ، آيه 29\r\n3 - مصباح الانس فنارى ، چاپ سنگى ، ص 6 ; و شرح مقدمه قيصرى آشتيانى ، ص 574\r\n","page_name":" 126 ","page_number":126},
  {"content":"\r\n\r\n\r\n\r\nاين كه خدا را پيش از او و در او و با او و يا بعد از او ديدم .\r\nشناخت جهان آن طور كه هست\r\nبه پيامبراكرم ( صلى الله عليه وآله و سلم ) نسبت مىدهند كه فرموده است : « اللّهمّ ارنا الاشياء كما هى » خدايا به ما بنما موجودات را آن طور كه هستند . يعنى وابسته به حق اند ، جلوه اويند ; اين بزرگان هر چيز را وابسته به خدا مىديدند ; و باز از حضرت على ( عليه السلام ) است كه مىفرمايد : « و هل يكون بناء من غير بان أو جناية من غير جان » ( 1 ) آيا مىشود بنايى بدون بانى و يا جنايتى بدون جانى باشد ؟ پس دقّت در اين عالم باعث مىشود كه ما علم پيدا كنيم به خدايى كه سميع و بصير است و به همه صفات و كمالات او پى ببريم .\r\nصفات ثبوتيه و صفات سلبيه\r\nصفات ثبوتيه كمالات خداست ; مانند علم ، حيات ، اراده و قدرت . و در مقابل ، خدا يك چيزهايى هم ندارد ; مثلاً احتياج ندارد ، جزء ندارد ، تركيب و جهل و عجز ندارد ، اين صفات سلبيه است . صفات سلبيه را صفات جلال نيز مىگويند ، جلال يعنى منزّه و دور بودن ، صفات ثبوتيه را صفات كمال يا جمال نيز مىنامند .\r\nمراتب خداشناسى\r\nخداشناسى مراتبى دارد ، يك مرتبه اين كه معتقد باشم اين موجودات خالقى دارند ، اما اين خالق چه اندازه قدرت دارد و در چه سطحى است را توجّه ندارم ; اين شناخت اجمالى است . مرحله كاملترش اين است كه خدا را در حدّ توان خود همانطور كه هست با همان صفات و كمالاتى كه دارد بشناسم . حضرت مىفرمايد :\r\n\r\n","description":"","footnote":"\r\n1 - نهج البلاغه عبده ، خطبه 185 ; و بحارالانوار ، ج 3 ، ص 26\r\n","page_name":" 127 ","page_number":127},
  {"content":"\r\n\r\n« وَكَمَالُ مَعْرِفَتِهِ التَّصْدِيقُ بِهِ »\r\nشارحان نهج البلاغه مثل ابن ابى الحديد و ديگران مىگويند : ( 1 ) جمله « اوّل الدّين معرفته » اشاره به مرحله شناخت اجمالى است و جمله « و كمال معرفته التّصديق به » اشاره به مرحله بالاتر آن است ، يعنى معرفت تفصيلى خدا و اين كه به آن حدّ وجودى كه خدا دارد - يعنى اين كه واجب الوجود است و وجودش از خودش است و وابسته به غير نيست و موجودات ديگر وابسته به اويند - پى ببريم .\r\nشايد هم معناى ديگرى در اينجا مراد باشد و آن اين كه ما يك تصور داريم و يك تصديق ، شايد تصديقى كه در اينجا حضرت مىفرمايد در مقابل تصور باشد . ما يك وجود داريم يعنى واقعيت هستى و هستى خارجى - نه مفهوم هستى كه در ذهن مىآيد - و در مقابل آن عدم به معناى نيستى قرار دارد ، و يك چيزهايى هم داريم به نام ماهيّت ; ماهيّت عبارت از امورى است كه از وجودات انتزاع مىشود و اينها لابشرط از وجود و عدمند ، مثلاً شما مىگوييد : انسان ، درخت ، اسب و . . . وجود يعنى هستى ، و هستى قابل نيستى نيست ، يعنى هيچ چيزى ضدّ خودش را قبول نمىكند ، وجود عدم را قبول نمىكند و عدم نيز وجود را قبول نمىكند ، ولى چيزى كه هر دو را قبول مىكند ماهيّت است . ماهيّت يعنى حدودى كه شما از موجودات انتزاع مىكنيد مانند انسان ، انسان مىتواند موجود باشد و مىتواند موجود نباشد ، پس ماهيّت هم پذيرش عدم دارد و هم پذيرش وجود .\r\nهستى اصالت دارد نه ماهيّت\r\nدر فلسفه بحثى است كه آيا چيزى كه در خارج واقعيت دارد و منشأ آثار است وجود است يا ماهيت ؟ مرحوم صدرالمتألهين و ديگران مىگويند : وجود و هستى\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 73 ; شرح ابن ميثم ، ج 1 ، ص 119 ; و منهاج البراعة ، ج 1 ، ص 321 و 322\r\n","page_name":" 128 ","page_number":128},
  {"content":"\r\n\r\nاست كه واقعيت دارد و منشأ اثر است ، ماهيّت يك امر انتزاعى و اعتبارى است كه از موجودات انتزاع مىشود . بچه وقتى گريه مىكند هرچه به او بگويى شيرينى ، ساكت نمىشود ، اما وقتى وجود شيرينى بيايد ساكت مىشود . انسان كه گرسنه مىشود هر چقدر حرف نان را بزند سير نمىشود ، مگر اين كه نان را بخورد . پس چيزى كه خارجيت و واقعيت دارد و منشأ اثر است وجود است . ماهيّت امرى است كه از موجودات انتزاع مىشود . اين وجود خاص نامش انسان است ، انسانيت حدّ و اسمى است براى اين وجود خاص ، ماهيّت مىشود موجود باشد مىشود معدوم باشد ، اما وجود فقط وجود است . پس به قول صدرالمتألهين - كه حق هم همين است - چيزى كه اصيل است و واقعيت دارد و منشأ اثر است وجود است . ( 1 )\r\nشناخت صحيح خدا مستلزم تصديق اوست\r\n« اَوَّلُ الدّينِ مَعْرِفَتُهُ »\r\nنخستين امر دين شناخت واجب الوجود است ; يعنى وجودى كه وجودش از خود اوست . بعضى چيزها هست كه تصورش مستلزم تصديق است ، يعنى اگر خوب تصور كردى آن را تصديق مىكنى . من اجمالاً وقتى موجودات عالم را مىبينم تصور مىكنم وجود واجب الوجودى را كه وجودش از خودش است و علم و قدرت و حيات دارد ، اين مرحله تصور است ; بعد وقتى كه دقّت مىكنم مىبينم كه اصولاً وجود محال است كه عدم باشد ، زيرا چيزى كه عدم و وجود مىپذيرد ماهيّت است ; اگر يك چيزى حقيقت ذاتش هستى است ، آن ديگر نيستى نيست ، آنوقت تصديق به وجود او پيدا مىشود ; پس ذات حق تعالى عبارت است از وجودى كه واجب باشد ، يعنى وجودى كه محدود نباشد و غيرمتناهى باشد و فقط وجود باشد ، در اين صورت عدم در آن راه ندارد ، مانند نور ، مثلاً نور يك چراغ\r\n\r\n","description":"","footnote":"\r\n1 - الاسفار الاربعة ، ج 1 ، ص 38\r\n","page_name":" 129 ","page_number":129},
  {"content":"\r\nده شمع است و نور چراغ ديگر سى شمع ، اما نورى اگر بى پايان فرض شود چون بى پايان است نمىتوانيم بگوييم چند شمع است ، و به هيچ نحو قبول ظلمت نيز نمىكند . هستى بى پايان مانند نور بى پايان است ، آيا نور مىتواند پرتو نداشته باشد ؟ هستى بى پايان هم جلوه دارد ، منتها جلوه ها محدود هستند و چون محدودند كمال صاحب جلوه را ندارند . نور خورشيد وقتى كه در اطاق مىافتد و از اين اطاق در اطاق بعدى ، نور اطاق دوّم پرتو نور اطاق اوّل ، و نور اطاق اوّل پرتو نور بيرون است ، و هرچه پرتو از كانون نور دور تر مىشود ضعيف تر مىگردد و با ظلمت و تاريكى آميخته مىشود ، اما اگر نور بى پايان باشد تاريكى در آن راه ندارد ; هستى نيز اگر محدود نباشد واجب الوجود است ، يعنى پذيرش نيستى ندارد ، اما هستى اى كه جلوه اش مىباشد وابسته به آن است ، يعنى اگر آن نباشد اين جلوه هم نيست .\r\nعدم را كنار مىگذاريم ، ماهيّت هم كه يك امر اعتبارى است و لابشرط از وجود و عدم است ، اگر اين را هم كنار بگذاريم و چشم بدوزيم به چيزى كه واقعيت دارد يعنى عينيت و خارجيت دارد ، آن جز وجود چيزى نيست . بنابراين اگر يك هستى بى پايان است و نيستى در آن راه ندارد ، واجب الوجود است ; يعنى محال است وجود نداشته باشد ، چنين موجودى علّت هم نمىخواهد ، چون خودش خودش است ; اما اين وجود جلوه هايى دارد و اين جلوه ها معلول آن وجود هستند و معلول نسبت به علّت ناقص است ، و ممكن مىشود چون وابسته به آن است .\r\nپس معناى « اوّل الدّين معرفته » اين است كه اجمالاً واجب الوجود را تصور كنيد . « و كمال معرفته التّصديق به » يعنى دقت كنيد و سپس تصديق كنيد كه خودش خودش است ، واجب الوجود محال است نيست شود . اين تقريباً همان برهانى است كه صديقين براى اثبات خدا آورده اند كه در درسهاى آينده بيان خواهيم كرد .\r\nوالسّلام عليكم و رحمة الله و بركاته\r\n","description":"","footnote":"","page_name":" 130 ","page_number":130},
  {"content":"\r\n\r\nخطبه 1\r\n( درس 5 )\r\nتفاوت علم با شناخت\r\nچرا متكلّمين را متكلّمين مىگويند ؟\r\nطريقه متكلّمين در اثبات صانع ( برهان حدوث )\r\nطريقه فلاسفه طبيعى در اثبات صانع ( برهان حركت )\r\nطريقه فلاسفه الهى در اثبات صانع ( برهان امكان )\r\nقانون علّيّت از بديهيّات است\r\nحدوث ذاتى و حدوث زمانى\r\n","description":"","footnote":"","page_name":" 131 ","page_number":131},
  {"content":"\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nبسم الله الرحمن الرحيم\r\nدر درسهاى قبل خطبه اوّل نهج البلاغه را شروع كرده بوديم كه حضرت امير ( عليه السلام ) راجع به خدا و صفات خدا بحث فرموده‌اند و در آن مسائل فلسفى را نيز مطرح كرده اند ، و به همين علّت ما هم ناچاريم كه اين مسائل را به اندازه فهممان تعقيب كنيم . به اينجا رسيديم :\r\n« اَوَّلُ الدِّينِ مَعْرِفَتُهُ ، وَكَمَالُ مَعْرِفَتِهِ التَّصدِيقُ بِهِ »\r\n( اوّل دين شناسايى خداست ، و كمال شناسايى خدا تصديق به اوست . )\r\nدر درس پيش گفته شد : دين به معناى اطاعت ، انقياد ، عبادت ، جزا و يا مجموعه قوانينى است كه انسان را به كمال مىرساند ; و به هر معنايى باشد بالاخره شرط اوّل آن شناسايى خداوند خواهد بود .\r\nتفاوت علم با شناخت\r\nدر جلسه گذشته راجع به اصل اثبات صانع و خدا بحثى داشتيم كه تكرار نمىكنيم . شارحين نهج البلاغه گفته اند منظور از « اوّل دين معرفت خداست » يعنى اين كه ما اجمالاً از توجه به عالَم و نظم آن پى مىبريم كه خدايى كه خالق عالَم است وجود دارد . اين معرفت اجمالى است كه تقريباً همه طبقات موحّدين آن را دارا هستند . امّا مرحله كاملش اين است كه شناختى كامل نسبت به خدا پيدا كنند ،\r\n","description":"","footnote":"","page_name":" 133 ","page_number":133},
  {"content":"\r\nمثلاً كسى پيش شما مىگويد : مىدانيد در شيراز عالِمى هست و مردم به او ارادت دارند ؟ شما اگر چنانچه با آن عالم سابقه نداشته باشيد از گفته اين شخص اجمالاً اطلاع پيدا مىكنيد كه در شيراز عالمى با اين صفات و اين كمالات هست ، اين « شناخت » نيست بلكه « علم » يا « يقين » است ; اما ممكن است وقتى كه مشخصات آن عالم را مىگويد شما او را بشناسيد ; ولى دانستن شناختن نيست .\r\nعلم عبارت است از احاطه اى كه انسان نسبت به مسائل كلى پيدا مىكند . البته علمى كه اينجا مىگوييم غير از علم امروزى است كه فلسفه را با علم فرق مىگذارند ، علم يعنى دانايى ( دانستن ) و اين شناخت نيست . ( 1 ) در مورد مثال بالا شناخت هنگامى است كه من شخصاً با آن عالم برخورد داشته باشم و او را با همه صفات و مشخصاتى كه دارد يافته باشم ; اخلاق ، رفتار و روش و معاشرتش را ديده باشم و از رفتار او به روحياتش پى برده باشم و . . . وقتى همه اينها محقّق باشد آن وقت مىگويم من او را مىشناسم و نسبت به او شناخت دارم ، و اين غير از آن است كه اجمالاً بدانم چنين عالمى در آن شهر وجود دارد .\r\n« التّصديق به » يعنى در قلبم باورم آمده باشد و او را يافته باشم و در حقيقت خداى تبارك و تعالى را در درون ذاتم با صفات و كمالاتى كه دارد يافته ام ، و اين مرحله كمى نيست . از حضرت على ( عليه السلام ) پرسيدند : « هل رأيت ربّك ؟ » تو خداى خودت را ديده اى ؟ فرمود : « ما كنت اعبد ربّاً لم اره » ( 2 ) من خدايى را كه نديده باشم هرگز ستايش نكرده ام ; سپس مىگويد : البته او را با چشم نديدم بلكه او را با حقايق ايمان يافتم . براى اثبات وجود حق تعالى متكلّمين و فلاسفه اسلامى از راههاى\r\n\r\n","description":"","footnote":"\r\n1 - لازم به يادآورى است كه علم به معناى احاطه به مسائل كلى ، معادل آن در انگليسى Knowledge است ; در صورتى كه علم به معناى دانستنيهاى تجربى ، معادل آن Science است ; و ميان اين دو فرق است .\r\n2 - كتاب التوحيد ، ص 109 ; و بحارالانوار ، ج 4 ، ص 44\r\n","page_name":" 134 ","page_number":134},
  {"content":"\r\n\r\nمختلفى وارد شده اند كه به صورت اجمال يادآور مىشويم .\r\nچرا متكلّمين را متكلّمين مىگويند ؟\r\nمتكلّمين يك دسته از علماى اسلامى هستند كه در اصول دين بحث مىكردند ، و علّت اين كه به آنها متكلّمين مىگويند اين است كه اوّلين مسأله از مسائل اسلامى كه ميان آنها مورد بحث قرار گرفت و در آن سر و صدا پيدا شد كلام خدا بود ، بحث مىكردند آيا كلام خدا حادث است يا قديم ، البته اين مسأله اكنون براى ما مسأله بسيار واضح و روشنى است ، ولى بدانيد كه تاريخ اسلام حكايت مىكند از اين كه حدود دويست سال علماى اسلامى مخصوصاً اهل سنّت در اين معنى نزاع داشتند . اشاعره مىگفتند كلام خدا قديم است و معتزله مىگفتند كلام خدا حادث است . جنگها و كشتارها راجع به اين مسأله شد و علمايى به زندانها افتادند . سياستهاى اموى و عباسى هم به اين مسأله دامن مىزدند ، و الآن مىفهميم بيشتر به همين علّت بوده كه سر علما را به مسائلى كه دور از سياست باشد بند كنند تا اين كه رفتار خلفا كه بر خلاف مبانى اسلام بود مورد توجّه آنها قرار نگيرد . نقل مىكنند وقتى كه مسلمانها بر قسطنطنيه مستولى شدند ارتش اسلام وارد كليسايى شدند ، مشاهده كردند در آنجا علماى مسيحى به جاى آن كه از كشور خود دفاع كنند بحث مىكردند كه آيا جنبه لاهوت حضرت عيسى به دار زده شد يا ناسوتش !\r\nبه هرحال چون اوّلين مسأله اى كه مورد بحث واقع شد كلام خدا بود به بحث كنندگان در اصول دين گفتند : متكلمين ، و قرآن هم مىگويد : ( كلّم الله موسى تكليماً ) ( 1 ) خدا با موسى سخن گفت ، يك عده مىگفتند كلام خدا قديم است چون خدا نمىشود محل حوادث باشد ; عده ديگر مىگفتند آخر چطور مىشود كلام خدا قديم باشد ، خدا كه با موسى حرف مىزند كلامش امر حادثى بود .\r\n\r\n","description":"","footnote":"\r\n1 - سوره نساء ، آيه 164\r\n","page_name":" 135 ","page_number":135},
  {"content":"\r\n\r\n\r\nطريقه متكلّمين در اثبات صانع ( برهان حدوث )\r\nبه هرحال متكلّمين براى اثبات خدا از راه حدوث عالم وارد مىشوند و مىگويند : عالَم ، حادث و مسبوق به عدم است و چيزى كه حادث است احتياج به مُحدِث دارد ، آنوقت به خود فشار مىآوردند كه چرا عالم حادث است ؟ در جواب مىگفتند در عالم ، حركت و تغيير هست و حركت و تغيير معنايش اين است كه چيزى نيست و بعد محقّق مىشود . حدوث معنايش وجود بعد العدم است . ما مىبينيم هر يك از اين موجودات بعد از نيستى به وجود آمده است ، پس احتياج به مُحدِث دارد . بنابراين مشربى را كه متكلّمين براى اثبات صانع طى كردند حدوث عالم است ، در اينجا راجع به درستى يا نادرستى اين مشرب بحثى نداريم .\r\nطريقه فلاسفه طبيعى در اثبات صانع ( برهان حركت )\r\nفلاسفه طبيعى يعنى كسانى كه در فيزيك بحث مىكردند - و اين طبيعى به معناى طبيعى منكر خدا نيست - اينها براى اثبات خدا از راه حركت وارد شدند . گفتند : در عالم ، حركت محسوس است و عالم متحرّك است پس نياز به محرّك دارد ، منتها فلاسفه قديم حركت را منحصر به حركت در اعراض مىدانستند و مثلاً مىگفتند : افلاكى هست و از اوّل حركت داشته ، و حركت در اعراض مادّه است .\r\nمرحوم صدرالمتألهين حركت را به جوهر اشياى مادّى آورد ( 1 ) و گفت : مادّه در ذاتش حركت هست ، و اگر در جوهر ذات حركت نباشد اعراض حركت ندارند ، تحوّلاتى كه در اعراض مىبينيد به تبع حركت در جوهر ذات است ; اگر نطفه علقه ، علقه مضغه و مضغه انسان مىشود ، كوچك بزرگ مىشود ، رنگ و شكل و مكان آن تغيير مىكند ، براى اين است كه ذاتش عوض شده است . اعراض نمودهاى ذات\r\n\r\n","description":"","footnote":"\r\n1 - الحكمة المتعالية ( الاسفار الاربعة ) ، ج 3\r\n","page_name":" 136 ","page_number":136},
  {"content":"\r\n\r\nهستند و تا ذات شىء تحوّل پيدا نكند در اعراضش تحوّل پيدا نمىشود .\r\nبه هرحال مادّه همدوش حركت است ، منتها در قديم مىگفتند حركت در اعراض وجود دارد و مرحوم صدرالمتألهين مىگويد حركت در جوهر ذات هم هست . بالاخره فلاسفه طبيعى كه از مادّه بحث مىكنند و مادّه را همدوش حركت مىدانند از راه حركت براى اثبات خدا وارد شده اند و خدا را محرّك اول مىگفتند و عقيده داشتند كه هر يك از اين حركتها بالاخره محرّكى دارد و اين حركتها منتهى به محرّك اول مىشود كه آن ديگر در ذاتش حركت نباشد و آن ذات بارى تعالى است . معروف است كه به پيرزنى گفتند : تو خدا را از كجا شناختى ؟ پيرزن چرخ ريسى مىكرد ، يك دفعه چرخ خود را رها كرد و گفت : اين چرخ را تا من رها كردم از حركت ايستاد و اين چرخ بدون نيروى من حركت ندارد ، آنوقت اين عالم باعظمت كه مىچرخد محرّك نمىخواهد ؟ و نظامى شاعر هم مىگويد :\r\nاز آن چرخى كه گرداند زن پير * قياس چرخ گردنده همى گير\r\nو روايتى نيز به اين مضمون معروف است : « عليكم بدين العجائز » ( 1 ) بر شما باد به دين پيرزنها .\r\nطريقه فلاسفه الهى در اثبات صانع ( برهان امكان )\r\nفلاسفه الهى كه از مجرّدات بحث كرده اند براى اثبات خدا نه از راه حدوث ( كه متكلّمين وارد شده اند ) و نه از راه حركت وارد شده اند ، بلكه از راه امكان وارد شده اند . گفته اند : ما هر ماهيّتى را نسبت به وجود و هستى مىسنجيم يا واجب الوجود است يا ممكن الوجود يا ممتنع الوجود :\r\n1 - بعضى ماهيّتها و مفاهيم هست كه محال است وجود پيدا كنند ، مثل اجتماع نقيضين ، يعنى هست و نيست در زمان و شرايط واحد نسبت به شىء واحد ;\r\n\r\n","description":"","footnote":"\r\n1 - بحارالانوار ، ج 66 ، ص 135 ، چاپ بيروت\r\n","page_name":" 137 ","page_number":137},
  {"content":"\r\nمثلاً نمىشود گفت كه اين ضبط صوت در آن واحد در مكان واحد و شرايط واحد هم هست و هم نيست . البته ممكن است كه زمانش را عوض كرد و گفت ديروز بود و امروز نيست ، يا مكانش را تغيير داد و گفت آنجا هست و اينجا نيست ، يا از لحاظ شرايط و خصوصيات ديگر . در گذشته گفته ايم كه در تناقض هشت وحدت شرط است كه اگر همه آنها در كار باشد تناقض محقّق مىشود ، اين ضبط صوت در زمان و شرايط و مكان واحد هم هست و هم نيست تناقض است . اجتماع ضدّين هم همين طور است ، اين سيب در زمان واحد و مكان واحد و شرايط واحد نمىشود هم سياه باشد هم سفيد .\r\nاينها از مفاهيمى است كه ممتنع الوجود مىباشند ; يعنى وجودشان در خارج محال است ، ممتنع الوجود به علّت احتياج ندارد ، براى اين كه عدم براى آن ضرورت دارد ، و ضرورت ملاك غناى از علّت است ; يعنى وقتى كه چيزى ضرورى است ديگر احتياجى به علّت ندارد . شما نمىتوانيد بگوييد : چرا اجتماع نقيضين محال است ؟ محال بودن را چه كسى به او داده است ؟ بلكه محال بودن لازمه ذاتش مىباشد . ضرورت وجود و يا عدم ، بى نياز از علّت است نه ثبوتاً علّت مىخواهد نه اثباتاً . چرا اجتماع نقيضين محال است ؟ اين يك امر واضح و بديهى است . پس اين مفاهيم ممتنع الوجودند .\r\n2 - بعضى از مفاهيم واجب الوجودند ، يعنى وجود براى آنها ضرورت دارد . اگر چيزى حقيقت ذاتش هستى باشد و در ذات آن نيستى و « حدّ » راه نداشته باشد ، اصلاً ذاتش عين هستى و واقعيت است ، اگر چيزى ذاتش هستى باشد نيستى نمىپذيرد . هيچ چيز ضدّ و نقيض خودش را قبول نمىكند . مثل اين كه كسى بگويد اين عينك چرا عينك است ، معلوم است كه عينك عينك است ، اگر عينك نباشد آنوقت عينك نيست ، عينك ضرورى است كه عينك باشد .\r\n","description":"","footnote":"","page_name":" 138 ","page_number":138},
  {"content":"\r\nاين كلام از ابن سينا معروف است : « ما جعل الله المشمش مشمشاً و لكن اوجده » ( 1 ) خداوند زردآلو را زردآلو نكرده است بلكه وجود به زردآلو داده است ; يعنى نمىتوانيم بگوييم چرا خدا زردآلو را زردآلو كرده است ، بلكه وجودى را افاضه كرده كه اين وجود در حدّ خاصى است كه خاصيت زردآلو دارد . زردآلو ضرورى است كه زردآلو باشد ، هر چيزى ثبوتش براى خودش ضرورى است . لذا اگر چيزى در خارج داشته باشيم كه حقيقت ذاتش هستى و واقعيت باشد ، ديگر نمىشود بدون واقعيت شود ، هستى نيستى نمىشود ، وجود عدم نمىشود ، عدم هم وجود نمىشود ; پس چيزى كه وجود برايش ضرورت داشته باشد مانند واجب الوجود ، و يا عدم برايش ضرورت داشته باشد مانند ممتنع الوجود ، نياز به علّت ندارد .\r\n3 - ممكن الوجود : ممكن الوجود لابشرط از هستى و نيستى است . مىشود هستى بپذيرد يا نپذيرد ، مانند انسان كه مىشود وجود داشته باشد يا نداشته باشد ، يا زردآلو كه مىشود وجود داشته باشد يا وجود نداشته باشد . چيزى كه هم مىشود وجود داشته باشد هم مىشود وجود نداشته باشد ، بودنش علّت مىخواهد ، نبودنش هم علّت مىخواهد . مثلاً برق در اين اطاق مىشود باشد و مىشود نباشد ، اگر باشد علّتى دارد و علّتش اين است كه كارخانه برقى وجود دارد و سيم كشى هم شده است و كليد و لامپ هم هست و تمام مقتضيات و شرايط و عدم موانع محقّق است ; اما اگر برق نباشد اين هم علّتى دارد ، منتها علّت عدم ، نبودن يكى از اجزاى علّت وجود است ; يعنى اگر در اطاق برق نباشد يا كليد خراب است و يا سيمها يا لامپ سوخته ، و يا همه اينها درست است ولى اصلاً ژنراتور برق موجود نيست ، نمىشود گفت كه برق خودش ناخواسته بيايد . چيزى كه هم مىشود باشد و هم مىشود نباشد ، بودن و نبودنش علّت مىخواهد و لذا علّتش را تعقيب مىكنيم .\r\n\r\n","description":"","footnote":"\r\n1 - منظومه سبزوارى ، ص 56\r\n","page_name":" 139 ","page_number":139},
  {"content":"\r\n\r\n\r\nقانون علّيّت از بديهيّات است\r\nمسأله علّيّت از ضروريّات و بديهيّات است ، ولى بعضى متفلسفين ( 1 ) عصر حتى در مسأله علّيّت تشكيك مىكنند كه از كجا علّيّت و تأثير در كار باشد اين « موافات » وجودى است ، موافات يعنى تصادف وجودى . تصادفاً اين طور شده است كه وقتى كليد برق را مىزنيم لامپ روشن مىشود ، اما اين كليد علّت روشنايى باشد معلوم نيست .\r\nاگر لامپ روشن نباشد شما مىپرسى چرا ، و اين « چرا » ارتكازى بشر است كه اگر علّت تام با همه شرايط و اجزائش موجود باشد معلول بايد موجود شود . لذا وقتى كه برق خاموش است شما سراغ اجزاى علّت مىرويد كه كمبودى در اجزاى علّت نباشد ، يكى از اجزاى علّت اين است كه مثلاً لامپ نسوخته باشد .\r\nاين كه مشاهده مىكنيم هر كسى هنگامى كه معلول نباشد سراغ علّت مىرود ، نشانه آن است كه قانون علّيّت ارتكازى بشر است ، منتها براى علّت عدم كافى است يكى از اجزاى علّت وجود مفقود باشد . به اصطلاح مىگويند علّت وجود ، وجود است ; و علّت عدم ، عدم . علّت وجود روشنايى ، ژنراتور برق است و سيم و كليد و . . . اما علّت عدم روشنايى ، نبودن ژنراتور برق يا سيم يا كليد يا . . . است .\r\nبالاخره چيزى كه ممكن الوجود است وجودش مستند به وجود علّت است و عدمش مستند به عدم كامل علّت يا عدم يكى از اجزاى آن . اين راهى است كه فلاسفه الهى براى اثبات صانع طى مىكردند .\r\nحدوث ذاتى و حدوث زمانى\r\nپس براى اثبات صانع متكلّمين ناچار بودند حدوث عالم را اثبات كنند ،\r\n\r\n","description":"","footnote":"\r\n1 - فيلسوف نماها\r\n","page_name":" 140 ","page_number":140},
  {"content":"\r\nاما فيلسوف ديگر مجبور نيست حدوث را ثابت كند ، او مىگويد : اگر چيزى ممكن الوجود باشد وجودش علّت مىخواهد ولو حادث نباشد و ازلى و هميشگى باشد ، ممكن است معلول ازلى باشد ; مثلاً اگر اين خورشيد كه علّت براى روشنايى حياط است از اوّل صبح طلوع كرده ، روشنايى هم كه معلولش بوده از اوّل صبح وجود داشته است ، حال اگر اين خورشيد از ده هزار سال پيش وجود داشته نور و روشنايى آن هم از ده هزار سال پيش وجود داشته و معلول خورشيد و وابسته به آن بوده است ، اگر خورشيد از ازل باشد اين روشنايى هم از ازل وجود داشته و وابسته به خورشيد است . منافات ندارد كه معلول باشد اما حادث زمانى نباشد . لذا فلاسفه به عقول مجرّده اى قائل هستند و مىگويند : اينها جلوه هاى وجود حق هستند و همين طور كه خدا از ازل هست اين جلوه ها هم از ازل وابسته به حق هستند . معناى معلول اين نيست كه يك زمانى نباشد بعد موجود بشود ، معلول براى علّت مانند عكس و جلوه مىماند . مثلاً اگر آينه اى باشد كه تصوير شما در آن باشد همه كس مىفهمد كه اين عكس در آينه جلوه وجود شماست ; يعنى معلول وجود شماست . خوب حالا اگر شما از ده هزار سال پيش موجود باشيد و اين آينه هم از ده هزار سال پيش همين طور جلوى شما بوده ، عكس شما هم از همان زمان در اين آينه بوده است ، باز اين عكس در جلوه بودن و معلول بودن تابع شماست ، اگر وجود شما از ازل باشد و آينه هم از ازل جلويتان باشد تصوير شما از ازل در آينه خواهد بود . به عبارت ديگر لازم نيست بين علّت و معلول فاصله زمانى باشد ، بلكه اصلاً بين آنها فاصله زمانى نيست . فاصله زمانى يعنى مدّتى علّت باشد و معلول نداشته باشد و بعد پيدا كند . اگر گفتيم كه روشنايى وابسته به خورشيد است ، وابستگى و معلول بودن آن مستلزم اين نيست كه خورشيد يك مدّت نور نداشته باشد و بعد نور پيدا كند .\r\nپس اين كه متكلّمين از راه حدوث وارد شده اند براى اثبات صانع راه غلطى\r\n","description":"","footnote":"","page_name":" 141 ","page_number":141},
  {"content":"\r\nاست ; براى اين كه معلول لازم نيست حادث باشد .\r\nالبته بسا فلاسفه اسم اين را مىگذارند حدوث ذاتى و مىگويند : ممكن است حدوث زمانى نباشد اما حدوث ذاتى باشد . حدوث ذاتى به اين معنى است كه يك رتبه از علّت متأخر است ، طورى كه علّت هست ولى معلول بعد از آن است ; يعنى بَعد رتبى نه بَعد زمانى .\r\nفاصله زمانى بين علّت و معلول نيست اما فاصله رتبى لازم مىباشد ، يعنى عقل مىگويد : چون خورشيد هست روشنايى هم هست ، كه به عبارت عربى مىگويند « تخلل فاء » يعنى يك « ف » واسطه مىشود ، « وجد الشّمس فوجد النّور » خورشيد موجود شد پس نور موجود شد . پس در معلول بودن چيزى حدوث زمانى آن لازم نيست ، همان امكان و حدوث ذاتى آن كافى است . اين راهى است كه فلاسفه الهى طى كردند و از راه امكان اثبات صانع نمودند .\r\nتا اينجا سه راه براى اثبات صانع ذكر شد : يكى راه متكلّمين كه از طريق حدوث زمانى عالم بود ، دوّم راه فلاسفه طبيعى كه از طريق حركت در اعراض يا در جوهر بود ، و سوّم راه فلاسفه الهى كه از طريق امكان عالم بود ; و وجه مشترك هر سه برهان اين است كه از راه معلول به علّت اصلى كه صانع است مىرسيم . ( 1 )\r\nولى يك راه عميق ترى هست كه ممكن است جمله « كمال معرفته التّصديق به » اشاره به آن باشد ، اين راه را به اصطلاح در فلسفه صدرالمتألهين « برهان صدّيقين » مىنامند ، در اين برهان چنين نيست كه از معلول به علّت پى ببريم بلكه برعكس خواهد بود ; و چون مسأله قدرى عميق است در درس آينده آن را بيان خواهم كرد .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - براى آگاهى بيشتر به الحكمة المتعالية ملاصدرا ، ج 6 ، ص 11 به بعد رجوع شود .\r\n","page_name":" 142 ","page_number":142},
  {"content":"\r\n\r\nخطبه 1\r\n( درس 6 )\r\nبرهان صدّيقين براى اثبات صانع\r\nمضمون برهان صدّيقين در دعاى عرفه\r\nشناخت واقع بينانه عالم هستى\r\nقرآن و برهان ذكر شده\r\n","description":"","footnote":"","page_name":" 143 ","page_number":143},
  {"content":"\r\n\r\n","description":"","footnote":"","page_name":" 144 ","page_number":144},
  {"content":"\r\nبسم الله الرحمن الرحيم\r\nموضوع بحث ما درسهايى از نهج البلاغه بود ; در خطبه اول حضرت امير ( عليه السلام ) مسائل عميق فلسفى را مطرح فرموده اند و ما ناچاريم به اندازه فهم خودمان و با زبان ساده آنها را عنوان كنيم .\r\nتا اينجا رسيديم كه :\r\n« وَكَمالُ مَعْرِفَتِهِ التَّصْدِيقُ بِهِ »\r\n( و شناختن كامل خدا تصديق و گرويدن به اوست . )\r\nكمال شناخت خداوند آن است كه انسان خداوند را بيابد و تصديق به وجود او كند و در درون ذاتش خداوند را با همه خصوصياتش ببيند . گاهى ما مىگوييم فلان چيز را مىدانيم نه اين كه مىشناسيم ، شناخت در جايى مطرح مىشود كه انسان با يك چيز با تمام مشخصاتش سر و كار داشته باشد و تمام خصوصياتش را به دست آورده باشد .\r\nگفتيم : براى اثبات خدا راههاى مختلفى وجود دارد ، متكلّمين از راه حدوث عالم اثبات وجود خدا مىكردند ، و فلاسفه طبيعى از راه حركت عالم مثل آن پيرزنى كه داستانش را شنيديد ، فلاسفه الهى از راه امكان و تقسيم مفهوم اثبات وجود خدا مىكردند ، بدين صورت كه مىگفتند مفهوم يعنى صورت ذهنى به حسب قسمت عقلى يا واجب الوجود است يا ممكن الوجود و يا ممتنع الوجود ; چون در\r\n","description":"","footnote":"","page_name":" 145 ","page_number":145},
  {"content":"\r\n\r\nواجب الوجود و ممتنع الوجود ملاك ضرورت وجود دارد ، لذا احتياج به علّت ندارد ; اما در ممكن الوجود چون امكان دو طرف متساوى است ، يعنى يك چيز هم مىتواند باشد و هم مىتواند نباشد ، لذا بودن يا نبودنش علّت مىخواهد ، منتها وجود علّتش وجود است و عدم علّتش عدم . علّت وجود معلول ، وجود علّت است ; و علّت عدم معلول ، عدم يكى از اجزاى علّت است . . .\r\nبرهان صدّيقين براى اثبات صانع\r\nراه ديگرى هم هست و به آن « برهان صدّيقين » مىگويند و آن بالاتر از اين معناهاست . در اينجا امورى را مختصراً بايد به عنوان مقدّمات اين برهان يادآور شويم :\r\n1 - ما يك عدم داريم يعنى « نيستى » و يك وجود داريم يعنى « هستى » و « واقعيت » ، البته نه مفهوم وجود كه در ذهن ماست بلكه خارجيت و عينيت وجود ; و يك ماهيّت داريم ; ماهيّت آن چيزى است كه موضوع قرار مىدهيم و وجود را بر آن حمل مىكنيم . مثلاً مىگوييم انسان موجود است ، كتاب موجود است ; يك چنين مفاهيمى كه موضوع قرار مىگيرند و وجود بر آنها حمل مىشود ماهيّت ناميده مىشوند . بحثى كه در اين مورد شده اين است كه آن چيزى كه خارجيت و واقعيت دارد وجود است يا ماهيّت ؟\r\nما مىگوييم : آنچه اصيل است و منشأ اثر است و خارجيت دارد وجود است ، مثلاً مفهوم قند شيرين نيست و كودك را ساكت نمىكند ، و مفهوم شيرينى هم شيرين نيست ، بلكه وجود شيرينى شيرين است و خارجيت و عينيت دارد و وجود قند است كه بچه را ساكت مىكند .\r\nالبته وجودها در خارج هر كدام يك حدّ خاصى دارند و در اثر آن حدّ خاص يك خاصيتى پيدا كرده اند . يك وجود در يك حدّ خاص اسمش قند است و يك وجود\r\n","description":"","footnote":"","page_name":" 146 ","page_number":146},
  {"content":"\r\nديگر در حدّ خاص ديگر اسمش انسان يا درخت است . بنابراين آنچه اصالت دارد و منشأ اثر است و عينيت و خارجيت دارد وجود است نه ماهيّت ; مثلاً قند يك مفهومى است كه انتزاع مىكنيم از يك وجود در يك حدّ خاصى ، اما آنچه خارجيت دارد مفهوم و ماهيّت قند نيست بلكه وجود قند است و اگر اين وجود و هستى را از قند بگيريم ديگر چيزى باقى نمىماند . حاجى سبزوارى ( رحمه الله ) مىگويد :\r\n« انّ الوجود عندنا اصيل * دليل من خالفنا عليل »\r\nوجود نزد ما اصيل است ، دليل كسى كه مخالف ما مىباشد باطل است ، عليل و غلط است . « لانّه منبع كلّ شرف » ( 1 ) براى اين كه وجود و هستى منبع هر شرافتى است . و اين اوّلين دليل است كه ما هر اثرى و هر خاصيتى مىبينيم به واسطه « وجود » است .\r\nاين مسأله بديهى است كه ما هرچه بگوييم : شيرينى ، شيرينى ، شيرينى . . . كودك آرام نمىشود ، لكن وجود شيرينى همانطور كه گفتيم كودك را قانع مىكند . پس معلوم مىشود آنچه عينيت دارد و منشأ اثر است همان وجود و هستى شىء است .\r\n2 - و همانطور كه مفهوم هستى يك مفهوم است ، واقعيت هستى هم يك واقعيت بيشتر نيست ، يعنى مفهوم واحد حكايت از حقيقت واحد مىكند . وقتى كه مفهوم وجود يك مفهوم بيشتر نيست ، اين مفهوم حكايت مىكند از يك خارجيت ، يك واقعيتى كه هستى باشد .\r\n3 - واقعيت هستى اگر فقط واقعيت هستى باشد بدين معنى كه نيستى در آن راه نداشته باشد ، مىشود هستى غيرمتناهى . به عبارت ديگر هر چيزى كه بسيط باشد و خود آن چيز باشد و با غير خودش مخلوط نباشد غيرمتناهى است . مثلاً اگر يك\r\n\r\n","description":"","footnote":"\r\n1 - شرح منظومه سبزوارى ، ص 10 و 11\r\n","page_name":" 147 ","page_number":147},
  {"content":"\r\nروشنايى فرض كرديم كه فقط روشنايى باشد نه روشنايى و غير روشنايى با هم ، اين روشنايى غيرمتناهى مىباشد ، لكن نورى كه ده شمع است نور با حدّ خاصى است مثلاً ده درجه ، اين ديگر فقط روشنايى نيست بلكه روشنايى در حدّ خاص است . ( 1 ) لذا در اين روشنايى ده درجه ، روشنايى با عدم روشنايى مخلوط است ، و همين طور روشنايى بيست درجه يا هزار درجه كه مىگوييم روشنايى تا اين حدّ است و ديگر بالاتر نيست . بنابراين در اينجا « هست و نيست » با هم مخلوط است . اما روشنايى كه فقط روشنايى باشد حدّ ندارد و قهراً غيرمتناهى است . و بالاخره روشنايى كه با ضدّ خودش و با نقيض خودش توأم نباشد مىشود غيرمتناهى .\r\nمثال ديگر : اگر يك موجود را در نظر بگيريم كه خط است و غير خط نيست ، اين خط غيرمتناهى است ، زيرا خط متناهى فقط خط نيست بلكه خطى است با حدّ ، مثلاً خط يك مترى خطى است كه تا يك متر امتداد دارد و بيشتر نيست ، و همين طور خط ده مترى يا خط بيست مترى و غيره . پس « خط و لاخط » آميخته است ، تا يك جا امتداد دارد و از آنجا به بعد امتداد ندارد . پس اگر طولى فقط خط باشد و غير خط در آن نباشد ، اين خط قهراً غيرمتناهى خواهد بود .\r\nهستى هم به همين صورت است . بنابر اين كه بگوييم هستى اصالت دارد و ماهيّت امر اعتبارى و انتزاعى است ، اگر يك موجودى فقط هستى باشد و حدّ خاصى نداشته باشد و عدم در آن راه نداشته باشد ، مىشود هستى غيرمتناهى ; اما هستى هاى ديگر مثل هستى انسان ، يك هستى در حدّ خاص است ، و يك سرى خاصيتها را ندارد ; درخت يك هستى در حدّ خاص است ، و همين طور ضبط صوت كه يك درجه هستى را با يك خاصيت مخصوص دارد . بنابراين ماهيّتها مثل انسان و ضبط صوت و درخت مفاهيمى هستند كه از هستى هايى در حدّ خاص\r\n\r\n","description":"","footnote":"\r\n1 - حدّ خاص يعنى تا اينجا هست و بالاتر نيست ، مثل جايى كه تا اندازه معيّنى هست و بيشتر نيست .\r\n","page_name":" 148 ","page_number":148},
  {"content":"\r\nانتزاع مىشوند . « هستى » آميخته به « نيستى » هستى محدود نام دارد كه ماهيّت از آن انتزاع مىشود ، مثل خطى كه امتداد داشت ولى محدود بود ، اما « هستى » اى كه بدون حدّ خاص باشد و مشوب به عدم نباشد هستى غيرمتناهى است .\r\nدر برهان امكان صحبت از ماهيّت بود كه ذاتاً نسبت به وجود و عدم متساوى است و هر كدام از وجود و عدم آن نياز به علّت داشت ، پس از معلول سراغ علّت مىرويم ، ولى در اين برهان توجّه به خود وجود است ، و امكان ذاتى كه صفت ماهيّات است اصلاً مورد نظر نخواهد بود . بنابراين اگر فرض كنيم يك « هستى » فقط « هستى » باشد و نيستى در ذاتش راه نداشته باشد « هستى غيرمتناهى » خواهد بود و قهراً واجب الوجود است ، منتها جلوه و پرتو هم دارد و اين جلوه از سنخ خودش مىباشد ، آن هم مىشود هستى ، ولى هستى متناهى چون كه نسبت به اصل هستى ناقص است و اين نقص از آن جهت است كه جلوه هستى غيرمتناهى است و معلول آن است ، و چون ناقص است ديگر نمىتواند كمالى را كه علّت ( يعنى هستى غيرمتناهى ) دارد ، داشته باشد ; مثلاً وقتى عكس انسان در آينه مىافتد اين عكس با انسان سنخيت دارد و عكس هر كسى با خودش سنخيت دارد نه با ديگرى ، لذا از عكس مىتوان به صاحب عكس پى برد ، و اين عكس جلوه آن انسان است و يك نوع ارتباطى با صاحب عكس دارد ، ولى چون جلوه اوست ناقص است و كمال علّت را ندارد ، اين جلوه حدّى دارد كه ماهيّت را از آن انتزاع مىكنيم ، پس حدّ از معلوليت درست مىشود .\r\n4 - اصطلاحاً به اين هستى كه جلوه آن هستى غيرمتناهى است نيز « امكان » مىگويند ، لكن اين امكان با آن امكانى كه در باب ماهيّت اطلاق مىشود تفاوت دارد ، آن امكان را « امكان ذاتى » و اين امكان را اصطلاحاً « امكان فقرى » مىگويند . اين وجود كه جلوه آن وجود است ناقص است ; و آن وجود ، غيرمتناهى و غناى محض است چون عدم در آن راه ندارد ، و همين نقص در جلوه\r\n","description":"","footnote":"","page_name":" 149 ","page_number":149},
  {"content":"\r\nسبب مىشود كه ماهيّت را از آن انتزاع كنيم ، چون حدّ دارد ، اين حدّ از جلوه و از معلول بودن پيدا شده است .\r\nحال ما به مسأله ماهيّات كه مفاهيمى انتزاعى است كارى نداريم ، ما فقط به نفس واقعيت و هستى كه عين خارجيت و واقعيت است نگاه مىكنيم . اگر « هستى » فقط « هستى » باشد هستى غيرمتناهى است و حدّ ندارد ، پس ضرورت دارد و عين وجوب است ، وجوب به اين معنى است كه خودش خودش است و وابسته نيست ; و اگر جلوه و وابسته باشد ، اين وابسته خود محتاج به صاحب جلوه است . پس هستى غيرمتناهى چون صرف هستى است واجب الوجود است ، ولى هستى هر يك از موجودات ديگر جلوه و نقشى است از آن هستى غيرمتناهى .\r\nوقتى مىگوييم هستى واقعيت است ، اگر فقط واقعيت و وجود باشد غيرمتناهى است ، و اگر غيرمتناهى نباشد پس وابسته است و وابسته بدون تكيه گاه فرض نمىشود . حاجى سبزوارى كه فرموده است :\r\n« اذا الوجود كان واجباً فهو * و مع الامكان قد استلزمه » ( 1 )\r\nبه همين معنا اشاره دارد ; يعنى اگر وجود غيرمتناهى است و به نحو وجوب است پس واجب الوجود است ، اما اگر اين وجود امكان دارد نه وجوب قهراً جلوه است و جلوه بدون صاحب جلوه نمىشود .\r\nاز طرفى نمىتوان گفت كه وجودهاى متباين در خارج هست ، چون مفهوم وجود مفهوم واحد است ( 2 ) و مفهوم واحد حكايت از حقيقت واحد دارد . فرض اين است كه وجود اصيل است و واقعيت از آنِ وجود است و از طرفى مفهوم وجود مفهوم واحد است پس مفهوم وجود حقيقت واحد دارد ، اين حقيقت واحد يك مرتبه غيرمتناهى دارد كه فقط هستى است و مراتب ديگر جلوه آن مىباشند ،\r\n\r\n","description":"","footnote":"\r\n1 - شرح منظومه سبزوارى ، ص 146\r\n2 - و سابقاً گفته شد : مفهوم واحد را نمىتوان از حقايق متباين انتزاع نمود .\r\n","page_name":" 150 ","page_number":150},
  {"content":"\r\nمثل انسانى كه در جايى نشسته و اطرافش آينه هايى باشد ، عكسهايى كه از اين انسان در آينه منعكس شده جلوه اوست . او خود واقعيت است و عكسها جلوه او هستند و معلول او هستند و در نتيجه از او ضعيف ترند و كمالاتى را كه خود او دارد آنها ندارند . از اين ضعفها و عدم كمالها ماهيّت انتزاع مىشود .\r\nپس ما از ابتدا ذهنمان متوجه واقعيت مىشود و مىيابيم آن واقعيتى كه فقط واقعيت باشد آن واجب الوجود است . « يا من دلّ على ذاته بذاته » ( 1 ) اى خدايى كه راهنمايى كردى بر ذات خودت به ذات خودت . « آفتاب آمد دليل آفتاب » ( 2 ) من از نفس هستى مىفهمم كه غيرمتناهى و واجب الوجود است ، چون هستى محال است نيستى باشد ، و اين جلوه ها كه مىبينيم هر يك جلوه و پرتوى از اوست ، يعنى وابسته است و وابسته يعنى عكس يك چيز و پرتو و جلوه آن چيز ، عكس كه باشد بايد صاحب عكس هم باشد . لذا « هستى » كه فقط « هستى » است غيرمتناهى است و محال است كه نقيض خودش را قبول كند ، چون هيچ چيز نقيض خودش را نمىپذيرد .\r\nپس در اينجا هستى اى كه يافته ايم مساوق و مستلزم با وجوب و ضرورت است ، منتها اين هستى جلوه دارد ، با اين بيان ما ابتدا خودش را كه واجب است ثابت كرديم بعد مىپردازيم به جلوه هايش ، و اين جلوه ها هم از سنخ خودش است ، ولى « امكان » دارد ; يعنى « امكان فقرى » دارد كه همان وابستگى است . ( يا ايّها النّاس انتم الفقراء الى الله و الله هو الغنىّ الحميد ) ( 3 ) شما فقير الى الله هستيد و وابسته به حق\r\n\r\n","description":"","footnote":"\r\n1 - دعاى صباح\r\n2 - شعر معروف مثنوى :\r\nآفتاب آمد دليل آفتاب * گر دليلت بايد از وى رومتاب\r\nدفتر اول ، بيت 116\r\n3 - سوره فاطر ، آيه 15\r\n","page_name":" 151 ","page_number":151},
  {"content":"\r\n\r\nهستيد ; مثل عكس ، انسانهاى واقع بين اوّل حقيقت هستى را مىيابند و آن را درك مىكنند كه همان ذات حق تعالى است ، و سپس به جلوه هاى او توجه مىكنند ; ولى ديگران عكسها و جلوه ها را واقعيت مىپندارند و از آنها به علّت اصلى توجه مىكنند . پس چنانچه اشاره شد در برهان صديقين از راه علّت يعنى خدا به معلولها و جلوه هاى او پى برده مىشود ، بر خلاف روند سه برهان قبلى كه از راه معلول پى به علّت اصلى يعنى خدا برده مىشد .\r\nمضمون برهان صدّيقين در دعاى عرفه\r\nامام حسين ( عليه السلام ) در قسمتى از دعاى عرفه مىفرمايد : « كيف يُسْتَدلّ عليك بما هو فى وجوده مفتقر اليك » ( 1 ) چگونه مىتوان به وسيله آثارى كه در وجود خود محتاج تو هستند بر وجود تو استدلال نمود ؟ حضرت ( عليه السلام ) راههايى را كه ديگران مىخواهند از موجودات پى به خدا ببرند تخطئه مىكند و مىفرمايد : خدايا چگونه استدلال مىشود بر وجود تو به وسيله چيزى كه به تو محتاج است ؟ چطور به واسطه چيزى كه خودش عين فقر به توست و جلوه و وابسته توست بر وجود تو استدلال كنم ؟\r\nآدم خيلى بايد كج بين باشد كه عكس را ببيند و صاحب عكس را نبيند و بخواهد به وسيله عكس پى به صاحب عكس ببرد ، چشمهاى ضعيف از عكس مىخواهند به صاحب عكس برسند ، لكن چشمهاى باز ابتدا صاحب عكس را مىبينند و بعد جلوه هايش را .\r\n« أيكون لغيرك من الظّهور ما ليس لك » آيا موجودى غير تو ظهورى دارد كه آن ظهور و پيدايى را تو نداشته باشى ؟ ! يعنى آيا عكس ظهور دارد و صاحب عكس ظهور ندارد ؟ « حتى يكون هو المظهر لك » تا او سبب پيدايى تو شود ، تا اين عكس\r\n\r\n","description":"","footnote":"\r\n1 - مفاتيح الجنان ، ص 272\r\n","page_name":" 152 ","page_number":152},
  {"content":"\r\nبخواهد تو را ظاهر كند . اين از كم بينى و ديد خيلى ضعيف است كه كسى عكس را ببيند و صاحب عكس را نبيند .\r\n« متى غِبْتَ حتى تحتاج الى دليل يدلّ عليك » تو كى از نظرها پنهانى تا به دليل و برهان محتاج باشى ؟ تو اى خدا چه وقت از ذهن من و از دل من غايب هستى كه ما دليل و راهنمايى بخواهيم تا بر تو دلالت كند ؟ متأسفانه ما اين مطالب بسيار بالا را فقط بايد بشنويم و تصور كنيم ولى آن حضرت واقعيّتش را يافته بود .\r\n« و متى بعدت حتى تكون الآثار هى الّتى توصل اليك » و كى از ما دور شدى تا آثار و مخلوقات ، ما را به تو نزديك سازد ؟\r\n« عَمِيَتْ عين لا تراك عليها رقيباً » كور باد چشمى كه تو را رقيب و ناظر خود نيابد ; يعنى تو را مراقب دائمى خودش نمىبيند و از تو غافل است . « و خسرت صفقة عبد لم تجعل له من حبّك نصيباً » زيانبار باد بهره و متاع آن بنده اى كه تو از دوستى خودت براى او نصيبى قرار نداده اى .\r\n« الهى اَمَرْتَ بالرّجوع الى الآثار » ( 1 ) خدايا تو امر كردى كه خلق براى شناسايى تو رجوع به آثار قدرتت كنند . خداى تعالى ابتدا انسانها را گفته تا از موجودات پى به او ببرند و در قرآن مىفرمايد : ( أفلا ينظرون الى الابل كيف خلقت ، و الى السّماء كيف رفعت ، و الى الجبال كيف نصبت ، و الى الارض كيف سطحت ) ( 2 ) چرا نگاه نمىكنيد به شتر و آسمان و زمين و كوهها و آيتهاى خدا كه به او پى ببريد ؟ خدا ما را به آثارش ارجاع داده است . ( أفى الله شكّ فاطر السّماوات و الارض ) ( 3 ) آيا در خدايى كه پديد آورنده آسمانها و زمين است شكى هست ؟ از شناخت آسمان و زمين مىخواهد ما را خداشناس كند . اما حضرت در اينجا مىفرمايد : « الهى اَمَرْتَ\r\n\r\n","description":"","footnote":"\r\n1 - مفاتيح الجنان ، ص 272\r\n2 - سوره غاشيه ، آيه 17\r\n3 - سوره ابراهيم ، آيه 10\r\n","page_name":" 153 ","page_number":153},
  {"content":"\r\n\r\nبالرّجوع الى الآثار » خدايا تو ما را امر كردى كه به آثار تو رجوع كنيم ، به چيزهايى كه جلوه هاى توست و عكسهاى توست ، اما خدايا مرا به خودت برگردان و ديگر به آثار رجوعم مده كه من بخواهم عكس را ببينم ، « فارجعنى اليك بكسوة الانوار » مرا به خودت برگردان به اين كه انوار جلال تو مرا بپوشاند ، غرق جمال تو شوم . همان چيزى كه حضرت موسى در كوه طور يافت و طاقتش را نياورد . « و هداية الاستبصار حتى اَرْجِعَ اليك منها » و هدايت كنى مرا به مشاهده و بينايى تا بدون توجّه به آثار به شهود حضرتت نائل گردم ، تا با بصيرت از موجودات به خودت برگردم و خودت را ببينم . « كما دخلت اليك منها » چنانچه به مقام معرفتت از راه آنها وارد شدم ، هرچند ابتدا از راه موجودات به طرف تو آمدم اما حالا ديگر مستقيماً خودت را ببينم . « مصون السّرّ عن النّظر اليها » درونم توجّه به آثار نكرده و همّتم بلندتر از آنها باشد ، باطن من محفوظ باشد از اين كه نظر به آثار كنم ، چرا كه اگر در نظر كردن به آثار متوقف شويم خود غفلت از خداست .\r\nانسان بايد از عكس به صاحب عكس برسد و ديگر از عكس غفلت كند ; اگرچه ممكن است عكس در ابتدا راهنماى انسان باشد ، اما بلافاصله بايد از عكس به صاحب عكس متوجّه شد ; بايد از عكس و خودت غافل شوى و در صاحب عكس فانى شوى .\r\nشناخت واقع بينانه عالم هستى\r\nدر دعايى كه منسوب به پيغمبراكرم ( صلى الله عليه وآله و سلم ) است مىفرمايد : « اللّهمّ اَرِنا الاشياء كما هى » ( 1 ) خدايا بنما به ما اشياء و موجودات را همانطور كه هستند . بدين معنا كه\r\n\r\n","description":"","footnote":"\r\n1 - در كتابهاى فلسفى و عرفانى به اين روايت تمسّك شده و از آن جمله مرحوم ملاصدرا در وصيت خود آخر عرشيه آورده است ، ولى در كتابهاى روايى شيعه پيدا نشد و ليكن از كنوز الحقايق اهل سنّت نقل كرده اند .\r\n","page_name":" 154 ","page_number":154},
  {"content":"\r\nاشياء مانند تصاوير در تلويزيون هستند ، خدايا به ما بفهمان كه اينها عكس هستند و همه جلوه تو هستند .\r\nمثال ما مثال كسى است كه خودش را در آينه مىبيند و خيال مىكند كه تصويرش يك موجودى است و از آن عذرخواهى مىكند و مىگويد : ببخشيد نمىدانستم اين آينه مال شماست ! همه موجوداتى كه در عالم مىبينيم جلوه هاى خدا هستند و مثل همان تصاوير هستند كه ما در تلويزيون مشاهده مىكنيم .\r\nدعاى پيغمبر ( صلى الله عليه وآله و سلم ) آن است كه خدايا ما مىخواهيم صاحب عكس را ببينيم و مىخواهيم خود خدا را بيابيم ، و حضرت سيّدالشهداء ( عليه السلام ) نيز همين را در دعاى عرفه مىفرمايد . شخص عارف از موجودات غفلت مىكند و فقط خدا را مىيابد . از حضرت على ( عليه السلام ) نقل شده : « ما رأيت شيئاً الاّ و رأيت الله قبله و فيه و معه و بعده » ( 1 ) چيزى را مشاهده نكردم مگر اين كه خدا را قبل از آن چيز و در آن چيز و با آن چيز و بعد از آن مشاهده نمودم .\r\nيك شخص واقع بين قبل از هر چيز حقيقت هستى را كه يك معناى واحد و غيرمتناهى است مىيابد - هرچند جلوه دارد - او واقعيت را مىيابد و از واقعيت به سراغ جلوه مىرود ، و علّت را مىيابد و از علّت سراغ معلولها مىآيد ، صاحب عكس را مىيابد و از آن سراغ عكسها مىآيد ، او را مىيابد و بعد جلوه او را مىبيند .\r\nجمله « وَكَمالُ مَعرِفَتهِ التَّصدِيقُ بِه » شايد اشاره به همان برهان صدّيقين باشد . يعنى كمال معرفت خدا اين است كه انسان خدا را بيابد و باور كند . بايد خدا را در وجود خودمان بيابيم و در درون ذاتمان او را تصديق كنيم همان طورى كه هست ، اوّلاً هستى است ، و نيستى و فقر در ذاتش راه ندارد ، هستى بدون نيستى\r\n\r\n","description":"","footnote":"\r\n1 - مقدمه آشتيانى بر مقدمه فصوص ، ص 574\r\n","page_name":" 155 ","page_number":155},
  {"content":"\r\nمىشود « هستى و وجود غيرمتناهى و واجب الوجود » . اين وجود غيرمتناهى جلوه هايى دارد و اين جلوه ها به دليل جلوه بودنشان معلول و ناقص هستند و از خود ذاتشان ضعف ديده مىشود و از ضعف آنها ماهيّت انتزاع مىشود .\r\nبنابراين آن راهى كه مىخواست انسان را از راه امكان ماهيّات به خدا برساند وارونه بود ، چرا كه ما اوّل واقعيت را مىيابيم و به خود ذات حق پى مىبريم ، بعد جلوه ها را مىبينيم و از جلوه ها حدّ انتزاع مىكنيم كه آن حدّ را ماهيّت مىگويند ، و اين راهى است كه صدّيقين طى كرده اند ; اگر هم اسم جلوه را امكان بگذاريم ، امكان فقرى است كه صفت خود وجود است و اين امكان مرتبه اش خيلى مقدّم است از آن امكانى كه در باب ماهيّات بود . پس كمال معرفت خدا اين است كه او را در دل بيابى و تصديق كنى و بشناسى با همه خصوصياتش ، و از جمله خصوصيات ذات حق اين است كه واجب الوجود است ، يعنى فقط هستى است و نيستى و ضعف در وجودش راه ندارد .\r\nبنابراين ما يك هستى داريم كه فقط هستى است و يك هستى هايى كه معلول آن هستى واقعى است و اين هستى ها حدّ دارند ، معلولند و وابسته ، و وابسته بدون صاحب فرض نمىشود . لذا ما آن هستى را كه فقط هستى است بايد تصديق كنيم تا هستى هاى ديگرى هم كه به آن وابسته هستند بتوانند باشند . شاعر مىگويد :\r\nگشاى آن چشم محرم را ببين يار مسلّم را * شكن برهان سُلّم را كه حق بى نردبان بينى\r\n« حق » را بايد بدون نردبان ديد . عارف ابتدا ذات حق را درك مىكند بعد مىرود سراغ عكسها و جلوه هايش . درك ناقص آن است كه انسان از معلولها پى به علّت برد ، و درك كامل آن است كه انسان ابتدا خود علّت را بيابد بعد به دنبال معلول برود .\r\n","description":"","footnote":"","page_name":" 156 ","page_number":156},
  {"content":"\r\n\r\nقرآن و برهان ذكر شده\r\nخلاصه براى اثبات وجود خدا دو مرحله هست ، يكى همان كه قرآن در آيات 17 تا 20 سوره غاشيه مىفرمايد : ( أفلا ينظرون الى الابل كيف خلقت . . . ) آيا نگاه نمىكنيد به آسمان و زمين و شتر و ديگر موجودات كه به وجود خدا پى ببريد ؟ اين مرحله اى است كه ما از معلول به علّت پى مىبريم . و در سوره فصّلت آيه 53 مىفرمايد : ( سنريهم آياتنا فى الآفاق و فى انفسهم ) ما به اين مردم نشانه هاى وجود خودمان را در آفاق و موجودات عالم و حيوانات و زمين و درياها و آسمان و نباتات و . . . مىنمايانيم و در خودشان ; همان تطوّرات و تحوّلات كه در وجود انسان است ، چشم و گوش و جهاز هاضمه و جاذبه و دافعه و همه ريزه كاريها كه در روح و جسم انسان است ، و خلاصه تمام نشانه هاى خود را در نفوس و روح خودمان به ما مىنماياند . ريزه كاريها و دقّتهايى كه در روح و روان انسان به كار رفته است چه بسا بيشتر از جسم انسان باشد . ( حتّى يتبيّن لهم انّه الحق ) تا بفهمند كه خدا حق است .\r\nتا اينجا همان راهى است كه افراد سطح پايين با درك ناقص از معلول به علّت پى مىبرند .\r\nاما حضرت امام حسين ( عليه السلام ) به اين راه اشكال گرفته و مىفرمايد : « كيف يستدلّ عليك بما هو فى وجوده مفتقر اليك » ( 1 ) چطور استدلال شود بر ذات تو به چيزى كه خودش نياز به تو دارد ؟ اين جلوه توست چطور من عكس را ببينم و خودت را نبينم ؟\r\nو لذا خدا در دنباله آيه مىفرمايد : ( او لم يكف بربّك انّه على كلّ شىء شهيد ) ( 2 ) آيا كافى نيست براى اثبات پروردگار تو اين كه او بر هر چيزى شاهد است ؟ خدا همه\r\n\r\n","description":"","footnote":"\r\n1 - مفاتيح الجنان ، دعاى عرفه ، ص 272\r\n2 - سوره فصّلت ، آيه 53\r\n","page_name":" 157 ","page_number":157},
  {"content":"\r\nاين جلوه ها را دارد ، همه اين عكسها را دارد . آيا اين كه خدا بر همه اين جلوه ها محيط است كافى نيست تا تو خدا را بيابى ؟ اين همان برهان صدّيقين است . « آفتاب آمد دليل آفتاب » .\r\nاين مرحله بالاتر از مرحله قبل است ، در مرحله اول از آيات و نشانه ها بايد خدا را شناخت ، اما در اين مرحله مىگويد : آيا كافى نيست براى پروردگار تو اين كه او بر همه موجودات شاهد است ؟ ( الا انّهم فى مرية من لقاء ربّهم ) ( 1 ) همانا اينها در ملاقات پروردگارشان در شك و ريب هستند ( الا انّه بكلّ شىء محيط ) همانا خدا به همه چيز محيط است . خدا صاحب تمام اين جلوه هاست ، تو چگونه جلوه ها را مىبينى و صاحب آنها را كه بر آنها احاطه دارد نمىبينى ؟\r\nپس صدر آيه شريفه اشاره به سه برهان قبلى است كه از آثار و معلولها به « حق » مىرسيديم ، ولى ذيل آيه احتمالاً اشاره به برهان « صدّيقين » است كه از خود علّت به خودش و به جلوه هايش مىرسيم .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره فصّلت ، آيه 54\r\n","page_name":" 158 ","page_number":158},
  {"content":"\r\n\r\nخطبه 1\r\n( درس 7 )\r\nدانستن و شناختن\r\nمقدّمات برهان صدّيقين\r\nحقيقت هستى يافتنى است و ماهيّات دانستنى\r\nفرق خداشناسى و خدادانى\r\nحقيقت هستى قابل تعدّد نيست\r\nتوحيد واجب الوجود از ديدگاه فلسفه\r\nوحدت خدا چه وحدتى است ؟\r\nاقسام وحدت\r\nنتيجه گيرى از روايت\r\n","description":"","footnote":"","page_name":" 159 ","page_number":159},
  {"content":"\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nبسم الله الرحمن الرحيم\r\n« وَكَمَالُ التَّصدِيقِ بِهِ تَوْحِيدُهُ »\r\nموضوع بحث ما درسهايى از نهج البلاغه بود . خطبه اوّل نهج البلاغه را مطرح كرده بوديم ، در اين خطبه حضرت على ( عليه السلام ) مسائل عميقى را مطرح كردند كه مسائل فلسفى حساب مىشود ; بنابراين اگر مسائل سنگين باشند ، سنگينى آنها مربوط به اصل مطلب است كه خود حضرت مطرح فرمودند . لذا من سعى مىكنم تا حدّى به اندازه وسع خودم مطلب را تنزل بدهم و مسائل را طورى كه براى برادران و خواهران فهمش آسانتر باشد عنوان كنم . به اينجا رسيديم كه حضرت فرمود :\r\n« اَوَّلُ الدِّينِ مَعْرِفَتُهُ »\r\n( اوّلِ دين شناسايى خداوند است . )\r\nدانستن و شناختن\r\n« وَكَمالُ مَعْرِفَتِهِ التَّصديقُ بِهِ »\r\n( و كمال شناسايى خداوند تصديق كردن به وجود اوست . )\r\nدر درس سابق براى اين معنا مثالى زدم و الآن هم مثالى مىزنم : يك وقت به شما\r\n","description":"","footnote":"","page_name":" 161 ","page_number":161},
  {"content":"\r\n\r\nزياد گفته اند : قند شيرين است ، شما هم يقين كرده ايد كه قند شيرين است ، چون همه مىگويند : « قند شيرين است » از گفته ها يقين كرده ايد . اينجا علم داريد به اين كه قند شيرين است ولى شيرينى قند را خودتان نيافته ايد و احساس نكرده ايد . وقتى صحيح است شما بگوييد « من شيرينى قند را يافته ام » كه قند را با ذائقه خودتان بچشيد . در اينجاست كه شما نسبت به قند شناخت پيدا كرده ايد و تصديق مىكنيد به اين كه قند شيرين است . لذا اين تصديقى كه از روى احساس خودتان است غير از آن تصديقى است كه در اثر گفته ديگران يقين پيدا كرده ايد .\r\nاين كه حضرت فرموده « كمال معرفت خدا تصديق به خداست » معنايش اين است كه انسان خودش حق را شناخته باشد . فرق است بين دانستن و شناختن ، من مىدانم كه « مكّه » وجود دارد ، اما مكّه را نديده ام ، لذا نمىتوانم بگويم من مكّه را مىشناسم . وقتى من نسبت به مكّه شناسايى دارم كه خودم بروم در شهر مكّه و آنجا را از نزديك ببينم . در حقيقت مثل اين كه در انسان يك حس خداشناسى و يك غريزه خداشناسى هست كه اين بالاتر از علم است .\r\nيك وقت ما مخلوقات را مىبينيم و در اثر ديدن مخلوقات علم پيدا مىكنيم يك خدايى هست ، كه اين را شناسايى نمىشود گفت . شناسايى حقيقى آنجاست كه انسان در خودش بيابد . من براى اين يافتن در آن هفته يك بيانى كردم كه شايد آن بيان سنگين بود . حالا يك بار ديگر ذكر مىكنم ، ليكن اگر بخواهيم تفصيلش را بدانيم بايد رفت و درس فلسفه خواند كه خيلى طولانى مىشود و مقدّماتش هم زياد است . اما من به مقدّماتش اشاره مىكنم و مىگذرم .\r\nمقدّمات برهان صدّيقين\r\nدر ابتدا بايد گفت كه ما يك عدم داريم يعنى نيستى ، در مقابلش هم يك وجود داريم به معناى هستى ، يك چيز ديگرى هم داريم كه گاهى از اوقات وجود بر آن\r\n","description":"","footnote":"","page_name":" 162 ","page_number":162},
  {"content":"\r\nحمل مىشود گاهى هم عدم بر آن حمل مىشود و به آن مىگوييم ماهيّت ; مثلاً مىگوييم انسان موجود است ، درخت موجود است ، از آن طرف هم مىگوييم سيمرغ معدوم است ، كوهى از طلا معدوم است ، بنابراين ماهيّت يك امرى است كه هم ممكن است وجود بر آن حمل شود و هم عدم .\r\nفلاسفه بحثى دارند در اين كه وقتى ما مىگوييم : انسان موجود است ، آيا آنچه واقعيت و خارجيت دارد انسانيت است كه ماهيّت باشد ، يا خود وجود است . اسم اين بحث را مىگويند اصالت ماهيّت يا وجود .\r\nمراد به اصالت همان عينيت داشتن ، خارجيت داشتن و منشأ اثر بودن است . بنابر فلسفه مرحوم صدرالمتألهين كه در جاى خودش ادلّه اى هم برايش ذكر شده ، آنچه واقعيت و عينيت دارد و منشأ اثر مىباشد وجود است . ماهيّتها حدودى هستند براى وجودات . هر وجود در يك حدّ خاصى است كه به واسطه آن حدّ خاص يك آثار خاصى دارد و از آن حدّش ماهيّت انتزاع مىشود ; مثلاً مىگوييم : اين وجود خاص اسمش انسان است ، آن وجود خاص اسمش زردآلو است ، آن وجود خاص اسمش درخت است ، اما آن كه عينيت دارد همين هستى هاست . اگر هستى را از ماهيّت بگيريد ، هيچ چيز ديگرى در آن باقى نمىماند . « الانسان موجود » اگر وجود را از انسان بگيريم چيز ديگرى در او نمىماند . پس آن چيزى كه واقعيت و عينيت و خارجيت دارد و منشأ اثر است وجود است . اين كه قند شيرين است ، شيرينى از وجود قند است نه از ماهيّت آن . ماهيّت بدون وجود چيزى نيست . اثر اين وجود خاص شيرينى است ; منتها از اين وجود خاص ما يك حدّى انتزاع مىكنيم كه آن حدّ اسمش قند است ( ماهيّت ) . حالا بر اساس فلسفه مرحوم صدرالمتألهين مقدّماتى را ذكر مىكنم :\r\nمقدّمه اول : آنچه خارجيت دارد و عينيت دارد وجود است نه ماهيّت . ماهيّت يك امر انتزاعى است ، عدم هم كه چيزى نيست و حسابش پاك است . پس بنابر اين\r\n","description":"","footnote":"","page_name":" 163 ","page_number":163},
  {"content":"\r\nمقدّمه خارجيت دار و واقعيت دار هستى است .\r\nمقدّمه دوّم : در فلسفه ثابت شده است يك مفهوم وجود داريم ، يعنى آنچه از لفظ وجود در ذهن شما مىآيد كه به آن مىگويند : مفهوم وجود ، و يك وجود خارجى داريم كه به آن مىگويند حقيقت وجود ، يعنى همان وجود خارجى كه منشأ اثر است و آن واقعيت خارجى به ذهن ما نمىآيد ، چرا كه آن تصورى نيست بلكه يافتنى است . شما وجودهاى خارجى را با علم حضورى مىيابيد ، وقتى آتش حرارتش به دست شما مىرسد شما از راه حس لامسه خارجيت آتش را درك مىكنيد ، اما مفهوم آتش در ذهن شماست . پس ما يك مفهوم وجود داريم كه امر ذهنى است و يك خارجيت وجود ( وجود خارجى ) آن چيزى را كه مىگوييم منشأ اثر است وجود خارجى است .\r\nضمناً مفهوم وجود يك مفهوم واحد است ; يعنى من يك وقت مىگويم : انسان موجود است ، يك وقت مىگويم درخت موجود است ، يك وقت هم مىگويم ضبط صوت موجود است ، اين لفظ « موجود » در همه قضايايى كه من گفتم يك معنا بيشتر ندارد . چنين نيست كه موجود در « الانسان موجود » معنايش تفاوت داشته باشد با موجود در « الشجرة موجودة » . هرچه قضيه مىآوريم و ماهيّتها را موضوع قرار مىدهيم و وجود را بر آن حمل مىكنيم ، ماهيّتها متفاوتند اما مفهوم وجود يك مفهوم است . بنابراين چون مفهوم وجود يك مفهوم واحد است ، يعنى از لفظ « و ، ج ، و ، د » در هر جا كه گفته شود يك معنا در ذهن شما مىآيد ، اين امر حكايت مىكند كه حقيقت هستى هم در خارج يك حقيقت بيشتر نيست . چون هر مفهوم واحدى حكايت از يك حقيقت مىكند .\r\nمقدّمه سوّم كه قبلاً هم به آن اشاره كرديم : هر حقيقتى اگر با ضدّ يا نقيض خودش تركيب نشده باشد غيرمتناهى است ; يعنى هر حقيقتى اگر به صرافتش باقى باشد ، فقط خودش باشد ، با ضدّش تركيب نشده باشد ، مىشود غيرمتناهى .\r\n","description":"","footnote":"","page_name":" 164 ","page_number":164},
  {"content":"\r\nدر آن روز چند مثال زدم كه حالا هم باز عرض مىكنم ; مثلاً « خط » خط يعنى يك چيزى كه داراى طول است ، اگر يك موجودى باشد كه فقط خط باشد ، و با ضدّ خط تركيب نشده باشد ، اين مىشود خط غيرمتناهى ، پس خطى كه فقط خط باشد خط غيرمتناهى است ، چرا ؟ براى اين كه اگر خط متناهى شد ، معنايش اين است كه تا يك جا اين طول هست و بعد از آنجا منقطع مىشود و ديگر نيست . پس خط متناهى مركّب از « خط » و « لاخط » است ; يعنى تا يك جا طول هست و بعد اين طول تمام مىشود و حدّ پيدا مىكند ، كه معناى حدّش نهايت خط است و نهايت خط هم به معنى « لاخط » است ، يعنى ديگر خط نيست . پس خط متناهى در حقيقت مركّب است از خط و حدّ ، كه حدّ عبارت است از همان لاخط . پس خط متناهى مركّب است از خط و نقيض خودش . اما اگر يك موجودى باشد كه فقط « خط » باشد ، طول باشد ، و با نقيض خودش تركيب نشده باشد ، خط غيرمتناهى است كه فقط خط خالص است . خطى كه متناهى باشد خط است با لاخط .\r\nمثال ديگر در رابطه با نور است ، اگر يك موجودى داشته باشيم كه فقط نور باشد و مخلوط به ظلمت نباشد ، مىشود نور غيرمتناهى . نور متناهى نورى است كه با ضدّ خودش تركيب شده باشد ; يعنى نور در حدّ خاصى ، پس اگر شما گفتيد روشنايى بيست شمعى ، معنايش اين است كه روشنايى تا بيست شمع هست و زيادتر نيست ، و اين « نيست » به معناى عدم نور است . پس نور متناهى مركّب است از نور و عدم نور كه عدم نور به معناى ظلمت است . اما اگر يك موجودى باشد كه فقط نور باشد و غير از نور چيز ديگرى نباشد ، اين مىشود نور غيرمتناهى .\r\nهستى هم همين طور است . اگر گفتيم هستى كه فقط هستى خالص باشد ، يعنى صرافتاً هستى باشد و غير از هستى چيز ديگرى نباشد ، مىشود هستى غيرمتناهى . پس هستى متناهى آن هستى است كه در حدّ خاصى باشد ، مثلاً انسان يك هستى دارد كه آن هستى در حدّ خاصى است ، و لذا آثار خاصى بر آن مترتّب است .\r\n","description":"","footnote":"","page_name":" 165 ","page_number":165},
  {"content":"\r\nمثال ديگر : هستى قند يك هستى است در يك حدّ خاصى و لذا يك آثار خاصى بر آن مترتّب است ، و در يك حدّ خاص بودنش به اين معناست كه هستى تا اينجا هست و بعد از آن نيست . حقيقت توأم است و مركّب است از هستى و نيستى ، كه ما از همان حدّش ماهيّت را انتزاع مىكنيم .\r\nپس نتيجه مقدّمه سوّمى كه ما ذكر كرديم اين شد : هر حقيقتى اگر به صرافت و بساطت خودش باقى باشد ، يعنى بسيط باشد و با ضدّ خودش تركيب نشده باشد اين حقيقت غيرمتناهى است . « هستى » كه فقط هستى باشد و با نيستى توأم نباشد ، يعنى در ذاتش نيستى راه نداشته باشد ، اين « هستى غيرمتناهى » است ; و همانطور كه در مثال خط و نور گفتيم اگر چيزى فقط خط باشد ، يا فقط نور باشد ، غيرمتناهى است . هر حقيقتى همين طور است ، مثلاً اگر گفتيم يك جا آب هست و فقط آب ، اين مىشود آب غيرمتناهى ; براى اين كه آب متناهى آبى است كه با حدّ باشد ; يعنى تا يك جا آب هست و آن طرفش ديگر آب نيست . آب متناهى تركيبى است از آب و ضدّ آب و نقيض خودش . اما اگر آب باشد و با نقيض خودش تركيب نشده باشد مىشود آب غيرمتناهى .\r\nپس اينها چند مقدّمه شد كه ما ذكر كرديم :\r\nمقدّمه اوّل : عدم چيزى نيست و ماهيّت هم يك امر انتزاعى است ، پس آنچه در خارج حقيقت دارد هستى است .\r\nمقدّمه دوّم : مفهوم وجود چون مفهوم واحد است ، حقيقت وجود هم حقيقت واحد است ; براى اين كه هر مفهومى حاكى از يك حقيقت است .\r\nمقدّمه سوّم : هر حقيقتى اگر به صرافت خود باقى باشد و با نقيض خودش تركيب نشده باشد ، مىشود غيرمتناهى .\r\n","description":"","footnote":"","page_name":" 166 ","page_number":166},
  {"content":"\r\nمقدّمه چهارم : ( 1 ) بعد از اين كه بنا شد آن چيزى كه واقعيت و خارجيت و عينيت دارد هستى باشد كه وجود است و وجود هم يك حقيقت واحد است ، پس اين حقيقت واحد هيچ چيزى را كه نقيض خودش باشد قبول نمىكند ، يك ثالث لابشرطى ( 2 ) بايد باشد كه هر دو را قبول كند . ( نظير ماهيّت كه هم وجود و هم عدم را قبول مىكند ) عدم وجود را قبول نمىكند ، وجود هم عدم را قبول نمىكند ، يعنى هستى براى خودش ضرورى است ، هستى مصادف با ضرورت است ، هستى هستى است ; يعنى هستى خودش است ، همانطور كه نيستى نيستى است . بله انسان كه ماهيّت است هم هستى را قبول مىكند هم نيستى را ، لذا يك وقت مىگوييم « انسان موجود است » يك وقت مىگوييم « انسان معدوم است » .\r\nپس مقدّمه چهارم اين شد كه هر چيزى خودش براى خودش ضرورت دارد چنانچه ماهيّت هم خودش براى خودش ضرورت دارد . « انسان انسان است » امر ضرورى است . بنابراين اگر ما واقعيت هستى را درك مىكنيم ، انسان به احساس خودش واقعيت هستى را درك مىكند - كه در اينجا مسأله تعقل مطرح نيست بلكه مسأله احساس است - ما واقعيت هستى را درك مىكنيم ولو از راه درك انديشه خودمان . چنانچه دكارت مىگفت : « من مىانديشم پس هستم » ( 3 ) . او از راه واقعيت انديشه مىخواست پى به واقعيت خودش ببرد . در صورتى كه اين يك اشتباهى است از آقاى دكارت ، زيرا انسان اوّل خودش را مىيابد بعد انديشه خودش را . آقاى دكارت مىگفت : من انديشه ام را مىيابم و بعد از راه انديشه خودم را مىيابم ; من مىانديشم پس هستم . اشكالى كه به آقاى دكارت وارد است اين است كه آيا شما مطلق انديشه را مىيابى يا انديشه خودت را مىيابى ؟ اگر مطلق و كلّى انديشه\r\n\r\n","description":"","footnote":"\r\n1 - اين مقدّمه را حضرت استاد مدّظلّه به شكل جداگانه در درس قبل مطرح نكرده بودند .\r\n2 - لابشرط يعنى چيزى كه نسبت به وجود و هستى چيزى و نيستى آن بى تفاوت است .\r\n3 - تاريخ فلسفه ويل دورانت ، ترجمه عباس زرياب ، ج 1 ، ص 212\r\n","page_name":" 167 ","page_number":167},
  {"content":"\r\n\r\nرا مىيابى ، از كلّى انديشه انسان پى به خودش نمىبرد ، و اگر انديشه خودت را مىيابى ، پس اوّل خودت را يافته اى . شما آقاى دكارت مىگويى : من مىانديشم ، و انديشه را به خودت نسبت مىدهى ، در حقيقت انديشه خودت را مىيابى ، پس خودت را اوّل يافته اى . انسان خودش را به ضرورت مىيابد ، خارج را هم به وسيله اعضاء و جوارحش مىيابد . شما حرارت را به واسطه قوه لامسه درك مىكنيد ، شيرينى را به وسيله قوه ذائقه درك مىكنيد ، خارج را درك مىكنيد ، وجود خارجى را هم درك مىكنيد . ما نسبت به وجود خارجى شناسايى داريم ، فقط علم نيست تا بدانيم كه يك خارجى هست ، بلكه خارج را مىيابيم ، همانطور كه مثلاً شما شيرينى را مىيابى . شما يك وقت مىگوييد : من مىدانم مكّه وجود دارد ، يك وقت مىگوييد : من مكّه را يافته ام ; يعنى مكّه را رفته ام و ديده ام .\r\nحقيقت هستى يافتنى است و ماهيّات دانستنى\r\nيك وقت من مىگويم : چون مردم گفته اند قند شيرين است من مىدانم كه قند شيرين است ، اين علم است ، اما يك وقت شيرينى قند را يافته ام ; عالم خارج را انسان مىيابد ، ولو از راهى كه خودش را مىيابد ، چنان كه آقاى دكارت مىگفت : انديشه را مىيابم . پس بالاخره من خارج را مىيابم ، و اين خارجى كه من مىيابم و خارجيت دارد همان حقيقت هستى است كه ما گفتيم فقط همان است كه خارجيت دارد . اما ماهيّتها يك امور انتزاعى مىباشند و يافتنى نيستند ، آنها را از راه علم بايد شناخت ، چون امور انتزاعى مىباشند بايستى انسان انتزاع كند ، آنها ( ماهيّات ) به اصطلاح ساخته ذهن مىباشند چنانچه عدم هم ساخته ذهن است ، اما آن چيزى را كه انسان مىيابد و مىشناسد عبارت است از هستى ; و بالاخره اگر ما واقعيت هستى را درك كرديم آنوقت هستى اگر فقط هستى باشد و به صرافت هستى باقى باشد مىشود غيرمتناهى ، و ما هم گفتيم هستى خودش براى خودش\r\n","description":"","footnote":"","page_name":" 168 ","page_number":168},
  {"content":"\r\nبه نحو ضرورت است و به اصطلاح ثبوت هر چيز براى خودش ضرورى است ، پس هستى يك امرى است خارجى و واقعيت دار كه اگر فقط هستى باشد غيرمتناهى است و آن عبارت است از ذات بارى تعالى و او واجب الوجود است .\r\nذات بارى تعالى يعنى هستى و واقعيتى كه هيچ نيستى در ذاتش راه نداشته باشد . و اگر هستى ، هستى محدودى باشد و با ضدّ خودش تركيب شده باشد و به اصطلاح متناهى باشد ، اين هستى وابسته به هستى غيرمتناهى است و اين حدّ پيدا كردن در اثر وابستگى است ، مثل نور ، اگر ما يك نور غيرمتناهى داشته باشيم ، آن فقط نور است ولى اين نور غيرمتناهى سايه دارد ، جلوه دارد ، عكس دارد ، پرتو دارد و آن پرتو چون پرتو آن نور غيرمتناهى است ناقص تر از نور مىشود و سپس در اثر ناقص تر شدن حدّ پيدا مىكند و ماهيّت از آن انتزاع مىشود . و لذا گفتيم ذات بارى تعالى هستى بدون ماهيّت است ; براى اين كه ماهيّت از حدّ وجود و از محدود بودن وجود انتزاع مىشود .\r\nپس وجودى كه فقط هستى است غيرمتناهى است ، و اين عبارت است از ذات بارى تعالى . و اين « هستى غيرمتناهى » جلوه هايى دارد كه اين جلوه ها از سنخ خودش مىباشند ; مثلاً عكسهايى كه از شما در تلويزيون نشان داده مىشود جلوه هاى وجود شماست . اين نورى كه در اطاق است جلوه نور بيرون است . آنوقت چون اين جلوه آن است ، در اثر جلوه بودن ناقص تر مىشود و از ناقص تر شدنش حدّ انتزاع مىشود . در اينجا شعرى از حاجى سبزوارى ( رحمه الله ) را به ياد مىآوريم كه مىگويد :\r\n« اذا الوجود كان واجباً فهو * و مع الامكان قد استلزمه » ( 1 )\r\nيعنى حقيقت هستى اگر فقط حقيقت هستى باشد ، پس خودش واجب است ،\r\n\r\n","description":"","footnote":"\r\n1 - شرح منظومه سبزوارى ، ص 146\r\n","page_name":" 169 ","page_number":169},
  {"content":"\r\n\r\nبراى اين كه خودش خودش است ، هستى هستى است ، هستى محال است نيستى بشود ; و اگر جلوه باشد يعنى اگر وجودى باشد كه جلوه آن وجود غيرمتناهى است ، يعنى اگر وابسته باشد ، پس بايد يك چيزى باشد كه اين جلوه وابسته به او باشد .\r\nپس هستى كه يك حقيقت بيشتر نيست عبارت است از يك حقيقت غيرمتناهى كه فقط هستى است با جلوه هاى او ، كه جلوه هاى او هم از او جدا نيست . و جلوه ها چون جلوه اند معلول و ناقص اند ، لذا حدّ دارند و ماهيّت از آنها انتزاع مىشود . تمام اين ماهيّتهايى كه ساخته ذهن است براى محدود بودن وجودات است . آن وجودات محدودى كه هر يك از آنها خاصيتهاى خاصى دارد و ماهيّت از آنها انتزاع مىشود . اما آن « هستى غيرمتناهى » كه اين هستى ها جلوه هاى او هستند عبارت است از ذات بارى تعالى .\r\nفرق خداشناسى و خدادانى\r\nبنابراين تصديق به خدا بالاتر از اين است كه من بدانم خدايى هست . پس اين كه حضرت مىفرمايد : « و كمال معرفته التّصديق به » ( كمال معرفت خدا تصديق به خداست ) اين به معناى يافتن خداوند است ، و لذا مىگوييم خداشناسى ، و نمىگوييم خدادانى . آن كه من در اثر موجودات يقين مىكنم يك خدايى هست ، آن خدادانى است . مثل اين است كه در اثر شنيده ها يقين مىكنم كه مكّه اى هست .\r\nاما خداشناسى يعنى يافتن خدا . انسان همين طور كه قوه ذائقه دارد و قوه شامه دارد ، قوه هاى ديگر هم دارد ، فطرتها و غرايزى هم دارد ، واقعاً يك حس خداشناسى هم در انسان هست كه بالاتر از خود را مىيابد ، خودش چيزى ندارد و يك حقيقتى هست كه انسان وابسته به اوست ; اين فطرت را نبايد از دست بدهيم ، و اين كه قرآن مىفرمايد : ( فطرة الله الّتى فطر النّاس عليها لا تبديل لخلق الله ) ( 1 )\r\n\r\n","description":"","footnote":"\r\n1 - سوره روم ، آيه 30\r\n","page_name":" 170 ","page_number":170},
  {"content":"\r\nشايد اشاره به خداشناسى باشد كه بالاتر از مسأله خدادانى است .\r\nخداشناسى يعنى يافتن خداوند و درك خداوند به وسيله علم حضورى . انسان همان گونه كه قوه ذائقه ، لامسه ، شامّه و غيره يا فطرت و غرايزى دارد و به وسيله آنها حقايق خارجى را مىيابد ، يك حس و غريزه خداشناسى نيز در وجود انسان نهفته است كه بالاتر از خود را مىيابد كه به او وابسته است و از پيش خود چيزى ندارد و آيه شريفه به همين فطرت و غريزه اشاره دارد .\r\nاين اجمالى بود كه ما در اينجا عرض كرديم . اما تفصيل اين مطلب محتاج است به اين كه برويم فلسفه و مقدّمات را يك يك بررسى كنيم و اشكال و اعتراضهايى را كه دارند بگوييم .\r\nپس اجمالاً « اوّل الدّين . . . » يعنى اوّل دين - كه گفتيم دين سه قسمت است : اصول دين و اخلاق و فروع دين - شناخت و معرفت خداوند است كه از اصول دين است ، « و كمال معرفته التّصديق به » يعنى كمال معرفت خدا اين است كه تصديق به خدا كنى . تصديق به معناى باور آمدن است ، باور آمدن هم در اثر يافتن است ، كه اسمش خداشناسى است . آن اوّلى در حقيقت خدادانى است ، اين دوّمى خداشناسى است ، خداشناسى حقيقى اين است كه انسان خدا را بيابد .\r\nاينجا عبارت حضرت سيّدالشهداء ( عليه السلام ) روشن مىشود كه فرمود : « كيف يُسْتَدَلُّ عليك بما هو فى وجوده مفتقر اليك » ( 1 ) اصلاً ما چرا از موجودات ، خدا را بيابيم ; اوّل خدا را مىيابيم ; يعنى اوّل حقيقت هستى غيرمتناهى را درك مىكنم ، بعد مىگويم اين هستى غيرمتناهى جلوه هايى دارد . اين بى انصافى است كه شما از جلوه ها پى به خود او ببريد . اگر انسان چشم دلش باز باشد اوّل صاحب عكس ها را مىبيند و بعد مىفهمد كه اين عكس ها جلوه صاحب عكس است .\r\n\r\n","description":"","footnote":"\r\n1 - از دعاى امام حسين ( عليه السلام ) در روز عرفه\r\n","page_name":" 171 ","page_number":171},
  {"content":"\r\n\r\nحقيقت هستى قابل تعدّد نيست\r\n« وَكَمَالُ التَّصْدِيقِ بِهِ تَوْحِيدُهُ »\r\n( و تصديق كامل به او توحيد و يگانه دانستن اوست . )\r\nگفته شد : يك هستى كه فقط هستى باشد بايد نيستى در آن راه نداشته باشد . ما هم گفتيم خدا يك هستى است كه نيستى در ذاتش راه ندارد ; يعنى نقص در ذاتش راه ندارد و حدّ خاصى هم ندارد . انسان يك موجودى است كه حدّ خاصى دارد ، درخت يك موجودى است كه يك حدّ خاصى دارد ، يك خاصيت خاصى دارد ، اما آن هستى و واقعيتى كه حدّ ندارد و غيرمتناهى است ، يعنى غير از هستى چيزى نيست ، آن ذات بارى تعالى است .\r\nگفتيم اگر يك چيزى به صرافت هستى باشد ، مىشود هستى غيرمتناهى . پس ذات بارى تعالى يك « هستى غيرمتناهى » است . وقتى كه يك هستى غيرمتناهى شد ، اين ديگر دو تا فرض نمىشود ، چرا ؟ براى اين كه اگر شما گفتيد دو تا هستى غيرمتناهى ، من مىگويم كه اين گفته درست نيست و تناقض دارد ، براى اين كه اين هستى واجد آن هستى نيست ، آن هم واجد اين نيست ، پس مىشوند متناهى ، و قهراً هستى هر كدام توأم با نيستى مىباشد ، در صورتى كه گفتيم : « هستى غيرمتناهى » اين است كه نيستى در ذاتش راه نداشته باشد . پس اگر دو تا فرض كنى هر كدام فاقد كمال ديگرى است ، اين كمال آن را ندارد آن هم كمال اين را ندارد ، اين هستى آن را ندارد آن هم هستى اين را ندارد .\r\nشما اشكال نكنيد كه پس هستى هاى ما با خدا چگونه است . هستى هاى ما جلوه حق اند و چيزى جداى از حق نيست . مثل اين كه عكس يك نفر در آئينه هاى متعدد افتاده باشد . بنابراين جلوه ها چيزى جداى از حق نيستند . ما همه پرتو وجود حقّيم ; مثل تصوراتى كه شما در ذهنتان داريد ، شما كه الآن اينجا نشسته ايد\r\n","description":"","footnote":"","page_name":" 172 ","page_number":172},
  {"content":"\r\n\r\nدر ذهنتان يك چيزهايى را تصور مىكنيد ، اين تصورات جداى از ذهنتان نيست ، بلكه جلوه ذهن شماست . هستى هاى ما هم جلوه هاى حق است و وابسته به حق تعالى و آميخته با نيستى . آن كه وابسته نيست فقط « هستى » است و وجودش مال خودش است ، به اين معنا كه ضرورت دارد ، و اين همان غيرمتناهى است كه ديگر نمىتواند دوتا باشد ، براى اين كه اگر بخواهيد دو تا فرض كنيد هر دو ناقص مىشوند ; زيرا اين كمال او را ندارد او هم كمال اين را ندارد ، و ما گفته ايم غيرمتناهى آن هستى است كه هيچ نيستى در ذاتش راه ندارد .\r\nبنابراين هر هستى كه فرض شود يا خودش است و يا جلوه آن است و جلوه آن هم از خودِ شىء جدا نيست ; اما اگر دو خدا باشد ، نه اين جلوه آن است نه آن جلوه اين است ، پس هر دو ناقص اند و ديگر هيچ كدام كمال يكديگر را ندارند .\r\nپس « هستى غيرمتناهى » دو تا فرض نمىشود ، و من كه واقعيت هستى را يافته ام قهراً يكى بودنش را هم يافته ام . اين است كه حضرت مىفرمايد : « و كمال التّصديق به توحيده » بالاترين يافتن ذات بارى تعالى اين است كه همان گونه كه هست بيابيم ، بيابيم كه واجب الوجود است ، و واجب الوجود هم غيرمتناهى است . خدا را يافتن يعنى يك « هستى » را يافتن كه هرچه هستى است يا اوست يا جلوه اوست ، و چنين حقيقتى قهراً دو ندارد . اين يك بيان كه اصلاً واجب الوجود آن است كه « لا ثانى له » يعنى دوّم برايش فرض نمىشود ، اين بيانى بود براى توحيد واجب الوجود .\r\nتوحيد واجب الوجود از ديدگاه فلسفه\r\nو اما در فلسفه براى توحيد واجب الوجود بيان ديگرى مىكنند ، مىگويند : اگر خدا ( واجب الوجود ) بخواهد دوتا باشد ، اين دوتا شدن مستلزم اين است كه يك مابه الاشتراكى داشته باشند و يك مابه الامتياز ; مثلاً اگر ما گفتيم دوتا انسان داريم ، اين دوتا انسان بودن معنايش اين است كه اين دوتا در انسانيت شركت دارند و\r\n","description":"","footnote":"","page_name":" 173 ","page_number":173},
  {"content":"\r\nهر كدام هم يك امتيازى دارند ، چرا كه اگر بنا باشد امتيازى در كار نباشد دوتا بودن محقّق نمىشود ، و لذا گفته اند : « صِرف الشىء لايتثنّى و لا يتكرّر » يعنى هيچ مفهومى به تنهايى و بدون ضميمه دو و يا مكرّر نمىشود ، انسانِ فقط و صِرف نمىشود دوتا باشد . دو شدن انسان به اين است كه مثلاً اين انسان قدش بلند باشد و آن ديگرى قدش كوتاهتر ، يا اين رنگش سفيد باشد و آن ديگرى رنگش سياه ، يا اين انسان اينجا نشسته باشد و آن ديگرى آنجا نشسته باشد . خلاصه اين كه از جهت زمان ، از جهت مكان ، از جهت رنگ ، از جهت كم و كيف و بالاخره از يك جهت امتياز داشته باشند ، بنابراين دوتا شدن يك شىء به اين است كه يك مابه الاشتراك داشته باشند ، يعنى يك جهت مشتركى با هم داشته باشند و هر كدام هم يك امتيازى داشته باشد تا بشوند دوتا .\r\nپس از اين كه دوتا شد ، هر يك از اين دوتا تركيب مىشوند از مابه الاشتراك و مابه الامتياز ; يعنى از يك جهت مشترك و از يك جهت ممتاز ، هر كدام از اين دو انسان را كه دست رويش بگذاريد مركّب است ، يعنى يك انسانيت دارد كه جهت مشترك هر دو است و اين را مىگويند مابه الاشتراك ، يك مابه الامتيازى هم دارد كه ديگرى ندارد ، و امتيازش به اين است كه يا زمان خاصّى دارد ، يا مكان خاصّى دارد ، يا قد خاصّى دارد ، يا جهت خاصّى دارد ، يا رنگ خاصّى دارد و يا بالاخره يك چيزى دارد كه آن يكى ندارد ، لذا مىشود مركّب .\r\nواجب الوجود هم اگر بخواهد دوتا باشد ، در دوتا شدن يك مابه الاشتراك دارند ، يعنى يك چيزى كه هر دو در آن شركت دارند كه هر دو واجب الوجودند ، اگر خواسته باشى دوتا باشند بايد هر كدام يك مابه الامتياز هم داشته باشد ، مثلاً مكان خاصّى داشته باشد ، يا زمان خاصّى ، يا كمّى يا كيفى و يا يك جهتى تا بشود دوتا ، در نتيجه هر يك از اين واجب الوجودها مركّب مىشوند و به اجزائشان احتياج پيدا مىكنند و مىشوند محتاج ، كه اين با واجب الوجود بودن\r\n","description":"","footnote":"","page_name":" 174 ","page_number":174},
  {"content":"\r\n\r\nسازگار نيست . اين هم بيان ديگرى است .\r\nاما بيانى كه ما عرض كرديم ديگر احتياجى به اين چيزها ندارد ، بهتر هم هست . و آن اين است كه ما گفتيم : صِرف شىء مكرّر نمىشود ، واجب الوجود يعنى آن هستى كه فقط هستى است و نيستى در ذاتش راه ندارد و حدّ نداشته باشد . لذا فرض دو بودن در آن ممكن نيست ; براى اين كه اگر دوتا شد اين يكى كمال آن را ندارد آن يكى هم كمال اين را ندارد . پس « ندارد » در ذاتش راه پيدا كرد ، لذا مركّب شد از وجود و عدم . و فرض ما اين است كه گفته ايم ذات بارى تعالى واجب الوجود است ; يعنى به طور كلّى هستى است و نيستى در ذاتش راه ندارد ، و چيزى كه نيستى در ذاتش راه ندارد اصلاً مكرّر شدن در آن فرض نمىشود .\r\nوحدت خدا چه وحدتى است ؟\r\nبايد دانست اين كه ما توحيد خدا را بحث مىكنيم دو مطلب را در نظر داريم : يكى اين كه ما يك خدا داريم و دوّمى برايش فرض نمىشود ، ديگر اين كه اين خدايى هم كه داريم بسيط است و تركيب در ذاتش راه ندارد ; براى اين كه اگر جزء داشته باشد مركّب از اجزاء مىشود . پس توحيد خداوند به دو معناست : يكى اين كه « يك » است و دو نيست ، يعنى دو برايش فرض نمىشود ، ديگر اين كه بسيط است يعنى صِرف هستى است و مركّب نيست ، يعنى اجزاء ندارد .\r\nدر اينجا مناسب است حديث حضرت اميرالمؤمنين ( عليه السلام ) را كه توحيد صدوق نقل كرده نقل كنم ، راوى مىگويد : يك اعرابى در ايام جنگ جمل آمد در مقابل حضرت اميرالمؤمنين ( عليه السلام ) ايستاد ، گفت : يا اميرالمؤمنين « اتقول انّ الله واحد ؟ » تو مىگويى خدا يكى است ؟ « قال فحمل النّاس عليه » مردم برگشتند و به او گفتند : « يا اعرابى اما ترى ما فيه اميرالمؤمنين من تقسّم القلب » نمىبينى الآن حضرت اميرالمؤمنين ( عليه السلام ) دلش هزار راه مىرود ، تو حالا آمده اى مسأله توحيد را\r\n","description":"","footnote":"","page_name":" 175 ","page_number":175},
  {"content":"\r\n\r\nمطرح مىكنى ! حضرت فرمود : « دعوه فانّ الّذى يريده الاعرابى هو الّذى نريده من القوم » بگذاريد حرفش را بزند ، اين كه اين اعرابى مىپرسد همان چيزى است كه ما از اين جمعيت مىخواهيم و اصلاً ما براى توحيد مىجنگيم ; چرا كه جنگ ما هدفدار است ، ما نمىخواهيم كشورگشايى بكنيم ، بلكه براى بسط توحيد داريم جنگ مىكنيم .\r\nاقسام وحدت\r\nبعد حضرت فرمود : « يا أعرابى انّ القول فى أنّ الله واحد على اربعة اقسام » اين كه مىگوييم خدا واحد است چهار معنا مىدهد ، دو معنا از چهار معنا غلط است و دو معنا درست است .\r\n1 - وحدت عددى\r\nآن دو معنا كه غلط است ، يكى آن است كه مراد از آن وحدت عددى باشد . « فامّا اللّذان لا يجوزان عليه » يعنى آن دوتايى كه براى خدا جايز و ممكن نيست . يكى اين كه « واحد يقصد به باب الاعداد » آن واحدى است كه مبدأ اعداد باشد ، مثل يك ، دو ، سه ، چهار ، . . . اگر بخواهيم خدا را با واحد عددى توصيف كنيم ; مثل اين كه بگوييم ما اين خدا را داريم و آن خداى دوّمى را نداريم . قبلاً گفتيم كه براى خدا دو فرض نمىشود ، پس اين يك واحدى است كه ثانى برايش فرض نمىشود . چون گفتيم واجب الوجود اصلاً برايش دوتا فرض نمىشود ، چرا ؟ براى اين كه اگر دو تا شد ديگر از واجب الوجود بودن بيرون مىآيد .\r\nپس حضرت مىفرمايد : اگر مراد از اين وحدت وحدت عددى باشد كه رأس اعداد است « فهذا ما لا يجوز » اين جور واحد در خدا ممكن نيست « لانّ ما لا ثانى له لا يدخل فى باب الأعداد » زيرا آن كه اصلاً دوّم برايش فرض نمىشود در باب اعداد وارد نيست .\r\n","description":"","footnote":"","page_name":" 176 ","page_number":176},
  {"content":"\r\nپس واحدى كه مقابل دو و سه و چهار و . . . باشد ، اين جور واحد را بر خداوند اطلاق كردن غلط است ; چون خداوند واحدى است كه « لا ثانى له » دوم برايش فرض نمىشود .\r\n2 - وحدت فردى ، نوعى و جنسى\r\nيك جور واحد ديگرى را هم حضرت فرمود اطلاق آن بر خدا درست نيست . مثل اين كه گفته شود : حسن واحدى از انسان است ; يعنى انسان يك نوعى است و حسن يك فرد از آن نوع است ، تقى هم يك فرد از آن نوع و حسين هم يك فردش مىباشد ، پس اين افراد در انسانيت شركت دارند ، و اين جور واحد را هم بر خداوند اطلاق كردن غلط است ; مثلاً اگر بگوييم خداوند واحد از فلان نوع است ، يا بگوييم خداوند واحد از يك جنس است ، معلوم مىشود براى خداوند شبيه و هم سنخ فرض كرده ايم . من كه مىگويم : حسن واحد از انسان است ، در حقيقت انسان يك نوعى است كه حسن يك فرد از اين نوع است و حسين هم يك فردش است ، پس حسن و حسين با هم شبيه اند در انسانيت ، اما خداى متعال چنين نيست كه يك فرد از يك طبيعتى باشد كه اين طبيعت داراى افرادى باشد و يكى از آنها خدا باشد .\r\nاين است كه مىفرمايد : « و قول القائل هو واحد من النّاس يريد به النّوع من الجنس » اين كه گفته شود : او يكى از انسانهاست ، يعنى يك نوعى از جنس انسان است - و اين نوع و جنس كه حضرت مىفرمايد غير از اصطلاح منطقى است ، مراد از نوع فرد است و مراد از جنس طبيعت - « فهذا ما لا يجوز عليه لانّه تشبيه » وحدت به اين معنا بر خداوند گفته نمىشود ; زيرا اين وحدت مستلزم تشبيه خداوند به مخلوقات است .\r\nاگر بگوييم خدا فردى از يك طبيعت است ، معنايش اين مىشود كه يك طبيعتى هست و يك فردش خداست ، افراد ديگرى هم دارد كه اين افراد با هم شركت دارند ، در نتيجه براى خدا شبيه فرض كرده ايم ، بنابراين خدا واحدِ از يك\r\n","description":"","footnote":"","page_name":" 177 ","page_number":177},
  {"content":"\r\nنوع نيست ، واحدِ اعداد هم نيست ، واحدِ از جنس هم نيست . لذا مىفرمايد اين جور وحدت در خدا محال است .\r\n3 - وحدت به معناى بدون شبيه\r\nحضرت در دنباله حديث مىفرمايد : « و اما الوجهان اللّذان يثبتان فيه فقول القائل : هو واحد ليس له فى الاشياء شبه كذلك ربّنا » آن دو وجه از وحدت كه در خدا ثابت است يكى اين كه واحد است ، يعنى شبيه و ثانى ندارد ; يعنى دوّم برايش فرض نمىشود . اين جور واحد در خدا درست است . خدا يك است ، چون گفتيم واجب الوجود طبيعتى است كه دوّم برايش فرض نمىشود ، پس شبيه هم ندارد .\r\n4 - وحدت به معناى غيرقابل قسمت بودن\r\nوجه ديگر قول قائل است كه مىگويد : « انّه احدىّ المعنى يعنى به انّه لاينقسم فى وجود و لا عقل و لا وهم كذلك ربّنا عزّوجلّ » ( 1 ) خداوند بسيط است و تقسيم خارجى و عقلى و وهمى ندارد ; مثلاً آب تقسيم خارجى دارد و در خارج تقسيم مىشود به اكسيژن و هيدروژن . يك وقت يك چيز تقسيم عقلى دارد ، مثل اين كه انسان را شما در ذهنت مىآورى تجزيه اش مىكنى به جنس و فصل ، مىگويى حيوان ناطق ، اين تقسيم عقلى است . يك وقت هم تقسيم قوه واهمه است ، شما در واهمه خودت يك چيزى را تقسيم مىكنى . اما خداى تبارك و تعالى يك حقيقتى است كه نه تقسيم خارجى در او فرض مىشود نه تقسيم در عقل و نه تقسيم در واهمه ، لذا از هر جهت بسيط است .\r\nپس به فرمايش حضرت على ( عليه السلام ) توحيد خدا به دو معناست : يكى اين كه خدا واجب الوجود است و واجب الوجود هم وجود غيرمتناهى است ، بنابراين براى غيرمتناهى دوتا فرض نمىشود ; ديگر اين كه حقيقت خدا بسيط است ، يعنى جزء\r\n\r\n","description":"","footnote":"\r\n1 - توحيد صدوق ، ص 83\r\n","page_name":" 178 ","page_number":178},
  {"content":"\r\n\r\nندارد ، نه جزء خارجى و نه جزء عقلى و نه جزء وهمى . احدىّ المعنى است ، « احد » كه مىگويند مثل : ( قل هو الله احد ) به اين معناست كه خداوند بسيط است و اجزاء ندارد ، و واحد يعنى يك است و دو نيست .\r\nنتيجه گيرى از روايت\r\nحضرت على ( عليه السلام ) فرمود پروردگار ما اين چنين است ، آن اعرابى كه از حضرت پرسيد ، حضرت فرمود : واحد به چهار معناست ، دو معنايش در مورد خدا صحيح نيست ، دو معنايش در مورد خدا صحيح است . واحد باب اعداد صحيح نيست ، واحدى هم كه بگويى خدا يك فرد از طبيعت است اين هم صحيح نيست . اما واحد به اين معنا كه « لا ثانى له » يعنى دوّمى برايش نيست صحيح است ، واحد به معناى بسيط كه يعنى خدا مركّب نيست هم صحيح است .\r\n« و كمال التّصديق به توحيده » يعنى بالاترين تصديق خدا اين است كه همانطور كه هست او را بيابى ، حالا آن جورى كه هست چگونه است ؟ يعنى واجب الوجود است ، و واجب الوجود كه شد فقط هستى است و نيستى در ذاتش راه ندارد . و نبودن نيستى در ذات خدا به اين معناست كه غيرمتناهى است ، و وقتى وجود غيرمتناهى شد ، پس واحد است و دوّم برايش فرض نمىشود .\r\nوالسّلام عليكم و رحمة الله و بركاته\r\n","description":"","footnote":"","page_name":" 179 ","page_number":179},
  {"content":"\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nخطبه 1\r\n( درس 8 )\r\nاخلاص عملى ، اخلاص عقيدتى و اخلاص فنايى\r\nرابطه كمال اخلاص و نفى صفات از خدا\r\nنظر اشاعره ، معتزله و فلاسفه الهى در مورد صفات خدا\r\nوحدت حقيقى ذات و صفات خدا\r\nلوازم باطلِ زائد بودن صفات بر ذات\r\nاشاره حسّى و اشاره فطرى\r\nنفى محدوديتهاى ديگر\r\n","description":"","footnote":"","page_name":" 181 ","page_number":181},
  {"content":"\r\n\r\n","description":"","footnote":"","page_name":" 182 ","page_number":182},
  {"content":"\r\nبسم الله الرحمن الرحيم\r\n« وَكَمَالُ تَوْحِيدِهِ الاِْخْلاَصُ لَهُ ، وَكَمَالُ الاِْخْلاَصِ لَهُ نَفْىُ الصِّفَاتِ عَنْهُ ، لِشَهَادَةِ كُلِّ صِفَة أَنَّهَا غَيْرُ الْمَوْصُوفِ ، وَشَهَادَةِ كُلِّ مَوْصُوف أَنَّهُ غَيْرُ الصِّفَةِ ; فَمَنْ وَصَفَ اللهَ سُبْحَانَهُ فَقَدْ قَرَنَهُ ، وَمَنْ قَرَنَهُ فَقَدْ ثَنَّاهُ ، وَمَنْ ثَنَّاهُ فَقَدْ جَزَّأَهُ ، وَمَنْ جَزَّأَهُ فَقَدْ جَهِلَهُ ، وَمَنْ جَهِلَهُ فَقَدْ أَشَارَ اِلَيْهِ ، وَمَنْ أَشَارَ اِلَيْهِ فَقَدْ حَدَّهُ ، وَمَنْ حَدَّهُ فَقَدْ عَدَّهُ ، وَمَنْ قَالَ « فِيمَ ؟ » فَقَدْ ضَمَّنَهُ ، وَمَنْ قَالَ « عَلاَمَ ؟ » فَقَدْ أَخْلَى مِنْهُ »\r\nسخن در اين بود كه حضرت فرمودند : « و كمال التّصديق به توحيده » تصديق كامل خداوند به اين است كه خداوند را همان طورى كه هست بيابيم . مطابق حديثى كه از توحيد صدوق نقل شد - به نقل از حضرت على ( عليه السلام ) - توحيد خداوند به دو معناست : يكى اين كه خداوند حقيقتى است كه ثانى ندارد ; براى اين كه خداوند حقيقت هستى است و حقيقت هستى كه نيستى در ذاتش راه نداشته باشد غيرمتناهى است و در غيرمتناهى « دو » فرض نمىشود . معناى ديگر توحيد اين است كه ذات خداوند بسيط است ; يعنى هستى است و نيستى در ذاتش راه ندارد ، جزء ندارد و مركّب از اجزاء نيست . به اصطلاح معناى اوّل را « واحد » و معناى دوّم را « احد » مىگويند .\r\n","description":"","footnote":"","page_name":" 183 ","page_number":183},
  {"content":"\r\n\r\nاخلاص عملى ، اخلاص عقيدتى و اخلاص فنايى\r\nسپس حضرت مىفرمايد :\r\n« وَكَمالُ تَوحِيدهِ الاِْخلاصُ لَهُ »\r\n( و بالاترين مرحله توحيد خداوند اخلاص براى اوست . )\r\nسه معنا براى « الاخلاص له » ذكر شده است كه هر سه معنا ظاهراً درست باشد : يكى اين كه « الاخلاص له » معنايش اين است كه در مقام عمل شما كارهايى را كه انجام مىدهيد مخلصانه و فقط براى خدا باشد ، اگر در زندگى اهل فعاليت و تلاش هستيد يا اداره امور سياسى كشور به دست شماست و . . . هر كارى را كه انجام مىدهيد براى رضاى خدا بايد انجام دهيد . پس در حقيقت همانطور كه توحيد به قلب انسان باور شده است ، در متن زندگى هم اين توحيد را پياده كند . به خاطر حسن و حسين و هوى و هوس و ريا و رياست كار نكند . مثلاً بگويد : خدايا من كشاورزى مىكنم براى اين كه تو دستور داده اى كه تحصيل رزق حلال كنم ، علاوه بر آن سطح توليد را بالا مىبرم تا كشور اسلامى از بيگانگان بى نياز شود . تجارت و درس خواندن و ساير كارها هم همين طور . پس اگر مراد از « الاخلاص له » اخلاص در مقام عمل باشد به اين معناست كه توحيد ، صرف اعتقاد نباشد ، به شكلى كه قلباً به توحيد اعتقاد داشته باشيم اما در عمل و متن زندگى هواى نفس و خواسته هاى ديگران را هدف قرار دهيم ; بنابراين « الاخلاص له » در حقيقت به معناى توحيد عملى است كه انسان خالصاً مخلصاً لوجه الله كار كند .\r\nاحتمال ديگرى كه ذكر كرده اند اين كه « كمال توحيده الاخلاص له » به اين معناست كه خدا را خالص كنى از صفات نقص . وقتى شما يك خدا قائل هستيد ، اين خدا را همانطور كه هست اعتقاد داشته باشيد ، يعنى خدايى كه كامل است و نقص ندارد ، جسم نيست ، جزء ندارد ، احتياج به مكان و زمان و جهت ندارد ، براى\r\n","description":"","footnote":"","page_name":" 184 ","page_number":184},
  {"content":"\r\nاين كه زمان و مكان و جهت از لوازم اجسام است و خداوند فوق جسم است ; « الاخلاص له » يعنى معتقد بشوى كه خدا جسم و جوهر و عَرَض نيست ، زيرا جسم مركّب است و خدا تركيب ندارد ، عَرَض احتياج به محلّ دارد و خدا احتياج ندارد . به طور كلّى در ذات خدا نقص راه ندارد و كمال مطلق است و فوق عالم مادّه و طبيعت است .\r\nمعناى سوّم « الاخلاص له » كه در حقيقت يك معناى عرفانى است ، اين است كه اگر انسان خداشناس باشد به جايى مىرسد كه از غير خدا غفلت مىكند ، و اگر موجودات ديگر را هم مىبيند آنها را آينه حق مىيابد . همان گونه كه پيغمبراكرم ( صلى الله عليه وآله و سلم ) به طورى كه به او نسبت داده اند مىفرمايد : « اللّهمّ ارنا الاشياءَ كما هى » خدايا موجودات را به ما بنما همانطور كه هستند ; يعنى وابسته به خدا هستند و جلوه هاى او مىباشند . يافتن به همان شكل كه انسان در آينه نگاه مىكند ولى از آن غفلت دارد و فقط صورت را مىبيند ، موجودات را نيز به عنوان آينه حق مىبيند و از غير خدا غفلت دارد و حتى از خود نيز غفلت دارد . در اينجا « فناء فى الله » است ; يعنى انسان در « حق » فانى مىشود ، اين كه خطاب به حضرت موسى ( عليه السلام ) شد كه ( لن ترانى ) يعنى تا به خودت و خوديت خودت توجّه دارى مرا نخواهى ديد .\r\nاگر انسان از خود غفلت كرد و فقط به حق تعالى توجه كرد ، آن ديگر شرك نيست ، ولى اگر موجودات ديگر را گرچه مخلوق خدا بيابد ولى بالاخره براى آنها استقلال قائل شود ، اين خود يك نوع شرك است . پس « كمال توحيده الاخلاص له » يعنى ديد و درك خود را براى خدا خالص كردن و فناء فى الله پيدا كردن و از خود بى خود شدن و فقط به خدا توجّه داشتن ، موجودات ديگر را هم اگر مىبينيم آن طور كه هستند يعنى آئينهوار ببينيم و همه را جلوه ذات حق ببينيم . شاعر مىگويد :\r\n","description":"","footnote":"","page_name":" 185 ","page_number":185},
  {"content":"\r\n\r\n« من كان فى قلبه مثقال خردلة * سوى جلالك فاعلم انه مرض »\r\nاگر كسى در قلبش به اندازه سنگينى يك خَردَل غير از خدا بيابد ، اين دل مريض است . دل غير مريض آن است كه واقع را همانطور كه هست بيابد . اخلاص حق تعالى به اين معنا در حقيقت همان زهد واقعى است كه شخص زاهد رغبت و ميل و توجّه خودش را از غير خدا بكلّى قطع نمايد .\r\nرابطه كمال اخلاص و نفى صفات از خدا\r\n« وَكَمالُ الاِْخلاصِ لَهُ نَفْىُ الصِّفاتِ عَنْهُ »\r\n( و بالاترين مرحله اخلاص براى خدا دور كردن صفات از خدا و يافتن ذات حق است . )\r\nدر مورد صفات خدا توضيح مختصرى مىدهم . گفته اند كه صفات خدا چهار قسم است :\r\n1 - صفات سلبيه : كه صفات جلال هم به آنها مىگويند ، زيرا كه منزّه بودن خدا را مىرساند . مثلاً خدا جسم ، جوهر و عَرَض نيست و مكان و زمان ، جهل و عجز ندارد ; برگشت همه اين صفات سلبيه به سلب امكان است . خدا واجب الوجود است و امكان ندارد ; يعنى احتياج به غير ندارد ; در نتيجه صفاتى را كه با احتياج توأم است ، خدا ندارد . قُدّوس هم به خداوند مىگويند يعنى خداوند منزّه است از صفات نقص .\r\n2 - صفات اضافيه : اضافه عبارت است از رابطه بين دو چيز ، و صفت اضافى صفتى است كه از اين دو چيز انتزاع مىشود ; مثل اين كه خدا مبدأ و موجودات ديگر منتهى به او هستند ، خدا خالق و موجودات مخلوقند ، خدا رازق و ما مرزوقيم ، اينها را صفات اضافى مىگويند ; يعنى خدا را كه با موجودات ديگر مقايسه كنيم به صفاتى متّصف مىكنيم و مىگوييم : خدا مُوجِد ماست ، مبدأ و رازق و خالق ماست . اين صفات صفاتى است كه براى خدا انتزاع مىشود ; گرچه ريشه و\r\n","description":"","footnote":"","page_name":" 186 ","page_number":186},
  {"content":"\r\n\r\nاساس اين صفات همان ذات حق است ، اما اتّصاف به خالقيت بعد از آن است كه مخلوقى باشد ; قبل از اين كه مخلوق وجود داشته باشد خدا اتّصاف به خالقيت نداشت ، هرچند قدرت خالقيت دارد اما خالق بالفعل نيست .\r\nعبارتى است در فلسفه كه مىگويند : « المتضائفان متكافئان قوةً و فعلاً » يعنى دو صفتى كه تَضايُف دارند در قوه و فعليت همدوشند . خدا وقتى خالق بالفعل است كه مخلوق بالفعلى هم باشد ، اما اگر مخلوق بالفعلى نباشد خدا خالق بالفعل نيست .\r\nصفات سلبيه و اضافيه را نبايد صفت حساب كرد و عين ذات حق هم نيستند ، بلكه انتزاعى و ساخته ذهن اند ، البته ريشه آنها در ذات خداست ، يعنى خدا چون كمال مطلق است از هر نقص و عيبى منزّه است و موضوع صفات اضافى مىباشد .\r\nقسم سوّم و چهارم صفات صفاتى است كه حقيقت دارند :\r\n3 - يك نوع آن را مىگويند حقيقيه ذات اضافه ، يعنى حقيقت دارد اما اضافه هم دارد ، مانند عالميت ، قادريت ، كه عالميت با معلوميت با هم اضافه دارند ، قادريت با مقدوريت اضافه دارند . اينها را « صفات حقيقيه ذات اضافه » مىگويند .\r\n4 - يك نوع صفات حقيقى هم داريم كه اضافه ندارند ; مثل حيات ، حيات صفت حق تعالى است و اضافه ندارد ، مىخواهد چيزى باشد يا نباشد خدا حىّ است .\r\nاين صفات حقيقى در ما زائد بر ذاتمان است . ما از اوّل كه خلق شديم ذاتى داريم ولى علم نداريم و كم كم تحصيل مىكنيم ، توانايى و قدرت نداريم بعد پيدا مىكنيم ; اما خداوند تبارك و تعالى علم و قدرت و حيات دارد ، ولى آيا قدرت و علم و حيات خداوند مانند قدرت و علم و حيات ما زائد بر ذات اوست ؟ !\r\nنظر اشاعره ، معتزله و فلاسفه الهى در مورد صفات خدا\r\nدر اين مورد سه نظريه در فلسفه و كلام وجود دارد : مشرب اشاعره ، مشرب معتزله و ديدگاه فلاسفه الهى .\r\n","description":"","footnote":"","page_name":" 187 ","page_number":187},
  {"content":"\r\nاشاعره معتقدند كه صفات خدا زائد بر ذاتش مىباشند و علاوه بر اين كه ذاتش قديم است صفاتش هم قديم مىباشند و به اصطلاح به قدماى ثمانيه قائل اند ، يكى ذات خدا و هفت صفت ثبوتى او مانند علم و قدرت و اراده و . . . اشاعره چون نتوانستند صفات عين ذات بودن را تصور كنند به هشت قديم معتقد شدند .\r\nفخر رازى هم در مقام ردّ آنان گفته است : شما نصارى را كه به « اقانيم ثلاثه » ( اب ، ابن و روح القدس ) معتقدند مشرك مىدانيد ، اما خودتان به هشت قديم واجب الوجود معتقديد .\r\nامّا معتزله مىگفتند كه ذات خدا نايب صفاتش مىباشد . اينها از طرفى نمىتوانستند منكر صفات خدا شوند و از طرفى هم نمىتوانستند صفات زائد بر ذات را نظير اشاعره قبول كنند . از جهت ديگر نمىتوانستند حدوث صفات را قبول كنند ، زيرا خدا محلّ حوادث نمىشود ، لذا گفتند : خداوند ذاتش از صفات خالى است ولى كار صفات را مىكند ، و به تعبير خودشان ذات خداوند نايب صفاتش مىباشد . مرحوم حاجى سبزوارى در منظومه به اين دو مشرب چنين اشاره مىكند :\r\n« و الاشعرى بازدياد قائلة * و قال بالنيابة المعتزلة » ( 1 )\r\nاشاعره به صفات زائد بر ذات قائل شدند و معتزله به نيابت ذات از صفات .\r\nولى مرحوم صدرالمتألهين و فلاسفه مانند او مىگفتند صفات علم و قدرت و حيات از كمالات هستى است و اين طور نيست كه اينها تنها مفاهيمى ذهنى باشند ، بلكه واقعيت دارند ( 2 ) و گفتيم : واقعيت با وجود و هستى است . بنابراين هر موجودى به هر اندازه از وجود حظّ و بهره دارد به همان اندازه از علم و حيات و امثال آن بهره دارد ، مانند سنگريزه كه با حضرت داود سخن مىگفت و يا ستون حنّانه با\r\n\r\n","description":"","footnote":"\r\n1 - شرح منظومه سبزوارى ، ص 161\r\n2 - الحكمة المتعالية ( الاسفار الاربعة ) ، ج 6 ، فصل 4 ، ص 133\r\n","page_name":" 188 ","page_number":188},
  {"content":"\r\nپيامبراكرم ( صلى الله عليه وآله و سلم ) ، قرآن هم فرموده است : ( و ان من شىء الاّ يسبّح بحمده و لكن لاتفقهون تسبيحهم ) ( 1 ) هر چيزى تسبيح حق تعالى مىكند منتها شما نمىفهميد ، گوش داودى مىخواهد . ملاى رومى مىگويد :\r\n« جمله ذرّات زمين و آسمان * با تو مىگويند روزان و شبان\r\nما سميعيم و بصيريم و هشيم * با شما نامحرمان ما خامشيم » ( 2 )\r\nحق تعالى همانطور كه يك وجود غيرمتناهى است ، يك علم و قدرت و حيات و سمع و بصر غيرمتناهى است . البته سميع و بصير و عالم بودن خدا از اين جهت است كه در مشتق ذات مأخوذ نيست ; ( 3 ) مثلاً ما وقتى به كسى عالم مىگوييم معنايش اين نيست كه يك ذاتى وجود دارد ، علمش هم جداى از آن است ، اگر علم عين ذات باشد باز هم عالم است .\r\nما به آن متكلم معتزلى كه مىگويد خداوند علم ندارد اما ذاتش كار آن را مىكند مىگوييم : خداوند كار علم را مىكند يعنى چه ؟ يعنى همانطور كه شخص عالم كشف معلومات مىكند و موجودات معلومه نزد او حاضر هستند ، معلوم نزد خداوند نيز حاضر است ، موجودات در حضور او حاضر هستند ; پس بگوييد : خداوند علم دارد ، منتها علمش جدا از خودش نيست ، خودش عين علم است و صفاتش عين ذاتش است . اگر بخواهيم توحيد حقيقى باشد ، بايد صفات خداوند را به ذاتش برگردانيم و بگوييم كه ذات حق تعالى هم وجود غيرمتناهى است هم علم و قدرت و حيات غيرمتناهى .\r\n\r\n","description":"","footnote":"\r\n1 - سوره اسراء ، آيه 44\r\n2 - مثنوى ، دفتر سوّم ، بيت 1019\r\n3 - در علم اصول بحثى مطرح است كه آيا در كلمات مشتق مانند عالم ، قادر و نظاير آن ، علاوه بر صفات ، ذات نيز ملاحظه شده است يا نه ؟ و محقّقين آنان مىگويند : ذات در اين گونه كلمات جداى از صفات ملاحظه نشده است .\r\n","page_name":" 189 ","page_number":189},
  {"content":"\r\n\r\nپس نه حرف اشعرى درست است كه هشت قديم قائل است و نه حرف معتزلى كه مىگويد خداوند علم و قدرت ندارد . اگر اين طور باشد پس اين كه قرآن مىگويد « خداوند عليم و حكيم است » را بايد بگوييم كه اطلاقش بر خدا مجاز است ، و مسلّماً مجاز نيست . پس خداوند واقعاً علم دارد ، اما علمش عين ذاتش است ، و همين طور ساير صفات .\r\nابن ابى الحديد معتزلى از اين كه حضرت على ( عليه السلام ) با اين جمله حرف اشاعره را كه بعد از او بودند ردّ كرده است خيلى خوشحال است و خيال كرده كه آن حضرت ( عليه السلام ) حرف معتزله را قبول دارد ; ( 1 ) در صورتى كه اين طور نيست و گفتيم : ذات خدا واقعاً اين صفات را دارد منتها زائد بر ذاتش نيستند بلكه عين ذات او مىباشند .\r\nاين كه حضرت مىگويد « كمال الاخلاص له نفى الصّفات عنه » مقصود اين است كه صفات نقص را از خدا دور كنيم ، حالا مىگوييم : خدا را از صفات كامل هم كه زائد بر ذات او باشند نيز خالص مىكنيم ، مانند صفاتى كه ما داريم و از ذات ما جدا هستند ، خدا اين نوع صفت را ندارد ، چرا ؟\r\n« لِشَهادَةِ كُلِّ صِفَة أنَّها غَيرُ الْمَوصُوفِ ، وَشَهادَةِ كُلِّ مَوصُوف اَنَّهُ غَيرُ الصِّفَةِ »\r\n( براى اين كه هر صفتى شهادت مىدهد كه غير از موصوف است ، و هر موصوفى شهادت مىدهد كه غير از صفت است . )\r\nوحدت حقيقى ذات و صفات خدا\r\nوقتى كه شما مىگويى : عالمم ، يعنى شما يك وجود هستى و علم شما يك وجود ديگرى است ، موصوف غير از صفت است و صفت غير از موصوف . اما خدا را كه مىگوييم : عالم است ، معنايش اين نيست كه يك ذات است و علمش جدا از آن است . پس ذات حق تعالى موصوف و جداى از صفت نيست ، بلكه يك ذات\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 74\r\n","page_name":" 190 ","page_number":190},
  {"content":"\r\n\r\nاست كه هم وجود و هم علم و هم قدرت است . عالم بودن او مستلزم اين نيست كه ذات ، وراى صفت باشد ; حتى چيزى كه عين علم باشد آن هم عالم است . در علم اصول هم گفته اند كه وقتى ما مثلاً مىگوييم ابيض در ذهنمان گچ مجسم مىشود و گچ سفيد است ، حالا اگر اين گچ سفيد را بتوانيم گچ بودنش را از آن جدا كنيم و سفيدى بماند آن وقت كدام ابيض است ؟ گچ يا سفيدى ؟ سفيدى ابيض است ، پس بياض ابيض است ; اينجا هم علم عالم است . در نتيجه خدا هم وجود است هم علم هم حيات هم حىّ . پس كمال اخلاص اين است كه خدا را خالص از صفات كنيم ، هم از صفات نقص و هم از صفات كماليه اى كه زائد بر ذات باشند .\r\nلوازم باطلِ زائد بودن صفات بر ذات\r\n« فَمَنْ وَصَفَ اللهَ سُبْحانَهُ فَقَدْ قَرَنَهُ ، وَمَنْ قَرَنَهُ فَقَدْ ثَنّاهُ »\r\n( پس هر كس خداى تعالى را به صفتى متّصف نمايد او را به چيزى مقرون كرده ، و هر كه او را با چيزى مقرون كند او را دو چيز دانسته است . )\r\nاين همان كارى است كه اشاعره مىكردند كه هشت قديم قائل بودند ; وقتى كه دوتا شد هر دو واجب الوجودند ; زيرا نمىتوان گفت صفت خدا ممكن الوجود است ، پس خدا و صفتش دوتا واجب الوجود مىشوند و در واجب الوجود بودن با هم شركت دارند . آنوقت چون دوتا مىشود دوتا بودنش احتياج به مابه الاشتراك و مابه الامتياز دارد ، در نتيجه خدا جزء پيدا مىكند ، يك جزء مشترك و يك جزء كه مابه الامتياز است :\r\n« وَمَنْ ثَنّاهُ فَقَدْ جَزَّأهُ ، وَمَنْ جَزَّأهُ فَقَدْ جَهِلَهُ »\r\n( و هر كس او را دو تا فرض كرد او را داراى جزء دانسته ، و كسى كه خدا را داراى جزء فرض كند او را نشناخته است . )\r\nزيرا دوتا شدن به اين است كه يك مابه الاشتراك و يك مابه الامتياز داشته باشد ،\r\n","description":"","footnote":"","page_name":" 191 ","page_number":191},
  {"content":"\r\n\r\nمثلاً حسن و حسين دو انسانند ، يعنى انسانيت آنان مابه الاشتراكشان است ، هر كدام هم يك جهت امتيازى دارند ، يكى سفيد است ديگرى سياه ، يكى بلندقد است ديگرى كوتاه ، يكى اينجاست ديگرى جاى ديگر ; بالاخره يك امتيازى دارند ، آنوقت لازم مىآيد كه مركّب شوند از يك جهت مشترك و از يك جهت ممتاز . اين است كه مىفرمايد كسى كه دوتا واجب الوجود فرض كرد ، يعنى خدا را با صفتش دو قديم فرض كرد ، بايد در خدا جزء فرض كند و قهراً تركيب و احتياج به اجزاء پيش مىآيد و با واجب الوجود بودن و بى نياز از غير بودن منافات دارد .\r\nاشاره حسّى و اشاره فطرى\r\n« وَمَنْ جَهِلَهُ فَقَدْ اَشَارَ اِلَيْهِ »\r\n( و كسى كه خدا را نشناخت به او اشاره نمود . )\r\nكسى كه خدا را نشناخته باشد به ناچار او را در حدّ موجودات پايين عالَم مادّه كه جزء دارند و قابل اشاره حسّى هستند تنزّل مىدهد . ما جزء داريم براى اين كه در انسانيت با هم شركت داريم و هر كدام يك امتيازى از هم داريم . البته مراد از اشاره در اينجا اشاره فطرى نيست ، زيرا به خدا اشاره فطرى مىكنيم همه خدا را مىشناسيم ، منظور از اشاره اشاره به انگشت و يا اشاره به وَهم است .\r\n« وَمَنْ أَشَارَ اِلَيْهِ فَقَدْ حَدَّهُ »\r\n( و كسى كه به او اشاره نمود او را محدود كرده است . )\r\nچيزى كه مورد اشاره واقع شود محدود است و حال اين كه گفتيم واجب الوجود موجودى است غيرمتناهى ، و غيرمتناهى حدّ ندارد .\r\n« وَمَنْ حَدَّهُ فَقَدْ عَدَّهُ »\r\n( و كسى كه خدا را محدود قرار داد پس او را مورد شمارش قرار داده است . )\r\nيعنى همانطور كه موجودات مادّى در عرض هم هستند و آنها را شماره مىكنيم .\r\n","description":"","footnote":"","page_name":" 192 ","page_number":192},
  {"content":"\r\n\r\nنفى محدوديتهاى ديگر\r\n« وَمَن قَالَ « فِيمَ ؟ » فَقَدْ ضَمَّنَهُ »\r\n( و كسى كه بگويد خدا در چيست ، او را در ضمن چيزى قرار داده است . )\r\nبعضى از مردم مىگويند خدا در آسمان است ! اينها براى خدا مكان قرار مىدهند . اگر بگويى : خدا در آسمان است ، پس شما خدا را در ضمن آسمان قرار داده اى و گفته اى كه در آسمان است و در زمين نيست ، در حالى كه خدا موجودى است كه محيط به همه موجودات است .\r\n« فيم » در اصل همان « فيما » است و « ما » در آن ماى استفهاميه است كه در استفهام « الف » آن افتاده است ، نظير ( عمّ يتسائلون ) كه در اصل « عمّا » بوده است .\r\nدر قرآن است كه : ( الرّحمن على العرش استوى ) ( 1 ) خدا بر تخت قرار گرفت . بعضى از متكلّمين مىگفتند چون قرآن مىگويد خدا بر عرش است پس خدا جسم است و حال اين كه : ( الرّحمن على العرش استوى ) معنايش اين نيست ، بلكه اين يك كنايه است ; يك شاه را وقتى مىخواهند بگويند بر كشورش مسلّط است تعبير مىكنند كه بر تختش قرار گرفت ; اينجا هم به همين معناست ، يعنى خداى تعالى بر نظام وجود احاطه دارد ، پس اين طور نيست كه خدا روى تختى نشسته باشد . اين است كه حضرت مىگويد :\r\n« وَمَنْ قَالَ « عَلامَ ؟ » فَقَد أَخْلَى مِنْهُ »\r\n( و كسى كه بگويد خدا بر چيست ، پس يك جاهايى را از خدا خالى كرده است . )\r\nو حال اين كه خداوند تبارك و تعالى همه جا هست ، قرآن مىگويد : ( و هو معكم اين ما كنتم ) ( 2 ) خدا با شماست هر جا كه هستيد ; ( و هو الّذى فى السّماء إله و\r\n\r\n","description":"","footnote":"\r\n1 - سوره طه ، آيه 5\r\n2 - سوره حديد ، آيه 4\r\n","page_name":" 193 ","page_number":193},
  {"content":"\r\nفى الارض إله ) ( 1 ) خدا هم در آسمان خداست و هم در زمين . يا آيه شريفه : ( الله نور السّماوات و الارض ) ( 2 ) . پس خداى تبارك و تعالى به همه عالم احاطه دارد .\r\nمَثَل خدا مَثَل جان ماست ; جان ما با اين كه ديدنى نيست ولى در تمام اعضاء و جوارح از چشم و گوش و دست و پا و مغز و . . . وجود دارد . و اگر جان از اعضاء و جوارح خارج شود آنها حركت ندارند ; جان موجود مجرّدى است كه محيط به همه بدن انسان است ، مَثَل خداى تبارك و تعالى - بلاتشبيه - نسبت به نظام عالم مَثَل جان ماست نسبت به نظام بدن ما ، او در حقيقت جان آسمان و زمين است و محيط به آسمان و زمين مىباشد .\r\nپس خلاصه فرمايش حضرت در اينجا اين شد كه خدا يك موجودى است واحد و صفات زائد بر ذات ندارد ، حدّ ندارد ، تركيب و جزء هم ندارد ، در جاى مخصوصى هم نيست . حديثى از پيغمبراكرم ( صلى الله عليه وآله و سلم ) راجع به خدا نقل مىكنند كه فرمود : « انّه فوق كلّ شىء و تحت كلّ شىء و قد ملأ كلّ شىء عظمته » خدا بالاتر از هر موجودى است ، زير هر موجودى است ( يعنى بر آن احاطه دارد ) و عظمت خدا هر موجودى را پر كرده است . « فلم يخل منه ارض و لا سماء و لا برّ و لا بحر و لا هواء » نه زمين ، نه آسمان ، نه خشكى ، نه دريا و نه هوا از خدا خالى نيست . البته نمىخواهد بگويد خدا مكان دارد و مكانش آنجاست ، بلكه مىخواهد بگويد هيچ جايى نيست كه تحت سيطره خدا نباشد ، كه اين همان احاطه حق است . آيه شريفه مىفرمايد : ( و الله من ورائهم محيط ) ( 3 ) خدا از بالاى همه بر آنها احاطه دارد .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره زخرف ، آيه 84\r\n2 - سوره نور ، آيه 35\r\n3 - سوره بروج ، آيه 20\r\n","page_name":" 194 ","page_number":194},
  {"content":"\r\n\r\nخطبه 1\r\n( درس 9 )\r\nكائنات ، مُبْدَعات و مخترعات\r\nحدوث زمانى و حدوث ذاتى\r\nمعلول بودن مستلزم عدم زمانى معلول نيست\r\nمعيّت جسمى و معيّت قيّومى\r\nفاعل طبيعى\r\nفاعل الهى\r\nفاعليّت الهى اولياء خدا در دنيا\r\n","description":"","footnote":"","page_name":" 195 ","page_number":195},
  {"content":"\r\n\r\n","description":"","footnote":"","page_name":" 196 ","page_number":196},
  {"content":"\r\nبسم الله الرحمن الرحيم\r\n« كائِنٌ لاَ عَنْ حَدَث ، مَوْجُودٌ لاَ عَنْ عَدَم ، مَعَ كُلِّ شَىء لاَ بِمُقَارَنَة ، وَغَيرُ كُلِّ شَىء لاَ بِمُزَايَلَة ، فَاعِلٌ لاَ بِمَعْنَى الْحَرَكَاتِ وَالْآلَةِ »\r\nموضوع بحث ما درسهايى از نهج البلاغه بود . خطبه اوّل نهج البلاغه را مطرح كرديم ، كه در اوّل خطبه حضرت اشاره كردند به حمد خدا و بعد صفات خدا تا به اينجا رسيديم كه مىفرمايد :\r\n« كائِنٌ لاَ عَنْ حَدَث ، مَوْجُودٌ لاَ عَنْ عَدَم »\r\n( خدا موجود است اما نه اين كه حادث شده باشد ، موجودى است كه مسبوق به عدم و نيستى نيست . )\r\nدر اينجا شارحان گفته اند ( 1 ) « كانَ » در كلام عرب سه جور استعمال مىشود :\r\nاوّل : « كان تامّه » است كه به معناى « وُجِدَ » مىآيد ، و اسم و خبر نمىخواهد . « كان » در اين صورت بر حسب لغت بر حدوث و زمان دلالت دارد ، « كان زيد » يعنى زيد موجود شد ، ظاهر اين فعل اين است كه زيد در زمان گذشته موجود شد ، چرا كه\r\n\r\n","description":"","footnote":"\r\n1 - منهاج البراعة ، ج 1 ، ص 342 ; و شرح ابن ميثم ، ج 1 ، ص 127\r\n","page_name":" 197 ","page_number":197},
  {"content":"\r\n\r\nفعل ماضى است و فعل ماضى هم دلالت بر زمان دارد و هم دلالت بر حدوث ، و معناى حادث اين است كه نبود و بود شد .\r\nدوّم : « كان ناقصه » كه بر زمان و نسبت دلالت مىكند نه بر حدوث ; مثل « كان زيد قائماً » زيد قائم بود ، كه اين هم دلالت بر زمان دارد و هم بر نسبت ; يعنى نسبت بين زيد و قيام .\r\nسوّم : « كان زائده » كه معنا ندارد .\r\nدر اينجا كه حضرت مىفرمايد « كائن » اين لفظ اسم فاعل از « كان تامّه » مىباشد و بر حدوث دلالت دارد ، مىفرمايد : خدا كائن است ; يعنى وجود دارد اما چنين نيست كه حادث باشد ، چون « كان » بر زمان و حدوث دلالت دارد ، خدا نه زمان دارد و نه حدوث ، خدا قديم است ، حادث آن است كه مسبوق به عدم باشد ، يعنى يك چيزى نبوده و بعد « هست » بشود ; اما فكر نكنيد كه اين بدان معناست كه خدا زمان و حدوث داشته باشد ، نه چنين نيست بلكه وجودى است قديمى :\r\n« كائِنٌ لاَ عَنْ حَدَث »\r\n( موجود است اما نه اين كه حادث شده باشد . )\r\n« عن » به معناى « مِن » نشويه است ، يعنى وجود خدا ناشى از حدوث نيست كه حادث شده باشد .\r\nكائنات ، مُبْدَعات و مخترعات\r\nفلاسفه يك اصطلاحى دارند كه موجودات عالم مادّه را كائنات مىگويند ، موجودات مجرّد را مثل عقول مبدَعات مىگويند ، افلاكى را هم قائل بودند كه به آنها مخترعات مىگفتند .\r\nبه اصطلاح فلسفه « كون ، اختراع و ابداع » با هم فرق دارند ; « كون » يعنى بودن ، در موجوداتى است كه هم مادّه دارند و هم مدّت ، يعنى هم زمان دارند و هم مادّه ، لذا\r\n","description":"","footnote":"","page_name":" 198 ","page_number":198},
  {"content":"\r\nبه اينها كائنات مىگويند و اصطلاح « كون » بر اينها اطلاق مىشود .\r\n« اختراع » به چيزهايى مىگويند كه مادّه دارند ولى مدّت ندارند مثل افلاك . ( 1 ) مىگفتند : افلاك قديمى مىباشند پس مسبوق به عدم و زمان نيستند ، بلكه داراى مادّه مىباشند ، لذا به آنها مخترعات مىگفتند .\r\n« ابداع » به چيزهايى مىگويند كه نه مادّه دارند و نه مدّت ، پس مجرّدات يعنى عقولى را كه قائل بودند خدا اوّل آن عقول را خلق كرده ، اين عقول مجرّد را مبدعات مىگفتند ، و ايجاد خدا نسبت به آنها را ابداع مىگفتند ; در حقيقت به نظر فلاسفه موجودات بر سه قسم اند :\r\n1 - كائنات ، آنهايى كه داراى مادّه و مدّت هستند ( هر دو ) .\r\n2 - مخترعات ، آنهايى كه تنها داراى مادّه هستند و مدّت ندارند .\r\n3 - مبدعات ، آنهايى كه نه مادّه دارند نه مدّت .\r\nپس اگر روى اصطلاح باشد نمىشود خدا را كائن گفت ، براى اين كه خدا نه مادّه دارد و نه مدّت ، خدا مجرّد كامل است . بنابراين حضرت كه در اينجا « كائن » مىگويند روى اصطلاح فلسفى نيست ، بلكه اين « كائن » به حسب لغت عرب است ، و در لغت عرب « كون » به معنى بودن است ، منتها چون در « كان » حدوث و زمان وجود دارد ، حضرت حدوث آن را برداشت و فرمود : كائن و موجود است اما حدوث ندارد و قديم است .\r\n« مَوجُودٌ لاَ عَنْ عَدَم »\r\n( خداوند موجود است اما نه اين كه مسبوق به عدم باشد . )\r\n\r\n","description":"","footnote":"\r\n1 - بنابر تحقيق مرحوم ملاصدرا كه زمان را مقدار حركت مادّه و ناشى از آن مىداند و حضرت استاد هم در درسهاى گذشته آن را تأييد نمودند ، تصور اين كه موجودى مادّه داشته باشد بدون مدّت يعنى زمان ، بسيار مشكل است ; زيرا مادّه و حركت و زمان هر سه با هم متلازمند .\r\n","page_name":" 199 ","page_number":199},
  {"content":"\r\n\r\nيعنى چنين نيست كه معدوم بوده و بعد موجود شده باشد . ما موجودات معدوم بوده ايم و بعد موجود شده ايم ، اما خداوند موجودى است كه وجودش مسبوق به عدم نيست .\r\nاز بعضى شرحها استفاده مىشود كه معناى اين دو عبارت : « كائن لا عن حدث ، موجود لا عن عدم » يكى است ; اما ابن ابى الحديد و بعضى از شارحان ديگر فرق قائل اند و گفته اند كه : « كائن لا عن حدث » يعنى خدا موجود است و حدوث زمانى ندارد . ( 1 ) و « موجود لا عن عدم » يعنى حدوث ذاتى ندارد .\r\nدر اينجا لازم است بگوييم دو نوع حدوث داريم : يك حدوث زمانى و يك حدوث ذاتى .\r\nحدوث زمانى و حدوث ذاتى\r\nحدوث زمانى آن است كه چيزى در زمانى موجود نبوده و بعد موجود شده ، مثل ما كه در يك زمانى نبوده و بعد موجود شده ايم ، به اين مىگويند حادث زمانى ، و در عرف مردم هم وقتى لغت حادث را مىگويند تصورشان همين معناست ; يعنى در ذهنشان هست كه چيزى در زمانى نبوده و در زمان بعد موجود شده است .\r\nو اما حدوث ذاتى آن است كه حادث در محدوده زمان نيست ، مثل عقولى كه فلاسفه به آنها قائل اند ، حال اگر مجرّداتى اين گونه داشته باشيم حادث زمانى نيستند ، يعنى چنين نيست كه زمانى نبوده اند بعد موجود شده اند ، آنها از ازل وابسته به حق بوده اند و همان گونه كه حق ازلى است آنها هم از ازل مخلوق حق تعالى بوده اند ، منتها چيزى كه هست به آنها حادث ذاتى مىگوييم ، يعنى ماهيّتشان لابشرط از وجود و عدم است ; خداى تبارك و تعالى وجودش وجود وجوبى است ، يعنى واجب الوجود است ; اما وجود آنها وجود امكانى است ، و در تعريف ممكن\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 78\r\n","page_name":" 200 ","page_number":200},
  {"content":"\r\n\r\nگفته اند : « الممكن من ذاته ان يكون ليس و من علّته ان يكون ايس » ( 1 ) يعنى ممكن چيزى است كه در ذات خودش نيستى نهفته است ، اين گونه نيست كه اگر علّت نداشته باشد موجود شود بلكه از ناحيه علّت وجود پيدا مىكند . پس بر حسب ذاتش اگر علّت نباشد نيست و داراى عدم است البته نه عدم زمانى ، لازم نيست كه يك زمانى نبوده و بعد موجود شده باشد ، بلكه بسا از ازل به حق تعالى وابسته بوده اما در عين حال چون ممكن الوجود است ، به حسب ذات ، عدم در آن راه دارد ، اين را حدوث ذاتى مىگويند .\r\n« موجود لا عن عدم » يعنى خداوند حادث ذاتى نيست ، و « كائن لا عن حدث » يعنى خداوند حادث زمانى نيست .\r\nمعلول بودن مستلزم عدم زمانى معلول نيست\r\nاين را من بارها تكرار كرده ام ، يك قدرى براى اشخاص سنگين است كه چگونه ممكن است بگوييم : معلولى معلول حق تعالى است مع ذلك از ازل هم همراه او بوده ; زيرا در ذهن ما اين طور خطور مىكند كه اگر يك چيزى مخلوق شد ، بايد مسبوق به عدم زمانى باشد ، يعنى مدّتى نباشد بعد بود شده باشد ، در صورتى كه ممكن است يك چيزى مخلوق خدا باشد و از ازل هم با حق تعالى باشد ; اين كه ما عالم مادّه را مسبوق به عدم زمانى مىبينيم ، براى اين است كه يك شرايط زمانى و شرايط مادّى بايد براى هر يك از ما موجود باشد تا موجود شويم ، مثلاً براى اين كه فرزندى بهوجود بيايد بايد پدر و مادرى باشد ، ازدواج و مقدّمات ازدواجى باشد ، تا يكى از ما موجود شود ، لذا احتياج به علل مادّى و زمانى داريم ، اما موجودات مجرّد مثل عقول كه فلاسفه قائل اند - از روايات هم استفاده مىشود ( 2 ) و شايد\r\n\r\n","description":"","footnote":"\r\n1 - به شرح منظومه سبزوارى ، ص 80 رجوع شود .\r\n2 - منهاج البراعة ، ج 1 ، ص 382 ميان روايات جمع كرده است .\r\n","page_name":" 201 ","page_number":201},
  {"content":"\r\nملائكة الله هم همين طور باشند - اينها ديگر وجودشان احتياجى به شرايط مادّى ندارد ، چرا كه آنها فيض خدا هستند و در عين حال كه فيض خدا هستند بسا هميشه وجود داشته اند .\r\nبه مثالى كه مىزنم توجّه كنيد : شما نورى را كه اينجا مىبينيد متعلق به چراغ است و بايد قبول داشته باشيد كه اين نور پرتو چراغ و در واقع معلول آن مىباشد ، يا مثلاً نور خورشيد پرتو خورشيد است يعنى معلول خورشيد است ، لذا هر كسى مىبيند مىگويد : نور پرتو خورشيد است ، حالا آيا در اين كه نور پرتو خورشيد باشد بايد يك فاصله زمانى هم باشد ؟ البته گذشته از اين كه مىگويند : هشت دقيقه و بيست ثانيه طول مىكشد تا نور خورشيد به ما برسد ، با قطع نظر از اين جهت ، آيا بايد خورشيد يك مدّتى باشد و نور نداشته باشد و بعد نور پيدا شود تا بگوييم نور معلول خورشيد است ؟ اين طور نيست ، بلكه خورشيد اگر از يك ميليون سال پيش وجود پيدا كرده باشد نورش هم از يك ميليون سال پيش با آن بوده ، اگر خورشيد از ده ميليون سال پيش موجود شده نورش هم از ده ميليون سال پيش با آن بوده ، و اگر فرض كرديم كه خورشيد از ازل بوده نور آن نيز از ازل با آن بوده است ، بنابراين مىتوانيم چنين نتيجه بگيريم كه نور خورشيد پرتو و معلول خورشيد است ، منتها فرقى كه هست اين است كه نور دادن خورشيد با علم و اراده نيست و مجبور به نور دادن است ، اما خداى تبارك و تعالى اين چنين نيست ، بلكه با علم و اراده خودش موجودات را بهوجود مىآورد و اين بدين معنا نيست كه خداى تعالى مدّتى مخلوق نداشته و چيزى را ايجاد نكرده باشد ، به اصطلاح دست روى دست گذاشته مخلوقى را خلق نكرده باشد ، و بعداً با يك تصميم ناگهانى به فكر آفرينش افتاده باشد .\r\nلذا لازمه مخلوق بودن اين نيست كه يك زمانى نباشد و بعد موجود بشود ، ممكن است يك چيزى معلول خدا و جلوه خدا و پرتو خدا بوده باشد ، از ازل هم\r\n","description":"","footnote":"","page_name":" 202 ","page_number":202},
  {"content":"\r\nوابسته به خدا باشد ، چنانچه نور خورشيد وابسته به خورشيد است و بين خورشيد و نور كه معلول آن است فاصله زمانى نيست ; يعنى اين طور نيست كه خورشيد يك مدّتى بوده باشد و نور نباشد بعد نور موجود شود . پس بين علّت و معلول فاصله زمانى لازم نيست ، اين كه در عالم مادّه مىبينيم هر كدام از ما مسبوق به عدم زمانى هستيم براى اين است كه يك شرايط مادّى براى وجود ما لازم بوده است ، اما موجودات مجرّد احتياج به اين شرايط مادّى ندارند ، بلكه اراده خداوند در وجودشان كافى است ، خداوند كه از ازل اراده داشته ، پس از ازل هم آن مخلوق با خدا بوده ، در عين حال آن مخلوق پرتو حق است ; تكرار اين مسأله براى ايجاد اين معنا در ذهن همگان است تا گمان نشود لازمه مخلوق خدا بودن حدوث زمانى است . مىشود يك چيزى حادث زمانى نباشد از اوّل هم بوده باشد ، در عين حال جلوه خدا و مخلوق خدا باشد ، چنانچه نور پرتو خورشيد است و تا خورشيد بوده نور خورشيد هم با آن بوده ، و اگر فرضاً خورشيد از ازل بوده نورش هم از ازل با آن بوده ، اما در عين حال نور مخلوق و معلول خورشيد است .\r\nپس لازمه معلول بودن اين نيست كه حادث زمانى يعنى مسبوق به عدم زمانى باشد . بنابراين در جمله « كائن لا عن حدث » مىگويد : خدا موجود است اما حدوث زمانى ندارد ، و در « موجود لا عن عدم » مىگويد : خدا موجود است اما حدوث ذاتى ندارد ، يعنى واجب الوجود است بر خلاف ممكنات ; حتى عقولى كه مجرّد هستند و از ازل مىباشند حدوث ذاتى دارند ، يعنى عدم در ذاتشان يعنى ماهيّتشان راه دارد ، در حالى كه در ذات خدا عدم راه ندارد چون ذاتش عين هستى است و ماهيّت ندارد ; لذا معناى اين دو جمله تفاوت دارد . بعد حضرت مىفرمايد :\r\n« مَعَ كُلِّ شَىء لاَ بِمُقارَنَة ، وَغَيرُ كُلِّ شَىء لاَ بِمُزايَلَة »\r\n( خدا با هر چيز هست اما نه به معناى چسبيدن به آن ، و غير از هر چيزى است اما نه به گونه اى كه جداى از آن باشد . )\r\n","description":"","footnote":"","page_name":" 203 ","page_number":203},
  {"content":"\r\n\r\nاين عبارت يك معناى عميق فلسفى دارد ; در قرآن مجيد نيز آمده : ( و هو معكم اين ما كنتم ) ( 1 ) خدا با شماست ، هر كجا باشيد .\r\nاين مطالب از نظر فلسفى خيلى مسائل مهمى هستند ، ابن ابى الحديد شارح معتزلى تكّه هايى از اين خطبه را كه نقل مىكند بعد چنين مىگويد : « اينها مىفهماند اين كه مىگويند حضرت على ( عليه السلام ) به مذاهب و اديان و اقوال و همه علوم اطلاع داشته درست است » ( 2 ) .\r\nبنابراين حضرت على ( عليه السلام ) به مسائل عميق فلسفى وارد بودند ، منتها بايد ديد كه حضرت اين مسائل را از كجا دريافته اند ، اگر قرار باشد در اين رابطه بنشينند و فكر كنند متوجّه مىشوند اعجاز است ! چرا كه در آن زمان يك دانشگاهى نبوده كه حضرت در آن دانشگاه فلسفه اى خوانده باشد ، معلوم مىشود علم حضرت علم الهى است كه البته پيغمبراكرم ( صلى الله عليه وآله و سلم ) در اين مسأله دخالت داشته اند ، اما اين حضرت على ( عليه السلام ) بوده كه توانسته از پيغمبر ( صلى الله عليه وآله و سلم ) كسب كند .\r\nمعيّت جسمى و معيّت قيّومى\r\nدر اينجا حضرت راجع به خدا مىفرمايد : « مع كلّ شىء » خدا با هر چيزى هست ( يعنى با من ، با شما ، با آسمان و زمين ، با خورشيد و با . . . ) منتها وقتى كه مىگوييم : « مع » ، آن معيّتى كه ما در ذهنمان مىآيد معيّت جسمى است ، مثل اين كه دو جسم پهلوى يكديگر قرار گرفته باشند يا اين كه يكى در ديگرى قرار گرفته باشد و ديگرى محلّ آن باشد ، مثل آبى كه در كوزه هست ، به اين معنا كه آب با كوزه و كوزه هم با آب است ، يعنى حالّ و محلّ با يكديگرند ; دو موجود مادّى كه پهلوى هم باشند چنين است . به عبارت ديگر « معيّت » خودش يك امر اضافى است ، يعنى اضافه بين\r\n\r\n","description":"","footnote":"\r\n1 - سوره حديد ، آيه 4\r\n2 - شرح ابن ابى الحديد ، ج 1 ، ص 80\r\n","page_name":" 204 ","page_number":204},
  {"content":"\r\nدو چيز است ، پس دو چيزى كه در عرض هم باشند ، يا يكى حالّ باشد و ديگرى محلّ باشد ، به اين با هم بودن « معيّت » مىگويند .\r\nخدا با هر چيزى هست ، اما نه آن معيّتى را كه اجسام با هم دارند ، چون خدا جسم نيست ، جسم داراى زمان و مكان و جهت است و خدا نه زمان دارد و نه داراى مكان و جهت است .\r\nپس معيّت حق تعالى با موجودات به اصطلاح معيّت قيّومى است ، معيّت « قيّوم » نسبت به « متقوّم » و معيّت « علّت » نسبت به « معلول » ; يعنى احاطه علّت نسبت به معلول ، و چون خداوند علّت همه موجودات است به همه موجودات احاطه دارد . حالا اگر ما بخواهيم مثالى در اين مورد بزنيم كه يك مقدار تقريب به ذهن باشد مثل روح شما نسبت به بدن شماست ، روح شما كه با بدن شماست اگر چنانچه در بدن شما نباشد ، چشم و دست و پا نمىتوانند حركتى داشته باشند . پس از مرگ ، تمام اعضاء و سلولهاى بدن سر جاى خود مىباشند ، و حتى مىگويند تا چند ساعتى وضع سلولها هم به هم نمىخورد ، ولى عاملى كه علت تحرّك آنها بود از بدن جدا شده است .\r\nاين روح مجرّد موجود مادّى نيست ، فوق عالم مادّه است . آن دكتر خارجى كه مىگويد : « من زير چاقوى تشريح نفس مجرّد و روح را نيافتم » جوابش اين است كه خودت مىگويى نفس مجرّد ، نفس مجرّد كه مادّه نيست و وقتى هم كه مادّه نبود زير چاقو نمىآيد ، آنچه كه زير چاقو مىآيد مادّه است . نفس مجرّد به معناى فوق مادّه است كه وجود دارد ، اينها آنقدر در مادّيت فرو رفته اند كه گمان مىكنند موجود منحصر به مادّه است و غير مادّه وجود ندارد ، در صورتى كه چنين نيست .\r\nبايد در جوابشان گفت غير از مادّه هم وجود دارد . آنچه را كه شما مىبينيد طول و عرض و عمق دارد مادّه است ، ولى فوق اين هم يك عالمى داريم ; چنان كه در عالم خواب بدن شما كه جسم است و مادّه در رختخواب است ، ولى شما خواب\r\n","description":"","footnote":"","page_name":" 205 ","page_number":205},
  {"content":"\r\nمى بينيد در يك باغ گردش مىكنيد ، تفريح مىكنيد و از ميوه هاى درخت هم مىچينيد و مىخوريد ، لذّت هم مىبريد ، آن كه در خواب ميوه مىخورد و گردش مىكند و لذّت مىبرد غير از اين بدنى است كه در رختخواب است ، چرا كه آن در باغ است و اين در رختخواب ، پس شما يك موجودى هستيد وراى اين مادّه و آن روح شماست كه دارد اين مادّه را اداره مىكند ; دست شما به واسطه آن روح حركت مىكند و چشم شما به واسطه آن روح مىبيند ، مغز شما به واسطه آن روح كار مىكند ، اگر روح و نفس از بدن بيرون رود ، اعضاء و جوارح هيچ كدام نمىتوانند كارى بكنند .\r\nحالا اين روح شما ( جان شما ) با شما و اعضاى شماست ، اما بودن جان با چشم شما غير از بودن دو چشم است با يكديگر ، دو چشم كه با هم اند دو موجود مادّى هستند ، هر دو مكان دارند و كنار هم قرار دارند ; اما اين كه جان شما با چشم شماست ، به اين معناست كه جان شما به چشمتان احاطه دارد و بينايى چشم به واسطه جان شماست ، لذا معيّت جان با بدن مثل معيّت دو تا جسم با يكديگر نيست ، بلكه معيّت محيط و محاط است ، چرا كه جان به همه بدن شما احاطه دارد ، يعنى اداره كننده بدن شماست و بدن شما مُسخّر جان شماست ، لذا جان ( روح ) كه تصميم مىگيرد دست و پا و چشم شما حركت مىكند ، و همه اين حركات و سكناتى كه در بدن هست از آن جان است ، پس جان شما با شما هست ، اما اين « با شما » با آنجايى كه مىگوييد « من با شما هستم » تفاوت دارد ، اين كه گفته شود بدن من با بدن شماست يعنى پهلوى هم اند ، اما اين كه جان شما با شماست يعنى جان شما احاطه دارد بر شما ، و تدبير و اداره همه بدن شما از ناحيه اوست .\r\nپس شاعر كه گفته است : « حق جان جهان است و جهان جمله بدن » بلاتشبيه منظور اين است كه حق تعالى جان همه جهان است و همه اين عالم به منزله بدن ، اما اين تشبيه است چرا كه جان شما خالق بدن شما نيست و با اين كه بر بدن شما\r\n","description":"","footnote":"","page_name":" 206 ","page_number":206},
  {"content":"\r\nاحاطه دارد بدن شما يك موجود مستقلى است ، ولى عالم مادّه همه مخلوق و جلوه خدا هستند ، پس مسأله احاطه خدا بر عالم بالاتر از احاطه جان شما بر بدن شماست .\r\nاگر بخواهيم احاطه خدا را به عالم مثال بزنيم مانند احاطه اى است كه روح شما نسبت به تصوراتش دارد . شما الآن كه اينجا نشسته ايد در ذهن خودتان يك باغ پر از گيلاس را تصور مىكنيد ، اين تصور ساخته و مخلوق ذهن شماست و در اين رابطه ذهن و روح شما به اين تصور احاطه دارد و حدوث و بقاى اين تصور هم وابسته به توجه شماست ، چرا كه تا شما توجه داريد اين باغ گيلاس موجود است ، ولى به محض اين كه ذهن شما روى مطلب ديگرى رفت تصور باغ پر از گيلاس تمام مىشود ، چون اين تصور مخلوق ذهن شماست با ذهن شما هست ، اما ذهن شما فاعل آن و محيط بر آن است ، و آن جلوه ذهن شماست .\r\nاگر بخواهيم مثال بزنيم چنين مىگوييم : تمام اين عالم از آسمان و زمين و كهكشانها و همه مجرّدات ( كه مجرّدات فوق مادّياتند ) ملائكة الله و . . . نسبتشان به حق تعالى مثل نسبت تصورات ذهن شماست به ذهن شما ، تصور شما مخلوق ذهن شماست و ذهن شما احاطه بر آن دارد كه از آن تعبير به احاطه قيّومى مىكنند ، يعنى اين تصور « متقوّم » به ذهن من است ، نفس من ، روح من ، جان من « قيّوم » است ، يعنى اداره كننده اين تصور است و اين تصور « متقوّم » به آن است ، يعنى قوامش به آن است ، حدوث و بقاى اين تصور وابسته به نفس من است .\r\nدر حديث هم آمده است كه حضرت مىفرمايد : « كلّ ما ميّزتموه بأوهامكم فى ادقّ معانيه مخلوق مصنوع مثلكم مردود اليكم » ( 1 ) آنچه را شما با دقت تصور مىكنيد آن مخلوق و مصنوع شماست و تمام عالم نسبت به خداوند اين طور است .\r\n\r\n","description":"","footnote":"\r\n1 - بحارالانوار ، ج 66 ، ص 293\r\n","page_name":" 207 ","page_number":207},
  {"content":"\r\nتعبيرى كه فلاسفه دارند اين است كه مىگويند : « صفحات الاعيان عند الله كصفحات الاذهان عندنا » ( 1 ) تمام صفحه هاى عالم وجود نسبت به حق تعالى مثل صفحه ذهن است نسبت به ذهن شما . صفحه ذهن يعنى تصور ذهن شما ، تا توجّه شما هست آن هم هست ، اگر توجّه شما از آن برگردد آنچه را كه تصور كرده بوديد از بين مىرود . اگر توجّه خدا نباشد چيزى وجود ندارد ، و اگر نازى كند در هم فرو ريزند قالبها ، پس تمام اين عالم توجّه و جلوه حق اند . تا توجّه خدا هست عالم نيز هست ، و اگر توجّه خدا نباشد عالم هم نخواهد بود ; معلول و علّت اين گونه هستند .\r\nپس اين معيّتى كه حضرت در اينجا مىفرمايد مثل معيّت دو جسم نيست ، مثل معيّت حالّ و محلّ نيست ، بلكه معيّت علّت با معلول است ( آن هم علّت و معلول حقيقى ) كه به اصطلاح مىگويند معيّت قيّوم با متقوّم ( علّت با معلول ) كه مثالش را گفتيم ، مثل معيّتى است كه جان شما نسبت به تصوراتتان دارد .\r\nخداوند با همه چيز هست ، آيه قرآن هم مىگويد : ( و هو معكم أين ما كنتم ) ( 2 ) خدا با شماست ، هر جا كه باشيد .\r\nخداوند در آيه شريفه ديگر مىفرمايد : ( ما يكون من نجوى ثلاثة الاّ هو رابعهم و لا خمسة الاّ هو سادسهم و لا أدنى من ذلك و لا أكثر الاّ هو معهم ) ( 3 ) هيچ سه نفرى نجوا نمىكنند ، يعنى با هم در گوشى صحبت نمىكنند ، مگر اين كه چهارمى آنها خداست ; هيچ پنج نفرى نيز با هم در گوشى صحبت نمىكنند ، مگر اين كه ششمى آنها خداست ; كمتر از اين و زيادتر از اين نيز ( كمتر از سه نفر و زيادتر از پنج نفر )\r\n\r\n","description":"","footnote":"\r\n1 - اين عبارت ظاهراً از شيخ الاشراق است . به حاشيه منظومه ، ص 166 ; و اسفار ، ج 6 ، ص 250 مراجعه شود .\r\n2 - سوره حديد ، آيه 4\r\n3 - سوره مجادله ، آيه 7\r\n","page_name":" 208 ","page_number":208},
  {"content":"\r\nهر جمعيتى را هم اگر فرض كنيد ، چه كم و چه زياد ، با هم نجوا نمىكنند مگر اين كه خدا با آنهاست ، يعنى خداى تعالى احاطه دارد . مثل آن احاطه اى كه جان شما نسبت به تصورات شما دارد ، آيا مىشود گفت : شما به تصوراتتان احاطه نداريد ؟ ! اصلاً اگر توجّه من نباشد تصور من هم نخواهد بود ، بنابراين من به تصوراتم احاطه دارم ، خدا هم نسبت به عالم چنين است .\r\nدر روايت آمده است : ابن ابى العوجاء پيش امام صادق ( عليه السلام ) آمد و گفت : اين خدايى را كه به آن قائليد در كجاست ؟ امام فرمودند : خدا همه جا هست ، ابن ابى العوجاء گفت : چگونه مىشود كه همه جا باشد ؟ ! براى اين كه اگر در آسمان باشد در زمين نيست و اگر در زمين باشد در آسمان نيست . ( 1 )\r\nاو گمان مىكرد خدا يك جسم است و تصور نمىكرد كه خدا موجودى است فوق عالم جسم ، و زمين و آسمان و تمامى آنها نسبت به حق تعالى مثل يك قطره است نسبت به دريا و از جهتى مىتوان گفت مانند موج است و دريا ، كه موج جلوه اى است و غير از دريا نيست ، بنابراين ذات حق تعالى به همه احاطه دارد ، ( و هو معكم ) خدا با شماست ( اين ما كنتم ) هر جا كه باشيد ; آيه قرآن مىگويد : ( و نحن اقرب اليه من حبل الوريد ) ( 2 ) ما به انسان نزديكتر از رگ گردن او هستيم .\r\nپس « مع كلّ شىء لا بمقارنة » يعنى خدا با همه چيز هست نه اين كه مقارنت مكانى داشته باشد « و غير كلّ شىء لا بمزايلة » و غير از هر چيزى است نه به نحوى كه از آن جدا باشد ; من و شما معلول خدا هستيم و خدا غير از همه ماست ، اما وقتى كه مىگوييم « غير » شما دو موجود مادّى كه از هم جدا باشند در ذهنتان مىآيد ، ولى خدا اين گونه نيست ، اين كه مىگوييم « غير » به اين معنا نيست كه او جدا باشد تو هم جدا ، بلكه او به تو احاطه دارد ، مانند احاطه جان ، چرا كه اگر جان\r\n\r\n","description":"","footnote":"\r\n1 - توحيد صدوق ، ص 254\r\n2 - سوره ق ، آيه 16\r\n","page_name":" 209 ","page_number":209},
  {"content":"\r\nدر چشم انسان نباشد چشم انسان نمىبيند ، اما جان مجرّد است و به چشم احاطه دارد . اين طور نيست كه نظير چشمى در كنار چشم باشد ، جان داخل چشم است و به واسطه جان است كه انسان مىبيند ، اگر جان در چشم نباشد نخواهد ديد ; بنابراين جان در چشم شما هست . اما اين « در آن هست » مثل اين نيست كه آب در كوزه هست ، چرا كه آب جسم است كوزه نيز جسم است و اينها حالّ و محلّ اند ، ولى جان با چشم اين طور نيست ، خداى تبارك و تعالى نسبت به همه عالم اين گونه است ; حضرت على ( عليه السلام ) در رابطه با اين مطلب عبارتهاى ديگرى نيز در نهج البلاغه دارند كه همين معنا را مىدهد :\r\n1 - يكى از آنها كه از همه روشن تر است در خطبه 186 نهج البلاغه عبده مىباشد كه مىفرمايد : « و ليس فى الاشياء بوالج و لا عنها بخارج » خدا در اشياء فرو نرفته ، مثل آب كه در جسمى فرو رفته باشد ، ولى از اشياء بيرون هم نيست .\r\n2 - در خطبه 179 چنين مىفرمايند : « قريب من الاشياء غير ملامس ، بعيد منها غير مباين » خدا به همه موجودات نزديك است اما نه اين كه با موجودات لمس كند ، و دور است از موجودات اما نه اين كه بينونت و جدايى داشته باشد .\r\nدور بودن به اين معناست كه اين ممكن است و آن واجب ، اين مخلوق است و آن خالق ، اين معلول است و آن علّت ، اين جلوه است و آن مستقل ، اين فقر است و آن غنا ; بينونت و جدايى نيست چون احاطه دارد .\r\n3 - در خطبه 163 چنين آمده است : « لم يقرب من الاشياء بالتصاق ، و لم يبعد عنها بافتراق » خدا نزديك نيست به اشياء به شكلى كه چسبيده باشد به آنها - چون كه چسبيدن مال دو جسم است - از طرفى دور هم نيست از موجودات به اين كه جدا باشد از آنها ، زيرا به آنها احاطه دارد .\r\n4 - در خطبه 152 مىفرمايد : « و الشّاهد لا بمماسّة ، و البائن لا بتراخى مسافة » خدا در همه جا حاضر و شاهد است نه به آن گونه كه تماس داشته باشد - مثل دو\r\n","description":"","footnote":"","page_name":" 210 ","page_number":210},
  {"content":"\r\n\r\nجسم كه با هم تماس دارند - از موجودات جداست نه اين كه مسافت و فاصله مكانى بين آنها باشد ، چرا كه جسم نيست .\r\n5 - در خطبه 65 مىفرمايد : « لم يحلل فى الاشياء فيقال : هو فيها كائن » خدا در موجودات حلول نكرده تا گفته شود خدا در موجودات موجود است - مثل آبى كه در جسمى حلول مىكند نيست - « و لم ينأ عنها فيقال : هو منها بائن » از موجودات دور هم نيست كه بگوييم خدا از موجودات دور است .\r\nاين تعبيرات همه به يك مضمونند ، حضرت اين مضمون را در همه جاى نهج البلاغه بيان كرده اند : در عين حالى كه خدا همه جا هست معيّتش مثل معيّت دو جسم نيست ، حضرت در هرجا يك تعبيرى از آن كرده اند . در خطبه اوّل چنين آمده : « مع كلّ شىء لا بمقارنة ، و غير كلّ شىء لا بمزايلة » .\r\nو مثالى كه براى تقريب به ذهن عرض كردم يكى رابطه جان با بدن و ديگرى رابطه روح با تصوراتش بود كه در عين حال كه هر كدام غير از ديگرى است مع ذلك يك رابطه قيّومى و علّت و معلولى بين آن دو مىباشد .\r\nفاعل طبيعى\r\n« فاعِلٌ لاَ بِمَعْنَى الْحَرَكَاتِ وَالْآلَةِ »\r\n( خدا فاعل است اما فعلش مثل فعل هاى عالم مادّه نيست . )\r\nبه طور كلى ما دو نوع فاعل داريم : 1 - فاعل طبيعى 2 - فاعل الهى .\r\nفاعل طبيعى فاعل حركت است ، در تمام عالم مادّه هرچه فاعليت و علّيت هست علّيت حركت است ، به عنوان مثال شما مىگوييد : بنّا فاعل و سازنده خانه است ، حالا مىخواهيم ببينيم اين كه مىگويند بنّا سازنده خانه است غير از حركت چه كارى كرده ؟ ! از بنّا غير از حركت كار ديگرى برنمى آيد ، بدين گونه كه او به واسطه حركت دادن دست آجر و گچ و سنگ و غيره را جمع آورى مىكند و روى\r\n","description":"","footnote":"","page_name":" 211 ","page_number":211},
  {"content":"\r\n\r\nساختمان مىگذارد و سنگ ، آجر ، گچ ، آب و همه اينها را خدا خلق كرده و بنّا فقط اينها را جابجا مىكند ; كسى هم كه ماشين و يا كارخانه و يا هواپيما را مىسازد همين طور است ، چون به واسطه حركت دادن دست اجزاء و لوازم را حركت مىدهد و اين مصنوعات را مىسازد ، به علاوه كه مغز او را نيز خداوند خلق كرده است .\r\nتمام فاعليت ها و سازندگى ها كه در عالم مادّه هست ( چه فاعل بگويى ، يا سازنده و يا علّت ) فاعليت حركت است ، فاعل حركت چيزى را از كتم عدم به عرصه وجود نمىآورد ، چنين نيست كه بنّا يك چيز معدومى را موجود كرده باشد ، آجر و گچ و آهن و سنگ موجود بوده و بنّا فقط اين وسائل را حركت داده و جابجا كرده ، پس به اين نوع فاعل فاعل طبيعى مىگويند .\r\nفاعل الهى\r\nاما فاعل الهى يعنى فاعلى كه موجودى را از نيستى محض به وجود مىآورد كه نمونه آن فقط در مجرّدات است و اين نفس شما و جان شما نمونه كوچكى از آن مىباشد ، به عنوان مثال همانطور كه شما اينجا نشسته ايد يك دفعه يك كوه طلا به ذهن شما مىآيد ، اين كوه طلاى ذهنى را شما از عدم به عرصه وجود آورديد ، به اين صورت كه كوه طلا نبود و شما موجودش كرديد ، منتها كوه طلاى ساخته ذهن شما در بيدارى خيلى ضعيف است ; ولى اگر خواب باشيد چون در خواب علاقه جان شما نسبت به بدنتان كم شده ، جنبه تجرّد در نفس شما قويتر است ، چنان كه فرضاً كوه طلا را در خواب مىبينيد و بر بالاى آن كوه طلا هم مىرويد ، يا اين كه مثلاً باغ ميوه اى را در خواب مىبينيد و از ميوه هاى آن هم مىخوريد و لذّت مىبريد ، چون نفس شما تجرّدش در عالم خواب قويتر است و تا اندازه اى از بدن قطع علاقه كرده ، لذا ساخته نفس شما در عالم خواب قويتر است .\r\n","description":"","footnote":"","page_name":" 212 ","page_number":212},
  {"content":"\r\nاگر انسان از بدن طبيعى جدا شد و در عالم برزخ و قيامت رفت ، آن وقت ديگر تجرّد نفس انسان خيلى قوى مىشود ، چنان كه مثلاً در آنجا تصور مرغ بريان كرده بكنيد پيش شما حاضر مىشود ، و لذا خالق مىشويد چون مجرّد از مادّه شده ايد .\r\nفاعليت الهى معنايش اين است كه يك چيزى را از نيستى محض به وجود بياورد و مصداق كامل آن ذات بارى تعالى است ; چون خداوند به صرف اراده ، تمام عالم را موجود كرده ، و مصداق نازل آن هم كه مقدارى فهمش براى ما آسان باشد جان ماست ، جان ما به همان اندازه اى كه تجرّد از مادّه دارد به همان اندازه فاعليت الهى دارد ، يعنى مىتواند ايجاد كند .\r\nدر روايت دارد كه روز قيامت خداوند خطاب مىكند به بنده كه من تو را مثل خودم قرار دادم ، من به اشياء مىگفتم : « كن فيكون » ، يعنى من اراده مىكردم يك چيزى موجود بشود موجود مىشد ، تو هم اگر اراده كنى چيزى را موجود مىشود . يك وقت هم هست كه در اين عالم يك آدمى براى خودش يك نفس خبيثى درست كرده باشد كه مناسبش مار و عقرب است ، پس مار و عقرب را خودِ اين آدم درست مىكند ، اين بستگى دارد به اين كه خودش را چگونه ساخته باشد .\r\nبه هرحال فاعل الهى آن است كه از نيستىِ محض چيزى را به وجود مىآورد ، اين ديگر حركت ندارد ، شما همين طور كه اينجا نشسته ايد كوه طلايى تصور مىكنيد ، اين يك حركت نيست . خدا « فاعل لا بمعنى الحركات و الآلة » است ، فاعليتش فاعليت الهى است كه به صرف اراده موجود مىكند ، نه مثل فاعل حركت كه بنّا دست را حركت مىدهد و گچ و آجر را روى هم مىگذارد ، بنّا به وسيله آلات و ابزار بنّايى كار مىكند ، اما خدا اين چنين نيست كه به وسيله آلات كار كند ، بلكه به صرف اراده موجود مىكند ، اگر گفته شود فاعليت خدا به واسطه آلت است ، بايد پرسيد اين آلت را كى خلق كرده است ؟ ! اگر بگوييد اين آلت را خدا به وسيله يك آلت ديگر خلق كرده ، لازمه آن تسلسل است ; و اگر بگوييد نه اين آلت را\r\n","description":"","footnote":"","page_name":" 213 ","page_number":213},
  {"content":"\r\n\r\nديگرى براى خدا درست كرده ، معلوم مىشود خدا در فاعليت احتياج به غير دارد ; بنابراين خدا فاعليتش به وسيله آلات نيست ، اين بنّا است كه به وسيله بيل و كلنگ كار مىكند و فاعليتش به حركت است ، آلت كار هم دارد ، يعنى وسيله و ابزار كار دارد ، اما خدا فاعليتش فاعليت الهى است كه به صرف اراده از عدم به وجود مىآورد ، و مثال نازل آن ايجاد تصورات توسط روح و نيز صحنه هايى كه در خواب به وجود مىآيد مىباشد ، و هر اندازه تجرّد نفس بيشتر شود خلاقيت او نيز قويتر مىشود ، لذا در عالم برزخ روح انسان در خلاقيت قويتر از عالم دنياست و در آخرت نيز قويتر از عالم برزخ مىباشد .\r\nفاعليّت الهى اولياء خدا در دنيا\r\nالبته اولياء خدا در همين دنيا هم اين طورى هستند ، حضرت رضا ( عليه السلام ) اراده مىكند آن دو شير روى پرده شير واقعى مىشوند ، حتى انسان را هم مىدرند ، ( 1 ) براى اين كه در همين عالم هم تجرّد نفسش قوى است و با اين كه توجّه به بدن دارد تجرّدش قوى است و به صرف اراده شير را موجود مىكند و شير روى پرده شير واقعى مىشود . پس فاعليت خدا فاعليت الهى است نه فاعليت طبيعى .\r\nدر اينجا حضرت به دو قسم فاعل اشاره كرده اند :\r\nفاعل طبيعى : و آن فاعل حركت است و با آلت هم هست يعنى ابزار كار دارد . اما فاعل الهى : فاعل حركت نيست و ابزار كار هم ندارد ، بلكه از كتم عدم به صرف توجّه و اراده به عرصه وجود مىآورد .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - عيون اخبار الرّضا ، ج 2 ، ص 171 ; و بحارالانوار ، ج 49 ، ص 184\r\n","page_name":" 214 ","page_number":214},
  {"content":"\r\n\r\nخطبه 1\r\n( درس 10 )\r\nفرق بين فاعليّت خدا و فاعليّت عالم مادّه\r\nچرا خداوند به ابزار احتياج ندارد ؟\r\nاصطلاح فلسفى دو قسم فاعل\r\nرابطه صفات خداوند با ذات او\r\nنظر فلاسفه مشّاء و اشراق نسبت به علم خداوند\r\nصفات كمالى خداوند همچون ذات حق تعالى غيرمتناهى است\r\nچگونگى خلقت جهان هستى\r\nمقدّمات فكرى و عملى اراده و عمل\r\n","description":"","footnote":"","page_name":" 215 ","page_number":215},
  {"content":"\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nبسم الله الرحمن الرحيم\r\n« بَصيرٌ اِذْ لاَ مَنْظُورَ اِلَيْهِ مِنْ خَلْقِهِ ، مُتَوَحِّدٌ اِذْ لاَ سَكَنَ يَسْتَأْنِسُ بِهِ ، وَلاَيَسْتَوْحِشُ لِفَقْدِهِ ، اَنْشَأَ الْخَلْقَ اِنْشاءً ، وَابْتَدَأَهُ ابْتِداءً ، بِلاَ رَوِيَّة أَجَالَهَا ، وَلاَ تَجْرِبَة اِسْتَفَادَهَا ، وَلاَ حَرَكَة اَحْدَثَهَا ، وَلاَ هَمَامَةِ نَفْس اِضْطَرَبَ فِيهَا »\r\nدر درسهاى گذشته به اينجا رسيديم كه حضرت فرمود : « فاعل لا بمعنى الحركات و الآلة » خداوند فاعل است و عالَم فعل حق است ، اما فاعليت خداوند مانند فاعليت موجودات عالم مادّه نيست .\r\nفرق بين فاعليّت خدا و فاعليّت عالم مادّه\r\nدر عالم مادّه تمام فاعليت ها به حركت برمى گردد ، يعنى اگر مثلاً ما گفتيم : « بنّا علّت ساختمان است » اين جمله درست نيست ، بنّا علّت ساختمان نيست ; زيرا سنگ و آجر و آهن و گچ و . . . موجوداتى هستند كه از قبل موجود بوده و بنّا فاعل اينها نيست ، بلكه بنّا فقط فاعليتش نسبت به حركت دستش است ، دستش را حركت مىدهد و به وسيله آن ابزار را حركت مىدهد ، و حركت دست علّت براى حركت ابزار است ; يعنى ابزار حركت مىكند و اين حركت معلول حركت دست\r\n","description":"","footnote":"","page_name":" 217 ","page_number":217},
  {"content":"\r\n\r\nبنّاست ، و حركت دست بنّا علّت حركت ابزار و مواد ساختمان است . بنّا به وسيله آلاتى از قبيل آجر و گچ و سيمان و . . . ساختمان را درست مىكند ، پس ساختمان اسكلتش مخلوق خداست ، فقط حركت دست و ابزار معلول بنّا و فعل بنّاست و تا توجّه و اراده او هست حركت دستش هم هست .\r\nاما فاعليت خدا « لا بمعنى الحركات و الآلة » است ; يعنى خدا فاعل حركت مثل بنّا نيست و ابزار حركت براى كار ندارد .\r\nچرا خداوند به ابزار احتياج ندارد ؟\r\nاگر بگوييم : فاعليت خدا به وسيله ابزار است اين سؤال پيش مىآيد كه آيا اين ابزار را خود خدا خلق كرده است يا ديگرى آن را خلق كرده ؟ اگر گفته شود ابزار را خدا خلق كرده ، مىپرسيم اين ابزار را خدا به وسيله ابزار خلق كرده است يا بدون ابزار ؟ اگر اين ابزار را به وسيله ابزار ديگرى خلق كرده ، باز اين سؤال پيش مىآيد كه اين ابزار را خدا به وسيله ابزار ديگر خلق كرده است يا بدون ابزار ؟ اگر گفته شود بدون ابزار خلق كرده ! پس خدا بدون ابزار هم خلق مىكند . اگر گفته شود هر ابزارى با ابزار ديگر خلق مىشود ، تسلسل لازم مىآيد و تسلسل هم باطل است . و اگر گفته شود اين ابزار كار را ديگرى خلق كرده است ، لازمه اش اين است كه خداوند در فاعليتش احتياج به غير داشته باشد ، آنوقت چنين خدايى واجب الوجود نيست و محتاج است .\r\nپس فاعليت خدا محتاج به ابزار نيست و نوع فاعليت او فاعليت الهى است ; به اين معنى كه به صرف اراده و توجّه او اشياء موجود مىشوند . مثال خيلى ناقص آن فاعليت جان ما نسبت به تصوراتمان است ، شما به محض اين كه تصور كنيد يك كلّه قند را در ذهنتان موجود مىشود . تمام نظام وجود عالَم نسبت به حق تعالى تقريباً مانند نسبت تصور شما به ذهن شماست .\r\n","description":"","footnote":"","page_name":" 218 ","page_number":218},
  {"content":"\r\n\r\n\r\nاصطلاح فلسفى دو قسم فاعل\r\nاگر بخواهيم با اصطلاح فلسفى صحبت كنيم بايد بگوييم : ما يك فاعل طبيعى داريم و يك فاعل الهى . فاعل طبيعى « فاعل الحركة » است ، ولى فاعل الهى « فاعل الوجود » است يعنى موجد است كه از نيستى به عرصه وجود مىآورد ، و خداوند فاعل الهى است .\r\nرابطه صفات خداوند با ذات او\r\n« بَصِيرٌ اِذْ لا مَنْظُورَ اِلَيْهِ مِنْ خَلْقِهِ »\r\n( خداوند بصير به همه موجودات است قبل از اين كه چيزى كه به آن بتوان نگاه كرد موجود باشد . )\r\nحق تعالى بصير و سميع است ، اما بصير بودن و سميع بودن خداوند مانند سميع و بصير بودن ما نيست ، ما كه بصيريم چشم داريم و به وسيله چشم جسم را مىبينيم ، پس جسم بايد از قبل موجود باشد و ما هم با آن مواجه شويم تا آن را ببينيم ، اگر جسم موجود نباشد ما بصير نيستيم ; و سميع بودن ما نيز به اين است كه صدايى باشد تا بشنويم ، ولى خدا قبل از اين كه اصلاً موجودات موجود شوند ديدنى ها و شنيدنى ها را مىبيند و مىشنود . بصير بودن خدا به همان علم خداست . خدا از ازل به همه موجودات قبل از وجودشان علم دارد . پس بصير بودن خدا به همان علمش به مبصَرات ، و سميع بودنش به همان علمش به مسموعات است ، و اين علم هم از ازل عين ذات اوست . خداوند علّت همه موجودات است و علّت احاطه علمى به معلول دارد . علّتى كه مانند خدا علم و قدرت و حيات دارد ، نسبت به همه موجودات احاطه علمى دارد كه از جمله موجودات مبصَرات و مسموعات است .\r\nخداوند تبارك و تعالى عين علم ، عين بصر و عين سمع است ، و ديدن و شنيدن\r\n","description":"","footnote":"","page_name":" 219 ","page_number":219},
  {"content":"\r\n\r\nاو همان علم ازلى اوست به موجودات ، و نيازى به ابزار و آلت و شرايط مادّى مانند ديدن و شنيدن ما ندارد .\r\nروايتى از امام صادق ( عليه السلام ) در شرح نهج البلاغه خوئى به نقل از كلينى آمده است : شنيدم از امام صادق ( عليه السلام ) كه مىفرمايد : « لم يزل الله عزّوجلّ ربّنا و العلم ذاته و لا معلوم » ( 1 ) خداوند پيوسته پروردگار ما بوده است ، و علم ذات خدا بود در آن وقتى كه هنوز معلوماتى نبود ; يعنى حتى وقتى كه موجودات نبودند خدا به همه آنها علم داشت ، اين مسأله خيلى عميق است .\r\nنظر فلاسفه مشّاء و اشراق نسبت به علم خداوند\r\nفلاسفه مشّاء ( 2 ) مثل ارسطو و ابن سينا وقتى نتوانستند تصور كنند كه علم عين ذات خداست گفتند كه خدا يك عالَم علم دارد ، نظير اين كه ما يك صورت ذهنى در ذهنمان است مثل تصور اين كتاب ، كه اين تصور هم زائد بر ذات است هم وابسته به ذات است .\r\nفلاسفه مشّائى فكر مىكردند خدا يك نقشه اى از اين موجودات عالَم در ذاتش هست ، منتها فرق بين علم خدا و علم انسان در اين است كه علم ما علمِ انفعالى است ، يعنى اين موجودات وجود دارند و سپس از آنها نقشه اى در ذهن ما مىآيد ; اما علم خدا علم فعلى است ، اوّل نقشه دارد و از روى آن نقشه جهان هستى را موجود كرده است . ( 3 )\r\nولى مرحوم صدرالمتألهين مسأله را خوب تحقيق كرده و گفته است : ذات خدا\r\n\r\n","description":"","footnote":"\r\n1 - منهاج البراعة ، ج 1 ، ص 348 ; و اصول كافى ، ج 1 ، ص 107 ; براى آگاهى بيشتر از شرح روايت مىتوان به شرح اصول كافى ملاصدرا ، ص 274 مراجعه كرد .\r\n2 - در فلسفه دو مشرب يا دو مكتب عمده وجود دارد : يكى مشائيين و ديگرى اشراقيين .\r\n3 - شفاى بوعلى سينا ، مقاله هشتم ، فصل هفتم ( قسمت الهيات ) ص 364 ; و اسفار ، ج 6 ، ص 140 و 180 و 189\r\n","page_name":" 220 ","page_number":220},
  {"content":"\r\n\r\nعين علم اوست ، نه اين كه علم يك نقشه اى وابسته به ذات حق تعالى باشد . امام صادق ( عليه السلام ) در آن زمان بر حسب روايتى كه ذكر شد مىفرمايد : « لم يزل الله عزّوجلّ ربّنا و العلم ذاته و لا معلوم » يعنى خداوند عزّوجلّ از ازل به عالم علم داشته است ، آن وقتى كه هيچ معلومى هنوز به وجود نيامده بود ; و اين نشان مىدهد كه ائمه ما ( عليهم السلام ) مسائل عميق فلسفى را كه فلاسفه سالها بعد از ائمه ( عليهم السلام ) زحمت كشيدند و كشف كردند در عبارات خود فرموده اند ; در دنبال جمله سابق مىفرمايد : « و السّمع ذاته و لا مسموع و البصر ذاته و لا مبصر » شنيدن عين ذات حق تعالى است ، چون شنيدن خداوند مثل شنيدن ما نيست كه به وسيله گوش باشد ; در آن وقتى كه هنوز اين مسموعات و صداها وجود پيدا نكرده بودند خداوند از ازل مىدانسته كه اين حرفى كه من مىزنم چيست ، چون شنيدن خداوند از علم اوست و علم او هم عين ذاتش مىباشد ; و ديدن ذات او بود در وقتى كه هنوز مبصَرات موجود نبودند ; نه اين كه علم او به وسيله نقشه اى باشد كه در ذات او بوده آن گونه كه امثال ارسطو و بوعلى سينا مىگفتند : « و القدرة ذاته و لا مقدور » و قدرت عين ذات خداوند بوده در حالى كه هنوز اين مقدورات ( چيزهايى كه به قدرت خدا موجود شده ) وجود پيدا نكرده بودند . « فلمّا احدث الاشياء و كان المعلوم » وقتى كه خداوند اشياء را موجود كرد و معلوم حق تعالى موجود شد « وقع العلم منه على المعلوم » آنوقت آن علم خدا منطبق بر معلوم مىشود . علم از ازل هست و عين ذاتش است ، اما وقتى اشياء موجود شدند علم خدا بر آنها منطبق مىشود . « و السّمع على المسموع و البصر على المبصَر و القدرة على المقدور » و سمع خدا بر مسموع و بصر خدا بر مبصَر و قدرت خدا بر مقدور منطبق مىشوند .\r\nصفات كمالى خداوند همچون ذات حق تعالى غيرمتناهى است\r\nچرا صفات كماليه غيرمتناهى است ؟ گفتيم كه در مقام تصور ما سه چيز داريم :\r\n","description":"","footnote":"","page_name":" 221 ","page_number":221},
  {"content":"\r\nاوّل : عدم .\r\nدوّم : ماهيّات كه امور ساختگى و انتزاعى است .\r\nسوّم : وجود يعنى هستى كه واقعيت دارد . و چون علم و قدرت و حيات و سمع و بصر صفات كمال مىباشند و كمال در هستى و وجود است ، پس اينها برگشتشان به هستى است ، براى آن كه چيزى كه واقعيت دارد هستى است و كمالات هم واقعيت دارند و هر موجودى هر اندازه از وجود بهره دارد از كمالات وجود نيز بهره خواهد داشت .\r\nخداوند تبارك و تعالى چون ذاتش هستى بى پايان و غيرمتناهى است ، پس علم غيرمتناهى و سمع غيرمتناهى است ، و نيز بصر و قدرت و حيات غيرمتناهى است . ما چون وجودمان وجودى محدود است ، علم و حيات و قدرت ما هم محدود است . موجودات جامد يعنى جمادات چون خيلى وجودشان ناقص است ، قدرت و حياتشان هم خيلى ناقص است ; در اصطلاح فلاسفه مىگويند : وجود جمادات در حاشيه عدم است ، قرآن مىگويد : ( و ان من شىء الاّ يسبّح بحمده و لكن لاتفقهون تسبيحهم ) ( 1 ) هر چيزى تسبيح مىكند ولى شما نمىفهميد .\r\nهدهد مىفهمد و براى حضرت سليمان از ملكه سبا خبر مىآورد ; سنگريزه هم به اندازه اى كه حظّ و بهره از هستى دارد ، به همان اندازه حيات و قدرت و اراده دارد . در اينجا معناى اين شعر ملاى رومى برايمان روشن مىشود كه مىگويد :\r\n« جمله ذرّات زمين و آسمان * با تو مىگويند روزان و شبان\r\nما سميعيم و بصيريم و هشيم * با شما نامحرمان ما خامشيم » ( 2 )\r\nروز قيامت دست و پا و پوست بدن و ساير اعضاء حرف مىزنند ، قرآن مىگويد :\r\n\r\n","description":"","footnote":"\r\n1 - سوره اسراء ، آيه 44\r\n2 - مثنوى ، دفتر سوّم ، بيت 1019\r\n","page_name":" 222 ","page_number":222},
  {"content":"\r\n( و قالوا لجلودهم لم شهدتم علينا ) ( 1 ) در آن روز به پوست بدنشان مىگويند چرا شهادت داديد عليه ما ؟ ( قالوا انطقنا الله الّذى انطق كلّ شىء ) ( 2 ) مىگويند : خدايى كه همه چيز را به نطق آورده ما را هم به نطق آورده است . بعد حضرت على ( عليه السلام ) مىفرمايد :\r\n« مُتَوَحِّدٌ اِذْ لا سَكَنَ يَسْتَأْنِسُ بِه »\r\n( او يكتايى است كه سَكَن ندارد كه با او انس بگيرد . )\r\nيكى از صفات خداوند اين است كه تنهاست . اما تنهايى خدا آن طور نيست كه خدا رفيق و قوم و خويشى داشته و او را رها كرده و در نتيجه تنها شده است . تنهايى و يكتايى خداوند براى اين است كه اصلاً در عرض او موجودى نيست كه بخواهد با او انس بگيرد . تمام موجودات جلوه خداوند هستند و رتبه شان متأخر از خداست .\r\n« سكن » كسى است كه موجب آرامش شود . قرآن مىفرمايد : ( و جعل اللّيل سكناً ) ( 3 ) خدا شب را موجب آرامش و سكونت شما قرار داد .\r\nواجب الوجود يعنى موجود غيرمتناهى ، و موجود غيرمتناهى يكى بيشتر فرض نمىشود . پس موجودى كه در عرض او باشد بكلّى فرض نمىشود . ( و لم يكن له كفواً احد ) جفتى ندارد كه با او انس بگيرد .\r\n« وَلا يَسْتَوْحِشُ لِفَقْدِهِ »\r\n( و چنين نيست كه خداوند به واسطه فقدان مونس وحشت كند . )\r\nما اگر انيسى داشته و از او جدا شديم وحشت مىكنيم ، اما در عرض خدا موجودى نيست كه بخواهد با او انس بگيرد و از فقدان او وحشت كند .\r\n\r\n","description":"","footnote":"\r\n1 - سوره فصّلت ، آيه 21\r\n2 - سوره فصّلت ، آيه 21\r\n3 - سوره انعام ، آيه 96\r\n","page_name":" 223 ","page_number":223},
  {"content":"\r\n\r\nچگونگى خلقت جهان هستى\r\n« اَنْشَأَ الْخَلْقَ اِنْشاءً »\r\n( خداوند خلق را ايجاد كرده است يك نحو ايجاد خاصّى . )\r\nاز اينجا حضرت مىخواهد بفرمايد كه فاعليت خدا چگونه است . انشاء و ايجاد به اين معنى است كه چيزى نباشد و آن را موجود كنند . با اين تعريف ، ساختن يك ساختمان ايجاد نيست ; زيرا بنّا خانه را ايجاد نمىكند و دليلش هم اين است كه سنگ و آجر و آهن و گچ و . . . را تنها روى هم گذاشته و آنها را جابجا كرده است ، اما خداوند خلق را از كتم عدم به عرصه وجود آورده است . « انشأ الخلق » يعنى خدا ايجاد كرده است خلق را ، و عالم را از كتم عدم به عرصه وجود آورده است . مثال نازل انشاء و ايجاد همان تصورات نفس است كه نفس آنها را موجود مىكند .\r\n« وَابْتَدَأَهُ ابْتِداءً »\r\n( و چيزى را كه نبود خداوند موجود كرد . )\r\nنه اين كه يك چيزهايى بود و آنها را به هم وصل كرد . موجودات عالم مادّه فاعليتشان به اين است كه بودها را روى هم مىگذارند و آنها را جابجا مىكنند ، اما خداوند ابتدائاً اشياء را به عرصه وجود مىآورد .\r\n« بِلاَ رَوِيَّة أجالَهَا »\r\n( بدون اين كه فكرى به كار برده باشد . )\r\nخلق كردن خداوند مثل خلق كردن ما نيست كه وقتى بخواهيم چيزى را موجود كنيم درباره آن فكر مىكنيم ; مثلاً بنّا اطاقى را كه مىخواهد بسازد نخست تصور مىكند و سپس تصديق به فايده آن مىكند كه آيا ساختن اين اتاق سودى دارد يا خير ، و بعد از تصديق به فايده نسبت به اين كار شوق پيدا مىكند ، هرچند به خاطر سودى كه از ساختن آن براى ديگرى به دستش مىرسد ، بعد از آن\r\n","description":"","footnote":"","page_name":" 224 ","page_number":224},
  {"content":"\r\nممكن است آن را بسازد ، و ممكن است آن را با جهات ديگر مقايسه و از آن صرف نظر كند ، يا پس از بررسى از آن كار دست بكشد ; بالاخره انسان در ذهنش مضارّ و منافع كار را با هم مقايسه مىكند ، و در همين مرحله مقايسه منافع و مضارّ افعال است كه نقش انبيا و دين روشن مىشود . انسان چه بسا با توجّه به يك آيه قرآن و روايت يا جمله اى كه از يك واعظ شنيده و به عواقب كار خودش آگاه شده يك طرف را ترجيح مىدهد ، و يا در اثر رفيق بد و تبليغات سوء طرف بد را انتخاب مىكند ; و بالاخره بعد از انتخاب تصميم مىگيرد و بعد از تصميم حركت مىكند . مقدّماتى چون تصور ، تصديق ، شوق پيداكردن و مقايسه كردن منافع ، مربوط به فاعليت در عالم مادّه است ; اما خداوند اين مقدّمات را ندارد ، اراده اش علّت اين عالم است و اراده هم عين ذاتش مىباشد . چنين نيست كه خدا نخست فكر كند كه عالم را خلق كنم فايده اش چيست ؟ اين جور چيزها حوادث است و خداوند محلّ حوادث نيست . اگر محلّ حوادث باشد حادث مىشود ، يعنى كمالاتى را ندارد و بعد پيدا مىكند ، زيرا ما كه اين تصورات را مىكنيم كمالاتى براى نفسمان است و اين كمالات كم كم حاصل مىشود ، پس ما محلّ حوادث هستيم ، ولى خداوند در كارهايش فكر و مقايسه ندارد .\r\n« وَلاَ تَجْرِبَة اِسْتَفادَها »\r\n( و خداوند از هيچ تجربه اى استفاده نمىكند . )\r\nانسانها هميشه در كارها از تجربه هاى ديگران استفاده مىكنند و بعد فكر كرده و تصميم مىگيرند . مَثَل معروفى است كه بنّايى مشغول ساختن اطاقى بود ، در حالى كه چهار طرف را مىچيد و بالا مىآمد كسى به او گفت استاد درِ اين اطاق كجاست ؟ بنّا گفت فراموش كرده ام كه براى آن درى قرار دهم . اين بنّا از تجربه ديگران استفاده نكرده بود .\r\nدر مورد خداوند اين طور نيست كه قبلاً خدايى يك چيزهايى را موجود كرده و\r\n","description":"","footnote":"","page_name":" 225 ","page_number":225},
  {"content":"\r\n\r\nبعد خدا از تجربه او استفاده كرده باشد .\r\n« وَلاَ حَرَكَة اَحْدَثَها »\r\n( و فاعليت خداوند به اين نيست كه حركتى را احداث كند . )\r\nاين عبارت شبيه عبارت قبلى است كه حضرت فرمود : « فاعل لا بمعنى الحركات و الآلة » يعنى خداوند فاعل حركت نيست آن گونه كه فاعليت انسانها چنين است ، بلكه نفس توجّه و اراده خدا علّت موجودات است .\r\nابن ابى الحديد مىگويد : حضرت در اين عبارت نظريه كرّاميه را رد كرده است . اين طور كه ابن ابى الحديد معتزلى شارح نهج البلاغه مىگويد : كرّاميه دسته اى از مسلمين بودند كه عقيده داشتند خدا وقتى كه مىخواهد چيزى را موجود كند نخست در ذات خودش چيزى را حادث مىكند كه « اِحداث » نام دارد و بعد از روى آن موجودات را خلق مىكند . ( 1 )\r\nجوابش اين است كه در ذات خداوند « احداث » موجود نمىشود ، خدا حركتى نمىكند ، بلكه نفس توجّه ازلى خدا علّت همه موجودات است ; و ابن ابى الحديد مىگويد : از اينجا معلوم مىشود كه حضرت على ( عليه السلام ) نسبت به مذاهب شناخت داشته است .\r\nمقدّمات فكرى و عملى اراده و عمل\r\n« وَلا هَمامَةِ نَفس اِضْطَرَبَ فِيها »\r\n( و چنين نيست كه خداوند تصميم بگيرد و در اين تصميم اضطراب و ترديد داشته باشد . )\r\n« همامة » از « همّت » به معناى تصميم گرفته شده است ، اين جمله با جمله « بلا رويّة » هماهنگ است و آن جمله اشاره است به مقدّمات علمى و فكرى انجام هر كارى كه عبارت است از تصور و تصديق به فايده كار ، و جمله « و لا همامة نفس\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 80\r\n","page_name":" 226 ","page_number":226},
  {"content":"\r\nاضطرب فيها » اشاره است به مقدّمات عملى يا شوقى و حركت كار .\r\nانسانها قبل از تصميم نهايى بر انجام كارى دو نوع مقدّمات ذكر شده را طى مىكنند ، يعنى بعد از تصور و تصديق به فايده شوق پيدا مىشود و سپس فكر و اضطراب و در نهايت تصميم و اراده ، ولى در خداوند هيچ يك از اين مقدّمات وجود ندارد ; زيرا اين مقدّمات همگى در حوادث است و ذات خداوند محلّ حوادث نيست .\r\nابن ابى الحديد مىگويد : « همامة نفس » اشاره به عقيده ثنويه و مجوس است ، و حضرت به علم اديان كاملاً وارد بوده اند ، مىگويد : مجوس قائل بودند كه يزدان و اهرمن مقابل هم بودند ، بعد يزدان تصميم مىگيرد كه با اهرمن بجنگد ، به همين علّت تصميم يزدان به اسم « همامة نفس » از او جدا مىشود ، بعد اهرمن تصميم مىگيرد كه با يزدان بجنگد ، « همامة نفس » او هم كه همان تصميمش بوده از او جدا مىشود ، اين دو « همامة نفس » به طرف هم مىروند ، در هم مىآميزند و تركيب مىشوند كه يكى از اين دو « همامة نفس » خير و ديگرى شرّ است ; و بعد از تركيب ، آن دو موجودات عالم را خلق كردند ، و علّت اين كه موجودات عالم خير و شرّ با هم مخلوط هستند همين است ; ابن ابى الحديد مىگويد : مسأله اى را كه ثنويت به آن عقيده داشتند حضرت ردّ مىكند . ( 1 ) من حالا به صحّت و سقم كلام ابن ابى الحديد كارى ندارم .\r\nحضرت با چهار جمله فرمود فاعليت خدا مثل فاعليت ما نيست ; كه عبارتند از : فكر در خدا نيست ، از تجربه ديگران استفاده نمىكند ، فاعليتش فاعليت حركت نيست ، و فاعليت خدا با تصميم نيست كه با اضطراب تصميم بگيرد .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - شرح ابن ابى الحديد ، ج 1 ، ص 80 و 82 و 83\r\n","page_name":" 227 ","page_number":227},
  {"content":"\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nخطبه 1\r\n( درس 11 )\r\nمادّيات و مجرّدات\r\nكيفيت ربط حادث به قديم\r\nبُعد چهارم موجودات مادّى از ديدگاه صدرالمتألهين\r\nسازش بين اجزاى مخالف عالم\r\nآثار ذاتى اشياء\r\nرابطه روح و جسم\r\nعلم ازلى خداوند به نظام وجود\r\nنحوه احاطه خداوند\r\n","description":"","footnote":"","page_name":" 229 ","page_number":229},
  {"content":"\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nبسم الله الرحمن الرحيم\r\n« اَحَالَ الْأَشْيَاءَ لِأَوْقَاتِهَا ، وَلائَمَ بَيْنَ مُخْتَلِفَاتِهَا ، وَغَرَّزَ غَرَائِزَهَا ، وَأَلْزَمَهَا أَشْبَاحَهَا ، عَالِماً بِهَا قَبْلَ ابْتِدَائِهَا ، مُحِيطاً بِحُدُودِهَا وَانْتِهَائِهَا ، عَارِفاً بِقَرَائِنِهَا وَأَحْنَائِهَا »\r\nمادّيات و مجرّدات\r\n« اَحَالَ الْأَشْياءَ لِأَوْقَاتِهَا »\r\n( خداوند هر يك از موجودات را در وقت خود حركت داد . )\r\nاين عبارت به چند شكل نقل شده است : « أحال » ، « أجال » ، « أحلّ » و « أجّل » ; و همه آنها هم معنى مىدهند . « أحال » به معنى تغيير دادن است ; و اگر « أجال » باشد از مادّه « جولان » و حركت است ، يعنى خداوند موجودات را در وقت خودش جولان و حركت داد ; يعنى هر موجودى يك وقتى دارد ; البته اين در مورد موجودات مادّى است كه مسبوق به مادّه و مدّت هستند ; يعنى اوّلاً مادّه بايد براى وجود شىء مستعد شود و مستعد شدن مادّه به حركت است و حركت آن با زمان هماهنگ است ; لذا هر موجودى در يك وقتى پيدا مىشود . ولى مجرّدات قبل از عالم مادّه زمان ندارند ، اما در مورد مجرّدات بعد از مادّه مانند نفوس ما كه مجرّد شده اند اين كلام صادق نيست ; زيرا ما خود مجرّدى هستيم كه از مادّه\r\n","description":"","footnote":"","page_name":" 231 ","page_number":231},
  {"content":"\r\n\r\nتوليد شده ايم ; و به اصطلاح فلسفه دو جور مجرّد داريم :\r\n1 - مجرّدات در قوس نزول : موجودات مجرّدى كه قبل از عالم مادّه خدا آنها را خلق كرده و رتبه شان قبل از عالم مادّه است ; آنها ديگر زمان ندارند ، اگر چنين مجرّداتى داشته باشيم - چنانچه فلاسفه به عالم عقول قائل هستند و اينها را مىگويند از ازل وابسته به حق و پرتو و جلوه او هستند - در مورد آنها زمان و مادّه وجود ندارد .\r\n2 - مجرّدات در قوس صعود : مجرّداتى هستند مثل نفوس ما كه بعد از مادّه و در قوس صعود هستند ; يعنى وقتى مادّه مىخواهد بالا برود و صعود و ترقّى و تكامل پيدا كند به عالم تجرّد مىرسد .\r\nبه فرمايش مرحوم صدرالمتألهين نفس مجرّد ما ، محصول عالى مادّه است ; يعنى پايش را از مادّيات فراتر گذاشته است . پس چون اين مجرّد از مادّه توليد شده و موجودات مادّى مسبوق به مادّه و مدّت هستند ، روى همين اصل اينها ازلى نيستند و زمان دارند ، زيرا منشأ وجوديشان مادّه است .\r\nموجودات مجرّد محض مثل عقول كه فلاسفه قائل هستند ، حالت منتظره اى براى وجودشان نيست . به اصطلاح در فلسفه مىگويند فاعل ( حق تعالى ) تام الفاعليّة است ; يعنى چنين نيست كه خدا فاعل نباشد و بعد ناگهان به فكر بيفتد كه خوب است موجوداتى را خلق كند ، زيرا خداوند مانند ما محلّ حوادث واقع نمىشود .\r\nكيفيت ربط حادث به قديم\r\nخداوند به تمام معنا بخشنده و فيّاض و از نظر انجام كار بى نياز و قدرت مطلق و همواره فاعل است . آن موجودات مجرّد هم به تمام معنا قابل هستند ، يعنى حالت منتظره اى براى وجودشان نيست پس از ازل موجود شده اند .\r\n","description":"","footnote":"","page_name":" 232 ","page_number":232},
  {"content":"\r\nاگر شما بگوييد : چرا موجودات عالم مادّه هر كدام در زمانى پيدا مىشوند و حال آن كه خدا تام الفاعلية است و اراده ازلى خداوند علّت وجود اين عالم است ، پس چرا اراده خدا كه از ازل هست من حالا به وجود آمده ام ؟ جوابش اين است كه خداوند نسبت به من هم قبل از وجودم از ازل علم و اراده داشته است و اراده او حادث نيست ، زيرا خداوند محلّ حوادث نيست ، منتها « قابل » كه من باشم شرايط وجودى كه برايم لازم است محقّق نبود . من چون مادّى هستم يك شرايط مادّى لازم دارم تا موجود شوم ، من اگر بخواهم موجود شوم بايد پدرم باشد و مادرم هم باشد و آنها نيز اگر بخواهند موجود شوند پدر و مادرشان بايد موجود شوند . به عبارت ديگر عالم مادّه داراى حركت است و حركت امر تدريجى است ، مراتب ماقبل و مابعد دارد . ذاتى حركت اين است كه گذشته و حال و آينده دارد ، و اجزايش در آنِ واحد با هم جمع نمىشوند . براى شما مثالى مىزنم كه مطلب روشن شود :\r\nفرض كنيد كه شما پايين پله ايستاده ايد و تصميم داريد به پشت بام برويد ، شما از اوّل اراده رفتن به پشت بام را كرده ايد و همين اراده شما را به پشت بام مىبرد ، اما چون رفتن به پشت بام توقّف به طى پله دهم دارد و طى پله دهم ممكن نيست مگر اين كه پله نهم طى بشود و پله نهم هم طى نمىشود مگر اين كه پله هشتم طى شود ، يعنى بايد از پله اوّل شروع شود تا به پله دهم برسد ، پس صرف اراده شما براى اين كه روى پشت بام باشيد علّت تامه براى بودن شما روى پشت بام نمىشود ، بلكه شرايط و مُعِدّات مادّى دارد و شرايط آن هم طى ده پله است و طى هر پله اى موقوف به طى پله قبلى است . بنابراين وجود شما در روى پله پنجم مثلاً كه تأخير مىافتد براى اين است كه آن چهار تا پله از اجزاى علّتش مىباشند ، و تا اين علّت كاملاً موجود نشود معلول موجود نمىشود . پس در موجودات مجرّد علّت تامّه وجودشان اراده حق است و حالت منتظره ندارند ، اما در موجودات\r\n","description":"","footnote":"","page_name":" 233 ","page_number":233},
  {"content":"\r\nمادّى باز هم علّتشان اراده حق است اما يك شرايط مادّى دارند ، و اين مسأله اى كه چطور معلول از علّت انفكاك پيدا مىكند در اينجا جوابش داده مىشود . ما كه معلول حق هستيم به شرايط مادّى محتاجيم و شرايط مادّى هم به حركت احتياج دارند و حركت هم تدريجى است ، و اراده حق تعالى علّت تامّه نيست بلكه مقتضى است و شرايط زمانى مادّه از اجزاى علّت وجود مىباشند . بايد حركت در مراتب مختلف مادّه انجام شود تا تمام اجزاى علّت تامّه وجود موجود مادّى محقّق شود . و لذا مىگويند مادّيات مسبوق به مادّه و مدّت مىباشند و مادّه حركت و زمان مىخواهد ، و زمان ميزان و مقدار حركت است . پس نقص در « فاعل » كه خدا باشد نيست ، بلكه نقص در « قابل » است ; يعنى ما كه مىخواهيم قبول فيض حق كنيم مشكل داريم ; چون مادّى هستيم و محدوديم ، حركتمان تدريجى و وجودمان ضعيف است ، و ضعف ما به همين است كه نمىتوانيم ثابت بمانيم و وجودى لغزنده داريم .\r\nيكى از مسائلى كه در فلسفه خيلى مهم است و روى آن تكيه مىشود ربط حادث به قديم است . با توجه به اين كه صفات خداوند عين ذاتش مىباشند و علّت وجود ماست ، ما كه حادث هستيم چطور به قديم مربوط مىشويم ؟ در صورتى كه معلول از علّت تامّه قابل انفكاك نيست . اگر علّت تامّه موجود شد معلول هم بايد موجود شود . نمىشود ما آتش را روشن كنيم ولى آتش حرارت ندهد و بعد حرارت خود را بدهد ، بلكه آتش علّت حرارت است ; يا چراغ كه روشن مىشود نورش همراه آن مىباشد .\r\nدر جواب اين اشكال كه در فلسفه عنوان مىكنند و در حقيقت بين معلول و علّت فاصله ايجاد شده است مىگويند : در موجودات مادّى نقص در « قابل » است ، در « فاعل » نقص نيست . علم و اراده و قدرت خدا ازلى است و خدا از ازل هم نسبت به ما اراده داشته ، اصلاً خدا اراده هاى مختلف ندارد . همه نظام موجود\r\n","description":"","footnote":"","page_name":" 234 ","page_number":234},
  {"content":"\r\n\r\nوابسته به يك اراده حق است . قرآن مىفرمايد : ( و ما امرنا الاّ واحدة كلمح بالبصر ) ( 1 ) نيست امر ما مگر يكى ، مانند چشم به هم زدن .\r\nامر خداوند يكى بيشتر نيست . خداوند متعال از ازل به همه چيز اراده كرده و به همه چيز علم دارد و به همه ريز و درشت اين عالم كه بتدريج موجود مىشود آگاه است ، حتى به كوچكترين حركات و سكنات و امورى كه به ذهن ما خطور مىكند علم دارد . اما چطور شده است كه اينها حالا موجود شده اند ؟ براى اين است كه اراده حق تعالى علّت تامّه نيست ، بلكه قابل بايد مستعد شود تا موجود شود . اراده باطنى شما و طى نُه پله شما را به پله دهم مىرساند . شرايط وجود ما مادّى و زمانى است و زمان در ذاتش تدريج دارد و اجزائش در آنِ واحد جمع نمىشود .\r\nبُعد چهارم موجودات مادّى از ديدگاه صدرالمتألهين\r\nالبته اين را به شما بگويم كه زمان يك چيز زائد بر شىء نيست . من يك روز عبارتى از مرحوم صدرالمتألهين در درسهاى نهج البلاغه نقل كردم كه از كلمات خيلى بزرگ آن مرحوم در سيصد و پنجاه سال پيش است و ايشان معاصر دكارت بوده و البته با دكارت ارتباط نداشته است ; يك فيلسوف شرقى كه در كهك قم حدود سيصد سال پيش اسفار مىنوشته مىگويد :\r\nاجسام عالم مادّه دو بُعد دارند : بعد مكانى و بعد زمانى ; بعد مكانى ، طول و عرض و عمقى است كه اجسام دارند ، هر موجود مادّى طول و عرض و عمق دارد ، آنوقت ايشان زمان را بعد جسم و ذاتى جسم مىداند ، ما جزء ذاتمان است كه در اين زمان باشيم ; يعنى اگر من هزار سال پيش بودم ديگر من نبودم . ايشان به اين شكل تعبير مىكند كه « فللجسم امتدادان » يعنى جسم دو امتداد دارد : امتداد\r\n\r\n","description":"","footnote":"\r\n1 - سوره قمر ، آيه 50\r\n","page_name":" 235 ","page_number":235},
  {"content":"\r\n\r\nمكانى و امتداد زمانى ; و مرادش به امتداد همان « بُعد » است . بنابراين هر موجودى با حفظ تمام خصوصيات مادّى و دو بعد مكانى و زمانى مخصوص به خود مورد علم و اراده حق تعالى مىباشد ، و اگر ابعاد زمانى و مادّى آن گرفته شود چيز ديگر خواهد شد .\r\nدر هر صورت برگرديم به اصل خطبه . اگر در جمله : « احال الاشياء لاوقاتها » كلمه « احال » باشد ، يعنى خدا تحويل و تغيير داده است موجودات را « لاوقاتها » يعنى هر كدام را در يك زمانى موجود كرده كه شرايط مادّى و زمانى آن موجود شود . بعضى هم گفته اند « اَحالَ » متعدّىِ « حالَ » و به معناى « جست » است ; « حالَ زيد على الفرس » يعنى زيد روى اسب جست . « اَحالَ » يعنى سبب جستن شد يعنى جهاند ; خداوند مثل اين كه هر چيزى را سر زمانش جهانده است . و اگر « اجال » باشد ، يعنى جولان داد و تغيير و حركت داد . اگر « اجّل » باشد ، از مادّه « اَجَل » است يعنى براى هر كدام از موجودات وقتى قرار داد ، « اَجَل » به معناى مدّت است . اگر « احلّ » باشد ، يعنى آن چيز را خداوند سر زمان و وقتش نازل كرد .\r\nپيش از اين گفتيم در نسخه هايى از نهج البلاغه هر چهار صورت « أجّل ، أحال ، أحَلّ و أجال » نقل شده است . هر كدام از اين چهار عبارت باشد مسأله حركت را مىفهماند . موجودات مادّى مسبوق به حركت و زمانند ، يعنى شرايط مادّى و زمانى بايد موجود باشد تا وجود پيدا كند .\r\nسازش بين اجزاى مخالف عالم\r\n« وَلائَمَ بَينَ مُخْتَلِفَاتِهَا »\r\n( و خداوند بين مختلفات اين عالم التيام داده است . )\r\nدر عبارت « لاََمَ » هم خوانده شده كه اگر اين طور باشد مجرّد است ، و اگر « لائم » باشد از باب مفاعله است ; يعنى خداوند التيام داده است بين مختلفات اين عالم .\r\n","description":"","footnote":"","page_name":" 236 ","page_number":236},
  {"content":"\r\n\r\nدر سابق به چهار صفت حرارت ، برودت ، يبوست و رطوبت معتقد بودند ; و به عناصر اربعه ( آب ، هوا ، آتش و خاك ) قائل بودند ; ولى بر حسب علم جديد عناصر خيلى زيادتر از اينها هستند ، و حتى اينها را كه عناصر مىدانسته اند خودشان مركّب از عناصر ديگرى هستند ، مثلاً اكسيژن و هيدروژن دو موجود مختلف اند كه با هم تركيب شده اند و آب را تشكيل داده اند . اين موجودات را كه هر كدام يك خاصيت مخصوص دارند خدا با هم ملايم و جفت و جور كرده است .\r\nمى توانيم « مختلفات » را مختلفات مادّى فرض كنيم ، مثل همين اكسيژن و هيدروژن و مولكولها و اتمهاى مختلف چيزها .\r\nو يا بگوييم « مختلفات » منظور موجودات مادّى و مجرّد است كه خدا بين آنها هم يك نحو التيام قرار داده است . آن طور كه صدرالمتألهين در باب نفوس حيوانى و انسانى عقيده دارد كه همين موجود مادّى در اثر حركت و تكامل به سرحدّى مىرسد كه يك مرتبه تجرّد پيدا مىكند ، و ما هم موجودات مادّى هستيم و هم مجرّد ، و نفس ما هم جنبه مادّى و هم جنبه تجرّدى دارد و اين مجرّد و مادّه به هم آميخته است . مجرّد به منزله ميوه مادّه است . درخت سيب حركت مىكند ، شكوفه مىدهد ، شكوفه سيب مىشود و يك روز سيب از درخت جدا و مستقل مىشود ، نفس ما هم كه محصول عالى مادّه بدن ماست در اثر تكامل به سرحدّ تجرّد رسيده و روزى كه بميريم نفس از بدن جدا شده مستقل مىشود . پس خدا بين موجودات مختلف اين عالم - مادّى ها و مجرّدها - توافق قرار داده است .\r\nآثار ذاتى اشياء\r\n« وَغَرَّزَ غَرَائِزَهَا »\r\n( و هر طبيعت را اثرى مناسب خود داد . )\r\nهر يك از افراد انسان و حيوان يك غريزه دارد . « غَرَزَ » اصل معنايش فرو كردن\r\n","description":"","footnote":"","page_name":" 237 ","page_number":237},
  {"content":"\r\n\r\nاست ، مثلاً مىگويند : « غرز العود » يعنى چوب را به زمين فرو كرد . اين غريزه هايى كه در انسان هست مثل اين است كه در مغز انسان فرو رفته و جزء ذات اوست ، غرايز جزء عوارض نيست ، بعضى چيزها جزء عوارض است ; مثل رنگ كه به چيزى مىزنند ، رنگ پس از مدّتى پاك مىشود ، اما غرايز و افكار و اميال جزء ذات انسان است ، اصلاً انسان همان انديشه ها و غرايز است . ملاّى رومى مىگويد :\r\n« اى برادر تو همه انديشه اى * مابقى خود استخوان و ريشه اى\r\nگر بود انديشه ات گل ، گلشنى * ور بود خارى ، تو هيمه گلخنى » ( 1 )\r\nغرايز اصلاً ذاتى ما مىباشند ، يكى ذاتاً آدم ترسويى است و يكى ذاتاً شجاع ، يكى ذاتاً خودخواه و يكى متواضع است ، اين غرايز البته با رياضت قابل تغيير مىباشند ، زيرا هر كدام علّتى داشته اند و اين جور نيست كه خدا خواسته كه چنين باشند تا مسأله جبر لازم آيد . « غرّز غرائزها » مثل اين است كه بگوييم « نوّر الانوار » نور را خدا نور كرد ; ابن سينا مىگفت : « ما جعل الله المشمش مشمشاً و لكن اوجده » ( 2 ) خداوند زردآلو را زردآلو نكرد بلكه خلقش كرد . در اينجا هم مراد همين است ، يعنى اين غرايز را خدا در ما خلق كرده ، البته علل مادّى و طبيعى دارد اما اين علل مادّى و طبيعى هم بالاخره به خدا منتهى مىشود . غرايز ويژه افراد ، معلول وراثت از پدر يا مادر و غذاها و از محيط تربيتى و مربّى و رفيق و . . . است ، تمام اينها منشأ كسب صفات و اميال است و جزء نظام وجود مىباشد كه برگشت همگى به خداست .\r\nرابطه روح و جسم\r\n« وَاَلْزَمَهَا اَشْبَاحَهَا »\r\n( و آن غرايز را در ذات و جسم آنها نهاد . )\r\n\r\n","description":"","footnote":"\r\n1 - مثنوى ، دفتر دوّم ، بيت 278\r\n2 - منظومه سبزوارى ، ص 56\r\n","page_name":" 238 ","page_number":238},
  {"content":"\r\n\r\nغرايز ، اميال ، افكار و انديشه ها در حقيقت يك امور معنوى هستند و به چشم نمىآيند ; مثلاً ترسو يا شجاع بودن كسى جزء اخلاق است كه در ذات اوست و يك جنبه معنوى است كه با موجودات مادّى توأم است .\r\nانسان بدنى دارد كه به چشم مىآيد ، اين بدن را حضرت اميرالمؤمنين ( عليه السلام ) به « شَبَح » تعبير كرده است كه جمعش « اشباح » و به معناى چيزى است كه به چشم مىآيد و با همين چشم مادّى ديده مىشود . خداى تعالى غرايز را با بدنها و جسمهايى كه اين غرايز در آنها هستند ملازم قرار داده است و در يكديگر تأثير و تأثّر دارند . روح نسبت به بدن چنين نيست كه دو موجود جداى از يكديگر باشند ، مثل راكب و مركوب نيستند كه دو موجود باشند بلكه يك موجودند و بين روح و مادّه يك نوع وحدتى وجود دارد .\r\nعلم ازلى خداوند به نظام وجود\r\n« عَالِماً بِهَا قَبْلَ ابْتِدَائِهَا »\r\n( پيش از آن كه بيافريند به آنها دانا بود . )\r\nموجودات مادّى هر كدام در يك زمانى موجود شده اند ، اما چنين نيست كه وقتى آنها خلق شدند خداوند به آنها علم پيدا كند . بلكه خدا از ازل به آنها علم داشته است ، زيرا خدا حادث نيست و محلّ حوادث هم نمىشود ، يعنى تجدّد در ذات او راه ندارد .\r\nضمير در « بها » را مىشود به غرايز و اشباح برگردانيم و مىشود كه به خود اشياء برگردانيم ، يعنى خداوند به همه اشياء و موجودات قبل از آن كه آنها را خلق كند علم داشته است ; و علّت اين كه در اينجا تعبير « ابتداء » را به كار برده اين است كه اين موجودات سابقه نداشته اند ، بلكه خداوند خلقت اين موجودات را ابتدا كرده است ، يعنى اصلاً نبوده اند و خدا آنها را از عدم به وجود آورده است .\r\n","description":"","footnote":"","page_name":" 239 ","page_number":239},
  {"content":"\r\n\r\n« مُحِيطاً بِحُدُودِهَا وَانْتِهَائِهَا »\r\n( خداوند به حدود و انتهاى موجودات احاطه دارد . )\r\nشايد مقصود از « حدودها » حدود مكانى باشد ; مثلاً موجودى دو متر عرض ، سه متر طول و يك متر عمق دارد ، يك مقدار ظرفيت دارد . « انتهائها » يعنى تا چه وقت عمرش باقى است ; مثلاً ما كى متولّد مىشويم ، چه وقت مىميريم و مجموع سنوات زندگى ما چقدر است ، به چه اجلى مىميريم و . . . همه اينها را خداوند از ازل مىدانسته است .\r\nنحوه احاطه خداوند\r\nاحاطه خدا بر دو نوع است : احاطه به حسب قدرت و احاطه علمى . هر دو احاطه ممكن است در اينجا مراد باشد . احاطه به حسب قدرت را تعبير به « قيّوم » هم مىكنند ، خداوند « قيّوم » است و ما « مُتقوّم » به ذات حق هستيم ; يعنى قدرت خداوند احاطه بر قدرت و حتى خواست ما دارد ، در قرآن شريف آمده است : ( و ما تشاؤن الاّ ان يشاء اللّه ) ( 1 ) شما چيزى را نمىخواهيد مگر اين كه خدا بخواهد . بعد مىفرمايد :\r\n« عَارِفاً بِقَرَائِنِهَا وَاَحْنَائِهَا »\r\n( خداوند شناسا و آشنا به نفوس و جوانب آنهاست . )\r\nابن ابى الحديد معتزلى درباره « بقرائنها و احنائها » مىگويد : « قرائن » جمع « قَرونة » مىباشد و « قَرونة » يعنى نفس خود شىء ، و « احناء » هم جمع « حِنو » به معنى جانب شىء است ; يعنى خداوند به نفوس اشياء و به جوانب اشياء احاطه دارد ، خدا به جنبه هايى كه وابسته به شىء است احاطه دارد . ( 2 )\r\n\r\n","description":"","footnote":"\r\n1 - سوره انسان ، آيه 30\r\n2 - شرح ابن ابى الحديد ، ج 1 ، ص 81\r\n","page_name":" 240 ","page_number":240},
  {"content":"\r\nولى بسيارى از شارحان گفته اند : « قرائن » جمع « قرينة » هم مىتواند باشد ، ( 1 ) « قرينة » يعنى يك چيزى كه مقرون به شىء است ، يعنى خدا همين طور كه به خود اشياء علم دارد به چيزهايى هم كه مقرون يعنى متصل به آنهاست آشنا و آگاه است . خلاصه خداوند تبارك و تعالى همان گونه كه به من علم دارد ، به صفات من هم علم دارد ، به فعل من هم علم دارد ، به رفيق من هم علم دارد ، به خاطره هاى ذهنى من هم علم دارد ، به انديشه و فكر من هم علم دارد . پس عبارت بدين معناست كه خداوند از ازل به نفوس اشياء و جوانب اشياء آگاه بوده ، يا اين كه خداوند آشنا و آگاه است به آنچه كه قرين موجودات است .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - منهاج البراعة ، ج 1 ، ص 352 ; و شرح ابن ميثم ، ج 1 ، ص 133\r\n","page_name":" 241 ","page_number":241},
  {"content":"\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nخطبه 1\r\n( درس 12 )\r\nمادّه اوّليّه اين عالم چه بوده ؟\r\nنظر متكلّمين و فلاسفه درباره مادّه اوّليّه\r\nنظريات ديگران در اين مورد\r\nجمع ميان روايات و نظريات دانشمندان\r\nمادّه اوّليّه از نظر ظاهر قرآن\r\n","description":"","footnote":"","page_name":" 243 ","page_number":243},
  {"content":"\r\n\r\n","description":"","footnote":"","page_name":" 244 ","page_number":244},
  {"content":"\r\nبسم الله الرحمن الرحيم\r\n« ثُمَّ اَنْشَأَ سُبْحَانَهُ فَتْقَ الْاَجْوَاءِ »\r\nدر درسهاى گذشته خطبه اوّل نهج البلاغه مطرح بود . يك قسمت از اين خطبه راجع به ذات بارى تعالى و توحيد و صفات حق تعالى بود . راجع به خداوند در سه جهت بحث مىشود :\r\n1 - اصل وجود خدا و ذات او .\r\n2 - صفات ، « صفات ثبوتيه » يعنى صفات كماليه كه خدا دارد و « صفات سلبيه » يعنى صفاتى را كه خدا ندارد .\r\n3 - افعال ، يعنى كارهاى خدا كه همان خلق كردن موجودات و تدبير آنهاست اعم از موجودات مجرّد و مادّى ، و موجودات مادّى ارضى و سماوى هستند .\r\nدر اين خطبه حضرت على ( عليه السلام ) راجع به هر سه قسمت بحث مىكند . و ما آن قسمت هايى كه مربوط به ذات و صفات خدا بود در درسهاى پيش عرض كرديم . يك قسمت هايى هم از افعال خدا را حضرت در وسط ذكر فرمودند . مثلاً در آنجا كه فرمودند : « فطر الخلائق بقدرته » خداوند شكافت و خلق كرد مخلوقات را به قدرت خودش « و نشر الرّياح برحمته ، و وتّد بالصّخور ميدان أرضه » كه خلقت باد و كوهها\r\n","description":"","footnote":"","page_name":" 245 ","page_number":245},
  {"content":"\r\n\r\nرا حضرت ذكر كرده اند و . . . در اينجا هم حضرت مىفرمايد :\r\n« ثُمَّ أَنْشَأَ سُبْحَانَهُ فَتْقَ الْاَجْواءِ . . . »\r\n( پس از آن خدا جوّها و آب و باد و آسمان و زمين را خلق كرد . )\r\nدر كلام عرب « ف‍ » و « ثمّ » هر دو براى ترتيب است ، منتها اگر چيزى بلافاصله مرتّب بر ديگرى باشد « ف‍ » مىآورند ، و اگر يك چيزى با فاصله مرتّب بر ديگرى باشد « ثمّ » مىآورند . بنابراين ظاهر كلام حضرت اين مىشود : آن قسمتى كه بعد از « ثمّ » واقع شده از شكافتن فضا و خلقت آب و آسمان ، خلقت آنها بعد از خلقت بادها و كوهها باشد ، و چون « ثمّ » آورده يعنى خيلى بعد از آنها خلق شده ، در صورتى كه اين طور نيست و خلقت آسمان و زمين قبل از كوههاست ; اما بيشتر شارحان ذكر كرده اند ( 1 ) كه درست است معمولاً « ف‍ » و « ثمّ » براى ترتيب مىآيد ، اما گاهى اوقات ترتيب به حسب ذكر است ، يعنى در مقام بيان كردن است ، چون اين مطلب متأخّر از مطلب جلو بيان شده صحيح اين است كه « ف‍ » يا « ثمّ » بياوريم .\r\nدر واقع اين طور مىشود : بعد از آن كه آن مطلب را گفتيم حالا اين مطلب را مىگوييم ، نه آن كه خلقتى كه حالا مىخواهيم بگوييم بعد از خلقت هاى قبلى است . پس تحقّق مفاد اين جملات بعد از مفاد آن جمله ها نيست ، بلكه تنها ذكرشان بعد از آنهاست ، زيرا پس از اين كه حضرت ذات و صفات خدا را بيان كرد و در ضمن نيز بعضى از انواع خلقت را ذكر كرد آنوقت مىفرمايد : حالا مطلب تازه اى را مىخواهيم بگوييم ; پس اين « ثمّ » براى تراخى به حسب ذكر در كلام است نه واقع و خارج .\r\nمادّه اوّليّه اين عالم چه بوده ؟\r\nدر اينجا اوّل اجمال فرمايشات حضرت را ذكر مىكنم و سپس تفصيل آن را\r\n\r\n","description":"","footnote":"\r\n1 - منهاج البراعة ، ج 1 ، ص 371 ; شرح ابن ابى الحديد ، ج 1 ، ص 84 ; و شرح ابن ميثم ، ج 1 ، ص 138\r\n","page_name":" 246 ","page_number":246},
  {"content":"\r\n\r\nاز روى عبارت با نكات عبارتى كه دارد بيان مىكنم . خلاصه آن چيزى كه حضرت مىفرمايد اين است : خداوند جوّ و فضاى وسيعى را خلق كرد و در آن جوّ و فضاى وسيع آبى را خلق كرد و اين آب روى باد قرار گرفته است . يعنى در حقيقت خدا در فضا بادى را خلق كرد و روى آن باد مايعى را كه به صورت آب بوده خلق كرده است كه آن باد از زير فشار آورده و آب را نگاه مىدارد تا اين آب ثابت بماند ، سپس باد دوّمى را خلق فرمود كه اين باد آب را با فشار به هم مىزند و در نتيجه امواج زيادى ايجاد مىشود ; اين امواج به هم مىخورد ، و در اثر اين برخورد كفهايى پيدا مىشود كه در حقيقت كفها عبارت از همان ذرّات آبى است كه متصاعد مىشود . ظاهر اين عبارت اين است كه از همان كف آسمانها خلق شد ، ولى از بعضى از روايات كه يكى از آنها هم از خود حضرت على ( عليه السلام ) است استفاده مىشود كه از كفها بخارهايى متصاعد شد كه به صورت دود بود ; ( 1 ) شما مىبينيد كه وقتى بخار زيادى متصاعد شود به چشم انسان مثل دود مىماند ; از اين روايت استفاده مىشود كه از قسمت هايى از كف كه به صورت بخار درنيامده بود زمين خلق شد ، و از آن بخارى كه به صورت دود بود آسمانها خلق شد .\r\nاگر اين فرمايش حضرت را با روايات ديگر كه يكى از آنها از خود ايشان است جمع بندى كنيم ، نتيجه اش اين مىشود كه اصل عالم مادّه ، آب بوده است . ( 2 )\r\nنظر متكلّمين و فلاسفه درباره مادّه اوّليّه\r\nمتكلّمين مىگفتند ما به ظاهر كلمات حضرت نظر مىكنيم بدون آن كه تصرفى\r\n\r\n","description":"","footnote":"\r\n1 - تفسير منسوب به امام عسگرى ، ص 144 ; و منهاج البراعة ، ج 1 ، ص 398\r\n2 - ظاهر آيه 7 سوره هود ( و كان عرشُهُ على الماء . . . ) نيز همين است ، زيرا عرش خداوند كنايه از قدرت و مصدر امور اوست . در حقيقت آغاز اظهار قدرت خداوند در تكوين و تشكيل عالم مادّه از آب بوده است . و مقصود از آب چنانچه حضرت استاد مدّظلّه احتمال داده اند مادّه مذابى است كه مايع مىباشد .\r\n","page_name":" 247 ","page_number":247},
  {"content":"\r\nدر آنها بكنيم ، چون خداوند بر همه چيز قادر است ممكن است آب را خلق كند و به همين ترتيب از آب زمين و آسمانها خلق شود . بنابراين متكلّمين ظاهر اين الفاظ را اخذ كردند .\r\nشايد فلاسفه نمىتوانسته اند اين مطلب را هضم كنند ، لذا مجبور شدند آن را توجيه كنند ; و من اگر بخواهم تفصيل توجيه فلاسفه را براى شما بگويم طولانى مىشود و شايد مفيد هم نباشد . اما اجمالش اين است كه مىگفتند ما دو عالم داريم : يكى عالم خلق ، كه عبارت از عالم مادّه است ; و ديگر عالم امر ، كه عبارت از عالم مجرّدات است .\r\nآيه شريفه هم مىگويد : ( الا له الخلق و الامر ) ( 1 ) از براى خداست خلق و امر ، مىگفتند : در اين آيه مراد از « خلق » يعنى عالم طبيعت ، و مراد از « امر » يعنى عالم مجرّدات ، و به اين علّت عالم امر مىگويند كه به صرف امر حق تعالى موجود مىشود و حالت منتظره اى ندارد ، بر خلاف عالم مادّه كه احتياج به گذشت زمان دارد ; زيرا عالم طبيعت مسبوق به مادّه و مدّت است . هر يك از موجودات عالم مادّه كه بخواهد موجود شود بايستى كه شرايط مادّى و شرايط زمانى آن محقّق شود .\r\nبنابر توجيه اينان در آنجا كه حضرت مىفرمايد : « خداوند يك فضاى وسيعى را خلق كرد » مراد از فضاى وسيع عالم عقول و مجرّدات است ، از آن جهت كه عالم عقول و مجرّدات از جهت وجودى خيلى وسعت دارد . و اين كه بعد مىگويد : « در اين فضاى وسيع باد خلق شد » مراد از باد همان امر حق است ، از باب اين كه همين طور كه باد سريع است و نفوذ دارد امر حق هم نفوذ دارد . و مراد از آب فيض حق تعالى است ; فيض حق كه شامل تمام عوالم وجود چه عالم عقول و\r\n\r\n","description":"","footnote":"\r\n1 - سوره اعراف ، آيه 54\r\n","page_name":" 248 ","page_number":248},
  {"content":"\r\n\r\nچه عالم مادّه مىشود . و اين كه حضرت مىفرمايد : « آب به هم برخورد و در اثر آن زمين و آسمان خلق شد » مراد اين است كه آن عالم عقول در اثر كسب فيض كه از حق تعالى مىكنند ، خودشان افاضه دارند و از افاضه آنها عالم مادّه كه زمين و آسمانهاست خلق شده است . فلاسفه چنين توجيهاتى كرده اند . اگر كسى اهل مطالعه باشد در شرح نهج البلاغه ابن ميثم ( 1 ) نظر فلاسفه را نقل كرده است ، ما حالا نمىتوانيم بگوييم كه تا چه اندازه درست يا نادرست است ، بالاخره بيانات مفصّلى دارند .\r\nنظريات ديگران در اين مورد\r\nالبته نظريات ديگرى نيز راجع به خلقت موجودات مادّى گفته شده است ، ( 2 ) از جمله اين كه مادّه خورشيد و ستارگان و زمين و . . . مادّه مُذاب ، داغ و گرم و روان و متحرّكى بوده كه در اثر شدّت حركت ، قطعه هايى از آن مادّه مذاب جدا شده و اين قطعه ها به صورت زمين و ماه و . . . كه در منظومه شمسى است در آمده است . همين زمين ما كه يكى از ستارگان خورشيد است يك قطعه اى از همان مادّه مذابى است كه از آن جدا شده و بعد در اثر مرور زمان پوسته روى آن منجمد شده و به صورت زمين در آمده است . پس منظور از آب مادّه مذاب روان است .\r\nيك چنين نظريه اى اجمالاً براى خلقت آسمان و زمين ذكر شده و منافات ندارد با آن حرفى كه متكلّمين سابق مىگفتند كه مادّه تمام عالم مادّه به اصطلاح « اجزاء لايتجزّى » است كه ذيمقراطيس مىگفته است و بعداً به آن اتم گفتند و مىگويند اتم مركّب از الكترون و پروتون است ; زيرا آن مادّه مذاب مركّب از همين\r\n\r\n","description":"","footnote":"\r\n1 - شرح ابن ميثم ، ج 1 ، ص 138\r\n2 - براى آگاهى بيشتر از نظريات علما درباره خلقت موجودات مادّى به شرح ابن ميثم ، ج 1 ، ص 138 - 155 رجوع شود .\r\n","page_name":" 249 ","page_number":249},
  {"content":"\r\n\r\nذرّات اتم شده . پس ممكن است كسى بگويد : اصل عالم مادّه اتم است و الكترون و پروتون ، يا اين كه گفته شود كه همان مادّه مذاب است ; براى اين كه مادّه مذاب از همين اتمها و همين اجزاء لايتجزّى تشكيل شده است . البته اجزاء لايتجزّى هم غلط است ، زيرا هيچ چيز در عالم مادّه غيرمُتجزّى نيست ، هر چيز هرچند كوچك باشد قابل تجزيه است . در هر حال چنين نظريه اى نيز هست ، كه عالم مادّه نخست مادّه مذابى بوده كه در صورت مانند آب روان است .\r\nجمع ميان روايات و نظريات دانشمندان\r\nما دليل نداريم كه وقتى حضرت على ( عليه السلام ) مىفرمايد اصل عالم آب بوده ، آب را همين آبى كه از اكسيژن و هيدروژن تشكيل شده بدانيم ، بلكه ممكن است منظور حضرت همان مادّه مذاب باشد و ايشان در آن زمان نمىتوانسته اند صريحاً بگويند ، و به همين علّت تعبير به آب كرده اند ، چون مادّه مذاب هم مانند آب است . و اين باد را كه حضرت مىگويد بر آن مسلّط شد ، ممكن است مراد باد اصطلاحى نباشد ، بلكه همان نيرو و قوه محرّكه اى باشد كه اين مادّه مذاب را سريع حركت مىدهد ، و به قول اينها مىگويند : در اثر شدّت حركت تكه هايى از آن جدا شده و به صورت اقمار و ماه و زمين و . . . در آمده است .\r\nدر اين صورت فرمايش حضرت امير ( عليه السلام ) با اين نظريه و تئورى جديد منافات ندارد ، اصل عالم مادّه به فرمايش حضرت آب و يا به گفته اينها مادّه مذاب بوده است . حضرت هم مىفرمايد : در اثر حركت كف ايجاد شد ، و منظور از كف همان ذرّاتى است كه از آن متصاعد و سپس از آن جدا شده و زمين ما هم همان مادّه مذاب بوده است و بعد روى آن بسته شده است ، و اين مطلب قابل تطبيق با اين نظريه است كه ذرّاتى از مايع مذاب جدا شده و به صورت زمين درآمده است ; رواياتى از ائمه ( عليهم السلام ) هم حول و حوش همين مطلب داريم ; مثلاً روايتى از\r\n","description":"","footnote":"","page_name":" 250 ","page_number":250},
  {"content":"\r\n\r\nامام باقر ( عليه السلام ) نقل مىكنند : « قال : لمّا اراد الله سبحانه و تعالى ان يخلق السّماء امر الرّياح فضربن البحر » وقتى خدا خواست آسمان را خلق كند به بادها دستور داد دريا را به هم زدند . حالا معلوم نيست منظور از دريا همين اقيانوسها باشد ، « بحر » يعنى مركز آبى كه خيلى زياد بوده است ; « حتى ازبد فخرج من ذلك الموج و الزّبد دخان ساطع من وسطه » تا اين كه به كف افتاد - « زَبَد » يعنى كف ، و علّت اين كه به كره زَبَد مىگويند اين است كه كره كف و خلاصه اى است كه در اثر به هم زدن ، بالاى دوغ قرار مىگيرد - از اين موج و از اين كف ، دودى كه از وسط بحر ساطع بود خارج شد « من غير نار » ( 1 ) دود بود اما آتش نبود . مىشود از بخار تعبير به دود كرد ، به طور كلّى چيزى كه از آب بالا مىآيد همان بخار است .\r\nمادّه اوّليّه از نظر ظاهر قرآن\r\nقرآن نيز در مورد خلقت آسمان مىفرمايد : ( ثمّ استوى الى السّماء و هى دخان ) ( 2 ) خدا توجّه نمود به خلقت آسمان در حالى كه دود بود ; و در اين روايت تصريح مىكند كه دود بدون آتش . و معلوم است آنچه از آب بالا مىرود همان بخار است ، چون بخار غليظ شبيه دود است به آن دود نيز گفته مىشود . « فخلق الله منه السّماء » خداوند آسمان را از آن خلق كرد .\r\nدر بعضى روايات ديگر آمده كه از خود آن كف زمين را ايجاد كرد . پس از كف آنچه بالا رفته و به صورت دخان و بخار در آمده آسمان شد ، و آن قسمتى كه باقى ماند به صورت زمين درآمد . ( 3 )\r\n\r\n","description":"","footnote":"\r\n1 - شرح ابن ميثم ، ج 1 ، ص 138\r\n2 - سوره فصّلت ، آيه 11\r\n3 - منهاج البراعة ، ج 1 ، ص 397 ; شرح ابن ميثم ، ج 1 ، ص 138 ; همچنين به تفسير نور الثقلين ، ج 4 ، ص 540 ، در تفسير آيه فوق مراجعه شود .\r\n","page_name":" 251 ","page_number":251},
  {"content":"\r\nدر هر صورت فرمايش حضرت امير ( عليه السلام ) اين بود كه : اوّل موجودى كه در عالم مادّه بوده است يك چيز مايعى بوده - حالا به صورت آب بوده يا نه كارى نداريم - اين مايع اوّليّه بر باد مستقرّ بود . بعد حضرت مىفرمايد : باد دوّم آمد و كارش فقط اين بود كه اين آب را به هم بزند ; يعنى مادّه مذاب را به حركت درآورد ، و در اثر شدّت حركت كف بهوجود آمده است ، يعنى در حقيقت تكه هايى از آن جدا شد و به صورت بخارهايى متصاعد شد ، از بخارها آسمان خلق شد ، و از كف آن زمين بهوجود آمد ; اين اجمال فرمايش حضرت بود . البته كلام حضرت به احتمالات گوناگون قابل تفسير است و بر نظريات جديد بهويژه نظريه « سُديم » قابل حمل است ، و نكته مهم محتمل بودن حمل كلمه آب و بخار به مادّه مذاب و گاز است .\r\nوالسّلام عليكم و رحمة الله و بركاته\r\n","description":"","footnote":"","page_name":" 252 ","page_number":252},
  {"content":"\r\n\r\nخطبه 1\r\n( درس 13 )\r\nنظر فلاسفه مشّاء و اشراق در مورد فضا و مكان\r\nنقش باد در تكوين آسمانها و زمين\r\nتمايز اين باد با بادهاى معمولى شناخته شده\r\nنظريه جديد خلقت زمين ، و مقايسه آن با نهج البلاغه\r\nآسمان چيست ؟\r\nجاذبه و دافعه زمين و ستارگان\r\n","description":"","footnote":"","page_name":" 253 ","page_number":253},
  {"content":"\r\n\r\n","description":"","footnote":"","page_name":" 254 ","page_number":254},
  {"content":"\r\nبسم الله الرحمن الرحيم\r\n« وَشَقَّ الْأَرْجَاءِ ، وَسَكَائِكَ الْهَوَاءِ ، فَأَجْرَى فِيهَا مَاءً مُتَلاَطِماً تَيَّارُهُ مُتَرَاكِماً زَخَّارُهُ ، حَمَلَهُ عَلَى مَتْنِ الرِّيحِ الْعَاصِفَةِ ، وَالزَّعْزَعِ الْقَاصِفَةِ ، فَأمَرَهَا بِرَدِّهِ وَسَلَّطَهَا عَلَى شَدِّهِ ، وَقَرَنَهَا اِلَى حَدِّهِ ، الْهَوَاءُ مِنْ تَحْتِهَا فَتِيقٌ ، وَالْمَاءُ مِنْ فَوْقِهَا دَفِيقٌ . ثُمَّ أَنْشَأَ سُبْحَانَهُ رِيحاً اعْتَقَمَ مَهَبَّهَا ، وَأَدَامَ مُرَبَّهَا ، وَأَعْصَفَ مَجْرَاهَا ، وَأَبْعَدَ مَنْشَأَهَا ، فَأَمَرَهَا بِتَصْفِيقِ الْمَاءِ الزَّخَّارِ ، وَإِثَارَةِ مَوْجِ الْبِحَارِ ، فَمَخَضَتْهُ مَخْضَ السِّقَاءِ ، وَعَصَفَتْ بِهِ عَصْفَهَا بِالْفَضاءِ . تَرُدُّ أَوَّلَهُ اِلَى آخِرِهِ ، وَسَاجِيَهُ اِلَى مَائِرِهِ . حَتَّى عَبَّ عُبَابُهُ . وَرَمَى بِالزَّبَدِ رُكَامُهُ ، فَرَفَعَهُ فِى هَوَاء مُنْفَتِق وَجَوٍّ مُنْفَهِق ، فَسَوَّى مِنْهُ سَبْعَ سَماوَات جَعَلَ سُفْلاَهُنَّ مَوْجاً مَكْفُوفاً ، وَعُلْيَاهُنَّ سَقْفاً مَحْفُوظاً ، وَسَمْكاً مَرْفُوعاً ، بِغَيْرِ عَمَد يَدْعَمُهَا ، وَلاَ دِسَار يَنْظِمُهَا ، ثُمَّ زَيَّنَهَا بِزِينَة الْكَوَاكِبِ ، وَضِيَاءِ الثَّوَاقِبِ ، وَأَجْرَى فِيهَا سِرَاجاً مُسْتَطِيراً ، وَقَمَراً مُنِيراً ، فِى فَلَك دَائِر ، وَسَقْف سَائِر ، وَرَقِيم مَائِر »\r\nدر درسهاى گذشته خطبه اوّل نهج البلاغه مطرح بود كه در اين خطبه حضرت على ( عليه السلام ) فرمايشاتى راجع به ذات و صفات خدا داشتند . پس از آن كه بحث ذات خدا و صفات او تمام شد ، حالا حضرت راجع به افعال خدا صحبت مىكند كه افعال خدا عبارت است از همان خلق كردن آدم و عالم ، چه عالم مجرّدات و چه عالم مادّيات از آسمانها و زمين و درياها و ساير موجودات .\r\n","description":"","footnote":"","page_name":" 255 ","page_number":255},
  {"content":"\r\n\r\nحضرت آغاز خلقت عالم مادّه را كه خواستند ذكر كنند فرمودند : خداوند متعال فضا را خلق كرد . « ثمّ انشأ سبحانه فتق الاجواء » سپس خداوند جوّهاى باز را ايجاد نمود .\r\nحضرت جوّ و اطراف فضا را از مخلوقات خدا مىبيند ، و اين مطلب مؤيّد حرفى است كه فلاسفه اشراقى دارند به اين شكل كه فضاى خالى را كه هوا نداشته باشد يك موجود مىگيرند ، منتها از آن به بُعدِ مجرّد تعبير مىكنند ، و يك بُعدِ مادّى هم داريم كه همان موجودات مادّى است .\r\nنظر فلاسفه مشّاء و اشراق در مورد فضا و مكان\r\nفلاسفه مشّاء فضا را يك امر موهوم مىگرفتند و مىگفتند فضا واقعيت ندارد ، و لذا وقتى كه مكان اشياء را مىخواستند تعريف كنند ، مىگفتند مكان هر شىء عبارت است از نسبت ظرف به مظروف يا سطح مُقَعَّر حاوى نسبت به سطح مُحَدَّب مَحوى . مثلاً اگر مىپرسيدند آب در كوزه مكانش كجاست ؟ پاسخ مىدادند سطح مقعّر كوزه كه سطح داخلش باشد مكان آب است .\r\nاما فلاسفه اشراقى مىگفتند مكانِ شىء عبارت است از اين فضا و بُعدِ مجرّدى كه اجسام آن را پُر مىكنند و به اصطلاح اين خَلأاى كه جسم آن را پُر مىكند و بر ابعاد يعنى طول و عرض و عمق جسم منطبق مىشود . از اين رو فلاسفه اشراقى فضا را امرى مخلوق و موجودى واقعيت دار مىدانند . ( 1 )\r\nما اگر اين اطاق را از همه چيز خالى كنيم حتى هوايش ، بالاخره فاصله بين اين ديوارها خودش واقعيتى است ، اين را بُعدِ مجرّد مىگفتند . اين كه حضرت على ( عليه السلام ) مىفرمايد : « خداوند جوّ و فضا را خلق كرد » دليل بر اين است كه يك امر واقعيت دار است ، و همان حرف فلاسفه اشراقى ثابت مىشود كه فضا امر موهومى نيست .\r\n\r\n","description":"","footnote":"\r\n1 - شرح حكمة الاشراق شيرازى ، ص 213\r\n","page_name":" 256 ","page_number":256},
  {"content":"\r\n« ثُمَّ اَنْشَأَ سُبْحَانَهُ فَتْقَ الْأَجْوَاءِ وَشَقَّ الْأَرْجَاءِ ، وَسَكَائِكَ الْهَوَاءِ ، فَأَجْرَى فِيهَا مَاءً مُتَلاَطِماً تَيَّارُهُ مُتَرَاكِماً زَخَّارُهُ ، حَمَلَهُ عَلَى مَتْنِ الرِّيحِ الْعَاصِفَةِ ، وَالزَّعْزَعِ الْقَاصِفَةِ ، فَأمَرَهَا بِرَدِّهِ وَسَلَّطَهَا عَلَى شَدِّهِ ، وَقَرَنَهَا اِلَى حَدِّهِ ، الْهَوَاءُ مِنْ تَحْتِهَا فَتِيقٌ ، وَالْمَاءُ مِنْ فَوْقِهَا دَفِيقٌ »\r\n( سپس خداوند فضاهاى باز را خلق كرد و اطراف را باز نمود ، و هواى متصاعد را پديد آورد ، و در آن آبى روان كرد ، آبى كه موجهايش متلاطم و پى درپى بود و از بسيارى روى هم مىغلطيد ، آن آب را بر پشت باد تندى كه قوى و با صداى بلند بود برنشاند ، پس به باد فرمان داد تا آن آب را بازگرداند و محكم نگاهش دارد ، و در آن مرز بماند ، هواى شكافته در زير باد بود ، و آب جهنده بر بالاى آن روان . )\r\n« سكائك » جمع « سُكاكة » هواى مرتفع در جوّ بالا را گويند . حضرت فرمود : خداوند فضا را خلق كرد و در آن فضا يك باد تندى خلق كرد و بر روى آن باد تند آب را خلق كرد و بعد يك باد دوّمى را خلق كرد كه آن باد دوّم آبها را به هم مىزند و با فشار آب را زير و رو مىكند و در اثر زير و رو شدن اين آبها و حركت زياد آن كفها بالا مىآيد كه متراكم مىشود ; و بعد حضرت مىفرمايد : از آن كفها آسمانها را خلق كرد . ولى روايات ديگرى هست از حضرت على ( عليه السلام ) و از ائمه اطهار ( عليهم السلام ) كه از آنها استفاده مىشود : از آن كف بخارهايى متصاعد مىشود كه آن بخارها به صورت دود بوده است ، دودى كه آتش نبوده ، از آن بخارها آسمانها خلق شد و از خود كف زمين خلق شد .\r\nدر روايتى از امام باقر ( عليه السلام ) نقل شده كه فرموده است : « لمّا اراد اللّه سبحانه و تعالى ان يخلق السّماء امر الرّياح فضربن البحر حتى ازبد فخرج من ذلك الموج و الزّبد دخان ساطع من وسطه من غير نار فخلق منه السّماء » هنگامى كه خداوند اراده كرد آسمان را خلق نمايد به بادها دستور داد دريا را به هم زدند تا كف كرد ، و از اين موج\r\n","description":"","footnote":"","page_name":" 257 ","page_number":257},
  {"content":"\r\nو كف دود بلندى بيرون آمد - بدون آتش - پس آسمان را از آن دود خلق نمود . ( 1 ) و از تورات هم قريب به همين مضمون نقل شده : « ابتداى خلقت جوهرى است كه خدا آن را خلق كرد و سپس به آن جوهر با هيبت نظر كرد و اجزاى آن ذوب شد و به شكل آب در آمد ، سپس از آن آب بخارى همچون دود متصاعد شد كه خدا از آن آسمانها را خلق كرد ، و بر روى آن آب كفى ظاهر شد كه از آن زمين را خلق نمود . » ( 2 )\r\nهمين مضمون نيز در روايتى كه از حضرت على ( عليه السلام ) است وجود دارد : « ثمّ خلق من نور محمد ( صلى الله عليه وآله و سلم ) جوهرة و قسمها قسمين فنظر الى القسم الاول به عين الهيبة فصار ماء عذباً . . . ثمّ نظر الى باقى الجوهرة به عين الهيبة فذابت فخلق من دخانها السّماوات و من زبدها الارضين » ( 3 ) خداوند از نور محمد ( صلى الله عليه وآله و سلم ) جوهرى را خلق كرد و آن را دو قسم كرد ، آنگاه با هيبت به قسم اوّل نگاه نمود پس آب گوارا شد ، سپس به نظر هيبت به باقيمانده آن جوهر نظر كرد آن جوهر ذوب شد ، پس از دودش آسمانها را خلق كرد ، و از كف آن زمينها را خلق نمود . شايد مقصود از نور محمد ( صلى الله عليه وآله و سلم ) عالم مجرّدات و عالم عقول باشد چنانچه در روايات وارد شده كه اوّل مخلوق خداوند عقل است .\r\nبا جمع بندى آنچه كه در نهج البلاغه و حديثى كه از حضرت على ( عليه السلام ) است و نيز روايتى كه از امام باقر ( عليه السلام ) و آنچه از تورات نقل شد ، معلوم مىشود كه وقتى حضرت در اينجا مىفرمايد : « آب » شايد منظور آب معمولى كه مركّب از هيدروژن و اكسيژن است نباشد . زيرا هم در تعبير تورات و هم در كلام على ( عليه السلام ) و نيز در جاى ديگر مىگويد : خدا يك جوهر يا گوهرى را خلق كرد و نظر هيبتى به آن كرد و آن گوهر به مادّه مذاب تبديل شد . اين تقريباً قابل انطباق مىباشد با اين تئورى - البته اين\r\n\r\n","description":"","footnote":"\r\n1 - شرح ابن ميثم ، ج 1 ، ص 138\r\n2 - شرح ابن ميثم ، ج 1 ، ص 138 ; ولى اين مضمون در سفر پيدايش تورات يافت نشد .\r\n3 - منهاج البراعة ، ج 1 ، ص 387\r\n","page_name":" 258 ","page_number":258},
  {"content":"\r\n\r\nفرضيه است و نمىگوييم صددرصد درست است - كه اصل اين عالم و منظومه شمسى را مادّه مذابى مىداند كه در اثر شدّت حركت ، قطعاتى از اين مادّه مذاب جدا شده و اين قطعات به صورت زمين و يا ساير اقمار و ستاره ها در آمده است . زمين هم مادّه مذابى بوده است كه سطح آن بتدريج منجمد شده و به صورت كنونى در آمده است . چنانچه مىگويند اكنون در جوف زمين مادّه مذاب مىباشد .\r\nهمچنين « باد » را كه حضرت مىگويد - و در حقيقت حافظ آن آب بوده است - ممكن است مراد از اين كه اين باد آن آب را به شدّت حركت مىدهد ، همان نيروى محرّكى باشد كه اين عالم طبيعت و مادّه را به حركت در آورده و قهراً در اثر شدّت حركت تكه هايى از آن جدا شده باشد ; و در قسمتى از روايت قبل از حضرت على ( عليه السلام ) چنين بود : « فخلق من دخانها السّماوات و من زبدها الارضين » از دودش آسمانها را خلق كرد و از كفش زمين را . قرآن هم دارد : ( ثمّ استوى الى السّماء و هى دخان ) ( 1 ) خداوند به آسمان توجّه كرد و آسمان از « دخان » يعنى دود خلق شده است . و گفته شد كه در روايت امام باقر ( عليه السلام ) تصريح شده بود كه دود بدون آتش بوده و قهراً با همان بخار غليظ تطبيق مىشود .\r\nنقش باد در تكوين آسمانها و زمين\r\nبه اينجا رسيديم كه حضرت فرمود :\r\n« ثُمَّ أَنْشَأَ سُبْحَانَهُ رِيحاً اعْتَقَمَ مَهَبَّهَا »\r\n( آنگاه خداى سبحان بادى عقيم آفريد . )\r\nقبلاً گفته شد كه فرق است بين خلق و انشاء ، در جايى كه چيزى از چيز ديگر به وجود آمده باشد « خلق » گفته مىشود ، مثل خلقت انسان از نطفه . و اگر چيزى ابتدا از عدم به وجود بيايد به آن « انشاء » مىگويند ; در اصطلاح شعرا هم اگر كسى\r\n\r\n","description":"","footnote":"\r\n1 - سوره فصّلت ، آيه 11\r\n","page_name":" 259 ","page_number":259},
  {"content":"\r\nخودش شعرى را سرود « انشاء » مىگويند ، ولى اگر شعر ديگرى را خواند به آن « انشاد » مىگويند .\r\n« سبحان » مصدر باب تفعيل است و فعل آن كه « سبّحت » است هميشه حذف مىشود ، يعنى تسبيح كردم يا مىكنم خدا را آن جور تسبيحى كه لايق ذات و شأن اوست . - در « سبحانه » در حقيقت خدا را غايب فرض مىكنيم ، يعنى تسبيح مىكنيم آن طور تسبيحى كه لايق اوست - بادى را از كتم عدم به عرصه وجود آورد و وزش اين باد را عقيم قرار داد .\r\n« اعتقم » و « اعقم » هر دو جور خوانده شده است ، اگر « اعتقم » باشد فعل لازم است ، يعنى عقيم است ، و اگر « اعقم » باشد فعل متعدّى است ، يعنى خدا آن را عقيم نمود . و « مَهَبّ » به معناى مصدرى يا اسم زمان و مكان مىباشد ، و اينجا به معناى مصدرى يعنى وزش است . در قرآن است كه : ( و ارسلنا الرّياح لواقح ) ( 1 ) و بادها را ما فرستاديم در حالى كه آبستن كننده هستند .\r\nالبته در « لواقح » دو احتمال وجود دارد كه هر دو بر حسب لغت صحيح است : يك معنى اين است كه بادها آبستن كننده درختها مىباشند ، و ديگر اين كه خود بادها آبستن بارانند ; همه بادها معمولاً اين دو حالت را دارند ، ولى حضرت در اينجا مىفرمايد كه اين باد از آن بادها نيست ، عقيم است و هيچ خاصيتى ندارد و خاصيتش فقط اين است كه آبها را به هم مىزند .\r\n« وَأَدَامَ مُرَبَّهَا »\r\n( و خداوند اين باد را آفريد تا پياپى بوزد . )\r\n« مُرَبّ » اسم مفعول از باب افعال است ، و مصدر ميمى و اسم زمان و مكان آن نيز بر همين وزن است ، و اينجا به معناى مصدرى يعنى ملازم بودن است . بادهاى\r\n\r\n","description":"","footnote":"\r\n1 - سوره حجر ، آيه 22\r\n","page_name":" 260 ","page_number":260},
  {"content":"\r\n\r\nمعمولى كه آبستن هستند دائمى نيستند ، ولى اين باد دائماً وجود داشت . « ادام مُربّها » يعنى خداوند ادامه داد ملازم بودن اين باد را با آب ، يعنى اين باد با آب همواره دوام داشت ، مثل بادهاى دنيا نبود كه گاهى بوزد و گاهى بايستد . اين نيروى محرّكه هيچ وقت وقوف و وقفه نداشت ، دائماً آب را به هم زد تا اين كه كف درست شد ; و عرض كردم كه ممكن است مراد از باد همان نيروى محرّكه اى باشد كه آبها را به هم مىزند - مثل نيروى گريز از مركز و يا نيروى گريز به مركز - و ممكن است كه واقعاً باد بوده است ، ولى نه از سنخ بادهاى معمولى . به هرحال نيرويى بوده است كه اين مادّه مذاب را به حركت درآورده است .\r\nتمايز اين باد با بادهاى معمولى شناخته شده\r\n« وَأَعْصَفَ مَجْرَاهَا »\r\n( و خداوند جريان اين باد را تند و سخت قرار داده است . )\r\n« مجرى » اسم مكان و همچنين مصدر است كه اينجا به معناى مصدرى مىباشد .\r\nاين باد از بادهاى معمولى دنيا نيست ، زيرا بادى است كه مىخواهد از آن آسمانها و زمين خلق شود و مادّه مذاب را به حركت آورد .\r\n« وَأَبْعَدَ مَنْشَأَهَا »\r\n( و مبدأ اين باد هم معلوم نيست و خيلى دور بوده است . )\r\n« منشأ » اسم مكان است ، بادهاى معمولى را مىگويند مثلاً از شمال ايران شروع شد تا شمال تركيه ادامه داشت ، اما اين باد از آن بادهايى است كه مبدأ اوّلى آن به اراده خدا مىرسد و خدا مبدأ و محل نشو و نموّ آن را دور قرار داده است . حالا بادى به اين عظمت چه نقشى دارد ؟ نقش آن اين است كه اين باد آب را به هم بزند و به حركت درآورد .\r\n","description":"","footnote":"","page_name":" 261 ","page_number":261},
  {"content":"\r\n« فَأَمَرَهَا بِتَصْفِيقِ الْمَاءِ الزَّخَّارِ »\r\n( پس خداوند امر كرد اين باد آب عميق و خروشنده را بر هم زند . )\r\n« تصفيق » به معناى دست به هم زدن است . « الزّخّار » جايى را مىگويند كه عمقش زياد باشد ، نظير گودترين نقطه دريا كه عمقش زياد است و ارتفاعش نيز بيشتر است ، در اينجا صيغه مبالغه آورده شده ; « الزّخّار » يعنى آبى كه عميق و پرخروش است .\r\n« وَإِثَارَةِ مَوْجِ الْبِحَارِ »\r\n( و امر كرد اين باد موج درياها را برانگيزاند . )\r\nباد آب را به هم مىزند كه موج پيدا كند ، مانند وقتى كه مَشك را مىزنند تا از دوغى كه داخل آن است كره به دست آيد .\r\n« فَمَخَضَتْهُ مَخْضَ السِّقَاءِ »\r\n( پس آن باد آن آب را مانند به هم زدن مشك به هم زد . )\r\nاين همان كارى است كه گله دارها در هنگام گرفتن كره مىكنند كه مشك را به هم مىزنند و لذا دوغ را « مخيض » مىگويند . « سِقاء » همان مشكى است كه در آن ماست را قرار مىدهند .\r\n« وَعَصَفَتْ بِهِ عَصْفَهَا بِالْفَضاءِ »\r\n( و باد بر سطح آب تند مىوزيد همچون وزيدن در فضاى باز . )\r\nگاهى باد به جسمى برخورد مىكند و از حركتش كاسته مىشود ، اما در فضاى باز چون مانع و رادع ندارد حركت آن خيلى تند است . حضرت مىفرمايد : اين باد با اين كه به آب مىخورد ، اما همين طور كه در فضا خيلى تند حركت مىكند در برخورد با آب نيز اين آب مقاومت در مقابل باد نداشت ، لذا باد خيلى تند بود و آب را با شدّت به هم مىزد .\r\n","description":"","footnote":"","page_name":" 262 ","page_number":262},
  {"content":"\r\n\r\n« تَرُدُّ أَوَّلَهُ اِلَى آخِرِهِ »\r\n( باد اوّل آب را مىبرد تا آخرش . )\r\nيعنى از اين طرف آب را مىزد مىرفت تا آن طرف ، و از آن طرف به اين طرف . اين تعبير با حركت دورانى مناسب است ، كه مثلاً مادّه مذاب شايد حركت دورانى داشته باشد .\r\n« وَسَاجِيَهُ اِلَى مَائِرِهِ »\r\n( و آب ساكن را به طرف متحرّك آن مىبرد . )\r\n« ساجى » اسم فاعل است ، « سجى » به معناى « سكن » است ; و « مائر » اسم فاعل است به معناى متحرّك .\r\nقرآن مىفرمايد : ( و اللّيل اذا سجى ) ( 1 ) سوگند به شب وقتى كه سكون پيدا كرد . حضرت مىفرمايد : آب ساكن را به حركت در مىآورد به طرف متحرّك آن « حتّى عَبّ عبابه » تا اين كه بالاى آب خيلى ارتفاع پيدا مىكرد و آب بالا مىآمد و روى هم قرار مىگرفت و اين مقدّمه بود كه به كف برسد .\r\n« حَتَّى عَبَّ عُبَابُهُ »\r\n( تا اين كه كفها بالا آمد . )\r\n« عَبَّ » به معناى « ارتفع » يعنى تا اين كه بالا آمد ، مراد از « عباب » اين است كه ارتفاع پيدا كرد .\r\nنظريه جديد خلقت زمين ، و مقايسه آن با نهج البلاغه\r\n« وَرَمَى بِالزَّبَدِ رُكَامُهُ »\r\n( و آب متراكم كف انداخت . )\r\n« ركام » يعنى آن كه متراكم است ، منظور اين است كه قسمتى كه روى هم خيلى\r\n\r\n","description":"","footnote":"\r\n1 - سوره ضحى ، آيه 2\r\n","page_name":" 263 ","page_number":263},
  {"content":"\r\nمتراكم بود كف پيدا كرد ، يعنى سرانجام كف بالا آمد و به اصطلاح آن آب كف انداخت . « رمى » به معنى انداختن است . اگر ملاحظه فرموده باشيد پهلوى آبشارها آب خيلى با فشار مىآيد و گاهى اوقات تكه هايى از كفها از آب جدا مىشود و اين با نظريه جديد كه اقمار منظومه شمسى را تكه هاى جدا شده مىداند تطبيق مىكند .\r\n« فَرَفَعَهُ فِى هَوَاء مُنْفَتِق »\r\n( پس آن كفها را در هواى فراخ بالا برد . )\r\nدر اينجا ظاهر نهج البلاغه اين است كه خود اين كف بالا رفت و به صورت آسمانها در آمد ، ولى از عبارت ديگرى كه از حضرت امير ( عليه السلام ) است و از روايت امام باقر ( عليه السلام ) و از تورات - چنانچه گذشت - استفاده مىشود كه از لابلاى كف بخارهايى در آمد و آن بخارها آسمان شد .\r\nروايت امام باقر ( عليه السلام ) دارد كه : « فخرج من ذلك الموج و الزّبد دخان ساطع من وسطه من غير نار فخلق منه السّماء » از ميان موج و كف دودى ساطع شد كه از آتش نبود ، پس خلق نمود از آن دود آسمان را .\r\nدر اينجا اشكال نگيريد كه هوا بر حسب اصطلاح فارسى ما جسمى است مركّب از ازت و اكسيژن ، زيرا هوا در لغت به معناى جوّ يعنى فضاست . در المنجد هوا را اين طور معنا مىكند : « الهوى » جمعه « اهوية » : « الجوّ » ; و بعد هم مىگويد : « الشىء الخالى » ; چيز خالى را هم هوا مىگويند و فضا چون خالى است به آن هوا مىگويند ، بعد مىگويد : « و يطلق الهوا على السّيال الّذى نستنشقه » گاهى اوقات به آن چيز سيّال كه ما استنشاق مىكنيم كه از ازت و اكسيژن تركيب شده هوا مىگويند . اصطلاحى كه ما در فارسى داريم يك معناى مجازى است . چون اين هوايى كه ما استنشاق مىكنيم در فضا قرار گرفته است به علاقه حالّ و محلّ به خود آن هم مىگوييم هوا .\r\n","description":"","footnote":"","page_name":" 264 ","page_number":264},
  {"content":"\r\n\r\nپس به حسب لغت عرب به خلأ هوا مىگويند ، در آنجا هم كه حضرت ( عليه السلام ) مىخواست بگويد خدا جوّ را خلق كرد تعبير به هوا هم كرد و فرمود : « ثم انشأ سبحانه فتق الاجواء . . . و سكائك الهواء » ، « سكائك » قسمت هاى بالاى هواست ، و مقصود از هوا در آنجا هم فضا مىباشد . در اينجا حضرت مىفرمايد : « فرفعه » پس خداوند متعال بالا برد اين كف را « فى هواء منفتق » در يك جوّ باز و شكافته شده و خالى از هر چيز .\r\n« وَجَوّ مُنْفَهِق »\r\n( و در فضاى گسترده آن كفها را بالا برد . )\r\n« منفهق » را اين طور معنا كرده اند : « المنفهق » : « المفتوح الواسع » باز و وسيع ; يعنى در يك جوّ وسيعى خدا اين كف را برد يا آن دودى را كه از اين كف بالا رفته است .\r\nآسمان چيست ؟\r\n« فَسَوَّى مِنْهُ سَبْعَ سَمَاوَات »\r\n( آنگاه خداوند هفت آسمان را از آن خلق كرد . )\r\nحالا مراد از اين هفت آسمان چيست ؟ و آيا واقعاً سقفهاى هفتگانه هست ؟ ما نمىتوانيم به نحو جزم بگوييم كه مثلاً آن بالا يك سقف مانندى نيست ، و شايد هم مراد همان كهكشانهايى است كه از آن تعبير به آسمان شده است . ممكن است خورشيد و منظومه آن قسمتى از كهكشانى باشد كه به آن يك آسمان گفته شده و به هر يك از كهكشانهاى ديگرى كه از ديد ما دور است آسمان ديگرى گفته شود ، علم امروز هم خلاف آن را تاكنون ثابت نكرده است ; اين اندازه هست كه از روايات ما استفاده مىشود كه مخلوقات سماوى خدا بيش از اين چيزهايى است كه افراد فكر مىكنند كه مثلاً هفت آسمان مانند پوست پياز روى هم باشند ، اين طور نيست .\r\n","description":"","footnote":"","page_name":" 265 ","page_number":265},
  {"content":"\r\nاز قرآن و روايات هم به طور اجمال استفاده مىشود كه هفت آسمان هست ، ( 1 ) و تفصيل آن روشن نيست و كلمه السّماء به معناى بالا است ، يعنى هفت قسمت بالا كه اينها بالا قرار گرفتند ، و لذا قرآن مىگويد : ( و انزلنا من السّماء ماء طهوراً ) ( 2 ) يعنى ما نازل كرديم از بالا آب پاكى را ، پس در نتيجه به قسمت بالا مىگويند « سماء » حالا سماء چگونه است و از چه مادّه اى است آيا مثل همين مادّه زمين است يا طور ديگر ، نمىتوانيم نظر بدهيم .\r\n« جَعَلَ سُفْلاَهُنَّ مَوْجاً مَكْفُوفاً »\r\n( پايين ترين آسمانها را موج محدود و ثابتى قرار داد . )\r\nاين آسمان به صورت موج به نظر ثابت مىآيد ، يعنى آسمان پايين در چشم ما مثل موج ثابت مىآيد ، « موجاً مكفوفاً » يعنى جلويش گرفته شده ، به صورت موج هست اما محدود است ، طورى نيست كه تا ابد برود ، به صورت يك موجى كه مكفوف است ، يعنى بازداشته شده از اين كه حركت كند و برود تا متلاشى شود .\r\n« وَعُلْيَاهُنَّ سَقْفاً مَحْفُوظاً »\r\n( و بالاترين آنها يك سقف محفوظى است . )\r\nحالا سقف مثل همين سقفهاى ما كه هيچ سوراخ نداشته باشد هست ؟ اگر فرضاً كهكشان مانندى هم باشد از پايين به صورت يك سقفى به چشم مىآيد .\r\n( و السّقف المرفوع ) ( 3 ) كه در قرآن دارد ، يعنى سقف بالا كه نمىدانيم به چه شكل است ; علم هم نتوانسته اينها را نفى يا اثبات كند . چيزى را كه علم ثابت كرده\r\n\r\n","description":"","footnote":"\r\n1 - اين مطلب در بيشتر تفاسير ، كتب روايى و شرحهاى نهج البلاغه آمده است ; و براى نمونه مىتوان به منهاج البراعة ، ج 1 ، ص 402 ; نور الثقلين ، ج 5 ، ص 365 - 366 ; و مجمع البيان ، ج 5 ( 9 - 10 ) ، ص 310 رجوع كرد .\r\n2 - سوره فرقان ، آيه 48\r\n3 - سوره طور ، آيه 5\r\n","page_name":" 266 ","page_number":266},
  {"content":"\r\n\r\nاين است كه جوّ خيلى وسيع و طولانى است و ستاره هاى زيادى هست . ستاره هايى كه شايد چند ميليون سال نورى طول مىكشد تا نورشان به ما برسد . اما آخر جوّ چيست ؟ كسى تا حال آن را كشف نكرده است و علم روز هم ساكت است ; « علياهنّ » يعنى بالاترين آنها يك سقفى است كه محفوظ است از خلل و از اين كه متلاشى شود .\r\n« وَسَمْكاً مَرْفُوعاً »\r\n( و آن را خيلى بالا قرار داد . )\r\n« سمك » يعنى قسمت بالا ; ( رفع سمكها ) ( 1 ) كه در قرآن هست يعنى سقف آن را بالا برد ; « سَمكاً مرفوعاً » يعنى سقف خيلى بالا .\r\nجاذبه و دافعه زمين و ستارگان\r\n« بِغَيْرِ عَمَد يَدْعَمُهَا »\r\n( اين آسمانها چنين نيست كه سقفى داراى ستون باشد . )\r\nستاره ها و منظومه شمسى و خورشيد وجود دارند ولى ستون براى آنها نزده اند . قرآن مىگويد : ( به غير عمد ترونها ) ( 2 ) بدون ستونى كه شما ببينيد .\r\nمعنايش اين است كه يك قوه و نيرويى هست كه اينها را حفظ مىكند . قوه جاذبه يا ميل به سوى مركز . بالاخره يك نيرويى هست كه آنها را در يك مدار خاصى حفظ مىكند . اين همه ستاره ها و خورشيد و ماه و غيره با اين كه حركت هم دارند با يكديگر برخورد و اصطكاك ندارند ، پس يك نيروى حافظى هست . لذا مىگويد : ستونى كه شما بتوانيد با چشم ببينيد ندارد . « دعامة » يعنى ستون كه حافظ مىشود براى شىء .\r\n\r\n","description":"","footnote":"\r\n1 - سوره نازعات ، آيه 28\r\n2 - سوره رعد ، آيه 2\r\n","page_name":" 267 ","page_number":267},
  {"content":"\r\n« وَلاَ دِسَار يَنْظِمُهَا »\r\n( و چنين نيست كه اينها را به هم ميخكوبى كرده باشند تا منظّم باشند . )\r\nمثلاً يك كشتى براى اين كه اجزائش را به هم متصل كنند ميخ كوبى مىشود . « و لا دسار ينظمها » و نه ميخى كه منظمش كند . « دسار » هم به معنى ميخ است و هم به معنى آن نخهايى كه اجزاى كشتى را گاهى اوقات به وسيله آنها به هم مىبندند . به هرحال احتياج به طناب و ميخ ندارند براى تنظيم و قرار گرفتن در مدار خاص .\r\n« ثُمَّ زَيَّنَهَا بِزِينَة الْكَوَاكِبِ »\r\n( سپس خداوند اين آسمانها را زينت داد به زينت ستاره ها . )\r\nدر اينجا معلوم شد كه اين آسمانها را حضرت غير از ستاره ها گرفته اند ، يعنى يك جوّ بالايى يا فضايى كه خلاصه ستاره ها در آن قسمت قرار دارند .\r\n« وَضِيَاءِ الثَّوَاقِبِ »\r\n( و نورهاى سوراخ كننده . )\r\n« ثقب » معنايش سوراخ است . و چون نور جوّ را سوراخ مىكند و پايين مىآيد لذا به ستاره مىگويند ثاقب ; ( النّجم الثّاقب ) ( 1 ) يعنى ستاره اى كه نورش فضا را سوراخ مىكند و به شما مىرسد .\r\n« وَأَجْرَى فِيهَا سِرَاجاً مُسْتَطِيراً »\r\n( و به جريان انداخت در آسمانها يا در جوّ بالا چراغى را كه نورش پراكنده مىشود . )\r\n« مستطير » از مادّه « طير » و از باب استفعال است ، « طير » به معنى پرنده است . مثل اين كه نور خورشيد پرنده است و به همه طرف مىرود . پس « سراجاً مستطيراً » منظور خورشيد است .\r\n« وَقَمَراً مُنِيراً »\r\n( و ماهى را كه نور دهنده است . )\r\n\r\n","description":"","footnote":"\r\n1 - سوره طارق ، آيه 3\r\n","page_name":" 268 ","page_number":268},
  {"content":"\r\nحضرت خورشيد را تعبير به چراغ مىكند زيرا نورش از خودش است ، اما قمر نورش از خورشيد است و به همين جهت به او چراغ نمىگويد . قرآن هم اين تعبير را آورده است : ( و جعل فيها سراجاً و قمراً منيراً ) ( 1 ) در اين آسمان چراغ و ماه نورانى قرار داديم .\r\n« فِى فَلَك دَائِر »\r\n( هر كدام از خورشيد و ماه و ستارگان در يك فلك دور زننده . )\r\nيعنى در يك مدارى دايرهوار هستند و هر كدام مدار مخصوصى دارند . ممكن هم هست كه عبارت « فلك دائر » فقط مربوط به ماه باشد . يعنى ماه در يك مدار دايره اى دور مىزند .\r\n« وَسَقْف سَائِر »\r\n( و در يك سقف سير كننده . )\r\nحالا آيا مراد از اين سقف سير كننده آن جوّ است يا اين كه آسمانى بوده ، همچنين آيا مراد ماه است يا همه آن ستاره هاى ديگر ، اين خيلى روشن نيست . اجمالاً دلالت بر اين دارد كه يك چيز بالايى است ولى اين كه مثل اين سقف هايى كه در نظر ماست جسم باشد يا نه ، معلوم نيست ; اما يك مدار مخصوصى را كه ماه در آن حركت مىكند مىشود به سقف تعبير كرد .\r\n« سائر » يعنى سقف يا مدارى كه خود آن سير كننده است . و شايد اشاره به اين باشد كه خورشيد با اين كه ثابت است و در منظومه خودش حركت دورى ندارد ، ولى خودش مجذوب ستاره ديگرى است به نام هيركول كه به طرف آن در جوّ حركت دارد . در هر صورت يك نوع حركتى براى خورشيد هم هست . اما حالا اينجا اين « فلك دائر و سقف سائر » ممكن است به خود ماه بخورد و\r\n\r\n","description":"","footnote":"\r\n1 - سوره فرقان ، آيه 61\r\n","page_name":" 269 ","page_number":269},
  {"content":"\r\nممكن است به همه عبارت قبل ، اين خيلى روشن نيست .\r\n« وَرَقِيم مَائِر »\r\n( و لوحهاى حركت كننده . )\r\n« رقيم » به معناى لوح است ; لوح آن را مىگويند كه در آن خط نوشته مىشود ، اين آسمانهاى بالا را هم « رقيم » مىگويند ، مثل اين كه اين ستاره ها خطوط برجسته اى است كه در آنها نوشته شده است ، لذا تعبير به « رقيم » مىكنند . « مائر » از مادّه « مور » است به معناى حركت كننده ، بالاخره لوح يك نحو حركت دارد .\r\nوالسّلام عليكم و رحمة الله و بركاته\r\n","description":"","footnote":"","page_name":" 270 ","page_number":270},
  {"content":"\r\n\r\nخطبه 1\r\n( درس 14 )\r\nكيفيّت خلقت آسمانها\r\nنظرات مختلف راجع به ملائكه\r\nطبقات مختلف ملائكه\r\nمعناى كلمه « مَلَك »\r\nاقسام چهارگانه ملائكه\r\n","description":"","footnote":"","page_name":" 271 ","page_number":271},
  {"content":"\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nبسم الله الرحمن الرحيم\r\n« ثُمَّ فَتَقَ مَابَيْنَ السَّماوَاتِ الْعُلَا ، فَمَلَأَهُنَّ أطْوَاراً مِنْ مَلاَئِكَتِهِ ، مِنْهُمْ سُجُودٌ لاَيَرْكَعُونَ ، وَرُكُوعٌ لاَيَنْتَصِبُونَ ، وَصَافُّونَ لاَيَتَزَايَلُونَ ، وَمُسَبِّحُونَ لاَيَسْأَمُونَ ، لاَيَغْشَاهُمْ نَوْمُ الْعُيُونِ ، وَلاَ سَهْوُ الْعُقُولِ ، وَلاَ فَتْرَةُ الْاَبْدانِ ، وَلاَ غَفْلَةُ النِّسْيَانِ . وَمِنْهُمْ أُمَنَاءُ عَلَى وَحْيِهِ ، وَأَلْسِنَةٌ إِلَى رُسُلِهِ ، وَمُخْتَلِفُونَ بِقَضَائِهِ وَاَمْرِهِ ، وَمِنْهُمُ الْحَفَظَةُ لِعِبَادِهِ ، وَالسَّدَنَةُ لِاَبْوَابِ جِنَانِهِ ، وَمِنْهُمُ الثَّابِتَةُ فِى الْاَرَضِينَ السُّفْلَى أَقْدَامُهُم ، وَالْمَارِقَةُ مِنَ السَّماءِ الْعُلْيَا أَعْنَاقُهُمْ ، وَالْخَارِجَةُ مِنَ الْاَقْطَارِ أَرْكَانُهُمْ ، وَالْمُنَاسِبَةُ لِقَوَائِمِ الْعَرْشِ أَكْتَافُهُمْ ، نَاكِسَةٌ دُونَهُ أَبْصَارُهُمْ ، مُتَلَفِّعُونَ تَحْتَهُ بِاَجْنِحَتِهِمْ ، مَضْرُوبَةٌ بَيْنَهُمْ وَبَيْنَ مَنْ دُونَهُمْ حُجُبُ الْعِزَّةِ ، وَأَسْتَارُ الْقُدْرَةِ ، لاَيَتَوَهَّمُونَ رَبَّهُمْ بِالتَّصْوِيرِ ، وَلاَيُجْرُونَ عَلَيْهِ صِفَاتِ الْمَصنُوعِينَ ، وَلاَيَحُدُّونَهُ بِالْأَمَاكِنِ ، وَلاَيُشِيرُونَ اِلَيْهِ بِالنَّظَائِرِ »\r\nتا اينجا حضرت على ( عليه السلام ) خلقت آسمانها را ذكر فرمودند . در اينجا مىفرمايند : اين آسمانها از هم فاصله دارند .\r\nكيفيّت خلقت آسمانها\r\nدر هيأت بطلميوس كه مدّتها مورد توجّه محافل علمى بوده و علماى مسيحى\r\n","description":"","footnote":"","page_name":" 273 ","page_number":273},
  {"content":"\r\nنيز قبل از رنسانس به آن خيلى اهميت مىدادند ، اعتقاد بر اين بود كه نُه آسمان مانند پوسته هاى پياز روى هم بدون اين كه بين آنها فاصله اى باشد وجود دارد ، هفت تا از آنها مربوط به سيّارات هفت گانه است كه از جمله آنهاست خورشيد و ماه ، يكى را هم فلك بروج مىناميدند و مىگفتند كه ستاره هاى ثابت در آن فلك ثوابت يا بروج قرار دارند ، و به يك فلك ديگر كه فلك الافلاك يا فلك اطلس نام داشت نيز قائل بودند . بر خلاف اين نظريه حضرت على ( عليه السلام ) مىفرمايد كه بين آسمانها فاصله است . حالا منظور از هفت آسمان چيست ؟ در درس پيش عرض كردم ممكن است مقصود هفت مرتبه و يا هفت قسمت از منظومه شمسى و كهكشانهايى كه در اين جوّ هست باشد ، و بين آنها فاصله هايى وجود دارد كه در بعضى روايات است ( 1 ) كه بين آنها پانصد سال راه از سالهاى آخرت است . ( و شايد منظور اين است كه فاصله زياد است ) .\r\nاگر از سالهاى آخرت باشد در آن صورت هر روزى از آن به اندازه هزار سال است ، قرآن مىفرمايد : ( إنّ يوماً عند ربّك كألف سنة ممّا تعدّون ) ( 2 ) يك روز نزد پروردگار تو به اندازه هزار سال است . خلاصه بين آسمانها فاصله زياد است ، بر خلاف هيأت بطلميوس كه مىگفت اين آسمانها به هم چسبيده است و بين آنها هيچ خلأ نيست ، در اينجا حضرت مىفرمايد :\r\n« ثُمَّ فَتَقَ مَابَيْنَ السَّماوَاتِ الْعُلَا ، فَمَلاََهُنَّ أطْوَاراً مِنْ مَلاَئِكَتِهِ »\r\n( سپس خداوند بين آسمانهاى بالا فاصله و شكاف قرار داد ، پس اين فاصله ها را از ملائكه پر نمود . )\r\nدر خلقت ملائكه حرفهاى زيادى وجود دارد ، كه در اينجا مختصرى از آن را بيان مىكنيم .\r\n\r\n","description":"","footnote":"\r\n1 - منهاج البراعة ، ج 1 ، ص 402\r\n2 - سوره حج ، آيه 47\r\n","page_name":" 274 ","page_number":274},
  {"content":"\r\n\r\nنظرات مختلف راجع به ملائكه\r\nاز روايات در مورد ملائكه مطالبى استفاده مىشود ، و نيز قرآن در اين باره مطالبى دارد و فلاسفه نيز حرفهايى دارند ، قرآن مىگويد : ( أولى أجنحة مثنى و ثلاث و رباع ) ( 1 ) صاحب بالهايى هستند ، بعضى از آنها دو بال بعضى سه بال و بعضى چهار بال دارند .\r\nبعضى از فلاسفه كه نمىتوانستند اين مطلب را هضم كنند مىگفتند : مراد از بال نيروهايى است كه ملائكه دارند ; ولى عده اى مىگويند كه بال داشته باشند چه اشكالى دارد ؟ منتها ملائكه موجودات لطيفى هستند كه از موجودات مادّى بالاترند ، در عين حال ممكن است در عالم آنها هم بال باشد ، امّا لازم نيست كه جسم آنها جسم طبيعى مادّى مانند جسم ما باشد كه مركّب است از عناصر طبيعى ، زيرا علاوه بر جسم مادّى جسم مثالى هم داريم ، نظير اجسامى كه در عالم خواب مىبينيد ، اين اجسام كه در خواب ديده مىشوند قطعاً يك نحو وجودى دارند و عمق و طول و عرض هم دارند ، ولى خواص جسم مادّى را ندارند ، ممكن است چيزى جسم باشد اما از سنخ عالم مادّه نباشد ، مانند جسمى كه در عالم برزخ يا در قيامت و در بهشت و جهنم است ; اجسام در آنجا غير از جسم طبيعى دنيايى هستند ، و لوازم آنها هم غير از لوازم جسم طبيعى اين عالم است .\r\nما چيزى را كه نديده ايم نمىتوانيم منكر شويم و بگوييم وجود ندارد . چيزى را كه درك نمىكنيم نمىتوانيم بگوييم نيست . ملائكه ممكن است اجسام برزخيه باشند ، منتها جسمهاى لطيفى كه ما آنها را با چشم مادّى طبيعى نمىبينيم . ممكن است واقعاً بال هم داشته باشند .\r\n\r\n","description":"","footnote":"\r\n1 - سوره فاطر ، آيه 1\r\n","page_name":" 275 ","page_number":275},
  {"content":"\r\n\r\nطبقات مختلف ملائكه\r\nامكان دارد بگوييم : ملائكه طبقات مختلفى دارند كه عبارتند از نيروهاى غيبى كه بسيارى از اين نيروهاى غيبى واسطه هاى فيض خدا هستند ، يعنى بين خدا و عالم طبيعت و مادّه واسطه هستند . ممكن است بعضى از آنها مجرّد كامل نباشند و مجرّد برزخى باشند ، يعنى جسم باشند منتها جسم مثالى ، و قسمتى از آنها ممكن است مجرّد كامل باشند و اصلاً از سنخ اجسام نباشند .\r\nاز روايات استفاده مىشود كه مجموع نيروهايى كه در عالم طبيعت مؤثر هستند از آنها تعبير به « مَلَك » شده است ; مثلاً روايتى دارد كه هر قطره باران كه از بالا مىآيد آن را ملكى مىآورد ( 1 ) و بعد اين ملك كارش تمام مىشود . بنابر اين احتمال مىشود گفت : همان نيرويى كه اين قطره باران را پايين مىآورد ملك نام دارد . حال مىتوان اسم آن را نيروى جاذبه يا چيز ديگرى گذاشت . واضح است نيرويى كه يك قطره باران را پايين مىآورد غير از نيرويى است كه قطره ديگر را مىآورد و دوباره هم نوبتش نمىشود براى اين كه اين نيرو با اين قطره است .\r\nبنابراين نيروهاى غيبى درجات مختلف دارند ، مانند نيروهايى كه در جهان مادّه هستند و هر كدام وظيفه اى مخصوص دارند ; فرض بگيريد در يك حكومت ، پاسبان نيروى دولت است و يك نخستوزير هم نيروى دولت است ، منتها نخستوزير كارش سنگين تر است و منطقه كارش وسعت بيشترى دارد . حالا اين نيروهاى غيبى هم كه واسطه فيض خدا هستند ، ممكن است مراتب و درجاتى داشته باشند . بعضى از آنها مجرّد كامل و بعضى ديگر مجرّد مثالى باشند ، بعضى از آنها بال داشته باشند و بالشان كم و زياد باشد . ما نمىتوانيم اينها را منكر شويم ، البته\r\n\r\n","description":"","footnote":"\r\n1 - « فليس من قطرة تقطر الاّ و معها ملك حتى يضعها موضعها » كافى ، ج 8 ( روضه كافى ) ، ص 239\r\n","page_name":" 276 ","page_number":276},
  {"content":"\r\n\r\nبال طبيعى مادّى ندارند . به هرحال از قرآن و روايات استفاده مىشود كه يك قسم از ملائكه به صورت اجسام هستند ، منتها جسم طبيعى مادّى ندارند .\r\nمعناى كلمه « مَلَك »\r\nحال اصل كلمه « مَلَك » را بيان مىكنيم ، كلمه « مَلَك » ممكن است از مادّه « لاَكَ » و يا از مادّه « اَلَكَ » باشد كه هر دو به معنى رسالت است . اگر از مادّه « لاكَ » كه به معنى « ارسل » است باشد در اصل كلمه « مَلأك » بوده كه اسم مكان مىشود ; يعنى محلّ رسالت يا كسى كه فرستاده شده است ، چون ملائكه فرستادگان خدا هستند به اين نام خوانده مىشوند : ( جاعل الملائكة رسلاً ) ( 1 ) خداوند ملائكه را فرستادگان خود قرار داد . ملائكه فرستادگان خدا هستند براى اين كه وحى بياورند براى پيامبران و عالم را اداره كنند . اصلاً از روايات و قرآن استفاده مىشود كه همه اين عالم مادّه و طبيعت به وسيله همان ملائكة الله ( نيروهاى غيبى ) كه وسائط فيض خدا هستند اداره مىشود ، ( 2 ) بنابراين همزه « مَلأك » براى تخفيف افتاده و « مَلَك » شده است . و اگر چنانچه « ملك » از مادّه « اَلَكَ » باشد قهراً اسم مكان آن « مألك » مىشود و بعد از قلب مكانى به صورت « مَلأك » در آمده ، يعنى عين الفعل و لام الفعل به جاى هم قرار گرفته اند ، به هرحال « اَلك » و « لاَك » هر دو به معناى رسالت است .\r\n« اطوار » جمع « طور » است و « طور » به همين معنى است كه در فارسى مىگوييم ، قرآن هم مىگويد : ( و قد خلقكم أطواراً ) ( 3 ) خدا هر كدام شما را يك طورى قرار داد ;\r\n\r\n","description":"","footnote":"\r\n1 - سوره فاطر ، آيه 1\r\n2 - صاحب تفسير الميزان در تفسير آيه اوّل سوره فاطر بعض روايات درباره ملائكه را آورده و سپس بحث كوتاهى در همين مورد دارد . الميزان ، ج 17 ، ص 6 تا 13\r\n3 - سوره نوح ، آيه 14\r\n","page_name":" 277 ","page_number":277},
  {"content":"\r\n\r\nعده اى سفيد ، عده اى سياه و . . . در اينجا هم حضرت مىگويند : خدا طورهاى مختلفى از ملائكه قرار داده ، يعنى آنها درجات مختلفى دارند و هر كدام يك طورى هستند ، قرآن هم از قول ملائكه مىگويد : ( و ما منّا الاّ له مقام معلوم ) ( 1 ) نيست از ما ملكى مگر اين كه هر كدام يك مقام معلومى داريم .\r\nجبرئيل امين كه حامل وحى است با ميكائيل فرق دارد . جبرئيل واسطه وحى است ، ميكائيل واسطه رزق است . اسرافيل واسطه نفخ صور ، و عزرائيل واسطه جان گرفتن است . اينها همه نيروهاى خدا هستند ، منتها از هر نيرويى كارى برمى آيد . آن نيرويى كه قابض ارواح است رييسش عزرائيل است ، و جنودى هم دارد ; بنابراين هر كدام يك مقام و شغلى معلوم دارند .\r\nاقسام چهارگانه ملائكه\r\nحضرت مىفرمايد : خدا پر كرد آسمانها را از قسمت هاى مختلفى از ملائكه . آنگاه آن حضرت ملائكه را به چهار دسته تقسيم مىكند :\r\n1 - يك دسته از ملائكه كارشان فقط عبادت خداست ، يا هميشه به حال سجده و يا هميشه به حال ركوع هستند ، و يا در حال تسبيح و قيام هستند . حالا ممكن است كسى بگويد كه اين تقسيم به اصطلاح منفصله حقيقيه نيست . بعضى شارحان اين مطلب را گفته اند . يعنى اين ملائكه اين طور نيست كه فقط سجده كنند و كار ديگرى نداشته باشند ، شايد كار ديگرى نيز دارند ; ( 2 ) اما بالاخره حضرت مىفرمايد :\r\n« مِنْهُمْ سُجُودٌ لاَيَرْكَعُونَ »\r\n( يك قسم از ملائكه هميشه در حال سجده هستند بدون ركوع . )\r\nهر فعلى كه مصدرش بر وزن « فُعُول » باشد نظير « سَجَدَ و سُجود » ، جمع\r\n\r\n","description":"","footnote":"\r\n1 - سوره صافّات ، آيه 164\r\n2 - شرح ابن ميثم ، ج 1 ، ص 160 ; و منهاج البراعة ، ج 2 ، ص 12\r\n","page_name":" 278 ","page_number":278},
  {"content":"\r\nاسم فاعل آن هم بر همين وزن خواهد بود . بنابراين جمع « ساجد و راكع » نيز « سجود و ركوع » مىباشد . مىفرمايد : يك قسم آنهايى هستند كه هميشه در حال سجده هستند و ركوع ندارند .\r\n« وَرُكُوعٌ لاَيَنْتَصِبُونَ »\r\n( و ركوع كنندگانى كه هيچ گاه برنمى خيزند و هميشه به حال ركوع هستند . )\r\nزيرا آنها مثل ما نيستند كه خستگى و ضعف و . . . در آنها راه داشته باشد . اين قسم از ملائكه اصلاً خلقتشان اين است كه هميشه به حال سجود و يا ركوع نسبت به حق تعالى هستند .\r\n« وَصَافُّونَ لاَيَتَزَايَلُونَ »\r\n( و يك دسته از آنها هميشه به حال صف ايستاده اند و هيچ گاه از هم جدا نمىشوند . )\r\nو صف آنها هيچ گاه به هم نمىخورد . در روايات معراج هم دارد كه پيامبراكرم ( صلى الله عليه وآله و سلم ) مىفرمايد : در آسمانها ملائكه اى را ديدم كه هميشه به حال سجده و يا ركوع و يا تسبيح هستند . ( 1 )\r\n« وَمُسَبِّحُونَ لاَيَسْأَمُونَ »\r\n( و يك قسم از آنها هميشه به حال تسبيح هستند و هيچ گاه خسته نمىشوند . )\r\nمثل ما نيستند كه نيرويشان از بين برود و بعد بخواهند تجديد قوا كنند . آنها نيروهايى برتر از مادّه هستند و در عالم مجرّدات خستگى راه ندارد .\r\nبعضى شارحان مانند ابن ميثم بحرانى كه مذاق فلسفى هم دارند مىگويند : اصلاً قيام و ركوع و سجود مراتب خضوع است ، لازم نيست كه سجده ملائكه مانند سجده ما باشد كه به خاك مىافتيم و هفت موضع را به زمين مىگذاريم ، بلكه سجود منتهاى خضوع است ، ركوع هم مرتبه متوسط خضوع ، و قيام مرحله نازل آن\r\n\r\n","description":"","footnote":"\r\n1 - منهاج البراعة ، ج 2 ، ص 11\r\n","page_name":" 279 ","page_number":279},
  {"content":"\r\nاست . حضرت على ( عليه السلام ) مىخواهد بگويد : بعضى از ملائكة الله در كمال خضوع براى خدا هستند ، و گروهى در مرتبه متوسط ، و بعضى در مرحله نازل آن هستند . ( 1 )\r\nحالا اين توجيه است . چه داعى داريم ما اينها را توجيه كنيم ؟ وقتى كه قرآن مىگويد ملائكه بال دارند : ( اولى اجنحة . . . ) ( 2 ) چرا ما اين توجيه ها را بكنيم ، گرچه در مورد اين آيه هم بعضى ها توجيه كردند و گفتند : بال يعنى وسيله نيرو ، ( 3 ) در حالى كه ما محتاج به توجيه نيستيم ، ممكن است كه ملائكه داراى درجات مختلف باشند ، و بعضى از آنها مجرّد كامل باشند و قهراً بال هم ندارند ، و بعضى هم ممكن است جسم باشند ولى نه جسم طبيعى و مادّى مثل ما ، بلكه جسم مثالى و قهراً بال داشته باشند . ظاهر اين عبارت اين است كه همين طور كه ما به سجده مىافتيم آنها هم يا در حال سجده يا ركوع هستند و يا به صف ايستاده اند .\r\n« لاَيَغْشَاهُمْ نَوْمُ الْعُيُونِ »\r\n( خواب چشمان آنان را نمىگيرد . )\r\nاينها همه از لوازم موجود مادّى است و موجودات مثالى و بالاتر از آن داراى اين لوازم نيستند ; جسم عالم برزخ يا جسمى كه در بهشت داريم ، غير از اين جسم طبيعى مادّى است و خستگى ندارد .\r\n« وَلاَ سَهْوُ الْعُقُولِ ، وَلاَ فَتْرَةُ الْاَبْدانِ ، وَلاَ غَفْلَةُ النِّسْيَانِ »\r\n( و عقلشان سهو نمىكند ، و خستگى و سستى براى بدن آنها نيست ، و نسيان و غفلت در آنها راه ندارد . )\r\nفرق بين سهو و نسيان اين است كه هرچند در هر دو ، مطلب از خاطره انسان بيرون مىرود ، ولى سهو آن است كه مطلب از باطن ذات انسان بيرون نمىرود ،\r\n\r\n","description":"","footnote":"\r\n1 - شرح ابن ميثم ، ج 1 ، ص 160\r\n2 - سوره فاطر ، آيه 2\r\n3 - رجوع شود به شرح ابن ميثم ، ج 1 ، ص 166 ; و تفسير كبير فخر رازى ، ج 26 ، ص 3\r\n","page_name":" 280 ","page_number":280},
  {"content":"\r\nدر يك لحظه يادش نيست و بعد فكر مىكند و به ياد مىآورد ; ولى يك وقت مطلبى چنان از ذهن خارج شده كه احتياج به ياد گرفتن جديد دارد ، در اين صورت به آن نسيان مىگويند .\r\nپس سهو يك مرتبه نازلتر از نسيان است ، ملائكه نه سهو دارند و نه نسيان و نه خستگى .\r\nبنابراين يك قسم از ملائكه وظيفه شان عبادت حق است ، يا به صورت سجده يا ركوع و يا قيام و صف و يا تسبيح خدا . نمازى كه شما مىخوانيد در حقيقت مجموع اين چهار قسمت است ، و يك نمونه و الگويى است از مراتب تواضع پيش خدا .\r\n2 - قسمت دوّم ملائكه آنهايى هستند كه وسائط فيض خدايند ، به اين معنى كه يا وحى مىآورند و يا مقدّرات مردم را ابلاغ مىكنند ، كه از روايات استفاده مىشود كه مقدّرات مردم به امام و حجت وقت ابلاغ مىشود . روايات متعددى در تفسير آيه شريفه ( تنزّل الملائكة و الرّوح فيها باذن ربّهم . . . ) ( 1 ) وارد شده كه مقدّرات مردم توسط ملائكه به امام و حجت وقت ابلاغ مىشود . ( 2 )\r\nبه هرحال ابلاغ مقدّرات مردم شايد هم به اين معنى باشد كه آنها اين مقدّرات را تأمين مىكنند و به مرحله عمل در مىآورند . حضرت كارهاى اين ملائكه را مورد اشاره قرار داده است :\r\n« وَمِنْهُمْ أُمَنَاءُ عَلَى وَحْيِهِ ، وَأَلْسِنَةٌ إِلَى رُسُلِهِ »\r\n( و بعضى از آنها امين وحى خدا ، و زبانهايى براى فرستادگان او هستند . )\r\nمانند جبرئيل و جنود او كه در رساندن وحى و پيام خدا مأموريت دارند . در حقيقت اينها زبان خدا هستند ، حرف خدا را اينها به رسل مىرسانند .\r\n\r\n","description":"","footnote":"\r\n1 - سوره قدر ، آيه 3\r\n2 - تفسير قمى ، ج 2 ، ص 431 ; نور الثقلين ، ج 5 ، 636 تا 641 ; همچنين تفسير البرهان ، ج 4 ، ص 482 تا 488\r\n","page_name":" 281 ","page_number":281},
  {"content":"\r\n« وَمُخْتَلِفُونَ بِقَضَائِهِ وَاَمْرِهِ »\r\n( و به قضا و قدر خدا رفت و آمد مىكنند و امور و مقدّرات او را مىرسانند . )\r\nمنظور از رساندن ، ممكن است رساندن به نيروهاى پايين تر و مثلاً به اين عالم باشد ، يا آن طور كه از روايات استفاده مىشود به امام وقت يا پيامبر مىرسانند . ( 1 ) پس قسم دوّم از ملائكه آنها هستند كه ابلاغ كننده دستورات خدا به پيامبران يا امام وقت و يا مقدّرات مردم به نيروهايى پايين تر هستند .\r\n3 - « وَمِنْهُمُ الْحَفَظَةُ لِعِبَادِهِ ، وَالسَّدَنَةُ لِاَبْوَابِ جِنَانِهِ »\r\n( و گروهى از آنان حافظ بندگان خدا ، و نگهدارنده درهاى بهشت هستند . )\r\nقسم سوّم از ملائكه كسانى هستند كه بندگان خدا و بهشت خدا را حفظ مىكنند .\r\nدر روايت است كه دو ملك در يمين و يسار انسان هستند كه او را حفظ مىكنند . ( 2 ) قرآن هم همين معنا را مىگويد : ( له معقّبات من بين يديه و من خلفه يحفظونه من امر الله ) ( 3 ) از براى هر فردى تعقيب كننده هايى هست در جلو و پشت كه او را حفظ مىكنند .\r\n« معقّب » يعنى كسى كه تعقيب مىكند . ملائكه هستند كه هر كسى را زير نظر مىگيرند و تا يك حدودى انسان را حفظ مىكنند ، ولى اگر اجلش برسد آنوقت اينها دست نگه مىدارند . ضمير « ه » در « له » ممكن است كه به خدا برگردد ، يعنى براى خدا تعقيب كنندگانى هستند ، ولى ظاهرش اين است كه « ه » به شخص برمى گردد .\r\n« حفظة » جمع « حافظ » و اسم فاعل است . اين عبارت همان مفاد آيه قرآن است\r\n\r\n","description":"","footnote":"\r\n1 - منهاج البراعة ، ج 2 ، ص 19 ; و نيز مدركى كه در پاورقى قبل ذكر شد .\r\n2 - تفسير قمى ، ج 1 ، ص 360 ; و مثل اين روايت در توحيد صدوق ، ص 368 ; و اختصاص ، ص 401\r\n3 - سوره رعد ، آيه 11\r\n","page_name":" 282 ","page_number":282},
  {"content":"\r\nكه فرموده است : ( له معقّبات ) براى هر كس تعقيب كننده هايى هستند كه او را از هر طرف حفظ مىكنند . اگر اين ملائكه نبودند كه انسان را حفظ كنند بسا خيلى زودتر انسان تلف مىشد ، ولى تا آن مدّتى كه قرار است فرد بماند همين ملائكه او را حفظ مىكنند ، اين كه به انسان القاء مىشود مثلاً اگر از اين طرف برود خطر پيدا مىشود و كارى مىكند كه جلوى خطر را بگيرد ، شايد اين القائات به عهده همان ملائكه باشد ، و اين در صورتى است كه ملائكه را ما همان نيروهاى غيبى بگيريم .\r\n4 - « وَمِنْهُمُ الثَّابِتَةُ فِى الْاَرَضِينَ السُّفْلَى أَقْدَامُهُمْ »\r\n( و گروهى از اين ملائكه پاهاشان پايدار در زمين است . )\r\nقسم چهارم از ملائكه به قدرى بزرگ و نيرومند هستند كه سرشان از آسمان هفتم و پايشان از زمين هفتم گذشته است . به اين معنا كه در تمام اين آسمانها نفوذ و قدرت دارند و از تمام اطراف عالم جوارح و اعضايشان گذشته ; يعنى در حقيقت تمام عالم را پر كرده اند . اين ملائكه حافظ عرش خدا هستند . و عرش كنايه از قدرت و تسلط خداست بر تمام عالم هستى ; چنين نيست كه خدا از نظر علم يا قدرت كمبود داشته باشد ، و لذا در خيلى از روايات آمده است كه مراد از عرش علم خداست . ( 1 ) ( الرّحمن على العرش استوى ) ( 2 ) يعنى خدا علم و قدرتى دارد كه عالم را اداره كند .\r\nگفتيم كه علم و قدرت خداوند واسطه فيض دارد ، نيروهاى غيبى هستند كه حافظ هستند . آن نيروهاى غيبى هم بايد جورى باشند كه به همه اين عالم احاطه داشته باشند . يك قسم از ملائكه كارهاى خاصى داشتند ، اما اين قسم از ملائكه به همه عالم احاطه دارند ، هم به آسمان و هم به زمين ، و اين كه به آنها گفته مىشود\r\n\r\n","description":"","footnote":"\r\n1 - توحيد صدوق ، ص 315 تا 322\r\n2 - سوره طه ، آيه 5\r\n","page_name":" 283 ","page_number":283},
  {"content":"\r\n« حاملين عرش خدا هستند » به همين معناست ، و مراد اين است كه آنها واسطه فيض خدا هستند و اين عالم را اداره مىكنند . بنابراين وقتى مىخواهيم اين حقيقت را تعبير كنيم بايد بگوييم ملائكه سرشان از آسمانها گذشته ، پايشان هم از عمق زمين مىگذرد ، و اطرافشان هم از اطراف عالم مىگذرد ; يعنى هيچ نقطه اى از عالم از شعاع قدرت اينها بيرون نيست . و ممكن است كه بگوييم اين دسته از ملائكه يك جسم مثالى هستند كه سرشان از آسمان گذشته باشد و . . . همچنين ممكن است كنايه باشد ; همين طور كه خداوند قدرت و علمش به عالم احاطه دارد ، اينها هم چون واسطه فيض خدا هستند و حامل عرشند در مرتبه بالايى هستند و هيچ نقطه اى در عالم از اينها خالى نيست . در قرآن آمده است : ( و يحمل عرش ربّك فوقهم يومئذ ثمانية ) ( 1 ) و عرش پروردگارت را روز قيامت هشت ملك حمل مىكنند .\r\nدر روايت هم دارد كه در اين عالم چهار ملك هستند و در آخرت هشت ملك مىشوند . ( 2 ) خلاصه ملائكه اى هستند كه اداره همه عالم به دست آنهاست و عرش خدا را حمل مىكنند ، يعنى مركز علم و قدرت خدا در جهان هستى زير نظر اينهاست ، و لازم نيست كه واقعاً سر و پا داشته باشند ، همين طور كه خدا جسم نيست ; و در عين حال قرآن مىفرمايد : ( الرّحمن على العرش استوى ) ( 3 ) . پس قسم چهارم ملائكه اى هستند كه در زمين پايين قدمشان ثابت است .\r\n« وَالْمَارِقَةُ مِنَ السَّماءِ الْعُلْيَا أَعْنَاقُهُمْ »\r\n( و گردنهاى آنان از آسمان بالا رد شده است . )\r\n« وَالْخَارِجَةُ مِنَ الاَْقْطَارِ أَرْكَانُهُمْ »\r\n( و اعضاء و جوارح اين ملائكه از همه قطرهاى عالم بيرون رفته . )\r\n\r\n","description":"","footnote":"\r\n1 - سوره الحاقة ، آيه 17\r\n2 - مجمع البيان ، ج 5 ( 9 - 10 ) ، ص 346 ; و نور الثقلين ، ج 5 ، ص 406\r\n3 - سوره طه ، آيه 5\r\n","page_name":" 284 ","page_number":284},
  {"content":"\r\nبه همه عالم احاطه دارند ، و علّت اين كه اينها روز قيامت هشت تا مىشوند براى اين است كه آن عالم كه داراى بهشت و جهنم مىباشد وسيع تر از اين عالم است .\r\n« وَالْمُنَاسِبَةُ لِقَوَائِمِ الْعَرْشِ أَكْتَافُهُمْ »\r\n( و شانه هاى اينها با قائمه هاى عرش مناسب است . )\r\nگويا تخت خداوند چهار پايه دارد ، حالا واقعاً تخت نيست كه خدا روى آن نشسته باشد . اين تعبير كنايه از قدرت و تسلط خداست ; بعضى از اهل سنّت مثل بعضى حنبلى ها كه نوعاً به ظواهر الفاظ قرآن عمل مىكردند ، خدا را جسم مىدانستند و مىگفتند كه قرآن مىگويد : ( الرّحمن على العرش استوى ) پس معلوم مىشود خدا تخت دارد ، به اينها مىگفتند « مُجَسِّمه » ; ولى ما خدا را جسم نمىدانيم . پس عرش خدا يعنى مركز علم و قدرت خدا كه همه عالم است . ( 1 )\r\n« نَاكِسَةٌ دُونَهُ أَبْصَارُهُمْ »\r\n( در مقابل عرش خدا چشمهايشان را پايين انداخته اند . )\r\nكنايه از خضوع آنهاست ، يعنى هيچ گاه در مقابل خداوند گردن كشى نمىكنند .\r\n« مُتَلَفِّعُونَ تَحْتَهُ بِاَجْنِحَتِهِمْ »\r\n( زير عرش خدا با بالشان خودشان را پوشانده اند . )\r\nشايد مقصود از بال همان جسم مثالى باشد ، و شايد هم وسيله اى را كه باعث نيروى آنها مىشود به « اجنحة » تعبير كرده است . در هر صورت ظاهر عبارت اين است كه اينها در مقابل خدا طغيان ندارند . « متلفِّع » اند مثل آدمى كه زير لحاف مىرود و آن را به خود مىكشد .\r\n\r\n","description":"","footnote":"\r\n1 - مرحوم علامه طباطبايى در الميزان ، ج 8 ، ص 153 تا 172 بحث مفصّلى پيرامون معناى عرش دارد و پس از آن برخى روايات را در اين باره بيان مىكند .\r\n","page_name":" 285 ","page_number":285},
  {"content":"\r\n« مَضْرُوبَةٌ بَيْنَهُمْ وَبَيْنَ مَنْ دُونَهُمْ حُجُبُ الْعِزَّةِ ، وَأَسْتَارُ الْقُدْرَةِ »\r\n( آنان در پس حجاب عزّت و پرده هاى قدرت پنهان ، و دست ديگران از ساحت آنان به دور است . )\r\nاينها به قدرى مقامشان شامخ است كه ملائكه داراى مراتب پايين نمىتوانند مقام آنها را درك كنند . اين جمله مىخواهد بگويد : آنان به قدرى به حق تعالى نزديك هستند و تجرّدشان به قدرى است كه وسائط فيض پايين تر و يا اين عالم مادّه ، وجود آنها را نمىتوانند درك بكنند ; همان گونه كه وجود حق تعالى به خاطر تجرّد محض قابل درك نيست .\r\nقسم چهارم از ملائكه شريفترين نوع ملائكه هستند . اين است كه درباره آنها حضرت مىگويد : بين آن ملائكه و موجودات پايين تر پرده هاى عزّت و قدرت زده شده است . البته پرده نيست بلكه در اثر شدّت نور ، پايينى ها نمىتوانند آنها را درك كنند . مثل اين كه شما نمىتوانيد نور خورشيد را به خاطر قوّت و شدّتش ببينيد . در حقيقت اين تعبيرها كنايه و تشبيه است ، يعنى قدرت و عظمت اين ملائكه به حدّى است كه نه ملائكه پايين تر و نه غيرملائكه نمىتوانند قدرت آنها را درك كنند .\r\n« لاَيَتَوَهَّمُونَ رَبَّهُمْ بِالتَّصْوِيرِ »\r\n( آنها براى پروردگارشان در وهم خود تصويرى نمىانگارند . )\r\nاز يك طرف پايينى ها نمىتوانند آنها را درك كنند و از طرف ديگر آنها در ادراك ذات خدا مثل من و شما نيستند . ما نمىتوانيم حقيقت خدا را ادراك كنيم ; ولى بسا در ذهنمان تصورهاى غلطى پديد آيد مثلاً در ذهنمان مىآيد كه العياذ باللّه خداوند گلوله نور است يا در آسمان است ; اما اين ملائكه مثل ما واهمه و خيال و اين جور چيزها را كه باعث شود كج فكر كنند ندارند ; آنها نزديك به حق هستند و ادراكشان نسبت به حق تعالى خيلى قويتر از ماست ، آنها چون به خداوند نزديك هستند\r\n","description":"","footnote":"","page_name":" 286 ","page_number":286},
  {"content":"\r\nتوهّم نمىكنند كه خدا يك تصوير و صورتى دارد .\r\n« وَلاَيُجْرُونَ عَلَيْهِ صِفَاتِ الْمَصنُوعِينَ »\r\n( و آنان بر خداوند صفات مصنوعين را جارى نمىكنند . )\r\nما وقتى مىخواهيم كمالى را براى خداوند فرض كنيم از سنخ كمال خودمان درست مىكنيم . حضرت در حديث دارد : « كلّ ما ميّزتموه بأوهامكم فى ادقّ معانيه مخلوق مصنوع مثلكم مردود اليكم و لعلّ النّمل الصّغار تتوهّم ان للّه تعالى زُبانيتين فان ذلك كمالها » ( 1 ) هر آنچه را شما در كمال دقّت با اوهام خود خيال مىكنيد خدا باشد ، همانا مخلوق و ساخته ذهن شماست ، مورچه كوچك هم كه دو شاخك كوچك دارد و اين دو شاخ كمالش است ، خيال مىكند خدا چنين دو شاخى دارد .\r\n« وَلاَيَحُدُّونَهُ بِالاَْمَاكِنِ ، وَلاَيُشِيرُونَ اِلَيْهِ بِالنَّظَائِرِ »\r\n( و آنها خداوند را محدود به مكان ندانسته ، و براى او نظيرهايى نمىپندارند . )\r\nپس قسم چهارم از ملائكه ، ملائكه اى هستند كه حامل عرش خدا هستند ، يعنى حامل تمام نظام وجود ; و چون نظام وجود مركز علم و قدرت خداست و عرش كنايه از همان علم و قدرت است ، لذا فرمود كه اين ملائكه سرشان از آسمانها بالاتر است ، پايشان هم از زمينها پايين تر ، و اطرافشان هم از همه عالم بيرون مىرود . يعنى يك نقطه اى از عالم نيست كه زير نظر و احاطه اينها نباشد ، و اينها بالاترين نوع ملائكه هستند كه به تمام عالم احاطه دارند و واسطه فيض خدا نسبت به همه عالم هستند ، و به قدرى غلبه و قدرت دارند كه حتى ملائكه پايين تر هم نمىتوانند آنها را درك كنند .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - بحارالانوار ، ج 66 ، ص 293\r\n","page_name":" 287 ","page_number":287},
  {"content":"\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nخطبه 1\r\n( درس 15 )\r\nجامعيّت انسان\r\nچگونگى خلقت حضرت آدم از گل\r\nچگونگى جمع آورى خاكهاى مختلف\r\nرمز مختلف بودن خاكها\r\nآيا آدم ابوالبشر اوّلين انسان بود ؟\r\nقرآن و نظريه تبدّل انواع\r\nچرا جسد حضرت آدم مدّتى ماند و سپس در آن نفخ روح شد ؟\r\nتطبيق بادهاى چهارگانه\r\n","description":"","footnote":"","page_name":" 289 ","page_number":289},
  {"content":"\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nبسم الله الرحمن الرحيم\r\nصفة خلق آدم ( عليه السلام )\r\n« ثُمَّ جَمَعَ سُبْحَانَهُ مِنْ حَزْنِ الْأَرْضِ وَسَهْلِهَا ، وَعَذْبِهَا وَسَبَخِهَا تُرْبَةً سَنَّهَا بِالْمَاءِ حَتَّى خَلَصَتْ ، وَلاَطَهَا بِالْبَلَّةِ حَتَّى لَزُبَتْ ، فَجَبَلَ مِنْهَا صُورَةً ذَاتَ أَحْنَاء وَوُصُول وَأَعْضَاء وَفُصُول ; أَجْمَدَهَا حَتَّى اسْتَمْسَكَتْ ، وَأَصْلَدَهَا حَتَّى صَلْصَلَتْ لِوَقْت مَعْدُود ، وَاَمَد مَعْلُوم ، ثُمَّ نَفَخَ فيهَا مِنْ رُوحِهِ فَمَثُلَتْ اِنْسَاناً »\r\nبحث ما در مورد خطبه اوّل نهج البلاغه بود . در اين خطبه حضرت نخست ذات و صفات خدا را ذكر فرمودند ، سپس افعال خدا را كه عبارت است از مخلوقات خدا و تا اينجا خلقت آسمانها و زمين و ملائكه را ذكر كردند ، و در اينجا خلقت انسان را مىخواهند بيان كنند . البته در روى زمين موجودات زيادى هستند ليكن اشرف آنها انسان است .\r\nجامعيّت انسان\r\nموجودات روى زمين را به نحو كلّى تقسيم كرده اند به : جمادات ، و بالاتر از جمادات نباتات ، و از نباتات بالاتر حيوانات ، و بعد از حيوانات انسان است .\r\n","description":"","footnote":"","page_name":" 291 ","page_number":291},
  {"content":"\r\n\r\nموجودات جمادى يك خاصيت بيشتر ندارند ، ولى موجودات نباتى علاوه بر آن خاصيتى كه عناصرشان دارند قوايى به نام قوه غاذيه ، ناميه و مولّده دارند كه اينها كار تغذيه ، نمو و توليدمثل گياه را به عهده دارند . حيوان علاوه بر دارا بودن كمالات جماد ، كمالات نبات را هم دارد ; يعنى هر حيوانى قوه غاذيه ، ناميه و مولّده را دارد ، علاوه بر اين قوا قوه حسّ و حركت هم دارد . انسان قواى حيوانى را دارد به علاوه قوه عاقله هم دارد ، يعنى يك قوه اى كه با آن كليّات را ادراك مىكند و خوب و بد را تميز مىدهد . بنابراين انسان مسلّماً اشرف موجودات روى زمين است و كليه كمالات جمادات ، نباتات و حيوانات را به اضافه كمالات ديگر دارد ، و اين شعرى كه به حضرت اميرالمؤمنين ( عليه السلام ) نسبت مىدهند اشاره به همين جامعيّت انسان است ; حضرت فرموده اند :\r\nأ تزعم انّك جرم صغير و * فيك انطوى العالم الاكبر\r\nيعنى اى انسان تو خيال مىكنى كه جسم كوچكى هستى در صورتى كه عالَمى بزرگ در تو موجود است . عناصر در وجود انسان هست ، مركّبات در وجود انسان هست ، قوه غاذيه و ناميه و مولّده اى كه در نباتات هست در انسان وجود دارد ، قوه حسّ و حركت كه در حيوانات هست در انسان هم هست ، علاوه بر اينها قوه تميز و عقل در انسان هست ، پس موجود به اين كوچكى ( انسان ) همه كمالات آنها را واجد است . حضرت از بين موجودات روى زمين آن موجودى را كه اكمل است و عبارت است از انسان مطرح مىكند .\r\nچگونگى خلقت حضرت آدم از گل\r\n- صفة خلق آدم ( عليه السلام ) -\r\n« ثُمَّ جَمَعَ سُبْحَانَهُ مِنْ حَزْنِ الاَْرْضِ وَسَهْلِهَا ، وَعَذْبِهَا وَسَبَخِهَا »\r\n( سپس خداوند تبارك و تعالى از خاكهاى مختلف براى خلقت انسان جمع آورى كرد . )\r\n","description":"","footnote":"","page_name":" 292 ","page_number":292},
  {"content":"\r\nمعناى « سبحان » قبلاً گفته شد . « حَزن الارض » يعنى زمينى كه سنگلاخ و كوهستانى است مانند تپه ها ، « سهل » در مقابل آن زمين هموار را مىگويند ، « مِن حَزنِ الأرض » يعنى از زمينهاى سنگلاخ « و سهلها » يعنى از زمينهاى غير سنگلاخ كه هموار است ; و « عذب » يعنى زمينهايى كه پاك است و قابليت كشت و زرع را دارد ، در مقابل زمين « سبخ » يعنى شوره زار كه استعداد كشت و زرع ندارد . پس خداوند تبارك و تعالى از زمينهاى مختلف سنگلاخ ، هموار ، قابل كشت ، و زمين شوره زار خاك جمع كرد .\r\n« تُرْبَةً سَنَّهَا بِالْمَاءِ حَتَّى خَلَصَتْ »\r\n( خاكى كه آن را با آب مخلوط كرد تا اين كه گِل خالص شد . )\r\nيك معناى « سنّ » ريختن است ، « سنّها بالماء حتى خلصت » يعنى آب روى آن ريخت تا اين كه خالص شد ; و معناى ديگر « سنّ » صيقلى كردن و نرم كردن مىباشد ، ممكن است كه عبارت « سنّها بالماء » به اين معنا باشد كه به وسيله آب آن را خالص و نرم كرده باشد ; زيرا آن خاك شايد مثلا كاه و شن و سنگ و چوب لابلايش بوده است ، آن ناخالصى ها را از آن جدا كرد تا با خاك خالص و آب خالص يك موجود خالص و نرمى شد ، چون مىخواهد از آن انسان به وجود آيد بايد يك موجود نرم و خالصى باشد .\r\nدر بعضى نسخه ها به جاى « خلصت » « خضلت » آمده ، يعنى تا اين كه آن خاك كاملاً مرطوب شد ، و شايد اين تعبير بهتر باشد .\r\n« وَلاَطَهَا بِالْبَلَّةِ حَتَّى لَزُبَتْ »\r\n( و مخلوط كرد آن خاك را با ترى ، تا يك موجود چسبنده اى شد . )\r\n« فَجَبَلَ مِنْهَا صُورَةً ذَاتَ أَحْنَاء وَوُصُول وَأَعْضَاء وَفُصُول »\r\n( پس خدا از اين خاكى كه گل شد صورتى را خلق كرد كه داراى اعضاى كج و منعطف و وصل و فصل است . )\r\n","description":"","footnote":"","page_name":" 293 ","page_number":293},
  {"content":"\r\n« جبل » به معناى « خلق » است ; « حنو » به عضوى مىگويند كه كج و معوج است و « احناء » جمع آن است . « وصول » يعنى پيوستگى ها ، « وصول » جمع « وصل » به معناى محل چسبيدن دو عضو بدن است و به آن « فصل » هم مىگويند ، زيرا علاوه بر اين كه محل چسبيدن دو عضو است محل جدا شدن آنها نيز هست . « فصول » جمع « فصل » است .\r\n« أَجْمَدَهَا حَتَّى اسْتَمْسَكَتْ ، وَأَصْلَدَهَا حَتَّى صَلْصَلَتْ »\r\n( آن را خشكاند تا به هم چسبيد ، و محكم شد تا به صورت صلصال در آمد . )\r\n« صلصال » گلى را مىگويند كه به قدرى خشك شده باشد كه اگر به آن دست بزنى صدا كند مثل گلهاى پخته . قرآن هم مىگويد : ( صلصال كالفخّار ) ( 1 ) يعنى گل خيلى خشك شده مانند گِل كوزه ، كه وقتى به آن دست بزنند چون وسط آن خالى است صدا مىكند . پس « صلصال » آن شىء را مىگويند كه صدا دارد ، و « صلصلة » در حقيقت صداى آن شىء است مثل صداى آهن ، گل خشك پخته شده و يا كاسه هاى چينى .\r\n« لِوَقْت مَعْدُود ، وَاَمَد مَعْلُوم »\r\n( اين چيز را خدا مهيّا كرده بود براى يك وقت معلومى . )\r\nدر اينجا « لِوَقت » ظاهراً متعلق به همان « جَبَلَ » مىشود . خدا صورتى را خلق كرد براى يك وقت ديگر ; يعنى براى چهل سال يا صد سال ديگر كه مىخواهد در آن نفخ روح كند ، يعنى همان وقت در آن نفخ روح نشد بلكه مدّتى ماند و آن را گذاشت براى مدّتى كه پيش خود او معلوم بود ، سپس در آن نفخ روح كرد .\r\n« ثُمَّ نَفَخَ فيِهَا مِنْ رُوحِهِ فَمَثُلَتْ اِنْسَاناً »\r\n( سپس خداوند در آن نفخ روح كرد و از روح خود در آن دميد تا انسان شد . )\r\n\r\n","description":"","footnote":"\r\n1 - سوره الرّحمن ، آيه 14\r\n","page_name":" 294 ","page_number":294},
  {"content":"\r\n\r\n« مَثُلَ » يعنى چيزى بايستد و قائم و راست باشد .\r\nپس خلاصه فرمايش حضرت على ( عليه السلام ) اين است كه خدا از خاكهاى مختلف يك صورت خاكى جمع آورى كرد و با آب مخلوط و به صورت گل درآورد ، سپس اين گل به صورت يك انسان شد و برايش اعضاء درست شد و بعد خشك شد و مدّتى هم ماند تا در آن نفخ روح كرد و انسان شد .\r\nچگونگى جمع آورى خاكهاى مختلف\r\nدر اينجا چند نكته را لازم به تذكّر مىدانم ; اوّل اين كه حضرت امير ( عليه السلام ) فرموده اند : خدا خاك را جمع آورى كرد ، لازم نيست كه خود خدا مستقيماً خاكها را جمع كند ، در روايات دارد كه ملائكة اللّه - كه يا جبرئيل و يا عزرائيل بوده اند - به دستور خدا اين كار را انجام دادند ، و از بيشتر روايات استفاده مىشود كه عزرائيل اين كار را كرده است .\r\nدر روايتى آمده است بدين مضمون كه خدا به زمين خطاب كرد كه قرار است از تو موجودى خلق كنيم كه اگر اطاعت كند اهل سعادت و بهشت است و اگر معصيت كند اهل جهنم است ، و خاك نزد خدا عجز و لابه كرد و حاضر نبود كه از آن موجودى خلق شود كه در آتش بسوزد . مطابق اين روايت خداوند تبارك و تعالى جبرئيل را فرستاد براى اين كه از خاك بردارد و به صورت انسان درآورد ، مجدداً خاك گريه و زارى و ناله كرد ، جبرئيل عرض كرد خدايا خاك التماس مىكند ، و خدا هم به او خطاب كرد پس صرف نظر كن . بعد اين دستور به ميكائيل داده شد او هم آمد و به همين نحو ، و سپس اسرافيل هم در مقابل عجز و لابه زمين تسليم شد تا اين كه چهارمين ملك ، عزرائيل مأمور انجام اين كار شد ، هرچه زمين عجز و لابه كرد\r\n","description":"","footnote":"","page_name":" 295 ","page_number":295},
  {"content":"\r\nعزرائيل گفت : من مأمورم و اين دستور خداست ، لذا دستور خدا را اجرا كرد . ( 1 )\r\nمثل اين است كه مأمورى كه در مقابل عجز و لابه تحت تأثير واقع شود نمىتواند كارى انجام دهد ، بايد مأمور در انجام مأموريت قاطعيت داشته باشد .\r\nبعد خداوند تبارك و تعالى به عزرائيل خطاب كرد حالا كه تو در مقابل زمين تسليم نشدى و كار را به انجام رساندى عاقبتش هم با توست ، من قبض روح اين انسانها را هم در اختيار تو قرار مىدهم .\r\nمسأله قبض روح خيلى مهم است ، زيرا وقتى يك نفر را قبض روح مىكنند همه گريه و زارى مىكنند و عصبانى هستند . مأمورى مىخواهد كه مظهر خشونت و قهر خدا باشد و تحت تأثير واقع نشود ، پس عزرائيل از طرف خداوند تبارك و تعالى اين كار را كرد .\r\nاين كه حضرت مىگويد « خدا جمع كرد » يعنى به دستور خدا اين كار انجام شد . عيناً مثل همان قبض روح اشخاص كه در قرآن يك جا به خود خدا نسبت داده شده كه مىفرمايد : ( اللّه يتوفّى الانفس حين موتها ) ( 2 ) خدا قبض روح مىكند مردم را در حين موت ، و در جايى ديگر از قرآن دارد كه : ( قل يتوفّيكم ملك الموت الّذى وكّل بكم ) ( 3 ) شما را قبض روح مىكند ملك الموتى كه موكّل شماست . در اينجا فعل و كار به ملك الموت نسبت داده شده است .\r\nبه طور كلى وقتى كه يك نفر دستور مىدهد و ديگرى عمل مىكند ، مىتوان كار را به دستور دهنده هم نسبت داد . اين كه خدا خاك را جمع آورى كرد ، منافات ندارد با روايتى كه مىگويد عزرائيل جمع آورى كرد . امّا چرا خدا از خاكهاى مختلف جمع آورى كرد ؟\r\n\r\n","description":"","footnote":"\r\n1 - بحار الانوار ، ج 11 ، ص 120\r\n2 - سوره زمر ، آيه 42\r\n3 - سوره سجده ، آيه 11\r\n","page_name":" 296 ","page_number":296},
  {"content":"\r\n\r\nرمز مختلف بودن خاكها\r\nرمز اين كه از خاكهاى مختلف جمع آورى شده اين است كه در انسان غرايز و روحيات مختلف وجود دارد و هر خاكى يك خاصيتى دارد . و به همين جهت بعضى افراد سفيد و بعضى سياه و يا سرخ مىباشند ، بعضى حالت خشونت دارند و بعضى نرمش ، بعضى با عاطفه و بعضى بدون عاطفه و . . .\r\nبه هرحال خواصّ مادّه در روح بى اثر نيست . و لذا مىبينيم كه نسبت به بچه مثلا دستور مىدهند كه مادر هنگام شير دادن چه غذايى بخورد ، چون شير در روحيات بچه اثر دارد ; روحيات پدر و مادر در هنگام انعقاد نطفه در بچه اثر دارد ، و حتى آب و محيط گاهى اوقات اثر مىكند . به همين علّت خداوند دستور داده است از خاكهاى مختلف جمع كنند . و تا حدودى منشأ غرايز و اميال مختلف همين اختلاف موادّ است .\r\nحتى نسبت به نطفه ، خداوند تبارك و تعالى در سوره دهر مىفرمايد : ( انّا خلقنا الانسان من نطفة أمشاج ) ( 1 ) ; « امشاج » جمع « مَشَج » است به معنى مخلوط ، ما انسان را از نطفه مخلوط خلق كرديم . و علّت اين كه مخلوط را جمع آورده اين است كه مىدانيد نطفه از اسپرم و تخمك تشكيل شده و هر كدام از آنها ژنهاى مختلفى دارد و هر ژنى يك خاصيتى را به وراثت از پدران و مادران سابق منتقل مىكند . چه بسا صفتى از هفت نسل قبل به بچه منتقل مىشود . عامل وراثت در انسان اثر دارد . چيزى كه ناقل صفات مختلف آباء و اجداد است ژنهاى مختلف در سلولهاى نر و ماده است .\r\nدر هر صورت مادّه در روح اثر مثبت دارد و يك نوع اتحادى بين روح و مادّه وجود دارد بلكه روح محصول عالى مادّه است . پس علّت اين كه از خاكهاى\r\n\r\n","description":"","footnote":"\r\n1 - سوره انسان ، آيه 2\r\n","page_name":" 297 ","page_number":297},
  {"content":"\r\n\r\nمختلف جمع آورى كرد اين است كه قرار بوده روحيات و غرايز مختلف در انسانها باشد ، و چه بسا خاك سخت مظهر خشونت و خاك نرم مظهر ملايمت است ، خاك شوره زار مظهر بى خاصيت و بى اثر بودن است و خاكى كه قابل كشت و زرع است مظهر انسانى است كه منشأ اثر و مفيد است .\r\nآيا آدم ابوالبشر اوّلين انسان بود ؟\r\nتصور نشود كه قبل از حضرت آدم انسان ديگرى نبوده است . در اينجا صحبت راجع به آدم ابوالبشر است كه نسل فعلى از آن است ، و گرنه ما در روايات داريم كه خداوند زياد آدم خلق كرده است . در تفسير صافى در تفسير سوره « ق » در ذيل آيه شريفه : ( بل هم فى لبس من خلق جديد ) ( 1 ) يعنى مردم در اشتباه هستند از خلق جديد ، از توحيد صدوق روايتى از امام باقر ( عليه السلام ) نقل مىكند كه من قسمتى از آن را مىآورم ، مىفرمايد : « او ترى انّ اللّه لم يخلق بشراً غيركم » شما خيال مىكنيد كه خدا بشرى غير از شما يعنى نسل آدم ابوالبشر نياورده است ؟ « بلى واللّه لقد خلق الف الف عالم و الف الف آدم » بله به خدا قسم خدا هزار هزار عالم و هزار هزار آدم خلق كرده « انت فى آخر تلك العوالم و اولئك الآدميين » ( 2 ) كه تو و آباء و اجدادت يعنى اين نسل در آخر اين عالمها و اين آدمها هستيد . نمىگويد شما آدم آخر هستيد بلكه مىفرمايد جزء آدمهاى آخر هستيد ; پس مطابق اين حديث و روايات ديگر ، خدا هيچ وقت منع فيض نكرده و فيض خدا هميشه جارى بوده است ; زيرا خدا اوّل ندارد ، بلكه او هميشه بوده و در نتيجه فيض خدا هم هميشه بوده ، منتها هر زمانى فيض خدا به ايجاد يك نسلى بوده است ، و اين نسلى كه ما داريم مطابق فرمايش حضرت على ( عليه السلام ) منتهى مىشود به آدمى كه از خاك و آب خلق شده است .\r\n\r\n","description":"","footnote":"\r\n1 - سوره ق ، آيه 15\r\n2 - تفسير صافى ، ج 5 ، ص 60 ; و توحيد صدوق ، ص 277\r\n","page_name":" 298 ","page_number":298},
  {"content":"\r\n\r\nقرآن و نظريه تبدّل انواع\r\nمسأله اى كه در اين اواخر درباره آن بحث مىكنند و شايد فلاسفه قديم هم اين بحث را مىكردند اين است كه آيا هر نوع از انواع حيوانات خودش مستقل است يا اين كه انواع به يكديگر تبديل مىشده اند . خلاصه آيا انسان اصلش يك حيوان ديگرى مثلاً يك حلقه متوسط بين شامپانزه و انسان بوده است و بعد آن حيوان متوسط بالاخره به صورت انسان در آمده است ؟ اين نظريه را به داروين نسبت مىدهند و اين نظريه تبدّل انواع است كه نوعها به هم تبديل مىشوند . به اين نظريه داروينيستى « ترانسفورميسم » مىگويند .\r\nدر مقابل عده اى مىگويند اين نظريه غلط است و هر نوعى خودش مستقل و ثابت است . نوع انسان براى خودش مستقل است . اجداد ما هم يك روزگارى شامپانزه و ميمون نبوده و از اوّل انسان بوده اند . به اين نظريه مىگويند « فيكزيسم » ، « فيكس » يعنى ثابت ، يعنى هر نوع ثابت است و به نوعى ديگر تبديل نمىشود .\r\nآنچه در قرآن راجع به انسان دارد بسا مضمون بعضى آيات مخالف نظريه داروينيسم نيست امّا از بسيارى آيات ديگر نظريه فيكزيسم تأييد مىشود ، كلام حضرت على ( عليه السلام ) تقريباً در اين معنا صراحت دارد كه تبدّل انواع نبوده است . حالا من آيات قرآن را اشاره مىكنم :\r\nدر سوره حج خداوند راجع به انسان مىفرمايد : ( يا ايّها النّاس ان كنتم فى ريب من البعث فانّا خلقناكم من تراب ثمّ من نطفة ثمّ من علقة ) ( 1 ) اى انسانها اگر شما در بعثت روز قيامت شك داريد بدانيد كه ما شما را خلق كرديم از خاك سپس از نطفه و سپس از علقه .\r\nشايد در اين آيه خلقت حضرت آدم را نمىگويد و مىخواهد خلقت ما را\r\n\r\n","description":"","footnote":"\r\n1 - سوره حج ، آيه 5\r\n","page_name":" 299 ","page_number":299},
  {"content":"\r\nبگويد ، زيرا اصل همه ما از خاك است و در نطفه موادّ غذايى است و موادّ غذايى هم نوعاً مواد گياهى است و گياه هم از خاك ارتزاق مىكند ، پس ممكن است منظور خلقت حضرت آدم نباشد و خلقت ما باشد .\r\nدر آيه ديگر در سوره مؤمنون مىگويد : ( و لقد خلقنا الانسان من سلالة من طين ) ما انسان را خلق كرديم از خلاصه اى از گل ( ثمّ جعلناه نطفة فى قرار مكين ) ( 1 ) بعد انسان را در يك « قرار مكين » يعنى در يك رحم قرار داديم .\r\nظاهر اين آيه چنين است كه همان خلاصه گل در رحم قرار داده شده است ، پس اين گل غير از آن گلى است كه حضرت آدم از آن درست شده ، و اين از باب اين است كه درخت از آب و خاك تغذيه كرده و ميوه آن درخت را ما خورديم و يا گندم از آب و خاك تغذيه كرده سپس به صورت نطفه در آمده و بعد اين نطفه در رحم قرار گرفته ، لذا به آن خلاصه اى از گل مىگويد . پس اين طور آيات شايد مربوط به ما كه اولاد آدم هستيم باشد .\r\nاما راجع به خود حضرت آدم يك آيه داريم كه مىگويد : ( انّ مثل عيسى عند اللّه كمثل آدم خلقه من تراب ) ( 2 ) مَثَل حضرت عيسى نزد خدا همانند حضرت آدم است كه خدا او را از خاك خلق كرد ; مىدانيم كه حضرت عيسى پدر نداشت پس با انسانهاى ديگر فرق مىكند ، و اين كه مىگويد حضرت عيسى مثل حضرت آدم است معلوم مىشود حضرت آدم پدر و مادر نداشته است ، و اگر قرار بود مسأله تبدّل انواع باشد و به شامپانزه و ميمون برسد به هر حال پدر و مادرى پيدا مىكرد . و طبق اين آيه در مورد حضرت آدم خدا پدر و مادر را نفى مىكند ، پس تبدّل انواع صحيح نيست .\r\nآيه ديگر مىگويد : ( و اذ قال ربّك للملائكة انّى خالق بشراً من صلصال من حمأ\r\n\r\n","description":"","footnote":"\r\n1 - سوره مؤمنون ، آيات 12 و 13\r\n2 - سوره آل عمران ، آيه 59\r\n","page_name":" 300 ","page_number":300},
  {"content":"\r\n\r\nمسنون ) خداوند به ملائكه فرمود من خلق كننده هستم يك بشرى را از صلصال ، گل سفت شده صدادار ; ( من حمأ مسنون ) از گل متغير و تيره و يا صيقلى داده شده . ( فاذا سوّيته و نفخت فيه من روحى فقعوا له ساجدين ) ( 1 ) پس وقتى خلقت او تمام شد و در آن از روح خودم نفخ كردم به او سجده كنيد . اين معنا با همان عبارت نهج البلاغه جور مىآيد كه خدا از گل سفت شده انسان را خلق كرد ، و هيچ كدام ما از گل سفت شده نيستيم ، پس از اين كه خدا مىگويد : « من يك بشرى را از گل سفت شده خلق مىكنم و وقتى آن را درست كردم در آن نفخ روح مىكنم ، بعد از آن شما بيفتيد و براى او سجده كنيد » با آدم ابوالبشر مناسب است ، زيرا در خلقت آدم ابوالبشر مسأله نطفه و علقه مطرح نيست ; و اين آيه اخير با عبارت نهج البلاغه جور مىآيد ، و اين عبارت صريح در اين معناست كه حضرت على ( عليه السلام ) نظريه داروين را قبول نداشته و قائل به فيكزيسم بوده ، يعنى نوع انسان را يك نوع ثابت و مستقلى دانسته كه خاك و آب مخلوط و گل شد و به صورت يك انسان در آمد سپس مدّتى ماند و در آن نفخ روح شد .\r\nچرا جسد حضرت آدم مدّتى ماند و سپس در آن نفخ روح شد ؟\r\nدر اين مورد ممكن است گفته شود براى اين كه ملائكه مدّتى به آن نگاه كنند و به نظرشان يك موجود متشابه باشد نظير آيات متشابه ، و قهراً وقتى امر به سجده كردن مىآيد در نفوس آنان تأثير بيشترى دارد .\r\nولى ظاهراً نكته اصلى اين است كه خداوند متعال خواسته اين موجودى كه از گل درست شده است استعداد نفخ روح پيدا كند . مانند نطفه كه در رحم مادر حركت مىكند و در مدّت چهار ماه مستعدّ براى نفخ روح مىشود . نفخ روح يك وقت در رحم مادر است و يك وقت هم در رحم عالم طبيعت است . يك وقت\r\n\r\n","description":"","footnote":"\r\n1 - سوره حجر ، آيات 28 و 29\r\n","page_name":" 301 ","page_number":301},
  {"content":"\r\n\r\nبراى تخم مرغ زير بال مرغ شرايطى ايجاد مىشود كه به صورت جوجه درآيد ، يك وقت هم يك ماشين درست مىكنند كه همان شرايط را ماشين فراهم مىكند براى اين كه تخم مرغ تبديل به جوجه شود . بدنى كه از خاك و آب درست شده خداوند متعال خواسته كه در عين حال عوامل طبيعى مؤثّر باشند . البته خدا قدرت همه كار را دارد اما : « ابى اللّه ان يجرى الاشياء الاّ باسباب » ( 1 ) خدا ابا كرده از اين كه امور را جارى كند مگر اين كه به اسباب باشد . شايد به همين جهت آن شالوده بى روح مدّتى ماند تا عوامل طبيعى در آن اثر بگذارند تا مستعدّ انسان شدن شود .\r\nتطبيق بادهاى چهارگانه\r\nدر اينجا حديثى داريم كه مىگويد : « ثم امر اللّه الملائكة الاربعة : الشّمال و الجنوب و الصّبا و الدّبور » سپس خداوند امر كرد به ملائكه چهارگانه : شمال ، جنوب ، صبا و دبور ; در اين روايت بعد از اين كه ملائكه چهارگانه را مطرح مىكند اسم چهار باد را ذكر مىكند : « الشّمال و الجنوب و الصّبا و الدّبور » كه اين بادها از چهار طرف مىوزند . و معلوم است هر بادى يك اثر و خاصيتى مخصوص به خود دارد ، در اينجا حضرت اين چهار باد را از ملائكه شمرده اند ; يك وقت عرض كردم تمام قوا و نيروهايى كه در اين عالم اثر مىكنند به يك حساب مىشود به آنها ملائكه و جنود خدا گفت . خدا به ملائكه چهارگانه امر كرد : « ان يجولوا على هذه السّلالة من طين » كه حركت كنند بر اين خلاصه گل ، گلى كه به صورت انسان در آمده است . « فابدوها و أنشئوها » ( 2 ) يعنى مستعدّش كردند براى اين كه به صورت انسان درآيد ، و ماندنش براى اين بوده كه عوامل و شرايط آن نظير همان عوامل و شرايطى كه در رحم مادر است فراهم آيند تا آماده نفخ روح شود ، و لذا در بعضى روايات دارد كه تا\r\n\r\n","description":"","footnote":"\r\n1 - اصول كافى ، ج 1 ، ص 183 ، حديث 7\r\n2 - تفسير قمى ، ج 1 ، ص 39 ; و بحارالانوار ، ج 11 ، ص 105\r\n","page_name":" 302 ","page_number":302},
  {"content":"\r\nچهل سال و يا صد و بيست سال اين گل خمير شد ، و بعضى روايتها چند تا چهل سال ذكر مىكنند . مىگويند درست كردن كاسه هاى چينى اين طور بوده كه بسا گل آنها را پدر درست مىكرده و فرزندش آن را به شكل كاسه در مىآورده است .\r\nدر روايت است كه اين گل چهل سال عجين شد ، بعد چهل سال به صورت صلصال ماند بعد هم چهل سال و . . . اين مطلب دلالت مىكند بر اين كه احتياج به زمان داشته تا اين كه محيط و هوا و باد و شرايط در آن اثر كند . نظير شرايط رحم مادر يا شرايط جوجه كشى . به هرحال رمز « لوقت معدود و امد معلوم » همان مستعدّ و آماده شدن براى نفخ روح انسانى بوده است . ظاهر اين روايات هرچند با يكديگر اختلاف دارند ولى جمع آنها به اين است كه هر مرحله اى چهل سال مانده است تا وارد مرحله ديگرى شود . بعضى روايات به يك مرحله اشاره مىكنند و بعضى ديگر به چند مرحله . خوب آن موجودى كه با گل درست شد و سالها ماند و در روايت هست كه ملائكة اللّه به نظر تعجب به آن نگاه مىكردند سرانجام :\r\n« ثُمَّ نَفَخَ فِيها مِنْ رُوحِهِ »\r\n( سپس خداوند از روح خود در او نفخ كرد . )\r\n« فَمَثُلَتْ اِنْسَاناً »\r\n( پس به پاخاست انسانى . )\r\nدر تفسير آيه شريفه ( و كان الانسان عجولا ) ( 1 ) روايتى وارد شده است كه دميدن روح در حضرت آدم از سر شروع شد . وقتى كه سر حضرت آدم تا سينه اش روح پيدا كرد خواست بلند شود ، مهلت نداد كه در تمام بدنش نفخ روح شود . ( 2 )\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره اسراء ، آيه 11\r\n2 - بحارالانوار ، ج 60 ، ص 198 ; براى تفصيل بيشتر به همين جلد و جلد 11 بحار مراجعه شود .\r\n","page_name":" 303 ","page_number":303},
  {"content":"\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nخطبه 1\r\n( درس 16 )\r\nرمز چهل سال ماندن گلى كه حضرت آدم ( عليه السلام ) از آن خلق شد\r\nرمز انتساب روح به خدا\r\nچرا تعبير به نفخ شده است ؟\r\nآراء فلاسفه در مورد روح\r\nنفخ روح در حضرت آدم تدريجى بود يا آنى ؟\r\n« انسان » از چه ريشه و كلمه اى است ؟\r\nحواسّ ظاهرى و حواسّ باطنى\r\nقوّه متصرّفه يا قوّه مفكّره\r\nتفاوت ابزار ادراكات در بيدارى و خواب\r\nقوّه عاقله\r\nداستان مباحثه هشام بن حكم با يكى از علماى اهل سنّت\r\n","description":"","footnote":"","page_name":" 305 ","page_number":305},
  {"content":"\r\n\r\n","description":"","footnote":"","page_name":" 306 ","page_number":306},
  {"content":"\r\nبسم الله الرحمن الرحيم\r\n« ذَا اَذْهَان يُجِيلُهَا ، وَفِكَر يَتَصَرَّفُ بِهَا ، وَجَوَارِحَ يَخْتَدِمُهَا ، وَأَدَوَات يُقَلِّبُهَا ، وَمَعْرِفَة يَفْرُقُ بِهَا بَيْنَ الْحَقِّ وَالْبَاطِلِ وَالْاَذْوَاقِ وَالْمَشَامِّ وَالْاَلْوَانِ وَالْاَجْناسِ »\r\nدر درس قبل فرمايش حضرت اميرالمؤمنين ( عليه السلام ) راجع به خلقت انسان را آورديم كه حضرت فرمود : خداوند تبارك و تعالى مقدارى خاك از نقاط مختلف را با آب مخلوط كرد و به صورت يك انسان كاملى درست شد كه اعضاء و جوارح داشت و به شكلى در آمد كه اگر به آن دست مىزدند صدا مىكرد « حتّى صَلصَلت » .\r\nولى اين صورت به محض اين كه درست شد روح در آن دميده نشد ، بلكه مدّتى ماند و پس از آن از روح خود در او دميد ; و گفتيم علّت اين كه مدّتى ماند ، شايد براى اين جهت بوده است كه از نظر عوامل طبيعى براى نفخ روح مستعدّ شود ; مانند مراحل حركت و رشد نطفه در رحم مادر كه مراحل مادّى و طبيعى است و پس از آمادگى مادّى نوبت به مرحله جديدى مىرسد كه از آن به « خلقاً آخر » و با « ثمّ » تعبير شده است ، در اينجا هم پس از طى مراحل زمانى كه به آنها اشاره شد با « ثمّ » تعبير كرده است ، فرموده : « ثمّ نفخ فيها من روحه فمثلت انساناً » و اين فاصله\r\n","description":"","footnote":"","page_name":" 307 ","page_number":307},
  {"content":"\r\n\r\nچهل سالها نظير همان چهل روزهاست كه براى نفخ روح در رحم بايد طى شود . ( 1 ) گويا رحم عالم طبيعت مانند رحم انسان است براى تولّد انسان .\r\nالبته خداوند متعال ممكن است بدون فاصله زمانى در او روح ايجاد كند ، چنانچه در قرآن كريم است كه يكى از معجزات حضرت عيسى ( عليه السلام ) اين بود كه مىگفت : ( انّى اخلق لكم من الطّين كهيئة الطّير فانفخ فيه فيكون طيراً بإذن اللّه ) ( 2 ) من از گل صورت حيوان پرنده اى براى شما درست مىكنم سپس در آن مىدمم پرنده مىشود . در اينجا ديگر فاصله چهل سال يا چهل روز وجود نداشته است ، و لذا تعبير به « ف‍ » مىكند كه بدون فاصله زمانى مىباشد .\r\nيكى از اقسام معجزه اين است كه در عوامل طبيعى تسريع مىشود . مثلا يك شكوفه كه بايد با طى زمان طولانى ميوه شود ، با اعجاز اين شكوفه سريع حركت مىكند و ميوه مىشود .\r\nرمز چهل سال ماندن گلى كه حضرت آدم ( عليه السلام ) از آن خلق شد\r\nاين كه حضرت على ( عليه السلام ) مىفرمايد : « لوقت معدود و امد معلوم » شايد براى اين بوده است كه به وسيله بادها و طوفانها و شرايط جوّى ، خداوند متعال شرايطى را ايجاد كرده باشد كه در آدم نفخ شود ، و خدا خواسته است از همان اوّل عوامل و جريانات طبيعى در كار باشد . چون معمولا خداوند متعال كارها را با اسباب انجام مىدهد . ( 3 ) وقتى كه اين مادّه در رحم عالم مستعدّ نفخ روح شد - مثل بچه اى كه در رحم مادر مستعدّ نفخ روح مىشود - آنوقت : « ثمّ نفخ فيها من روحه » .\r\n\r\n","description":"","footnote":"\r\n1 - مقصود از چهل روزها براى نفخ روح در رحم ، سه مرحله نطفه و علقه و مضغه است كه هر كدام چهل روز و در مجموع چهار ماه به طول مىانجامد .\r\n2 - سوره آل عمران ، آيه 49\r\n3 - حديثى در درس قبل به اين مضمون نقل شد كه خداوند به بادهاى چهارگانه دستور داد به آن گل بوزند .\r\n","page_name":" 308 ","page_number":308},
  {"content":"\r\n\r\n\r\nپس اين كه در اينجا حضرت تعبير به « ثمّ » كرده است براى اين است كه : بايستى مدّتى زمان بگذرد تا شرايط نفخ روح فراهم شود .\r\nرمز انتساب روح به خدا\r\nخداوند در قرآن مىفرمايد : ( و نفخت فيه من روحى ) ( 1 ) از روح خودم در او دميدم . خدا روح نفخ شده را به خودش نسبت مىدهد .\r\nاين اِسناد روح به خدا با اين كه همه موجودات مال خداست در حقيقت يك نحوه اسناد تشريفى است . ( 2 ) ارواح مختلف اند ولى آن ارواحى را كه بيشتر به مرحله تجرّد و كمال نزديك اند ، مىشود به روح اللّه تعبير كرد ; نظير : « بيت اللّه » كه به خانه كعبه مىگويند ، خدا كه مكان ندارد امّا انتساب كعبه به خدا زيادتر از انتساب خانه ما به خداست ، هرچند خانه ما هم ملك خداست و كعبه هم ملك خداست ، امّا چون خدا احترامى براى آن خانه قائل است به « بيت اللّه » تعبير شده است .\r\n« روح » هم در اينجا به اين معنى نيست كه در خدا روحى هست و از آن روح قسمتى بيرون مىآورد و به آدم مىدَمد ، بلكه چون روح از « عالم امر » يعنى از عالم مجرّدات است ، به خداوند نزديك تر است و مورد عنايت خاص او مىباشد .\r\nچرا تعبير به نفخ شده است ؟\r\n« نفخ » در اينجا استعاره است . ( 3 ) خدا كه فُوت نمىكند اما در حقيقت خداوند با قدرت خودش روح در آن ايجاد كرد ، به طورى كه نفخ سبب شد روح در همه آن\r\n\r\n","description":"","footnote":"\r\n1 - سوره حجر ، آيه 29\r\n2 - « تشريفى » يعنى براى فهماندن شرافت و موقعيت روح انسان ، خداوند آن را به خودش نسبت مىدهد .\r\n3 - « استعاره » نوعى مجاز است كه كلمه اى را در معناى مجازى آن كه نوعى مناسبت و شباهت با معناى حقيقى آن دارد استعمال مىكنند .\r\n","page_name":" 309 ","page_number":309},
  {"content":"\r\n\r\nكالبد جريان يابد ; منظور اين است كه خدا وقتى روح را در آدم ايجاد كرد ، چنين نبود كه در يك نقطه خاصى باشد ، روح و جان وقتى كه در كالبد وارد شود در همه جا هست .\r\nآراء فلاسفه در مورد روح\r\nدر مسأله روح سابقاً بحثى داشتيم كه عده اى از فلاسفه عقيده داشتند كه روح « روحانية الحدوث و روحانية البقاء » است ، يعنى از همان اوّل كه ايجاد مىشود مجرّد است و تا آخر هم مجرّد باقى مىماند ; عده اى ديگر مىگفتند : روح « جسمانية الحدوث و جسمانية البقاء » است ، يعنى از آغاز ايجاد شدن جسم است و تا آخر هم جسم باقى مىماند و مىگفتند : روح ، جسم لطيفى است مثل روغن كه در كنجد است . ولى مرحوم صدرالمتألهين بر اين عقيده بود كه روح « جسمانية الحدوث و روحانية البقاء » ( 1 ) است ، يعنى روح محصول عالى مادّه است منتها به مرحله تجرّد مىرسد و همين مادّه در اثر تكامل ، اوّلين مرحله تجرّد را پيدا مىكند و بتدريج در تجرّد كامل تر مىشود تا وقتى كه مجرّد كامل شود و از بدن جدا گردد ; مانند وقتى كه ميوه مىرسد و از درخت جدا مىگردد . مرگ طبيعى انسان به همين است كه روح كه ميوه رسيده بدن است از آن جدا مىشود . ايشان عقيده شان اين است كه همين مادّه در اثر تكامل تلطيف مىشود و بعد به صورت تجرّد درمى آيد ، نظير آبى كه گل آلود است و پس از نشستن گلها كاملاً صاف مىشود ; بچه اى كه در شكم مادر است در اثر تكامل وقتى به چهار ماه رسيد ، نخستين مرحله تجرّدى كه در او پيدا مىشود حس لامسه است و حالت انقباض و انبساط پيدا مىكند ، كم كم ساير حواسّ ظاهرى در او پيدا مىشود ، بعد نوبت به\r\n\r\n","description":"","footnote":"\r\n1 - اسفار ، ج 8 ، ص 347\r\n","page_name":" 310 ","page_number":310},
  {"content":"\r\n\r\nحواسّ باطنى مىرسد ، و بعد از آن مرحله عقل كامل پيدا مىكند . ( 1 )\r\nاين نظر صدرالمتألهين است ، و همين جور هم بايد باشد ، براى اين كه اگر روح يك موجود جداى از بدن و بدن يك موجود جداى از روح باشد ، اينها دو تا مىشوند و هيچ گاه به يك حقيقت تبديل نخواهند شد ; در صورتى كه ما هر كدام يك حقيقت هستيم ، يعنى روح همين صورت كامله بدن است و در اثر تكامل به اين مرحله رسيده است ، نظير سيب كه از جاى ديگرى نمىآيد به درخت بچسبد بلكه محصول خود درخت است ، منتها محصول عالى آن است و پس از رسيدن از آن جدا مىشود .\r\nنفخ روح در حضرت آدم تدريجى بود يا آنى ؟\r\nدر هر صورت حضرت آدم هم شايد اين جور بوده است . يعنى بدنى كه از گل درست شده ممكن است در اثر عوامل طبيعى و جوّ محيط طورى شده باشد كه حركت تكاملى و مراحل نفس مجرّد در آن پيدا شده است . و ممكن هم هست كه اين جهشش آنى باشد ، نظير آن پرندگانى كه حضرت عيسى بإذن اللّه ايجاد مىكرد ، و اين اعجازى است كه قرآن از حضرت عيسى ( عليه السلام ) نقل مىكند و كسى از نظر دينى نمىتواند آن را منكر شود . ممكن است نسبت به حضرت آدم هم همين طور بوده است ، يعنى يك دفعه يك نفس مجرّد كامل در او ايجاد شده به طورى كه قوّه عقل هم داشته باشد ، و شايد عبارت حضرت اميرالمؤمنين ( عليه السلام ) اين جهت را بفهماند كه جهشش آنى بوده است و مثل خلقت ما نباشد كه بتدريج روحمان ايجاد مىشود ; يعنى اوّل بچه در شكم مادر يك انسان كامل نيست و قوه عقل و تميز ندارد ، ابتدا حسّ لامسه در او پيدا مىشود و بعد ساير حواسّ ، تا آن وقت هم كه به دنيا مىآيد هنوز عقل و تميز ندارد ، شايد از يك حيوان هم ادراكاتش\r\n\r\n","description":"","footnote":"\r\n1 - اسفار ، ج 8 ، ص 347\r\n","page_name":" 311 ","page_number":311},
  {"content":"\r\n\r\nكمتر باشد ، بتدريج ادراكات او كامل مىشود ، بعد عقل پيدا مىكند ; و عقل كامل انسانى وقتى است كه به چهل سال برسد ، قرآن مىفرمايد : ( حتى اذا بلغ اشدّه و بلغ اربعين سنة ) ( 1 ) . بعد حضرت مىفرمايد :\r\n« انسان » از چه ريشه و كلمه اى است ؟\r\n« فَمَثُلَثْ اِنْسَاناً ذَا اَذْهَان يُجِيلُهَا ، وَفِكَر يَتَصَرَّفُ بِهَا »\r\n( پس به پا ايستاد به صورت انسان داراى ذهن هايى كه آنها را جولان مىدهد ، و فكرهايى كه به وسيله آنها تصرّف مىكند . )\r\nبعضى گفته اند « انسان » از مادّه « اَنسَ » است از آن جهت كه انسانها با يكديگر يا با هر چيزى مأنوس مىشوند ، و لذا مىگويند : انسان مدنىٌ بالطّبع است ، چون طبعاً حالت اُنس گرفتن در انسان قوى است ; طبق اين احتمال « الف و نون » آن زائده است و وزن آن « فعلان » است . و بعضى گفته اند از مادّه « نسيان » است و اصل آن « انسيان » و همزه آن زائده و وزن آن « اِفعان » است ، در روايتى مرفوعه ( بدون سند متصل ) مرحوم صدوق در كتاب علل از امام صادق ( عليه السلام ) نقل مىكند به اين مضمون : « انسان چون اهل نسيان است به او انسان گفته شده است » ( 2 ) . حتى حضرت آدم ( عليه السلام ) از همان اوّل با اين كه بنا بود به آن شجره نزديك نشود به زودى فراموش كرد و نزديك شد و لذا قرآن فرمود : ( فنسى و لم نجد له عزماً ) ( 3 ) آدم تصميم خود را فراموش كرد و ما از او تصميمى نيافتيم .\r\nو ما نيز همين طور فراموشكاريم ، و شايد اين فراموشى يك نعمتى باشد براى انسان ; زيرا هر روز مصائبى مشاهده مىكنيم و عزيزانى را از دست مىدهيم كه اگر\r\n\r\n","description":"","footnote":"\r\n1 - سوره احقاف ، آيه 15\r\n2 - سمى الانسان انساناً لأنه ينسى . علل الشرايع ، ج 15 ، باب 11 ، از چاپ بيروت دارالبلاغة\r\n3 - سوره طه ، آيه 115\r\n","page_name":" 312 ","page_number":312},
  {"content":"\r\n\r\nفراموشى نبود امكان زندگى نبود .\r\nذهن هم به قوّه مدركه گفته مىشود و هم به خود ادراكات . اگر به قوّه مدركه گفته شود يعنى آن نيروى درك كننده اى كه در انسان هست ، و تعدّد در آن فرض نمىشود ; اما اگر در يك انسان گفتيم ذهنها ، منظور ادراكات اوست . « اذهان » جمع « ذهن » است ، و مراد از اذهان در اينجا خود ادراكات است . ممكن است منظور از اذهان ادراكاتى باشد كه انسان آنها را جولان مىدهد ، و ممكن است كه مراد قواى مدركه انسان باشد ; زيرا قوّه مدركه مراحلى دارد .\r\nحواسّ ظاهرى و حواسّ باطنى\r\nگفته اند كه ما پنج قوّه مدركه ظاهرى داريم : لامسه ، سامعه ، شامّه ، باصره و ذائقه . اين پنج حسّ كه ظاهر هستند پنج مدرك هستند و در حقيقت پنج ذهن هستند كه به آنها حواسّ ظاهرى مىگويند .\r\nحواسّ باطنى هم داريم كه فلاسفه آنها را نيز پنج قسم ذكر كرده اند ( 1 ) كه در اينجا اجمالا ذكر مىكنم ، صورتهايى كه انسان آنها را با پنج حسّ ظاهر درك مىكند در نفس انسان باقى است و انسان مىتواند آنها را تجديد ادراك كند ، مثلا شما يك چيز را با چشم خود ديده ايد بعد كه از آن غايب مىشويد باز گاهى اوقات آن را تصوّر و ادراك مىكنيد ، براى مثال شما شهر قم را ديده ايد ولى حالا كه در قم نيستيد وقتى به فكر آن مىافتيد آن را ادراك مىكنيد ، چيزهايى كه مربوط به قواى لامسه يا شامّه يا ذائقه و يا سامعه باشند نيز همين طورند .\r\nپس مجموع اين صورتهايى كه به وسيله پنج حسّ ظاهر ادراك مىشوند ، چون براى انسان باقى است بعداً نسبت به آنها تجديد ادراك مىشود ، به آن قوّه اى كه\r\n\r\n","description":"","footnote":"\r\n1 - براى مطالعه پيرامون حواسّ باطنى به اسفار ، ج 8 ، ص 205 و صفحات بعد آن ; و همچنين شرح ابن ميثم ، ج 1 ، ص 183 رجوع شود .\r\n","page_name":" 313 ","page_number":313},
  {"content":"\r\nبعداً نسبت به اينها تجديد ادراك مىكند حسّ مشترك گفته مىشود .\r\nدر حقيقت انسان موجود مجرّدى است كه اگر بخواهد به عالم مادّه ارتباط داشته باشد احتياج به سيمهاى ادراكى دارد . اين پنج حسّ ظاهر مانند پنج سيم است كه انسان به وسيله آنها با عالم خارج ارتباط پيدا مىكند ، و صورتهايى كه به وسيله اين پنج حسّ گرفته مىشوند در يك جا در باطن انسان تمركز پيدا مىكنند و تجديد ادراك اينها به وسيله حسّ مشترك مىباشد .\r\nاما انسان هميشه مشغول ادراك آنها نيست ، بلكه صورتهايى را كه در ذهن انسان متمركز مىشوند گاهى اوقات انسان از آنها غفلت دارد ، و گاهى آنها را تصوّر مىكند و اين تصوّر جديد به وسيله حسّ مشترك انجام مىشود . و جايى كه پنج صورت در آن متمركز و محفوظ مىباشند آن را قوّه خيال مىگويند .\r\nپس قوّه خيال عبارت است از حافظ صورتها كه به منزله انبار است ، و حسّ مشترك عبارت است از مُدرك صورتها ; مثلاً اگر شما از يك چيز غفلت كرديد ، به آن انبارى كه عبارت از قوه خيال است رجوع مىكنيد و آن را ادراك مىكنيد ، ولى اگر يك چيز را به طور كلّى فراموش كرده باشيد ، آن وقت به طور كلّى از قوّه خيال شما بيرون رفته است .\r\nتوجّه كنيد كه اين قوّه خيال انسان چه قوّه اى است كه انسان از آغاز عمرش ميليونها صورت ديده و شنيده و بوييده و لمس كرده است و اينها همه بدون اين كه با هم مخلوط شوند در يك جا ذخيره اند ، و اين خود مسأله مهمى است ; اگر شما روى يك فيلم عكس گرفتيد ، عكس دوّم را نمىتوانيد روى آن فيلم بگيريد ، اگر چنين كنيد هر دو عكس خراب مىشوند ، علاوه بر آن عكسى كه شما مثلا از يك باغ مىگيريد خيلى كوچك تر از اندازه واقعى آن باغ است ، ولى قوّه خيال و حافظه انسان صورتهايى را كه ذخيره مىكند با همان بزرگى واقعى آنها ذخيره مىكند ، اگر شما شهر تهران را ديده ايد آن را به همان صورت در قوّه حافظه خود ذخيره مىكنيد .\r\n","description":"","footnote":"","page_name":" 314 ","page_number":314},
  {"content":"\r\n\r\nو اين دليل بر تجرّد نفس است . و علاوه بر نفس صورتها هم مجرّد مىباشند . اگر آن صورتها مادّى باشند و در مادّه منعكس شوند بايد در قوّه حافظه كوچك شوند ، مانند عكسى كه بر فيلم منطبق مىشود ، در حالى كه صورتها با همان بزرگيشان در قوّه خيال محفوظند .\r\nبحث تجرّد را نمىخواهيم مطرح كنيم چون در درسهاى قبل گفته شده است . پس قوّه خيال حافظ صورتها و حسّ مشترك مُدرك صورتهاست . حال ما غير از صورى كه ادراك مىكنيم يك قسم معانى را هم ادراك مىكنيم ، حيوانات هم همين معانى را ادراك مىكنند ، مثلا گوسفند نسبت به گرگ احساس دشمنى و نسبت به بچه اش احساس مهربانى دارد ، همين كه گرگ را مىبيند مىترسد و آن ترس و وحشت او يك حالتى است كه ادراك مىكند ، و ما هم ترس را ادراك مىكنيم ، و اين ديگر صورت نيست ، يعنى از راه دست و گوش و چشم و . . . به ما منتقل نشده است ، ترس و محبت و ادراك محبت و دشمنى از سنخ معنويات مىباشند نه از قبيل صورتها ، مدرك اينها قوّه واهمه است ، پس قوّه واهمه معانى جزئى را ادراك مىكند و حافظ معانى نامش حافظه مىباشد . ( 1 )\r\nقوّه متصرّفه يا قوّه مفكّره\r\nما يك قوّه ديگر در باطن داريم كه اين قوّه صورتها را به صورت ، و معانى را به معانى ، و يا صورتها را به معانى ضميمه مىكند ; مثلا مىگويد : آن گرگ دشمن است ، گرگ صورت است كه حسّ مشترك آن را ادراك مىكند و دشمنى معنايى است كه بر او حمل مىشود ، و آن را واهمه ادراك مىكند ، ولى قوّه متصرّفه در اينجا صورت و معنى را به هم ضميمه مىكند .\r\nقوّه اى در شما هست كه مثلا سر يك الاغ را به بدن يك انسان ضميمه مىكند و\r\n\r\n","description":"","footnote":"\r\n1 - اسفار ، ج 8 ، ص 218\r\n","page_name":" 315 ","page_number":315},
  {"content":"\r\nيك چيزى در باطن درست مىكند ، و يا يك آدمى را فرض مىكنيد با سرهاى متعدّد ، و اين سرها را به يك بدن مىچسبانيد . پس قوّه اى در انسان هست كه صورتها را به صورتها يا به معانى و يا معانى را به معانى ضميمه مىكند و همين مقدّمه مىشود براى اين كه تصديق در كار بيايد ، و به اين قوّه اصطلاحاً قوّه متصرّفه يا قوّه مفكّره مىگويند .\r\nحال يك نحو فرق هم دارد ، مىگويند : اگر كلّيات را به هم ضميمه كند قوّه را مفكّره مىنامند ، و اگر جزئيات را به هم ضميمه كند آن را متصرّفه مىنامند . پس ما علاوه بر پنج حسّ ظاهر پنج حسّ باطن داريم : خيال ، حسّ مشترك ، حافظه ، واهمه و متصرّفه .\r\nدر اينجا عبارتى كه مىفرمايد : « ذا اذهان يجيلها » شايد اشاره به اين مراحلى است كه انسان دارد . انسان داراى ذهنهايى است كه اينها را به حركت درمى آورد ، و مراد از ذهنها يعنى قواى مدركه باطنى كه داريم ، بعضى از آنها ادراك كننده و بعضى عمل كننده است . پس انسان داراى ذهنهايى است كه آنها را به جولان مىاندازد . و صورتها را به صورتها يا معانى را به معانى و يا معانى را به صورتها ضميمه مىكند ، پس عبارت « فكر يتصرّف بها » شايد اشاره به قوه متصرّفه است ، و علّت اين كه « فِكَر » به صورت جمع آورده شده است اين است كه قوّه متصرّفه كارهاى مختلفى انجام مىدهد .\r\nدر نتيجه حواسّ ظاهرى و باطنى انسان با خارج از بدن خود ارتباط دارد ، قوّه باصره وسيله اش چشم است و عصبى كه از چشم ها شروع و به مغز منتهى مىشود ، يا قوّه سامعه وسيله اش گوش است و عصبى كه از آن به مغز منتقل مىشود ; بنابراين هر يك از قوا يك مظهر جسمى دارد هرچند اين قوا قواى روح انسان مىباشند ، و اگر روح از بدن جدا شود ديگر اين قوا در اين بدن نيستند ، ولى تا جايى كه روح در بدن وجود دارد اين قوا با بدن ارتباط دارند .\r\n","description":"","footnote":"","page_name":" 316 ","page_number":316},
  {"content":"\r\n\r\n\r\nتفاوت ابزار ادراكات در بيدارى و خواب\r\nوسيله كار قوّه باصره چشم ، و وسيله كار قوّه سامعه گوش است . البته انسان در عالم طبيعت و مادّه به اين ابزار احتياج دارد ، وقتى كه خواب است ديگر از گوش نمىشنود ولى قوّه سامعه اش به كار است ; مثلا خواب مىبيند در يك باغ است و صداى آواز هم مىشنود ، در صورتى كه گوش طبيعى نمىشنود ، و يا خواب مىبيند كه با دست ميوه مىچيند و مىخورد ، در حالى كه دستش بى حركت است .\r\nحواسّ باطنى وقتى به اين ابزار احتياج دارند كه بخواهند با عالم مادّه و طبيعت تماس بگيرند ، اما باغى كه در خواب مىبينيم از عالم مثال است و در آنجا انسان احتياج به ابزار طبيعى ندارد ، بلكه به ابزار مثالى كه از سنخ همان عالم است احتياج دارد .\r\n« وَجَوارِحَ يَخْتَدِمُها »\r\n( و داراى جوارح و ابزار مادّى است كه آنها را به كار مىگيرد . )\r\n« جوارح » جمع « جارحة » است و مراد تمام ابزار طبيعى است نيست .\r\n« وَأَدَوَات يُقَلِّبُهَا »\r\n( و اعضايى كه در اختيار او باشد و تصرّف او را بپذيرد . )\r\n« ادوات » جمع « ادات » است ، « ادات » يعنى آلتى كه انسان در انجام كارى از آن استفاده مىكند ; مثلا انسان از گوش و چشم خود استفاده مىكند . اين دو عبارت تقريباً يكى است و عطف تفسيرى است .\r\nتا اينجا حضرت اعضاء و جوارح و قواى مدركه جزئى را نيز كه احساسات جزئى با آنها انجام مىشود ذكر فرمود .\r\nقوّه عاقله\r\n« وَمَعْرِفَة يَفْرُقُ بِهَا بَيْنَ الْحَقِّ وَالْبَاطِلِ »\r\n( و شناختى كه بدان حق را از باطل جدا كند . )\r\n","description":"","footnote":"","page_name":" 317 ","page_number":317},
  {"content":"\r\n\r\nحضرت امتيازى را كه انسان دارد و حيوانات فاقد آن هستند ذكر مىكند و آن قوّه عاقله است ، كه انسان با آن درك كلّيات مىكند و به وسيله آن حق و باطل را تميز مىدهد .\r\n« وَالْاَذْوَاقِ وَالْمَشَامِّ وَالْاَلْوَانِ وَالْاَجْناسِ »\r\n( انسان تميز مىدهد بين چشيدنى ها و بوييدنى ها و رنگ ها و جنس ها . )\r\nدر اينجا ممكن است گفته شود چشيدنى ها و بوييدنى ها و رنگ ها و جنس ها مربوط به قوّه عاقله كه ادراك كلّيات مىكند نيست ، چطور حضرت فرمود قوّه عاقله در معرفت و شناسايى آنها هم دخالت دارد ؟ جواب اين است كه منظور تميز دادن بين چيزهايى است كه مىبويد يا مىشنود يا مىبيند و . . . مثلا ادراك به وسيله قوّه شامه است ، اما انسان يك وقت گلها را بوييده است و مشك و گلاب را هم بو كرده است و بعد تفكيك مىكند و مىگويد آن يكى بويش زيادتر از اين است ، يا آن تندتر از ديگرى است ، اينها را با هم مقايسه مىكند ; اين مقايسه كردنها و تميز دادنها مربوط به قوّه عاقله است ; و گاهى اوقات انسان اشتباهاتى دارد ، اين قوّه اشتباهات را هم تشخيص مىدهد ، مثلا وقتى زكام است بوى خوش را تشخيص نمىدهد ، خودش مىفهمد كه اين بوى خوش وجود دارد ولى او درك نمىكند . تشخيص اشتباهات با قوّه عاقله است . و اين مقايسه كردنها كار انسان است .\r\nحيوان نمىتواند اينها را با هم مقايسه كند ; شما وقتى خورشيد را نگاه مىكنيد قوّه عاقله شما مىگويد خورشيد چون دور است من آن را كوچك مىبينم ، اما يك حيوان فكر مىكند كه اگر خورشيد را بگيرد همين اندازه است . لذا حضرت مىفرمايد : « و معرفة يفرق بها بين الحقّ و الباطل و الاذواق . . . » مقصود همان تشخيص صحيح و غلط و مقايسه هايى است كه فقط كار قوّه عاقله انسان است .\r\nداستان مباحثه هشام بن حكم با يكى از علماى اهل سنّت\r\nدر اينجا خوب است داستان هشام بن حكم را نقل كنم . هشام بن حكم يكى از\r\n","description":"","footnote":"","page_name":" 318 ","page_number":318},
  {"content":"\r\nاصحاب حضرت صادق ( عليه السلام ) بود . امام ( عليه السلام ) به او مىگويد : هشام داستانت را با عمرو بن عبيد برايم بگو ، هشام جوان فاضل و اهل مباحثه و بحث و جدل بود . مىگويد : من يك روز به مسجد بصره رفتم ، ديدم عمرو بن عبيد يكى از علماى مهم معتزلى مذهب در مجلس نشسته است و اظهار فضل مىكند ، من وارد شدم و به زحمت راه را باز كردم و نشستم ، و به او گفتم : آقا اجازه مىدهيد من از شما سؤالاتى دارم ، گفت : بفرماييد ، گفتم : آقا شما چشم داريد ؟ گفت : اين چه سؤال احمقانه اى است ؟ ! گفتم : سؤالهاى من از همين قبيل است ، اگر اجازه مىدهيد چند تا از همين سؤالها را بكنم ؟ عمرو بن عبيد اجازه داد . گفتم :\r\n- شما چشم داريد ؟\r\n- بله .\r\n- چشم را براى چه مىخواهيد ؟\r\n- مىخواهم با آن اشخاص و رنگها را ببينم .\r\n- شما بينى داريد ؟\r\n- آرى .\r\n- با آن چه مىكنيد ؟\r\n- بو را استشمام مىكنم .\r\n- شما دهان داريد ؟\r\n- آرى .\r\n- با آن چه مىكنيد ؟\r\n- مزه طعام را با آن مىچشم .\r\n- شما گوش هم داريد ؟\r\n- بله .\r\n- با گوش چه مىكنيد ؟\r\n","description":"","footnote":"","page_name":" 319 ","page_number":319},
  {"content":"\r\n- با آن صداها را مىشنوم .\r\nبه همين ترتيب يكى يكى حواسّ ظاهرى را از او پرسيدم و بعد گفتم :\r\n- قلب هم دارى ؟\r\n- بله .\r\n- قلب براى چيست ؟\r\n- به وسيله آن تميز مىدهم آنچه را بر اين حواسّ مختلف وارد مىشود .\r\n- با اين همه حواسّ مختلف از قلب بى نياز نيستيد ؟\r\n- نه ، بسا حواسّ ظاهرى من اشتباه مىكنند و در اشتباهات مرجعى لازم است كه به آن مراجعه شود .\r\n- پس قلب لازم است براى تميز و رفع اشتباهات ؟\r\n- آرى .\r\nهشام مىگويد : به او گفتم چطور خدا براى چشم و گوش و . . . مرجعى قرار داده كه وقتى اينها اشتباه كردند به آن مراجعه شود ، ولى براى اين همه انسانها پيشوايى قرار نمىدهد كه در اشتباهات به او مراجعه كنند ؟ ! وقتى كه پيامبر از دنيا مىرود مىگوييد پيغمبر براى مردم امام معيّن نكرده و مردم خودشان مىدانند ! ( 1 ) پس ما مىفهميم كه خدايى كه در يك بدن براى قواى آن يك مرجع قرار داده است كه در اشتباهات به آن مراجعه كنند ، نمىشود براى اين همه انسانها مرجعى قرار ندهد كه در اشتباهات و اشكالاتشان به او مراجعه كنند .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - اصول كافى ، ج 1 ، ص 169 ; و بحارالانوار ، ج 23 ، ص 6\r\n","page_name":" 320 ","page_number":320},
  {"content":"\r\n\r\nخطبه 1\r\n( درس 17 )\r\nعجين شدن عناصر و اخلاط در وجود انسان\r\nامانت و عهد خدا نزد ملائكه\r\nسجده ملائكه به آدم و حقيقت آن\r\nسجده براى غير خدا\r\nآيا شيطان از ملائكه بود ؟\r\nمقايسه خاك و آتش توسّط شيطان\r\nبطلان قياس\r\nعوارض سوء قياس در استنباط احكام الهى\r\nراه صحيح استنباط احكام\r\nمقايسه ميان مجتهدين و پزشكان\r\nسؤال و درخواست شيطان از خدا\r\n","description":"","footnote":"","page_name":" 321 ","page_number":321},
  {"content":"\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nبسم الله الرحمن الرحيم\r\n« مَعْجُوناً بِطِينَةِ الْاَلْوَانِ الُْمخْتَلِفَةِ ، وَالْاَشْبَاهِ الْمُؤْتَلِفَةِ ، وَالْاَضْدَادِ الْمُتَعَادِيَةِ ، وَالْاَخْلاَطِ الْمُتَبَايِنَةِ ، مِنَ الْحَرِّ وَالْبَرْدِ ، وَالْبَلَّةِ وَالْجُمُودِ ; وَاسْتَأْدَى اللَّهُ سُبْحَانَهُ الْمَلاَئِكَةَ وَدِيعَتَهُ لَدَيْهِمْ ، وَعَهْدَ وَصِيَّتِهِ اِلَيْهِمْ ، فِى الْاِذْعَانِ بِالسُّجُودِ لَهُ ، وَالْخُشُوعِ لِتَكْرِمَتِهِ ; فَقَالَ سُبْحَانَهُ : ( اُسْجُدُوا لِآدَمَ فَسَجَدُوا اِلاَّ اِبْلِيسَ ) اعْتَرَتْهُ الْحَمِيَّةُ ، وَغَلَبَتْ عَلَيْهِ الشِّقْوَةُ ، وَتَعَزَّزَ بِخِلْقَةِ النَّارِ ، وَاسْتَهْوَنَ خَلْقَ الصَّلْصَالِ »\r\nدر ادامه خطبه اوّل حضرت مىفرمايد :\r\nعجين شدن عناصر و اخلاط در وجود انسان\r\n« مَعْجُوناً بِطِينَةِ الْاَلْوَانِ الُْمخْتَلِفَةِ »\r\n( گل اين انسان با رنگهاى مختلف در هم آميخته . )\r\nدر اينجا « معجوناً » حال يا صفت است براى انسان ، و منظور از در هم آميختگى با رنگهاى مختلف ممكن است اين باشد كه انسانها داراى رنگهاى مختلف هستند ، مثل اين كه بعضى سفيد و بعضى سياه و زرد و . . . هستند ; و نيز ممكن است مراد اين باشد كه در يك انسان رنگهاى مختلف وجود دارد ، مثلا صورت يك انسان قرمز\r\n","description":"","footnote":"","page_name":" 323 ","page_number":323},
  {"content":"\r\nو مويش سياه و دندانش سفيد است ; و احتمال ديگر اين است كه منظور از آن ، غرايز و اميال مختلفى باشد كه در انسان هست .\r\nدر درسهاى قبل اشاره كرديم كه خداوند انسان را از خاكهاى مختلف از قبيل شوره زار ، سنگلاخ و . . . آفريد تا روحيه ها و غرايز مختلفى در او ايجاد شود ، بنابراين « الالوان المختلفة » ممكن است كنايه از روحيه ها و غرايز مختلف باشد .\r\n« وَالْاَشْبَاهِ الْمُؤْتَلِفَةِ »\r\n( و يك چيزهايى شبيه به هم در انسان هست و با هم الفت دارند . )\r\nمثلا عصبها همه به هم شبيه و مربوطند ، همچنين گوشتها كه به هم شبيه اند ، و يا مثلا استخوان مغز انسان و استخوان پاى انسان سفيد و از يك جنس است ، يا گوشت صورت انسان و گوشت دستش هر دو از يك جنس هستند .\r\n« وَالْاَضْدَادِ الْمُتَعَادِيَةِ »\r\n( و طبيعت هاى متضادى كه با هم دشمن هستند . )\r\nچنان كه در انسان هم رطوبت هست و هم يبوست ، يا اين كه مثلا استخوان كه تيز است با گوشت كه نرم است و با يكديگر ضدّند در انسان وجود دارد ، و يا طبق اصطلاح طب قديم در وجود انسان سردى ، گرمى ، رطوبت و يبوست كه طبيعت هاى متضاد است وجود دارد ، و در قديم مىگفتند انسان و هر موجودى مركّب از آب و خاك و هوا و آتش مىباشد .\r\n« وَالْاَخْلاَطِ الْمُتَبَايِنَةِ »\r\n( وخلطهايى كه با هم متباين اند . )\r\n« اخلاط » به معناى خون و بلغم و سودا و صفراست كه اينها با هم متباين اند و هر كدام يك خاصيتى دارند .\r\nبعد حضرت اضداد و اخلاط را بيان مىكند و مىفرمايد :\r\n","description":"","footnote":"","page_name":" 324 ","page_number":324},
  {"content":"\r\n\r\n« مِنَ الْحَرِّ وَالْبَرْدِ ، وَالْبَلَّةِ وَالْجُمُودِ »\r\n( در بدن انسان حرارت و برودت ، و رطوبت و خشكى هست . )\r\nچنان كه يك جاى بدن انسان خشك است و جاى ديگر رطوبت دارد ; مثل استخوان كه خشك است و گوشت رطوبت دارد . اين اخلاط متباين در حقيقت اشاره به همان اخلاط اربعه است كه در قديم مىگفتند . البته امروز هم اينها را قبول دارند ولى با اسمهاى ديگرى مىگويند ، مثلا مىگويند : در انسان 37 درجه حرارت وجود دارد ، مع ذلك آب و رطوبت هم بايد به اندازه لازم باشد . بنابراين خداوند متعال انسان را خلق كرد با اين خصوصياتى كه ذكر شد .\r\nامانت و عهد خدا نزد ملائكه\r\n« وَاسْتَأْدَى اللَّهُ سُبْحَانَهُ الْمَلاَئِكَةَ وَدِيعَتَهُ لَدَيْهِمْ »\r\n( و از ملائكه خواست به آن عهدى كه در پيش خود دارند وفا كنند . )\r\nخداوند متعال قبل از اين كه آدم را خلق كند به ملائكه اخطار كرد و هشدار داد ; چنان كه قرآن هم نقل مىكند و مىفرمايد : ( و اذ قال ربّك للملائكة انّى جاعل فى الارض خليفة ) ( 1 ) خداوند به ملائكه خطاب كرد كه من مىخواهم در زمين خليفه و جانشين قرار بدهم .\r\nممكن است مراد از خليفه بودن همان باشد كه انسان خليفة اللّه بر روى زمين مىباشد ، و شايد هم مراد اين است كه انسان فعلى جانشين موجوداتى است كه قبلا بوده اند مانند جنّ و نسناس ، و يا آنچه از روايات و اخبار زيادى استفاده مىشود كه قبل از ما هم آدمهايى روى زمين بوده اند ، حتى روايت از امام ( عليه السلام ) است كه مىفرمايد : « هزاران آدم پيش از شما روى زمين بوده و نسلشان منقرض شده » ( 2 ) ;\r\n\r\n","description":"","footnote":"\r\n1 - سوره بقره ، آيه 30\r\n2 - شرح ابن ميثم ، ج 1 ، ص 173 ; تفسير صافى ، ج 5 ، ص 60 ; و توحيد صدوق ، ص 277\r\n","page_name":" 325 ","page_number":325},
  {"content":"\r\nو شايد ملائكه موجودات ماقبل و فساد آنها را ديده بودند كه در جواب خدا عرض كردند : ( أتجعل فيها من يفسد فيها و يسفك الدّماء و نحن نسبّح بحمدك و نقدّس لك ) ( 1 ) مىخواهى در زمين موجوداتى را قرار بدهى كه فساد و خونريزى كنند در صورتى كه ما تسبيح و تقديس تو را مىگوييم . كه معلوم مىشود ملائكه ذهنشان مسبوق به اين فساد و خونريزى بوده است . از كجا كه انسانهايى نيامده باشند و در اثر پيشرفت در تمدّن دنيايى كه فاقد فرهنگ و معنويت بوده است به جايى رسيده باشند كه بمبهاى نوترونى و هيدروژنى درست كرده باشند و بعد خودشان نسل خودشان را منقرض كرده باشند ؟\r\nاين كه مىفرمايد : « و استأدى اللّه » به اين معناست كه خدا طلب تأديه كرد و به ملائكه گفت : آن امانتى را كه پيش شما گذاشتم ادا كنيد . در آيه ديگر فرمود : گل خشك شده اى كه آن گل از لجن صاف شده يا متعفن درست شده ، هرگاه خلقت آن تمام شد و نفخ روح در آن شد براى او سجده كنيد و براى او خاضع شويد . اين پيمان قبل از خلقت آدم از ملائكه گرفته شده بود ، و سرّ آن ايجاد آمادگى در ملائكه است ، چنانچه در انسان نيز اين مسأله وجود دارد و سبب كمال انسان مىشود . و پس از نفخ روح در كالبد آدم خداوند فرمود : اكنون وقت اداى امانت و عمل به پيمان است ، زيرا قبل از نفخ روح كمال مطلوب در آدم به وجود نيامده بود ، و آنچه مهم است رشد و حركت خاك است كه از آن خاك پست مادّه به تجرّد و ادراك كلّيات و ارتباط با عالم غيب و به حدّى از كمال برسد كه ملائكه نمىتوانند به آن حدّ برسند و نمونه اكمل آن پيامبراكرم ( صلى الله عليه وآله و سلم ) است كه جبرئيل امين نيز به آن مقام نتواند رسيد و گفت : ( لو دنوت انملة لاحترقت ) ( 2 ) اگر سرانگشتى نزديك تر بيايم\r\n\r\n","description":"","footnote":"\r\n1 - سوره بقره ، آيه 30\r\n2 - بحارالانوار ، ج 18 ، ص 382\r\n","page_name":" 326 ","page_number":326},
  {"content":"\r\n\r\nهمانا مىسوزم ، و ملاى رومى مىگويد : « گفت رو رو من حريف تو نِيَم » ( 1 ) .\r\nدر اينجا حضرت مىفرمايد : وقتى آدم به حدّ كمال رسيد خداوند از ملائكه خواست اداى امانت كنند ، حالا آن امانت چه بود ؟\r\n« وَعَهْدَ وَصِيَّتِهِ اِلَيْهِمْ ، فِى الْاِذْعَانِ بِالسُّجُودِ لَهُ ، وَالْخُشُوعِ لِتَكْرِمَتِهِ »\r\n( و به آن پيمانى كه پذيرفته بودند كه اعتقاد به سجده بر آدم داشته باشند و خود را خاشع و فرمانبردار بزرگى و كرامت آدم بدانند ، وفا كنند . )\r\nاين عبارت بيان همان عبارت قبلى است و اين را عطف تفسيرى مىگويند .\r\nو آن امانت اين بود كه وقتى من انسان را خلق كردم و روح در آن دميدم و انسان كامل شد ، شما بايد از او اطاعت كنيد و به او سجده كنيد ; و « عهد وصيّته » را به حسب اصطلاح اضافه صفت به موصوف مىنامند يعنى « الوصيّة المعهودة » .\r\n« خشوع » و « خنوع » هر دو نقل شده و در معنا متقاربند ; يعنى خاشع شوند براى اكرام كردن و بزرگ شناختن حضرت آدم ، كه مورد تكريم خداست . « تكرمة » مصدر باب تفعيل است .\r\nسجده ملائكه به آدم و حقيقت آن\r\n« فَقَالَ سُبْحَانَهُ : ( اُسْجُدُوا لِآدَمَ فَسَجَدُوا اِلاَّ اِبْلِيسَ ) »\r\n( پس خداوند متعال فرمود براى آدم سجده كنيد ، پس همه ملائكه سجده كردند مگر شيطان . )\r\nاين سجده كردن ملائكه به فرمان خداوند براى ايجاد روحيه انقياد و رام بودن در ملائكه بوده است ، زيرا عمده عبادت و به طور كلّى روح عبادت همان رام بودن و خضوع در مقابل حق تعالى است . خدا مىخواست وقتى دستور سجده كردن براى\r\n\r\n","description":"","footnote":"\r\n1 - مثنوى مولوى ، دفتر چهارم ، بيت 3803\r\n","page_name":" 327 ","page_number":327},
  {"content":"\r\n\r\nحضرت آدم را داد بى چون و چرا سجده كنند ، و روحيه استكبار اگر فرضاً در ملائكه بوده از بين برود ، ضمناً خداى متعال مىخواست به اين وسيله مقام حضرت آدم را به ملائكه نيز بفهماند ( و لقد كرّمنا بنى آدم ) ( 1 ) ما به بنى آدم كرامت داديم .\r\nدرست است كه انسان از خاك پيدا شده است ، ولى از همين خاك موجوداتى پيدا مىشوند كه در سفر الى اللّه مثل پيغمبراكرم ( صلى الله عليه وآله و سلم ) و حضرت على و حضرت فاطمه ( عليهما السلام ) از ملائكه برترند ، پس اين موجود و اين عنصر قابل ستايش است ، ولى موجودى كه از آتش خلق شده نمونه اكملش شيطان بود كه در مقابل خدا عصيان و طغيان كرد و سقوط نمود .\r\nسجده براى غير خدا\r\nحالا كسى نگويد كه سجده براى غير خدا جايز نيست ، چرا كه وقتى خداوند دستور مىدهد سرپيچى از دستور خدا جايز نيست ، و حقيقت اين سجده تواضع نسبت به مقام و منزلت آدم است و اطاعت از دستور خداست .\r\nبعضى گفته اند كه آدم به عنوان قبله بوده و گرنه سجده براى خداست . ( 2 ) اما اين خلاف ظاهر قرآن و روايات است ، براى اين كه قرآن مىفرمايد : ( اسجدوا لآدم ) ( 3 ) سجده كنيد براى آدم ، و در قرآن نظير آن وارد شده در مورد خوابى كه حضرت يوسف ديد كه خورشيد و ماه و يازده ستاره به او سجده كردند و بعد تعبير اين خواب اين شد كه يازده برادر او و نيز پدرش حضرت يعقوب و مادرش يا زن پدرش به مصر آمدند ( و خرّوا له سجّداً ) ( 4 ) و براى حضرت يوسف به سجده\r\n\r\n","description":"","footnote":"\r\n1 - سوره اسراء ، آيه 70\r\n2 - شرح ابن ميثم ، ج 1 ، ص 173 ; منهاج البراعة ، ج 2 ، ص 75\r\n3 - سوره بقره ، آيه 34\r\n4 - سوره يوسف ، آيه 100\r\n","page_name":" 328 ","page_number":328},
  {"content":"\r\n\r\nافتادند . در مورد آدم هم دارد : ( فإذا سوّيته و نفخت فيه من روحى فقعوا له ساجدين ) ( 1 ) پس چون درست كردم او را و روح در او دميدم براى او سجده كنيد ( فسجد الملائكة كلّهم اجمعون الاّ ابليس ) ( 2 ) پس همه ملائكه سجده كردند مگر ابليس . در رابطه با اين مطلب بعضى از دراويش مىگفتند كه حق با شيطان است و شيطان را شيخ الموحّدين مىگفتند و عقيده داشتند همانطور كه شيطان براى غير خدا سجده نكرد ما هم براى غير خدا سجده نمىكنيم ! اينها طرفدار شيطانند .\r\nآيا شيطان از ملائكه بود ؟\r\nبحثى هست كه آيا شيطان از ملائكه بوده است يا خير . چون ظاهر استثناء اين است كه مستثنى متصل باشد ، و از اين كه شيطان را استثناء مىكند معلوم مىشود كه ابليس هم از ملائكه بوده است . ولى بعضى گفته اند شيطان از ملائكه نبوده ، كه ظاهراً هم بايد اين درست باشد . بايد گفت شيطان عالم جن و نسناس بوده و چون نسناس زياد معصيت خدا را كردند خدا هم نسلشان را منقرض كرد ، و به دليل اين كه مقام شيطان شامخ بود او را در ميان ملائكه بردند و در شمار ملائكه بود . لذا قرآن هم مىفرمايد : ( كان من الجنّ ففسق عن أمر ربّه ) ( 3 ) شيطان از جنس جن ( از موجودات پوشيده ) بود پس از اطاعت امر پروردگار خود سرپيچيد . ظاهر اين آيه چنين است كه شيطان از ملائكه نبوده است . در هرحال وقتى فرمان حق تعالى صادر مىشود كه ملائكه براى آدم سجده كنند ، اين فرمان شامل شيطان هم كه بين ملائكه بوده است مىشود و لذا شيطان هم بايد فرمان خداى تعالى را اطاعت كند .\r\nاما در رابطه با اسم شيطان مىگويند : اسمش عزازيل است ، و او را « ابليس »\r\n\r\n","description":"","footnote":"\r\n1 - سوره حجر ، آيه 29\r\n2 - سوره حجر ، آيات 30 و 31\r\n3 - سوره كهف ، آيه 50\r\n","page_name":" 329 ","page_number":329},
  {"content":"\r\nمى گويند چون اين كلمه از مادّه « ابلاس » ( 1 ) به معناى مأيوس بودن است ، و ابليس بر وزن افعيل است يعنى : « ابلس من رحمة الله » چون وقتى كه معصيت كرد مأيوس از رحمت خدا شد . چنانچه « شيطان » هم از مادّه « شطن » است يعنى دور بودن از رحمت خدا .\r\n« اعْتَرَتْهُ الْحَمِيَّةُ »\r\n( غيرت و عصبيت دروغين بر شيطان عارض شد . )\r\nاين تعصب هاى نژادى ، گروهى و قبيله اى و غيرتهاى كاذب مشكل بزرگى را ايجاد مىكند ، براى اين كه وقتى كسى خودش را داراى يك مقامى بداند و بگويد براى من كوچك است كه زير بار حرف حق فلان شخص يا مقام بروم ، مثل همان عصبيت هاى جاهلى است كه سبب شد زير بار پيغمبراكرم ( صلى الله عليه وآله و سلم ) نرفتند . بر شيطان هم حميّت يعنى غيرت و عصبيت غلط عارض شد .\r\n« وَغَلَبَتْ عَلَيْهِ الشِّقْوَةُ ، وَتَعَزَّزَ بِخِلْقَةِ النَّارِ »\r\n( و شقاوت بر ذاتش غالب شد ، و خودش را به سبب خلقت از آتش عزيز و بزرگ شمرد . )\r\n« عزّت » به معناى غلبه است ; يعنى شيطان خود را غالب و بالا حساب كرد به جهت اين كه از آتش خلق شده . دو باب تفعّل و تفاعل معمولا به همين معنا مىباشند كه چيزى را انسان به خودش ببندد در حالى كه آن را نداشته باشد ، مثل « تكبّر » كه شخص واقعاً بزرگ نيست ولى بزرگى را به خودش مىبندد ، يا « تجاهل » كه انسان واقعاً جاهل نيست ولى خودش را به جاهلى مىزند . « تعزّز » از باب تفعّل و به معناى اين است كه غلبه و عزّت را به خودش بست و خيال كرد كه خودش كسى هست و حال اين كه كسى نبود . لذا گفت من از آتش خلق شده ام و آتش موجود لطيفى است ، اما خاك موجود كثيفى است ، بنابر اين قياس گفت : من به تجرّد و كمال\r\n\r\n","description":"","footnote":"\r\n1 - مادّه « ابلاس » به معناى يأس از رحمت الهى به شكلهاى مختلف در سوره روم آيات 12 و 49 ، و سوره انعام آيه 44 آمده است .\r\n","page_name":" 330 ","page_number":330},
  {"content":"\r\n\r\nنزديك ترم و موجودات مجرّد كامل تر از موجودات مادّى هستند و در بين موجودات مادّى هم هر كدام لطيف تر باشند كمالشان بيشتر است . روحيه خودبينى و خودمحورى كه در بعضى ماها ديده مىشود ، منشأ آن همين روحيه شيطان است كه چه بسا انسان حاضر نمىشود حرف حقى را بپذيرد و تسليم حق گردد .\r\nمقايسه خاك و آتش توسّط شيطان\r\n« وَاسْتَهْوَنَ خَلْقَ الصَّلْصَالِ »\r\n( و كوچك شمرد خلقت گل خيلى خشك شده را . )\r\nاشتباه شيطان اين بود كه آتش را با خاك مقايسه كرد . حالا در اين مقايسه ممكن است يك كسى بگويد كه آتش لطيف و خاك كثيف تر است ، اما در جواب اين مقايسه بايد گفت كه كمال حضرت آدم به آن روح مجرّد و كاملى بود كه داراى علم و ادراك بود ، همان طورى كه خداى تعالى در قرآن مىفرمايد : ( و علّم آدم الاسماء كلّها ثمّ عرضهم على الملائكة ) ( 1 ) خداوند به آدم تعليم اسماء كرد سپس آنها را بر ملائكه عرضه كرد . يعنى موجود خاكى در مقام تجرّد به جايى مىرسد كه علم و كمال و احاطه به موجودات و حقايق عالم پيدا مىكند . لذا شيطان اينجا اشتباه كرد كه خاك و آتش را با هم مقايسه كرد ، و اگر كمالات حضرت آدم را در مقايسه به حساب مىآورد چنين اشتباهى را مرتكب نمىشد .\r\nبعضى ها خواسته اند بگويند اصلا خود خاك بر آتش فضيلت دارد و شيطان بى جهت اين دو را با هم مقايسه كرد ، براى اين كه خاك منشأ بركات است چرا كه در خاك درخت و گياه مىرويد ، اما آتش آنها را مىسوزاند . پس خاك كه سبب نشو و نمو و كمال نباتات و حيوانات و انسانهاست ، بر آتش كه سبب فنا و نابودى آنها مىشود مقدّم است . و اگر شما امانتى را به خاك بسپاريد نگهدارى مىكند ، اما اگر\r\n\r\n","description":"","footnote":"\r\n1 - سوره بقره ، آيه 31\r\n","page_name":" 331 ","page_number":331},
  {"content":"\r\n\r\nامانت را در آتش بگذاريد به آن خيانت مىكند ; گذشته از اين ، خاك هميشه سربه زير است ، اگر هم آن را به طرف بالا صعود دهند دوباره به طرف پايين برمى گردد ، اما آتش هميشه شعله هايش بلندپرواز و رو به بالاست و سركشى دارد . ( 1 ) اين مطالب گفته شده ، اما آنچه مهم است اين است كه شيطان بايد آدم را كه داراى روح مجرد و كاملى است و پيغمبراكرم ( صلى الله عليه وآله و سلم ) را كه از حضرت آدم متولد شده با خودش مقايسه مىكرد ، نه اين كه خاك را با آتش مقايسه كند ، و خدا دستور نداد كه ملائكه بر خاك سجده كنند ، بلكه بر آدمى كه داراى روح مجرد و كمالات شده است دستور سجده داد .\r\nبطلان قياس\r\nريشه قياس از شيطان است و ما شيعه اماميه اصلا قياس را باطل مىدانيم . قياس اين است كه چيزى با چيز ديگر مقايسه شود و در اثر مقايسه حكمى بر آن مترتّب شود . آنچه را كه شيعه بر خلاف اهل سنّت در احكام شرع مبنا قرار مىدهد چهار چيز است : يكى قرآن است ، ديگرى اجماع - اما اجماعى كه كشف قول پيغمبر ( صلى الله عليه وآله و سلم ) و امام ( عليه السلام ) را بكند - يكى هم سنّت پيغمبراكرم ( صلى الله عليه وآله و سلم ) ، يكى ديگر هم عقل قطعى . بنابراين ما قياس و استحسان ظنّى را حجّت نمىدانيم . يعنى شيعه مذهب در فقه به قياس تمسّك نمىكند ، همان طورى كه ائمه ( عليهم السلام ) فرمودند : ما نمىتوانيم دين خدا را با اين عقلهاى ناقص خودمان درك كنيم ، بلكه احكام دين خدا را بايد از كتاب خدا و سنّت پيامبر ( صلى الله عليه وآله و سلم ) به دست آوريم . ( 2 ) البته ما فرمايشات ائمه ( عليهم السلام ) را هم جزء سنّت پيامبر ( صلى الله عليه وآله و سلم ) مىدانيم ; براى اين كه ائمه ( عليهم السلام ) خودشان فرمودند هرچه را كه ما مىگوييم از پيغمبراكرم ( صلى الله عليه وآله و سلم ) است ; طبق روايتى امام صادق ( عليه السلام ) فرمودند : آنچه من\r\n\r\n","description":"","footnote":"\r\n1 - منهاج البراعة ، ج 2 ، ص 85\r\n2 - رجوع شود به وسائل الشيعة ، ج 18 ، ص 20 ، باب 6 صفات قاضى\r\n","page_name":" 332 ","page_number":332},
  {"content":"\r\n\r\nمى گويم از پدرم است و آنچه ايشان مىگويد از پدرشان است تا برسد به پيغمبراكرم ( صلى الله عليه وآله و سلم ) . ( 1 ) لذا با استحسانات ظنّى نمىشود احكام خدا را به دست آورد .\r\nعوارض سوء قياس در استنباط احكام الهى\r\nدر اين رابطه حديثى به سند صحيح در « كافى » و « من لايحضر » نقل شده است . ابان بن تغلب كه يكى از اصحاب امام باقر و امام صادق ( عليهما السلام ) است مىگويد : به امام صادق ( عليه السلام ) عرض كردم : « ما تقول فى رجل قطع اصبعاً من اصابع المرأة » اگر كسى يك انگشت از يك زن ببرد ، چه مقدار ديه بايد بدهد ؟ حضرت فرمودند : ده شتر ، بعد عرض كردم اگر دو انگشت را ببرد ، حضرت فرمود : بيست شتر ، سؤال كردم اگر سه انگشت را ببرد ، حضرت فرمود : سى شتر ، سؤال كردم اگر چهار انگشت را ببرد چه مقدار ديه بدهد ؟ امام فرمودند : بيست شتر ; ابان با تعجب مىگويد در عراق اين مسأله را براى ما مىگفتند ولى ما مىگفتيم چنين حكمى از جانب خدا نيست ، بلكه از طرف شيطان است ; امام صادق ( عليه السلام ) فرمود : « مهلا يا ابان » آرام باش اى ابان « هذا حكم رسول الله ( صلى الله عليه وآله و سلم ) » اين كه مىگويم حكم رسول خداست .\r\nبعد حضرت سرّش را ذكر فرمودند به اين كه زن تا يك سوّم ديه كامل با مرد هماهنگ است ، ولى وقتى از يك سوّم ديه بالا رفت ديه زن نصف ديه مرد مىشود . لذا چون ديه كامل صد شتر است ، اگر يك انگشت را ببرند ده شتر ديه دارد و اگر دو انگشت را ببرند بيست شتر ديه دارد و اگر سه انگشت را ببرند سى شتر ديه دارد ، كه تا اينجا زن و مرد با همديگر يكسانند ; ولى وقتى كه به چهار انگشت رسيد براى مرد چهل شتر ديه دارد ، و چون در اينجا از ثلث ديه كامل بالا مىرود براى زن ديه نصف مىشود و بايد بيست شتر ديه بدهند . بعد حضرت فرمود : « يا ابان انك\r\n\r\n","description":"","footnote":"\r\n1 - وسائل الشيعة ، ج 18 ، ص 58 ، باب 8 صفات قاضى ، حديث 26\r\n","page_name":" 333 ","page_number":333},
  {"content":"\r\n\r\nاخذتنى بالقياس ، و السّنّة اذا قيست محق الدّين » ( 1 ) اى ابان تو مىخواستى با قياس و استحسان حكم خدا را به دست آرى ، ولى سنّت و دستور خدا را اگر بخواهى با قياس و استحسانات ظنّى درست كنى دين خدا از بين مىرود .\r\nدر روايات وارد شده كه امام صادق ( عليه السلام ) از ابوحنيفه پرسيدند : نماز اهمّيتش بيشتر است يا روزه ؟ او جواب مىدهد نماز ، حضرت فرمود : پس چرا زن حائض قضاى نمازهايش واجب نيست ولى روزه ها را بايد قضا كند ، با اين كه اهميّت نماز بيشتر است ; همچنين آن حضرت پرسيدند : نجاست منى بيشتر است يا بول ؟ او گفت نجاست بول بيشتر است ، حضرت فرمود : پس چرا براى بول نبايد غسل كرد ولى براى منى غسل واجب مىشود ؟ ( 2 )\r\nراه صحيح استنباط احكام\r\nپس اگر بنا باشد احكام خدا به عقل ماها سپرده شود ، با اين حقيقت كه ما حدود يك هزار و چهارصد سال از مبدأ و كانون وحى دوريم و با توجّه به ادراكات ما كه هر كدام داراى دركهاى مختلفى هستيم ، هرج و مرج در دين بهوجود خواهد آمد . بنابراين جوانان ما كه اطلاعات فقهى كمى درباره احكام دين دارند ، نبايستى از خودشان بدون توجّه به موازين و ضوابط علمى و فقهى اظهار نظر كنند ، چرا كه دين و احكام الهى موازين خاصى دارند و فقط اصول دين و عقايد كه امور عقلى هستند بايست با دليل و برهان كشف شود . اما بعد از آن كه ما به خدا معتقد شديم و نبوّت رسول اكرم ( صلى الله عليه وآله و سلم ) را پذيرفتيم و در پيشگاه پيغمبر گرامى ( صلى الله عليه وآله و سلم ) و ائمه اطهار ( عليهم السلام ) خاضع و خاشع شديم و معتقد شديم كه پيغمبراكرم ( صلى الله عليه وآله و سلم ) هرچه را مىگويد از طرف\r\n\r\n","description":"","footnote":"\r\n1 - كافى ، ج 7 ، ص 299 ، حديث 6 ; من لا يحضره الفقيه ، ج 4 ، ص 118 ، حديث 5239 ; و بحارالانوار ، ج 101 ، ص 405\r\n2 - وسائل الشيعة ، ج 18 ، ص 30 ، باب 6 صفات قاضى ، حديث 28\r\n","page_name":" 334 ","page_number":334},
  {"content":"\r\n\r\nخداست و خداى تعالى هم هرچه را كه دستور داده بر سبيل حكمت و مصلحت است ، بايد تابع دستورات پيغمبراكرم ( صلى الله عليه وآله و سلم ) و ائمه ( عليهم السلام ) باشيم ، و تشخيص گفته هاى ائمه ( عليهم السلام ) و پيغمبراكرم ( صلى الله عليه وآله و سلم ) به اين است كه سنّت و احاديث آنان را بررسى كنيم و صحت و سقم احاديث را تشخيص بدهيم ، كه اين مطلب ملازم با زحمت فراوان است و احتياج به علم رجال و درايه دارد ; ( 1 ) و نيز بايد تاريخ فقه را دانست ، يك مجتهد چه بسا پنجاه سال زحمت مىكشد تا بتواند روايات صحيح را از روايات غلط تشخيص بدهد و حكم خدا را به دست آورد .\r\nمقايسه ميان مجتهدين و پزشكان\r\nالبته گاهى هم ممكن است مجتهد و فقيه اشتباه بكند ، ولى اين اشتباه احتمالى نبايد سبب شود كه ما درصدد تفقّه در احكام نباشيم . همان طورى كه ممكن است طبيب اشتباه كند ، ولى يك مورد اشتباه طبيب هيچ گاه موجب نمىشود كه مريض از مراجعه به طبيب خوددارى كند ، يا اين كه مريض به دليل مثلا يك درصد احتمال اشتباه طبيب نمىتواند خودسرانه دارويى را به كار ببرد ; چرا كه از تخصّص در علم پزشكى و تشخيص مرض و به كار بردن نوع دارو و مقدار آن و ديگر خصوصيات بيمارى و دارو برخوردار نيست . بنابراين با توجّه به امكان احتمال يك درصد اشتباه طبيب ، باز بايد مريض به طبيب مراجعه كند .\r\nدر رابطه با احكام دين هم همين طور است . با توجّه به اين كه يك مجتهد و فقيه سالها زحمت كشيده و در علم فقه تخصّص پيدا كرده و كارشناس مسائل دينى و فقهى شده است ، بايستى ديگران كه در احكام دين اجتهاد و تفقّه ندارند در برخورد\r\n\r\n","description":"","footnote":"\r\n1 - در علم « رجال » از طبقات و خوبى و بدى راويان حديث از نظر عقيده و عمل بحث مىشود ، و در علم « دراية » يا « دراية الحديث » تقسيم بندى حديث و مباحث نظرى و استدلالى از نظر خوبى و بدى راويان آن مورد بحث قرار مىگيرد .\r\n","page_name":" 335 ","page_number":335},
  {"content":"\r\nبا مسائل و احكام دين به مجتهد و فقيه مراجعه كنند ، اگر چه احتمال اشتباه هم داده شود ، يا اختلاف نظر پيدا كنند ، اين اختلاف نظرها معلول همان درصد ناچيز اشتباه فقيه در تشخيص حكم خداست ، همان گونه كه اختلاف نظر دكترها سبب نمىشود كه افراد به آنان مراجعه نكنند و خودسرانه دارو مصرف كنند .\r\nاز قديم مىگفتند : در طبّ و مهندسى همه افراد خودشان را مجتهد و صاحب نظر مىدانند ! شما ببينيد موقع بيمارى يا هنگامى كه مىخواهيد ساختمانى بنا كنيد همه اظهار نظر مىكنند . فقه هم اين طورى شده كه هر كس بدون تسلّط و احاطه بر قواعد و موازين و آيات و روايات و تاريخ نزول آنها و رجال حديث اظهار نظر مىكند ! در صورتى كه اگر ما بياييم به حكم عقل و استحسانات ظنّى خودمان خودسرانه به احكام عمل كنيم ، اين همان چيزى است كه ائمه ما ( عليهم السلام ) با آن قاطعانه مبارزه كردند و فرمودند : حكم خدا را با استحسانات و امور ظنّى و با رأى ( كه مراد از رأى همين چيزهاست ) نمىشود بيرون آورد ، بلكه بايد از قرآن و سنّت بعد از بررسى ، احكام خدا را به دست آورد .\r\nپس اشتباه شيطان اين بود كه بين خاك و آتش مقايسه كرد ، و حال آن كه محصول خاك نبىّ اكرم ( صلى الله عليه وآله و سلم ) است و محصول آتش شيطان معاند و متكبر و حسود است ; كه در اثر اين اشتباه ، روحيه تواضع در مقابل حق را براى هميشه از دست داد . در روايتى از امام صادق ( عليه السلام ) است كه شيطان پس از مأمور شدن به سجده براى آدم گفت : خدايا مرا از سجده به آدم معاف كن و در عوض تو را جورى عبادت مىكنم كه هيچ ملك مقرّب و پيامبر مرسلى تو را آن جور عبادت نكرده باشد ! در جواب آمد كه اى شيطان من نيازى به عبادت تو ندارم ، من مىخواهم به شكلى عبادت شوم كه خودم مىخواهم نه آن طور كه تو مىخواهى . ( 1 )\r\n\r\n","description":"","footnote":"\r\n1 - بحارالانوار ، ج 11 ، ص 141\r\n","page_name":" 336 ","page_number":336},
  {"content":"\r\n\r\nدر حقيقت آنچه روح عبادت است انقياد كامل و تسليم مطلق در برابر خداوند است ، اين روحيه موجب كمال و رشد معنوى انسان است ; و آنچه موجب سقوط و هلاكت ابدى مىشود ، پيدا شدن روحيه طغيان و تكبّر در برابر حق تعالى است .\r\nسؤال و درخواست شيطان از خدا\r\nدر بعضى از روايات آمده شيطان پس از رانده شدن از بهشت و سقوطش پيش خدا ، به خدا گفت : من خيلى تو را عبادت كردم حالا پاداش من چه مىشود ؟ جواب آمد كه تو حالت تكبّر و خودبينى پيدا كردى و عبادتهاى خود را تباه كردى و اگر چيز ديگر و حاجتى غير از پاداش مىخواهى بگو ، گفت : حاجت من اين است كه تا روز قيامت زنده باشم ( 1 ) و بر اولاد آدم مسلّط باشم و همچون جريان خون در رگ و ريشه بنى آدم ، بر افكار و انديشه آنان احاطه داشته باشم ، به نحوى كه من آنها را ببينم ولى آنها مرا نبينند ; و خدا خواسته او را اجابت نمود .\r\nدر بعضى روايات هست كه شيطان شش هزار سال خدا را عبادت كرد ( 2 ) در حالى كه معلوم نيست اين سالها از سالهاى دنيا بود يا از سالهاى آخرت ; و سالهاى آخرت ، هر روزش هزار سال مىباشد ; ( 3 ) شيطان يك چنين سابقه اى در عبادت داشت ولى با پيدا شدن حالت تكبّر و خودبينى سابقه و ارزش او از بين رفت ( 4 ) . اين است كه حضرت مىفرمايد : « و تعزّز بخلقة النّار ، و استهون خلق الصّلصال » .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - جريان تقاضاى زنده ماندن شيطان تا روز قيامت در سوره اعراف آيه 15 ، و سوره حجر آيه 37 ، و سوره ص آيه 80 آمده است ; همچنين در تفسير نور الثقلين ، ج 2 ، ص 9\r\n2 - تفسير عياشى ، ج 2 ، ص 242\r\n3 - سوره حج ، آيه 47\r\n4 - نهج البلاغه ، خطبه 192\r\n","page_name":" 337 ","page_number":337},
  {"content":"\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nخطبه 1\r\n( درس 18 )\r\nچرا خداوند به شيطان مهلت و فرصت داد ؟\r\nاسكان حضرت آدم ( عليه السلام ) در بهشت\r\nماجراى وسوسه شيطان بر آدم ( عليه السلام ) و عاقبت آن\r\n","description":"","footnote":"","page_name":" 339 ","page_number":339},
  {"content":"\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nبسم الله الرحمن الرحيم\r\n« فَأَعْطَاهُ اللَّهُ النَّظِرَةَ اسْتِحْقَاقاً لِلسُّخْطَةِ ، وَاسْتِتْماماً لِلْبَلِيَّةِ ، وَإِنْجَازاً لِلْعِدَةِ ; فَقَالَ ( فَاِنَّكَ مِنَ الْمُنْظَرِينَ ، إِلَى يَوْمِ الْوَقْتِ الْمَعْلُومِ ) ثُمَّ اَسْكَنَ سُبْحَانَهُ آدَمَ ( عليه السلام ) دَاراً اَرْغَدَ فِيهَا عَيْشَهُ ، وَآمَنَ فِيهَا مَحَلَّتَهُ ، وَحَذَّرَهُ اِبْلِيسَ وَعَدَاوَتَهُ ، فَاغْتَرَّهُ عَدُوُّهُ نَفَاسَةً عَلَيْهِ بِدَارِ الْمُقَامِ ، وَمُرَافَقَةِ الْأَبْرَارِ ، فَبَاعَ الْيَقِينَ بِشَكِّهِ ، وَالْعَزِيمَةَ بِوَهْنِهِ ، وَاسْتَبْدَلَ بِالْجَذَلِ وَجَلا ، وَبِالْاِعْتِزَازِ نَدَماً »\r\nموضوع بحث ما خطبه اوّل نهج البلاغه بود ، در ادامه خطبه حضرت فرمود :\r\nچرا خداوند به شيطان مهلت و فرصت داد ؟\r\n« فَأَعْطَاهُ اللَّهُ النَّظِرَةَ اسْتِحْقَاقاً لِلسُّخْطَةِ »\r\n( پس براى استحقاق شيطان خشم خدا را ، خدا به او مهلت داد . )\r\nعلّت اين كه خداوند به شيطان مهلت داد اين بود كه اوّلا كسى كه در مسير باطل افتاد بايستى به او مهلت داد تا استعداد درونى او شكوفاتر شود و در نتيجه بيشتر مستحقّ سخط و غضب خدا شود .\r\nدر حقيقت خلقت ما براى اين است كه استعدادهاى درونى ما به كار افتد و آزمايش شويم . بنابراين كسى كه در مسير باطل مىرود مدّتى به او مهلت\r\n","description":"","footnote":"","page_name":" 341 ","page_number":341},
  {"content":"\r\nداده مىشود تا هرچه مىخواهد انجام دهد . قرآن مىفرمايد : ( و لايحسبنّ الّذين كفروا انّما نملى لهم خير لانفسهم انّما نملى لهم ليزدادوا اثماً ) ( 1 ) كفّار تصور نكنند اين مهلتى كه به آنان داده مىشود به نفعشان است ، بلكه اين فرصت براى آن است كه گناهشان بيشتر شود و باطنشان هرچه بيشتر بروز كند .\r\n« وَاسْتِتْماماً لِلْبَلِيَّةِ »\r\n( و از طرف ديگر آزمايش و امتحان شيطان و انسانها به حدّ تمام برسد . )\r\nاگر شيطان بر ما مسلّط نباشد ، باطن و درون ذات ما خيلى روشن نمىشود ; هنر آن وقتى است كه كار خوب كردن برايت مشكل و سخت باشد ، شيطان جنّى و انسى وسوسه كند ، خانواده و قوم و خويشاوندانت هم مخالف باشند ، ولى چون عقل تو حق را تشخيص داده است بر خلاف گفته هاى آنان دنبال عقل به روى ، آن وقت شما خوب آزمايش شده ايد ، و اگر ما از اين ميان خوب در آمديم آن وقت ارزش دارد . خلقت ما براى اين است كه آزمايش شويم و باطن ما بروز كند ، پس بايد يك شيطانى باشد تا وسوسه كند « و استتماماً للبليّة » براى اين كه آزمايش انسانها خوب كامل شود ; شيطان وسوسه كند و درعين وسوسه شيطان افراد خوب از او اطاعت نكنند .\r\n« وَإِنْجَازاً لِلْعِدَةِ ; فَقَالَ ( فَاِنَّكَ مِنَ الْمُنْظَرِينَ ، إِلَى يَوْمِ الْوَقْتِ الْمَعْلُومِ ) »\r\n( و براى اين كه به وعده اى كه به او داده شده وفا شود ، پس فرمود : تو از جمله كسانى هستى كه مهلت داده شده اند تا روز معلوم . )\r\n« عدة » از مادّه « وَعْد » ، و در اصل « عِدَة » « وِعْدَة » بوده است . يعنى از طرفى خدا وعده داده بود كه جزاى عمل خوب را بدهد ، شيطان هم شش هزار سال عبادت خدا را كرده بود و جزاى عبادتش را مىخواست ، ( 2 ) و از طرفى در بهشت هم جايش\r\n\r\n","description":"","footnote":"\r\n1 - سوره آل عمران ، آيه 178\r\n2 - تفسير عياشى ، ج 2 ، ص 242\r\n","page_name":" 342 ","page_number":342},
  {"content":"\r\n\r\nنيست زيرا متكبّر بود . مىخواهد در دنيا باشد تا روز قيامت به او فرصت مىدهند ، خدا به شيطان فرمود : ( فانّك من المنظرين ، إلى يوم الوقت المعلوم ) ( 1 ) تو از كسانى هستى كه مهلت دارى تا وقت معلوم ، كه روز قيامت يا مدّتى قبل از قيامت است .\r\nاز بعضى روايات استفاده مىشود كه شيطان مىخواهد تا هنگامى كه مردم برانگيخته مىشوند وجود داشته باشد و مرگ نداشته باشد . ( 2 )\r\nاسكان حضرت آدم ( عليه السلام ) در بهشت\r\n« ثُمَّ اَسْكَنَ سُبْحَانَهُ آدَمَ ( عليه السلام ) دَاراً اَرْغَدَ فِيهَا عَيْشَهُ »\r\n( سپس ساكن كرد خدايى كه منزّه از نقص هاست آدم ( عليه السلام ) را در يك خانه اى كه زندگى در آن با خوشى و فراوانى همراه است . )\r\n« وَآمَنَ فِيهَا مَحَلَّتَهُ »\r\n( و امن و امان قرار داد خداوند جاى آدم را در آن بهشت . )\r\nيعنى محل نزول آدم را جاى امنى قرار داده بود ، در آنجا ديگر بيمارى و گرفتارى و گرسنگى و بدبختى وجود ندارد .\r\n« وَحَذَّرَهُ اِبْلِيسَ وَعَدَاوَتَهُ »\r\n( و به آدم تذكر داده شد دشمنى شيطان و اين كه مواظب باش فريبت ندهد . )\r\nاو دشمن توست ، و از دشمنى شيطان - كه گفته بود : من دشمن آدم هستم ، زيرا به واسطه او بدبخت شدم ، و مىخواهم او را هم بدبخت كنم - او را ترساند ، و شيطان آدم و حوّا را گول زد ، شيطان گفت من از چهار طرف به آنها يورش مىبرم .\r\n\r\n","description":"","footnote":"\r\n1 - سوره حجر ، آيات 37 و 38 ; و همين مضمون در سوره اعراف آيه 15 ، و نيز در سوره ص آيه 80 نيز آمده است .\r\n2 - منهاج البراعة ، ج 2 ، ص 63\r\n","page_name":" 343 ","page_number":343},
  {"content":"\r\n\r\nدر قرآن آمده است : ( قال فبما اغويتنى لاقعدنّ لهم صراطك المستقيم ) ( 1 ) من مىنشينم بر سر راه آدم و اولادش و از راه راست منحرفشان مىكنم .\r\nماجراى وسوسه شيطان بر آدم ( عليه السلام ) و عاقبت آن\r\n« فَاغْتَرَّهُ عَدُوُّهُ نَفَاسَةً عَلَيْهِ بِدَارِ الْمُقَامِ »\r\n( شيطان وقتى ديد جاى هميشگى خود را در بهشت از دست داد و حالا آدم خانه اى پيدا كرد كه هميشه در آن راحت است ، پس بر آدم بخل ورزيد و او را گول زد . )\r\n« وَمُرَافَقَةِ الْأَبْرَارِ »\r\n( خانه اى كه هميشه انسان در آنجاست و با نيكان رفاقت دارد . )\r\nشيطان آمد به آدم فشار آورد كه از اين درخت كه ممنوع شده اى بخور : ( هل أدلّك على شجرة الخلد و ملك لايبلى ) ( 2 ) مىخواهى تو را راهنمايى كنم به درختى كه اگر از آن خوردى عمر و سلطنت هميشگى خواهى داشت ؟ با اين كه كلام خدا يقين آور است و حرف شيطان در مقابل حرف خدا نبايد تأثيرى داشته باشد ، اما آدم حرف خدا را زمين گذاشت و حرف شيطان را پذيرفت .\r\n« فَبَاعَ الْيَقِينَ بِشَكِّهِ »\r\n( پس يقين خود را به شكش فروخت . )\r\nدر او شك و ترديد ايجاد كرد چرا كه شيطان براى آدم و حوّا قسم خورد . قرآن فرموده : ( و قاسمهما انّى لكما لمن النّاصحين ) ( 3 ) براى آنها قسم خورد و گفت كه من خيرخواه شما هستم ، حضرت آدم باور نمىكرد كه كسى به خدا قسم دروغ بخورد .\r\n\r\n","description":"","footnote":"\r\n1 - سوره اعراف ، آيه 16 ; و شبيه همين مضمون در سوره حجر آيه 39 ، و سوره ص آيه 82 نيز آمده است .\r\n2 - سوره طه ، آيه 120\r\n3 - سوره اعراف ، آيه 21\r\n","page_name":" 344 ","page_number":344},
  {"content":"\r\n« وَالْعَزِيمَةَ بِوَهْنِهِ »\r\n( و آدم تصميم را به سستى و ضعف تصميم فروخت . )\r\nآدم تصميم داشت كه به گفته خدا عمل كند . اهميت انسان به تصميم و اراده اوست . يك وقت انسان در يك كار مهمى تصميم مىگيرد بعد زن و بچه انسان و يا رفيق و فرد ديگرى چيزى مىگويد و انسان زود منصرف مىشود ، اين دلالت دارد بر اين كه انسان ضعف اراده دارد و قاطع نيست . اهميت مردان بزرگ روزگار به قاطعيت در تصميم آنهاست ، انسان قاطع وقتى فهميد اين راه حق است ديگر هيچ كس نمىتواند او را منع يا منحرف كند .\r\n« وَاسْتَبْدَلَ بِالْجَذَلِ وَجَلا ، وَبِالْاِعْتِزَازِ نَدَماً »\r\n( و آن خوشحالى را كه در بهشت داشت با ترس و وحشت عوض كرد ، و به جاى آن عزّت و بزرگوارى كه داشت پشيمانى براى خودش خريد . )\r\nدر بعضى نسخه ها « اغترار » آمده ، يعنى پس از گول خوردن پشيمان شد ، ولى اگر « اعتزاز » باشد مناسب تر است ، « إعتزاز » به معناى عزّت و بزرگوارى است .\r\nآدم در بهشت خوشحال بود ، وقتى كه از آن گندم خورد به او گفتند از بهشت بيرون برو ، پس ترس و وحشت او را گرفت ، آن خوشحالى را كه در بهشت داشت با ترس و وحشت عوض كرد . و به جاى آن عزّت و بزرگوارى كه داشت پشيمانى براى خودش خريد ; يعنى كارى كرد كه دنبالش پشيمانى داشت .\r\nاجمالا اين بيان حضرت على ( عليه السلام ) راجع به خلقت حضرت آدم و سجده ملائكه و تخلّف شيطان و فريب خوردن آدم توسط شيطان و بيرون كردن او ( آدم ) از بهشت بود .\r\nوالسّلام عليكم و رحمة الله و بركاته\r\n","description":"","footnote":"","page_name":" 345 ","page_number":345},
  {"content":"\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nخطبه 1\r\n( درس 19 )\r\nنكات مورد بحث در داستان حضرت آدم ( عليه السلام )\r\nگناه شيطان چه بود ؟\r\nنصايح سه گانه شيطان به حضرت نوح ( عليه السلام )\r\nسؤال حضرت نوح ( عليه السلام ) از شيطان\r\nشيطان از نوع ملائكه بود يا جن ؟\r\nبهشتى كه حضرت آدم در آن سكنى داشت كجا بود ؟\r\nدرختى كه حضرت آدم از آن نهى شد چه بود ؟\r\n","description":"","footnote":"","page_name":" 347 ","page_number":347},
  {"content":"\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nبسم الله الرحمن الرحيم\r\nموضوع بحث ما خطبه اوّل نهج البلاغه بود . به اينجا رسيديم كه خداوند متعال آدم را خلق فرمود و ملائكه مأمور شدند كه براى حضرت آدم سجده كنند ، شيطان كه در ميان آنها بود به اين امر عمل نكرد و اطاعت نكرد و رانده درگاه خدا شد ، سپس خداوند آدم را در بهشت مسكن داد و شيطان او را فريب داد . تعبير حضرت اين بود « اغترّه » شيطان آدم را مغرور كرد و گول زد ، بعد از آن آدم از بهشت به دنيا كه خانه آزمايش و زاد و ولد است منتقل شد ، و شيطان و ذريّه او هم بر آدم و بنى آدم تا روز قيامت مسلّط شدند ، به طورى كه در رگ و ريشه آنها جريان دارند . شيطان از خدا خواست كه من به هر صورت خواستم در بيايم بتوانم ، و بنى آدم مرا نبينند و من آنها را ببينم .\r\nنكات مورد بحث در داستان حضرت آدم ( عليه السلام )\r\nاوّل اين كه داستان حضرت آدم را كه قرآن زياد تكرار كرده است به چه منظور است ؟ من چند نكته آن را توضيح مىدهم :\r\n1 - اين كه خداوند خواسته است عظمت خلقت انسان را به ما يادآور شود كه او قدرت دارد از خاك كه يك موجود جمادى و يك مادّه محض است و ادراك و حس و شعور و حركت ندارد ، انسانى خلق كند كه داراى حس و حركت و قواى ظاهرى و\r\n","description":"","footnote":"","page_name":" 349 ","page_number":349},
  {"content":"\r\nباطنى و عقل كامل است . و در عقل ممكن است به قدرى ارتقاء پيدا كند كه مانند نبىّ اكرم ( صلى الله عليه وآله و سلم ) عقل كلّ شود و به جايى رسد كه ملائكة اللّه هم در مقام ادراك ذات و صفات حق نتوانند به آن مقام برسند ; اين عظمت قدرت حق تعالى را مىرساند .\r\nبه اصطلاح فلاسفه خداوند متعال در قوس نزول ، خلقت را از عقل شروع مىكند : « اوّل ما خلق اللّه العقل » ( 1 ) اوّلين مخلوق خدا عقل است ، كه به آن عالم « جبروت » مىگويند ، و پس از عالم عقل عالم مثال قرار دارد كه عالم « ملكوت » نام دارد و متوسط بين عالم عقل و عالم مادّه است ، و بعد از عالم ملكوت عالم « ناسوت » كه عالم مادّه است قرار دارد . در قوس نزول به اصطلاح فيض حق تعالى از عقل به ناسوت مىرسد .\r\nيك قوس صعودى هم هست كه در مقام تكامل ، خاك كه پست ترين موجود عالم مادّه است تكامل پيدا مىكند تا به مرحله مثال مىرسد . همان قواى ظاهرى و باطنى كه ما داريم نمونه عالم مثال است ، و سپس ارتقاء پيدا مىكند به عقل با همه مراتبى كه دارد . بنابراين فيض خدا هيچ گاه منقطع نمىشود ; چنانچه قوس نزولى هست و به ناسوت مىرسد ، ناسوت هم قابل ارتقاء و تكامل است تا به عقل برسد . اين حركت تكاملى هم دائماً وجود دارد . اين عالم مادّه در اثر حركت جوهرى ذاتى كه دارد اين ارتقاء و تكامل را پيدا مىكند كه مادّه تبديل به عقل مىشود .\r\nپس يك منظور اين است كه خدا خواسته قدرت خود را به ما تفهيم كند .\r\n2 - نكته ديگر اين كه خدا مىخواسته تذكّر دهد كه اى انسان تو با اين كه خاك بودى به قدرى تو را ارتقاء داديم كه ملائكة اللّه مأمور سجده تو شدند و تو بر ملائكه\r\n\r\n","description":"","footnote":"\r\n1 - بحارالانوار ، ج 1 ، ص 97 ، حديث 8 ; ج 54 ، ص 309 و 363 ; و در بعض روايات دارد « اوّل ما خلق اللّه نورى » ( ج 1 ، ص 97 ، حديث 7 ) ; و همچنين در بعض روايات « النّور » يا « نور النّبىّ » يا « نوره مع انوار الائمة » و . . . دارد كه مرحوم مجلسى در ج 54 بحار چاپ بيروت در ص 309 ميان اين روايات جمع كرده است .\r\n","page_name":" 350 ","page_number":350},
  {"content":"\r\nفضيلت دارى ، پس قدر خود را بدان و خود را به دنيا و متاع آن نفروش .\r\nاگر انسان كامل شود و فريب شيطان را نخورد مانند پيغمبراكرم ( صلى الله عليه وآله و سلم ) وجودى است كه در او نقص نيست و از ملائكة اللّه هم فضيلتش زيادتر است ; زيرا خدا هيچ گاه به مَلَك نمىگويد كه به يك موجود نازلتر از خود سجده كن ; اين كه ملائكه مأمور شدند به آدم سجده كنند ، اين سجده تواضع و كرنش بود و موجود پايين تر بايد نسبت به موجود بالاتر كرنش كند . هرچند سجده براى خدا عبادت است و عبادت غير خدا جايز نيست ، اما تواضع براى غير خدا صحيح است و سجده ملائكه به آدم جنبه تواضع و اطاعت داشته است ; بنابراين خدا مىخواسته با تكرار فراوان اين داستان در قرآن ، نعمت بزرگى را كه به ما داده است به ما بفهماند ; يعنى شرافت انسانى را كه از مرتبه حيوانيت فراتر رفته است به ما نشان دهد .\r\n3 - نكته سوّم اين است كه خداوند مىخواسته به ما تذكّر دهد كه شما چنين دشمن بزرگى مانند شيطان داريد و او وعده داده است كه هميشه شما را گول بزند . انسان اگر دشمن خود را بشناسد اين خود يك پيروزى براى او در زندگى محسوب مىشود . پس خداوند با ذكر داستان و وعده شيطان براى فريب ما ، دشمن را به ما معرّفى كرده است . حال اگر با وجود شناختن دشمن كسى به دام او افتاد اين ديگر از سستى خود اوست ، زيرا خدا حتى راههاى وسوسه شيطان را به ما معرّفى كرده است .\r\n4 - منظور ديگرى كه ممكن است از تكرار زياد اين داستان داشته باشد اين است كه خدا خواسته است به ما تفهيم كند كه آدم ، پدر شما ، در يك مورد كه از شيطان اطاعت كرد مقامش از او گرفته شد و به او گفته شد : ( اهبطوا ) برو پايين ، پس ما كه دائماً غرق در گناه هستيم وضعمان چه خواهد شد ؟\r\nراجع به اين موضوع شعراى عرب و عجم اشعارى دارند ، در شعر فارسى چنين آمده است :\r\n","description":"","footnote":"","page_name":" 351 ","page_number":351},
  {"content":"\r\n\r\nجدّ تو آدم بهشتش جاى بود * قدسيان كردند بهر وى سجود\r\nيك گنه ناكرده گفتندش تمام * مذنبى ، مذنب برو بيرون خرام\r\nتو طمع دارى كه با چندين گناه * داخل جنّت شوى اى رو سياه\r\nآدم يك گناه كرد و گناه او هم ترك اولى بود ، مع ذلك مبغوض شد و از بهشت برين و از مقام قرب حق و مرافقه ملائكة اللّه مطرود شد ، پس ما با اين همه گناه و عصيان چه خواهيم كرد ؟ اگر چنانچه هر شب چند دقيقه اى كارهاى روزانه خود را در نظر بياوريم ، برخوردها ، صحبت ها ، جلسه هايى كه داشته ايم ، معلوم مىشود كه ما خيلى گرفتاريم . مخصوصاً هر كس هر اندازه مقامش بالاتر باشد مسئوليت و گرفتاريش زيادتر است ; اگر يك عالم روحانى مورد توجّه مردم باشد و يك قدم كج بگذارد ، چه بسا جامعه اى را از حق و حقيقت منحرف كند . شعر عربى هم به اين مضمون گفته اند :\r\nيا ناظراً نوراً بعيني راقد * و مشاهداً للامر غير مشاهد\r\nتصل الذّنوب الى الذّنوب و ترتجى * درك الجنان و نيل فوز العابد\r\nانسيت انّ اللّه اخرج آدماً * منها الى الدّنيا بذنب واحد\r\nاى انسان فراموش كرده اى كه خدا آدم را با يك گناه از بهشت بيرون كرد ؟ ! تو چطور با اين همه معصيت اميد دارى به بهشت به روى ؟ ! پس حداقل توبه كن كه خدا وعده داده است و راه توبه باز است . البته اميد فقط بدون عمل و بدون جبران گذشته ها ظاهراً فايده اى ندارد ، ما بايد زمينه عدل و بخشش خدا را فراهم كنيم . قرآن كتاب درس است ، كتاب عبرت است ، داستان سرايى و قصه گويى نمىكند .\r\nگناه شيطان چه بود ؟\r\nگناه شيطان استكبار بود يعنى خود را بزرگ حساب كرد . خودبينى او سبب شد كه به طور كلّى مطرود رحمت حق شود . حضرت على ( عليه السلام ) خطبه قاصعه را كه\r\n","description":"","footnote":"","page_name":" 352 ","page_number":352},
  {"content":"\r\n\r\nبزرگترين خطبه نهج البلاغه است از مسأله استكبار شيطان شروع مىكند و سپس مىفرمايد : شما انتظار داريد با گناهى كه سبب شد شيطان رانده درگاه خدا شود داخل بهشت شويد ؟ مستكبر جايى در بهشت ندارد . انسان بايد نسبت به حق حالت تواضع و فروتنى داشته باشد ، اصل عبادت انسان همان حالت رام بودن و مُنقاد بودن و كرنش او نسبت به حق تعالى است .\r\nدر روايت امام صادق ( عليه السلام ) است كه شيطان به خداوند گفت : من به آدم سجده نمىكنم ولى هر كارى دستور دادى انجام مىدهم ، تو را عبادتى خواهم كرد كه هيچ ملك مقرّب و پيامبر مرسلى انجام نداده باشد . خطاب شد كه من احتياج به عبادت تو ندارم ، بلكه بايد به نحوى كه من اراده مىكنم انجام دهى . ( 1 ) استكبار با درك حضور حق تعالى سازگار نيست ; خدا در قالب داستان شيطان عظمت خطر كبر و نقش آن را در سقوط انسان ترسيم مىكند ، پيام داستان شيطان اين است كه اگر استكبار بخواهد به صورت موجودى درآيد و نمايش داده شود آن شيطان است .\r\nنصايح سه گانه شيطان به حضرت نوح ( عليه السلام )\r\nدر حديثى است ( 2 ) كه يك وقت شيطان نزد حضرت نوح رفت و گفت : تو خدمت بزرگى به ما كردى من در عوض مىخواهم خدمت تو را جبران كنم ، نوح پيامبر فرمود چه خدمتى به تو كردم ؟ شيطان گفت : اين كه نفرين كردى قومت غرق شوند و آنها همه كافر از دنيا رفتند و اهل جهنم شدند ، من چقدر بايد آنها را وسوسه مىكردم تا اهل جهنم شوند و تو با يك دعا و نفرين همه آنها را به جهنم فرستادى ، البته حضرت نوح كه نمىخواست به شيطان خدمت كند ، او مىدانست كه آنها ديگر هدايت نخواهند شد . در هر صورت شيطان گفت : حالا من مىخواهم\r\n\r\n","description":"","footnote":"\r\n1 - بحارالانوار ، ج 11 ، ص 141\r\n2 - بحارالانوار ، ج 11 ، ص 293\r\n","page_name":" 353 ","page_number":353},
  {"content":"\r\nدر عوض آن خدمت ، خدمت بزرگى به تو بكنم ، سه چيز را تذكّر مىدهم اينها را هميشه در نظر داشته باش : « ايّاك و الكبر ، و ايّاك و الحرص ، و ايّاك و الحسد » از كبر و حرص و حسد اجتناب كن ، سپس گفت :\r\nاوّل : « الكبر هو الّذى حملنى على ترك السّجود لآدم » كبر و خودبينى مرا وادار كرد كه زير بار سجده به آدم نرفتم و او را سجده نكردم ، در نتيجه مطرود رحمت حق شدم .\r\nدر اينجا يك نكته را تذكّر دهم : اگر من و شما وارد مجلسى شديم و نرفتيم بالاى آن مجلس بنشينيم و همان پايين نشستيم اما توى دلمان باشد كه مقام ما آن بالاست ولى براى اين كه تواضع كرده باشيم اينجا نشستيم ، ما هم متكبر هستيم ، متكبر يعنى آن كه خودش را بزرگ مىبيند . مگر ما كى هستيم و چى داريم كه خودمان را بزرگ ببينيم ؟ اگر هم كمالى داريم از خداوند است . از كجا كه خداى نكرده ما « بلعم باعور » نشويم كه يك عمر تحصيل علم داشت و عبادت هم كرد و زهد هم داشت سرانجام « بلعم باعور » از آب در آمد . چه بسا كسانى كه ما آنها را پايين مىدانيم و آنان با خدا راز و نيازى داشته باشند ، اخلاص و صفا و نورانيتى داشته باشند كه ما نداشته باشيم ، اگر هم درس خوانده ايم و چيزى مىدانيم اينها كمال نيست يك مشت لفظ است ; اگر ما را به خدا نزديك كند و خودپسندى را از ما بگيرد و فانى ذات حق شويم آن وقت كمال است .\r\nدوّم : شيطان گفت « ايّاك و الحرص » از حرص بپرهيز و مواظب باش حريص نشوى ، چرا ؟ براى اين كه خدا در بهشت همه ميوه ها را در اختيار آدم گذاشت و فقط به او گفت كه تو از اين درخت اجتناب كن . اما حرصى كه در او بود باعث شد كه از آن درخت بخورد و مطرود خدا شود . البته بعد توبه كرد و توبه اش قبول شد ، ولى رفتنش به بهشت به قيامت موكول شد .\r\nواقعاً مسأله حرص مال و مقام مسأله مهمّى است ، چه بسا افرادى كه از\r\n","description":"","footnote":"","page_name":" 354 ","page_number":354},
  {"content":"\r\n\r\n\r\nجمع كردن مال و به دست آوردن مقام سير نمىشوند و دائماً در فكر زياد كردن مال يا مقام و قدرت مىباشند با اين كه بالاخره بايد همه را براى ديگران گذاشت و رفت ; چرا ما از عاقبت امر صاحبان اموال زياد و مقامهاى بزرگ عبرت نمىگيريم ؟\r\nسوّم : نصيحت ديگر شيطان اين بود كه « ايّاك و الحسد » از حسد هم بپرهيز ; براى اين كه قابيل نسبت به هابيل حسد پيدا كرد و او را كشت و خود اهل جهنم شد . ( 1 )\r\nسؤال حضرت نوح ( عليه السلام ) از شيطان\r\nحديث مىگويد وقتى شيطان از در صدق و صفا در آمد و به حضرت نوح سه نصيحت كرد ، حضرت نوح سؤال جالبى از شيطان كرد ، از او پرسيد : تو چه وقت بهتر از همه وقت مىتوانى در انسان نفوذ كنى ؟ شيطان گفت : هر وقت حالت غضب در بنى آدم پيدا شود . ( 2 ) شما ديده ايد كه وقتى كسى عصبانى مىشود ديگر تمام كائنات را به هم مىريزد ، چه بسا كسى را بكشد يا از هستى ساقط كند ، و يا با حيثيت و آبروى اشخاص بازى كند ، گاهى اوقات ممكن است عملش به ضرر جامعه و اسلام باشد . انسان بايد مواظب باشد كه از قوّه غضب كه خدا بنا به مصلحت به او داده است سوء استفاده نكند . قوّه غضب براى اين است كه انسان در مقابل ظلم و تعدّى و جنايات حالت دفاعى داشته باشد . انسان نبايد ظلم را تحمّل كند ، ولى نبايد به ديگران هم ظلم كند . به هرحال شيطان مىگويد : هنگامى بيش از همه حالات من مىتوانم در آدم نفوذ كنم كه او غضبناك باشد .\r\nشيطان از نوع ملائكه بود يا جن ؟\r\nهرچند كه ظاهر آيات قرآن و نهج البلاغه در مورد داستان آدم و شيطان اين است\r\n\r\n","description":"","footnote":"\r\n1 - بحارالانوار ، ج 11 ، ص 241\r\n2 - بحارالانوار ، ج 11 ، ص 293\r\n","page_name":" 355 ","page_number":355},
  {"content":"\r\nكه شيطان جزء ملائكه بوده ، زيرا ظاهر استثناء اين است كه متصل باشد ، يعنى مستثنى جزء مستثنى منه و از جنس آن باشد ، ولى از اين ظاهر بايد دست برداشت ; زيرا اوّلا ساختمان وجودى ملائكه طورى است كه اصلا معصيت نمىكنند و لذا مسأله ثواب و عقاب هم در مورد ملائكه وجود ندارد ; زيرا ثواب و عقاب مربوط به موجودى است كه به حسب ساختمان وجودى داراى شهوت و غضب است و مىتواند به اختيار خود گناه كند يا اطاعت نمايد ، و قرآن در مورد ملائكه مىفرمايد : ( لايعصون اللّه ما أمرهم ) ( 1 ) ملائكه هيچ گاه دستورات الهى را عصيان نمىكنند و از او نافرمانى ندارند .\r\nثانياً صريح آيه شريفه ( كان من الجنّ ففسق عن أمر ربّه ) ( 2 ) شيطان از نوع جن بود و از دستور پروردگارش سرپيچى نمود ، اين است كه شيطان از جنس جن بوده ، و از قرآن به خوبى استفاده مىشود كه جن و ملائكه و انسان سه نوع موجود مختلف و متمايز مىباشند .\r\nثالثاً از روايات زيادى استفاده مىشود كه شيطان رهبر قوم خودش بوده كه آنها جن بودند و به دليل عصيان پروردگار هلاك شدند ، ولى شيطان كه آن موقع مطيع پروردگار بود ارتقاء درجه داده شد و داخل جمع ملائكه شد و آنها خيال مىكردند از جنس خودشان است ، و پس از جريان حضرت آدم و سجده نكردن شيطان سرّ او فاش شد و معلوم شد كه از جنس ملائكه كه مطيع خدا هستند نيست . ( 3 )\r\nلذا بايد گفت استثناء مذكور در آيه : ( فسجد الملائكة كلّهم اجمعون ، الاّ ابليس ) ( 4 ) منقطع است ; يعنى مستثنى جزء مستثنى منه و از جنس آن نيست ، ولى\r\n\r\n","description":"","footnote":"\r\n1 - سوره تحريم ، آيه 6\r\n2 - سوره كهف ، آيه 50\r\n3 - تفسير على بن ابراهيم ، ج 1 ، ص 36 ; و منهاج البراعة ، ج 2 ، ص 69 به بعد\r\n4 - سوره حجر ، آيات 30 و 31\r\n","page_name":" 356 ","page_number":356},
  {"content":"\r\n\r\nچون مدّتى با ملائكه محشور بوده در عرف گفته مىشود كه جزء آنان بوده است ; از قرآن استفاده مىشود كه جن هم مانند انسانها مكلّف هستند ، مىفرمايد : « عدّه اى از جن آمدند و قرآن را شنيدند و ايمان آوردند و اطاعت دستور خدا نمودند » ( 1 ) .\r\nآنهايى كه گفته اند شيطان جزء ملائكه و از جنس آنان بوده ، آيه ذكر شده را كه صريحاً فرموده : « كان من الجنّ » شيطان از نوع جن بود ، توجيه كرده و گفته اند معناى « جن » مستور و پنهان بوده است و به همين جهت به بچّه در رحم مادر « جنين » مىگويند ، چون پوشيده از چشم هاست ; و ملائكه نيز از چشم بشر مستور و پنهان هستند ، از اين رو به آنان جن گفته مىشود . ولى اين توجيه قطعاً خلاف ظاهر آيه قرآن است ، به علاوه با روايات وارد شده در تفسير قرآن كه شيطان را غير از ملائكه و از جن دانسته منافات دارد . ( 2 )\r\nبهشتى كه حضرت آدم در آن سكنى داشت كجا بود ؟\r\nبحث ديگرى كه هست اين است كه آيا بهشتى كه موقتاً حضرت آدم در آنجا سكنى داشت همان بهشتى است كه خدا وعده داده است كه تمام مردم مؤمن به آنجا مىروند ؟ يا اين بهشت باغى بوده است در همين دنيا ؟\r\nاصلا « جنّت » به معناى باغ است . ( جَنَّاتُ عَدْن ) ( 3 ) كه قرآن مىگويد يعنى باغهاى محلّ اقامت دائمى ، و باغ چون معمولا از درخت پوشيده است به آن جنّت گفته شده است .\r\nعدّه اى مىگويند محل سكونت حضرت آدم در دنيا و در آن باغ بوده است و\r\n\r\n","description":"","footnote":"\r\n1 - سوره جن ، آيات 13 و 14\r\n2 - مدرك آيه و روايت در صفحه قبل آمد .\r\n3 - سوره بيّنة ، آيه 8\r\n","page_name":" 357 ","page_number":357},
  {"content":"\r\nبعد چون معصيت خدا را كرد خداى تبارك و تعالى به او گفت از اين باغ بيرون برو . ( 1 )\r\nالبته ممكن است كسى اشكال كند كه چرا قرآن گفته است ( اهبطوا ) پايين برويد ، جواب اين است كه پايين رفتن معنايش اين نيست كه از آسمان پايين بيايد ، مثل آيه ديگرى كه در قرآن هست : ( اهبطوا مصراً ) ( 2 ) خدا به بنى اسرائيل دستور داد كه برويد پايين به طرف مصر . خود ما نيز مىگوييم كه مثلا برو پايين به فلان شهر مىرسى ، پس پايين رفتن لازم نيست از آسمان باشد . در هر صورت يك قول اين است كه در همين دنيا يك باغ بوده است .\r\nقول ديگر اين است كه اين جنّت همان بهشت برين است كه همه اهل بهشت به آن خواهند رفت .\r\nظاهر كلام حضرت على ( عليه السلام ) در اينجا چه بسا اين باشد كه محل سكونت آدم همان بهشت برين بوده است ، براى اين كه حضرت فرمود : « فاغترّه عدوّه نفاسة عليه بدار المقام و مرافقة الابرار » شيطان فريب داد آدم را و به او بخل كرد به اين كه در خانه اقامتگاه است . خانه اقامتگاه همان « دار خلد » است و آن جايى است كه مؤمن هميشه در آن مىباشد و آن بهشت برين است ، جايى كه نيكان در آن هستند .\r\nباز مىفرمايد : « و وعده المردّ الى جنّته » خدا به حضرت آدم وعده داد كه او را دوباره به جنّت برگرداند . ظاهر عبارت اين است كه آدم را به جايى كه در ابتدا بوده برگرداند و جايى كه حضرت آدم بعداً خواهد رفت بهشت قيامت خواهد بود .\r\nنكته اى كه از روايات ائمه ( عليهم السلام ) و نظريات فلاسفه مانند مرحوم صدرالمتألهين استفاده مىشود اين است كه بهشت و جهنم براى هر كسى « ارض قَفْر » است ; يعنى\r\n\r\n","description":"","footnote":"\r\n1 - براى اطلاع بيشتر از اقوال مطرح شده پيرامون اين موضوع به تفسير فخر رازى ، ج 3 ، ص 3 ذيل آيه ( و قلنا يا آدم اسكن انت و زوجك الجنّة . . . ) سوره بقره ، آيه 35 ; و منهاج البراعة ، ج 2 ، ص 86 مراجعه شود .\r\n2 - سوره بقره ، آيه 61\r\n","page_name":" 358 ","page_number":358},
  {"content":"\r\n\r\nيك زمينى است كه ساختمان و درخت و چيز ديگرى ندارد و ما با اعمالمان آن زمين را پر مىكنيم .\r\nاعمال ماست كه يا به صورت حورالعين و درخت و غيره در بهشت در مىآيد ، و يا روحيه گزندگى كه در اين عالم داريم به صورت مار و عقرب در جهنم ظاهر مىشود ; و حضرت آدم جلوتر كارهايى نكرده بود كه براى خود بهشت بسازد . پس بهشتى كه جزاى اعمال است غير از آن بهشتى است كه حضرت آدم در آن بوده . وانگهى بهشت قيامت اصلا از سنخ عالم مادّه نيست ، اين بهشت از عالم مثال و عالم بالاترى است ; اين كه حضرت آدم از خاك خلق شده بود و از همين عالم بوده و بدن مادّى در بهشت بود ، سازگار نيست با اين كه آن بهشتى باشد كه فوق عالم مادّه است و ما در اثر تكامل و منتقل شدن از عالم طبيعت به عالم ديگر وارد آن بهشت مىشويم .\r\nبه هرحال بحثى است كه اين بهشت همان بهشت خلد است يا بهشتى در دنيا بوده است ، هر دوى آنها اقوال و نظريات و شواهدى دارد . و كلام حضرت على ( عليه السلام ) و قرآن مىگويد كه آدم در بهشت بود و از بهشت بيرونش كردند و بعد هم خدا به او وعده داد كه او را به بهشت برگرداند .\r\nدرختى كه حضرت آدم از آن نهى شد چه بود ؟\r\nدر بعضى روايات آمده است كه آن درخت گندم بوده است ، و رواياتى ديگر مىگويد : شجره حسد و يا علم پيغمبر ( صلى الله عليه وآله و سلم ) و ائمه اطهار ( عليهم السلام ) بوده است ، يعنى علومى كه حضرت آدم استعداد درك آنها را نداشت . ( 1 ) اگر مراد مسأله علم و حسد و اين قبيل مسائل باشد اينها امور معنوى است و تعبير از اينها به درخت مانعى ندارد .\r\n\r\n","description":"","footnote":"\r\n1 - تفسير امام حسن عسگرى ، ذيل آيه 35 سوره بقره ، ص 221 ; و بحارالانوار ، ج 11 ، ص 164 و 189 ; و منهاج البراعة ، ج 2 ، ص 95\r\n","page_name":" 359 ","page_number":359},
  {"content":"\r\nاجمالا عرض كنم همين طور كه بدن ما تغذّى مىكند و يك چيزهايى سبب نموّ بدن مىشود ، روح ما هم تغذّى مىكند و علم و معرفت و حكمت سبب كمال روح مىشوند ; متقابلا حسد ، كبر ، نخوت و خودبينى روح ما را شكست مىدهند . پس علم و معرفت و حكمت غذاى روح ماست و تعبير از آنها به شجره مانعى ندارد .\r\nدر بعضى روايات آمده است كه آن شجره حسد بود ; به اين معنا كه پيغمبر ( صلى الله عليه وآله و سلم ) و ائمه اطهار ( عليهم السلام ) علوم بالاترى داشتند كه حضرت آدم بالفعل نمىتوانست آن علوم را درك كند ، هرچند قرآن مىگويد : ( و علّم آدم الاسماء كلّها ) ( 1 ) خداوند همه چيزها را به آدم تعليم نمود ، ولى ياد گرفتن آدم به اندازه استعدادش بود ; اينها علومى است كه درك آنها مقام بالاترى مىخواهد و مقام قربى را كه پيغمبر ( صلى الله عليه وآله و سلم ) و ائمه اطهار ( عليهم السلام ) داشتند حضرت آدم نداشت ، حتى جبرائيل امين نيز آن مقام را نداشت و به پيامبراكرم ( صلى الله عليه وآله و سلم ) گفت : رو رو من حريف تو نِيَم .\r\nروايت دارد كه وقتى حضرت آدم به مقام علمى پيغمبر ( صلى الله عليه وآله و سلم ) و ائمه اطهار ( عليهم السلام ) نظر كرد به آنها حسادت كرد كه چرا من اين مقام را ندارم . اين داستان چه اندازه واقعيت دارد و تا چه مقدار جنبه سمبليك دارد ، در بحثهاى آينده مطرح مىكنيم .\r\nمسأله ديگر اين است كه پيامبران و ائمه اطهار ( عليهم السلام ) بايد از گناه معصوم باشند ، آنوقت حضرت آدم چطور مرتكب معصيت شد ؟ در اينجا اهل سنّت مىگويند ما خيلى مقيّد نيستيم كه پيامبران معصيت نداشته باشند ، مانعى ندارد كه آنها گناهان صغيره داشته باشند ; امّا عقيده اماميّه اين است كه در پيامبران و ائمه اطهار ( عليهم السلام ) معصيت نيست ; توجيه اين مسأله و معصيت كردن حضرت آدم و جنبه سمبليك يا واقعى بودن داستان حضرت آدم را ان شاء الله در درس آينده توضيح خواهيم داد .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره بقره ، آيه 31\r\n","page_name":" 360 ","page_number":360},
  {"content":"\r\n\r\nخطبه 1\r\n( درس 20 )\r\nتفاوت داستان حضرت آدم در قرآن و تورات\r\nنكات قابل ذكر ديگرى در داستان حضرت آدم ( عليه السلام )\r\nجريان گناه حضرت آدم و عصمت پيامبران ( عليهم السلام )\r\nنهى تحريمى و نهى تنزيهى\r\nآغاز عصمت پيامبران و ائمه اطهار ( عليهم السلام )\r\n","description":"","footnote":"","page_name":" 361 ","page_number":361},
  {"content":"\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nبسم الله الرحمن الرحيم\r\nتفاوت داستان حضرت آدم در قرآن و تورات\r\nچون در درسهاى قبل قسمت هاى زيادى از داستان حضرت آدم را از قرآن و نهج البلاغه نقل كرديم ، خوب است چند تكه اى را از تورات ذكر كنيم تا اجمالا معلوم شود چه تفاوتى بين قرآن و تورات هست . البته تورات قديمى ترين كتاب آسمانى است كه در اختيار ماست و در آن تحريفهايى شده است ولى همه اش باطل نيست . در تورات فعلى اسمى از شيطان ، دستور سجده بر آدم و تخلّف كردن او وجود ندارد و به جاى شيطان « مار » ذكر شده كه موجب اغواى آدم شد .\r\nدر « سِفْر تكوين » كه اوّلين سفر تورات فعلى است ، در باب دوّم آيه هفتم داستان حضرت آدم را چنين بيان مىكند : « پس خداوند خدا آدم را از خاك زمين بسرشت و در بينى وى روح حيات دميد و آدم نفس زنده شد » اين نظر را قرآن هم دارد : ( نفخت فيه من روحى ) ( 1 ) . سپس در آيه هشتم مىگويد : « و خداوند خدا باغى در عدن به طرف مشرق ، غرس نمود و آن آدم را كه سرشته بود در آنجا گذاشت » از اين عبارت استفاده مىشود كه بهشتى كه آدم در آن سكنى داشته باغى روى زمين بوده ، و در آيه شانزده و هفده آمده : « و خداوند خدا آدم را امر فرموده گفت : از همه\r\n\r\n","description":"","footnote":"\r\n1 - سوره حجر ، آيه 29 ; و سوره ص ، آيه 72\r\n","page_name":" 363 ","page_number":363},
  {"content":"\r\n\r\nدرختان باغ بى ممانعت بخور ، امّا از درخت « معرفت نيك و بد » زنهار نخورى ; زيرا روزى كه از آن خوردى هرآينه خواهى مرد » به اصطلاح گفت : سراغ درخت عقل و تميز نرو . حالا من صحت و سقمش را كار ندارم . و در باب سوّم مىگويد : « و مار از همه حيوانات صحرا كه خداوند خدا ساخته بود هوشيارتر بود و به زن گفت : آيا خدا حقيقت گفته است كه از همه درختان باغ نخوريد ؟ زن به مار گفت : از ميوه درختان باغ مىخوريم ، لكن از ميوه درختى كه در وسط باغ است خدا گفت از آن نخوريد و آن را لمس مكنيد مبادا بميريد ، مار به زن گفت : هرآينه نخواهيد مرد بلكه خدا مىداند در روزى كه از آن بخوريد چشمان شما باز شود و مانند خدا عارف نيك و بد خواهيد بود ، و چون زن ديد آن درخت براى خوراك نيكوست و به نظر خوش نما و درختى دل پذير و دانش افزا ، پس از ميوه اش گرفته بخورد و به شوهر خود نيز داد و او خورد ، آنگاه چشمان هر دوى ايشان باز شد و فهميدند كه عريانند ، پس برگهاى انجير به هم دوخته سترها براى خويشتن ساختند » .\r\nظاهر قرآن در سوره اعراف اين است كه آنها لباس داشتند و لباسشان ريخت ، اما ظاهر تورات اين است كه : « آدم و زنش هر دو برهنه بودند و خجلت نداشتند و بعد از خوردن از آن درخت فهميدند كه عريانند » به هرحال تورات مىگويد : « خداوند خدا او را از باغ عدن بيرون كرد تا كار زمينى را كه از آن گرفته شده بود بكند » .\r\nعمده تفاوتى كه بين تورات و قرآن هست اين است كه در تورات نامى از شيطان نيست و به جاى آن مار ذكر شده است ، و از طرفى اين كه ملائكه مأمور شدند براى آدم سجده كنند و شيطان تخلّف كرد مطرح نيست ، و بهشت را هم تعبير كرده است كه باغى در عدن بوده است .\r\nنكات قابل ذكر ديگرى در داستان حضرت آدم ( عليه السلام )\r\nيكى از مسائل مورد بحث اين است كه اگر شيطان از بهشت رانده شد و آدم و\r\n","description":"","footnote":"","page_name":" 364 ","page_number":364},
  {"content":"\r\nحوّا در بهشت بودند ، پس به چه وسيله اى شيطان به آدم و حوّا دسترسى پيدا كرد ؟ از بعضى روايات ( 1 ) و اخبارى كه از ائمه ( عليهم السلام ) رسيده استفاده مىشود كه شيطان به سراغ مار رفت و به او گفت : اگر چنانچه مرا در درون خودت جاى دهى و به بهشت ببرى من اسم اعظم خدا را به تو ياد مىدهم ، شيطان در دهان مار رفت و مار كه ورودش به بهشت ممنوع نبود به آنجا رفت ، و شيطان همانطور كه در دهان مار بود با آدم و حوّا صحبت مىكرد كه آنها خيال مىكردند مار با آنها صحبت مىكند .\r\nدر حقيقت اين روايت جمعى است بين آنچه ما داريم كه شيطان آدم را اغوا كرد با آنچه كه در تورات است كه مار آدم را اغوا كرد ، و اين روايت جورى است كه تقريباً گناه آدم و حوّا را خيلى كم مىكند ; و شايد همچنين چيزى بوده باشد ، براى اين كه آدم پيغمبر خداست و گناه صريح انجام نمىدهد . مضمون روايت اين است كه شيطان در دهان مار رفت و مار نخست نزد آدم رفت و شيطان به او گفت شما چرا از اين درخت استفاده نمىكنيد ؟ اگر از درخت استفاده كنيد علم غيب پيدا مىكنيد و قدرت مخصوصى كسب مىكنيد ، و يا هميشه در بهشت مىمانيد و هرگز نمىميريد . آدم خيال مىكرد مار با او سخن مىگويد ، پس گفت : خدا نهى كرده و ما هم تخلّف نمىكنيم ، شيطان قسم خورد كه دروغ نمىگويد و خير آنان را مىخواهد ، باز آدم نپذيرفت و به مار گفت : اين حرف شيطانى است كه مىگويى ، شيطان مأيوس شد و سراغ حوّا رفت و به او گفت شما چرا از اين درخت استفاده نمىكنيد ؟ گفت : براى اين كه خدا از آن نهى كرده است ، شيطان گفت : حكم قبلى خدا نسخ شده و دليلش اين است كه اگر شما جلو برويد و بخواهيد از اين درخت استفاده كنيد كسى جلوى شما را نمىگيرد ، در صورتى كه ملائكه اى موكّل اين درخت هستند با اسلحه آتشين و هر كس بخواهد سراغ آن برود منعش مىكنند ،\r\n\r\n","description":"","footnote":"\r\n1 - بحارالانوار ، ج 11 ، ص 190 ; و منهاج البراعة ، ج 2 ، ص 93\r\n","page_name":" 365 ","page_number":365},
  {"content":"\r\nتو برو جلو ببين هيچ كس جلويت را نمىگيرد .\r\nوقتى حوّا به طرف درخت رفت ، ملائكه اى كه موكّل بودند خواستند جلوگيرى كنند ، از طرف خدا دستور داده شد جلوگيرى از كسى بايد كرد كه عقل و تميز ندارد و او چون عقل و تميز و هوش دارد و مختار خلق شده است جلويش را نگيريد . حوّا هم رفت و ديد كسى جلويش را نگرفت ، باورش آمد كه استفاده از اين درخت حلال شده است و از آن درخت خورد ، و به آدم گفت كه من از درخت خوردم و اتفاقى نيفتاد و اين حكم نسخ شده است ، آدم هم باور كرد و از آن خورد . ( 1 )\r\nدر اين صورت نمىتوانيم بگوييم آدم و حوّا گناه علنى سختى انجام داده اند ، فقط اگر اشتباهى باشد اين است كه چرا آدم و حوّا بعد از آن كه خدا آنها را نهى كرد عجولانه سراغ آن درخت رفتند ؟ چرا مار كه قسم خورد قسم او را باور كردند ؟ در حقيقت زود باوريشان گناه است و الاّ بعد از آن كه شيطان در دهان مار براى آنها ثابت كرد كه حلال است از آن درخت خوردند ، و فكر كردند كه مار يكى از حيوانات است و دروغ نمىگويد . مطابق اين روايت شيطان به وسيله مار به بهشت رفته است . از بعضى روايات ديگر استفاده مىشود كه آدم و حوّا جلوى در بهشت مىآمدند و در آنجا با شيطان مواجه مىشدند . از بعضى روايات ديگر استفاده مىشود كه شيطان به صورت يكى از حيوانات در آمد و به بهشت رفت . ( 2 ) به هرحال در اينجا بحثى است كه شيطانى كه از بهشت رانده شده بود چطور به بهشت راه پيدا كرد ؟ اين مسأله خيلى مهم نيست ، اما از قرآن استفاده مىشود كه شيطان آدم و حوّا را\r\n\r\n","description":"","footnote":"\r\n1 - بحارالانوار ، ج 11 ، ص 190 و 191 ; و الاسرائيليات و الموضوعات فى كتب التفسير ، ص 178 ; و الاسرائيليات و اثرها فى كتاب التفسير ، ص 476\r\nگفته مىشود كه اين دسته از روايات در باب خلقت آدم و بيرون راندن وى از بهشت مشكوك به نظر مىرسد ، و مضمون آنها مضمون روايات اسرائيلى است كه از طريق اهل سنّت نقل شده و بسيارى از مفسّران شيعه و سنّى تفطّن پيدا كرده و آنها را ردّ كرده اند .\r\n2 - منهاج البراعة ، ج 2 ، ص 92\r\n","page_name":" 366 ","page_number":366},
  {"content":"\r\n\r\nاغوا كرد ، و اين كه در تورات مىگويد مار آنها را اغوا كرد بر خلاف ظاهر قرآن است .\r\nبر اساس روايات مختلف بعضى گفته اند شجره ممنوعه گندم بوده است ، بعضى گفته اند كافور بوده ، بعضى گفته اند شجره حسد بوده ، و بعضى گفته اند انگور بوده ; تورات مىگويد درخت معرفت نيك و بد بود . روايتى داريم كه مضمون آن جمع بين همه احتمالات است . از امام ( عليه السلام ) سؤال شده كه علّت اختلاف روايات در مورد شجره ممنوعه چيست ؟ جواب فرموده اند : درختهاى بهشت اين طورى است كه هر درختى چه بسا ميوه هاى مختلف دارد . ( 1 ) ولى چرا از حسد و معرفت نيك و بد به درخت تعبير شده است با اين كه اينها امور معنوى هستند ؟ در جواب بايد گفت : همين طور كه غذاهاى مادّى از درخت گرفته مىشود ، از منشأ غذاهاى معنوى نيز چه خوب آنها و چه بد به عنوان كنايه و مجاز گاهى به درخت تعبير مىشود ، درخت حسد يعنى ريشه و منشأ و پايگاه حسد .\r\nدر بعضى روايات آمده كه شجره ممنوعه آن كمالات و علوم و نورانيتى است كه آل محمّد داشتند و اسامى آنان بر ساق عرش مكتوب بود و با مشاهده آنها در ذهن آدم و حوّا خطور كرد كه ما با اين مقام و قربى كه داريم - تا آنجا كه آدم مسجود ملائكه واقع شد - كسى از ما بالاتر نيست ، و چرا نبايد علوم و كمالات آل محمّد را داشته باشيم ؟ همين احساس حسادت بود كه آدم و حوّا از آن نهى شده بودند . ( 2 )\r\nجريان گناه حضرت آدم و عصمت پيامبران ( عليهم السلام )\r\nبا اين كه براى ما مسلّم است كه پيامبران خدا بايد معصوم باشند بحث ديگرى در اينجا مطرح است كه چطور آدم كه پيغمبر خدا بود از دستور خدا تخلّف كرد ؟\r\nراجع به اصل عصمت نخست بايد كلمه عصمت را معنى كنيم ; عصمت\r\n\r\n","description":"","footnote":"\r\n1 - بحارالانوار ، ج 11 ، ص 164 ، حديث 9 ; و منهاج البراعة ، ج 2 ، ص 95\r\n2 - همان منابع بالا و بحارالانوار ، ج 11 ، ص 189 ، حديث 47\r\n","page_name":" 367 ","page_number":367},
  {"content":"\r\nمعنايش اين است كه فرد روحيه اى داشته باشد كه با آن به سراغ معصيت خدا نخواهد رفت و اين مرحله اى بالاتر از عدالت است ; زيرا اگر انسان يك نيروى معنوى نداشته باشد كه او را حفظ كند و هر كارى كه پيش آمد انجام دهد ، خواه كار خوب باشد يا بد ، چنين فردى را لاابالى گويند ، يعنى فردى كه باكى ندارد از اين كه كار زشت و بد را انجام دهد . و اگر كسى روحيه ترس از خدا اجمالا در او هست ، امّا به اندازه اى است كه در شرايط عادى و طبيعى اين نيرو شخص را از گناه و معصيت و كارهاى زشت حفظ مىكند ولى در شرايط غيرعادى بسا نفس او طغيان مىكند و معصيتى از او صادر مىشود ، چنين آدمى چون نيروى معنوى ترس از خدا را دارد اگر بر فرض شرايط غيرعادى پيش آمد و كار زشتى انجام داد بعد كه به حال عادى برگشت فوراً نادم و پشيمان مىشود و خودش را تخطئه مىكند ، چنين كسى عادل است . پس شخص عادل يعنى آدمى كه روحش روح مستقيم و معتدلى است و طالب كمال و طالب حق است ، معمولا سراغ معصيت نمىرود ، و اگر گاهى اوقات قوّه غضب يا شهوتش طغيان كرد بعد از آن پشيمان مىشود و توبه مىكند .\r\nدر شرع مقدّس در مواردى همچون امام جماعت ، شاهد و امثال آن عدالت شرط شده ، و اگر معناى عدالت اين باشد كه شخص عادل اصلا گناه نكند قهراً بسيارى از امور ذكر شده بايد تعطيل گردد . پس همين كه شخص در شرايط عادى خودش را از گناه حفظ مىكند كافى است .\r\nولى اگر ملكه ترس از خدا و ارتباط با خدا به قدرى قوى باشد كه حتى در شرايط غيرعادى و غيرطبيعى هم انسان را از نافرمانى و معصيت خدا دور كند ، اين عصمت است و فردى كه چنين باشد معصوم است .\r\nالبته معصوم چنين نيست كه محال باشد گناه انجام دهد ، اگر چنين باشد هنر نيست ; بلكه هنر اين است كه فرد بتواند سراغ معصيت برود ولى نيروى غيبى و نيروى معنوى به قدرى در او قوى است كه حتى در شرايط سخت و غيرطبيعى\r\n","description":"","footnote":"","page_name":" 368 ","page_number":368},
  {"content":"\r\nهرگز سراغ معصيت خدا نمىرود .\r\nدر علم كلام بحثى است كه آيا پيامبران و ائمه ( عليهم السلام ) بايد معصوم باشند يا اين كه لازم نيست چنين باشد ، ( 1 ) و در اينجا كمى در مورد آن بحث مىكنيم .\r\nمسأله عصمت در چند بُعد مطرح است :\r\n1 - در اعتقادات ; به اين معنا كه آيا پيامبران بايد اعتقاد صحيحى داشته باشند ، يا مىشود زمانى هم اعتقاد غلط داشته باشند ، مثلا پيامبر يك وقت بت پرست باشد و پس از آن پيامبر شود .\r\n2 - در تبليغ و ارشاد ; به اين معنا كه آيا مىشود پيامبر مردم را به راه خطا ارشاد كند و يا دروغ بگويد .\r\n3 - در فتوى دادن ; يعنى آيا ممكن است پيامبر وقتى حكم خدا را بيان مىكند دروغ بگويد و يا اشتباه كند .\r\n4 - در مقام عمل ; به اين معنا كه آيا مىشود پيامبر كارى خلاف شرع عمداً يا سهواً انجام دهد .\r\nهمه اينها در علم كلام مورد بحث است . مسلّماً پيامبر ممكن نيست عقايد غلطى داشته باشد ، اگر چنين باشد پيروى از او غلط است .\r\nدر باب تبليغ و ارشاد هم خداى تبارك و تعالى ما را مأمور كرده است كه از آنها اطاعت كنيم ، و خداوند به پيامبراكرم ( صلى الله عليه وآله و سلم ) مىفرمايد : ( قل ان كنتم تحبّون اللّه فاتّبعونى يحببكم اللّه ) ( 2 ) اگر شما خدا را دوست داريد پيروى كنيد از من ، تا خدا شما را دوست بدارد . پس ما برطبق دستور قرآن مأموريم از پيغمبر پيروى كنيم ، اگر پيامبر عمداً و يا سهواً دروغ بگويد آن وقت ما از باطل پيروى مىكنيم و پيداست كه\r\n\r\n","description":"","footnote":"\r\n1 - رجوع شود به كتاب تنزيه الانبياء سيّد مرتضى ; و كشف المراد ، ص 349 و 364 ; و منهاج البراعة ، ج 2 ، ص 97 ; و تفسير فخر رازى ، ج 4 ، ص 42\r\n2 - سوره آل عمران ، آيه 31\r\n","page_name":" 369 ","page_number":369},
  {"content":"\r\nخدا به ما چنين دستورى نمىدهد كه از باطل پيروى كنيم .\r\nهمين طور در مقام بيان احكام ، اگر چنانچه حكمى را عمداً دروغ بگويد ، پس بايد لازم الاطاعة نباشد و ديگر اعتماد به او نيست .\r\nبعضى از متكلّمين اهل سنّت گفته اند : ممكن است پيامبر در مقام بيان احكام اشتباه كند ولى اين گناه نيست و معذور است ، چنانچه ما مىبينيم مجتهدين ممكن است اشتباه كنند مع ذلك ما از آنها پيروى مىكنيم . ولى به عقيده ما اماميه اشتباه گرچه سهواً هم باشد از آنها صادر نمىشود ، اگر حكم خدا را گفتند قطعاً حكم خداست و خلاف واقع نيست . سهو هم در آنها معنى ندارد ، براى اين كه وقتى خدا كسى را براى هدايت بشر بفرستد ، اگر بنا شود خطا كند آن وقت ديگر اطمينانى به او نيست كه دستوراتى را كه مىگويد حكم خدا باشد .\r\nو اما مرحله چهارم كه مرحله كارهايشان باشد و اين كه آيا ممكن است معصيت خدا را انجام دهند ، در اينجا اقوال مختلفى در بين اهل كلام اعم از شيعه و سنّى هست :\r\nبعضى از اهل سنّت گفته اند ممكن است كه كبائر هم از پيغمبران صادر شود ، پيغمبر مأمور است حكم خدا را به ما بگويد و ما وظيفه داريم حكم خدا را عمل كنيم ، حالا خودش عمل نمىكند مجازات مىشود . اين قولى است كه بعضى از اهل سنّت گفته اند ، ولى نوع اهل سنّت آن را رد كرده اند .\r\nقول ديگر اين است كه گناه كبيره از آنها صادر نمىشود اما گناه صغيره مانعى ندارد از آنها صادر شود .\r\nقول سوّم اين است كه گناه عمداً از آنها صادر نمىشود اما سهواً امكان دارد گناه صغيره داشته باشند .\r\nچهارمين قول اين است كه ممكن است با تأويل گناه صغيره از آنها صادر شود ، به اين شكل كه گناهى را به خيال اين كه گناه نيست انجام دهند .\r\n","description":"","footnote":"","page_name":" 370 ","page_number":370},
  {"content":"\r\nقول پنجم نظر شيعه اماميه است كه مىگويند از پيامبران و ائمه اطهار ( عليهم السلام ) نه گناه صغيره صادر مىشود و نه گناه كبيره ، نه عمداً و نه سهواً و نه از روى تأويل .\r\nروايات و اخبار زيادى از ائمه اطهار ( عليهم السلام ) اين معنى را تثبيت مىكند . فخر رازى كه از علماى مهم اهل سنّت است راجع به عصمت پيامبران و ائمه ( عليهم السلام ) در تفسير خود ضمن نقل اقوال ، قول پنجم را به رافضه نسبت مىدهد و شيعه را « رافضه » مىنامد . ( 1 )\r\n« رفض » يعنى ترك سنّت پيامبر ، در صورتى كه ما اين نسبت را قبول نداريم ; ما سنّت پيامبر ( صلى الله عليه وآله و سلم ) را قبول داريم ، منتها سنّت بايد از راه صحيح به ما رسيده باشد ، و چيزهايى را هم كه ائمه ( عليهم السلام ) فرموده اند سنّت پيامبر ( صلى الله عليه وآله و سلم ) مىدانيم ، خود آنها گفته اند كه ما هرچه مىگوييم از خودمان نيست بلكه از پيامبر ( صلى الله عليه وآله و سلم ) است . در حديث است كه امام صادق ( عليه السلام ) مىفرمايد : « حديثى حديث ابى ، و حديث ابى حديث جدّى ، و حديث جدّى حديث الحسين ، و حديث الحسين حديث الحسن ، و حديث الحسن حديث اميرالمؤمنين ، و حديث اميرالمؤمنين حديث رسول اللّه ( صلى الله عليه وآله و سلم ) ، و حديث رسول اللّه ( صلى الله عليه وآله و سلم ) قول اللّه عزّوجلّ » ( 2 ) آنچه من مىگويم از پدرم است ، پدرم هرچه مىگويد از پدرش ، و او هم هرچه مىگويد از حسين ( عليه السلام ) است ، و حسين ( عليه السلام ) هم از حسن ( عليه السلام ) ، و حسن ( عليه السلام ) هم از اميرالمؤمنين ( عليه السلام ) ، و اميرالمؤمنين ( عليه السلام ) هم از رسول خدا ( صلى الله عليه وآله و سلم ) ، و رسول خدا ( صلى الله عليه وآله و سلم ) هم هرچه مىگويد گفته خداوند بلند مرتبه است .\r\nپس ما هم كتاب خدا را حجّت مىدانيم و هم سنّت پيامبراكرم ( صلى الله عليه وآله و سلم ) را ، و رافض سنّت نيستيم ; ما تارك سنّت نيستيم . و معتقد هستيم كه پيامبران و ائمه ( عليهم السلام ) از گناه صغيره و كبيره محفوظ هستند و هيچ گناهى نه عمداً و نه سهواً و يا از روى تأويل و توجيه از آنان سر نمىزند . سيّد مرتضى ( رحمه الله ) كه در قرن چهارم مىزيسته ، كتابى به نام\r\n\r\n","description":"","footnote":"\r\n1 - تفسير كبير ، ج 4 ، ص 42 ; و بحارالانوار ، ج 11 ، ص 89\r\n2 - وسائل الشيعة ، ج 18 ، ص 58\r\n","page_name":" 371 ","page_number":371},
  {"content":"\r\n\r\n« تنزيه الانبياء » نوشته است كه براى مطالعه در اين موضوع كتاب خوبى است .\r\nحال روى اين فرض داستان آدم و حوّا را چطور توجيه كنيم ؟ بنا بر حديثى كه قبلا خواندم روشن مىشود كه آنها مطمئن شدند و يقين كردند كه دستور قبلى خدا عوض شده ، منتها اشتباه آنها اين بود كه به محض اين كه شيطان در دهان مار اصرار كرد و قسم خورد كه حكم خدا نسخ شده تسليم شدند . ( 1 ) و با اين فرض اين گناه نيست و ائمه ( عليهم السلام ) هم فرمودند كه اين ترك اولى است ، يعنى بهتر بود كه اين كار را نكنند ; و حتى گناه صغيره هم نيست ; و از اين جهت قرآن هم درباره حضرت آدم اين تعبير را دارد كه : ( و لقد عهدنا الى آدم من قبل فنسى و لم نجد له عزماً ) ( 2 ) ما از پيش با آدم عهد كرديم و او يادش رفت و ما در او عزمى نديديم ; و لذا حضرت آدم جزو پيامبران اولوا العزم شناخته نمىشود .\r\nنهى تحريمى و نهى تنزيهى\r\nما دو قسم نهى داريم : نهى تحريمى و آن اين است كه چيزى تحريم شود ، ولى نهى تنزيهى اين است كه شارع بگويد اگر اين كار را انجام ندهى بهتر است و اين نهى كراهتى است ; با آن عقيده كه ما داريم كه پيامبران و ائمه ( عليهم السلام ) بايد معصوم باشند اينجا مىگوييم كه اين نهى ، نهى تنزيهى بوده و در حدّ حرمت نبوده است . در داستان حضرت آدم ناچاريم بگوييم كه نهى ، نهى تنزيهى بوده است . به هرحال هر گونه گناه يا اشتباهى از پيامبران موجب سلب اعتماد از آنان خواهد شد .\r\nاگر اشكال كنيد كه صرف دروغ نگفتن آنان در ابلاغ وحى كافى است هرچند خودشان به آن عمل نكنند ، در جواب مىگوييم كسى كه به حرفهاى خودش عمل نمىكند در بين جامعه موقعيّت و نفوذ معنوى پيدا نخواهد كرد ، و پيامبران\r\n\r\n","description":"","footnote":"\r\n1 - بحارالانوار ، ج 11 ، ص 190\r\n2 - سوره طه ، آيه 115\r\n","page_name":" 372 ","page_number":372},
  {"content":"\r\n\r\nبايد بين مردم موجّه و باموقعيّت باشند ; حتى اگر خطا و اشتباه هم داشته باشند به موقعيّت آنان لطمه خواهد زد ، و قهراً نتيجه اى كه از بعثت انبيا بايد به مردم برسد نمىرسد ; زيرا كسى كه هم گناه و تخلّف از وحى مىكند و هم دچار گناه از روى سهو و نسيان و خطا باشد ، نمىتواند اسوه و الگوى مردم قرار گيرد و آن اعتمادى كه بايد نسبت به او باشد از بين مىرود .\r\nبنا بر روايتى امام هشتم حضرت رضا ( عليه السلام ) مىفرمايد : به حضرت آدم گفته شد از آن درخت نخورد و درخت خاصى به او نشان داده شد ، آدم تصوّر كرد كه از آن درخت خاص نبايد بخورد و از درختهاى گندم كه مثل آن بود تناول كرد ; ( 1 ) پذيرفتن اين هم مشكل است ، براى اين كه معنايش اين مىشود كه كلام خدا را نفهميده باشد ، و همين سبب مىشود كه پيامبران آن طور كه بايد مورد وثوق و اطمينان مردم نباشند .\r\nپس بهترين جواب اين است كه بگوييم اين نهى ، نهى تنزيهى بوده ; و اگر هم در قرآن تعبير به عصيان شده و گفته شده است ( عصى آدم ) ( 2 ) يعنى آدم عصيان كرد ، لازم نيست عصيان به همراه نهى تحريمى باشد ، اگر نهى كراهتى هم باشد باز تعبير به عصيان مىتوان كرد ; اگر پدرى فرزندش را نهى كند ولى نه نهى محكمى كه به حدّ حرمت باشد بلكه نهى كراهتى باشد ، وقتى فرزندش تخلّف كرد مىگويد او معصيت مرا كرد . معصيت به اين معنى است كه اطاعت نكرد و تخلّف كرد . به هرحال عصمت پيامبران نزد ما شيعه اماميه مسلّم است .\r\nآغاز عصمت پيامبران و ائمه اطهار ( عليهم السلام )\r\nبحث ديگرى در كلام هست كه آيا پيامبران و ائمه ( عليهم السلام ) كه معصوم و محفوظ از\r\n\r\n","description":"","footnote":"\r\n1 بحارالانوار ، ج 11 ، ص 78\r\n2 - سوره طه ، آيه 121\r\n","page_name":" 373 ","page_number":373},
  {"content":"\r\nگناه هستند ، از اوّل عمر تا آخر عمر بايد معصوم باشند يا از زمان بلوغشان يا از زمانى كه به مقام نبوّت و امامت مىرسند ؟ عقيده شيعه اماميه اين است كه از زمان كودكى و قبل از اين كه به مقام نبوّت و امامت برسند اگر معصيت و گناه كرده باشند باز انسان از چنين آدمى اشمئزاز دارد ، ( 1 ) قرآن كريم در داستان حضرت ابراهيم دارد : ( لاينال عهدى الظّالمين ) ( 2 ) عهد و پيمان من به انسان ظالم نمىرسد . ظالم يعنى كسى كه حق را پايمال كند چه حق جامعه يا فرد و يا خودش ، اگر كسى قبل از پيامبرى ظلمى كرده باشد به او ظالم گفته مىشود ، در حالى كه قرآن فرموده عهد و پيمان الهى كه همان نبوّت و رسالت و امامت است به ظالم نخواهد رسيد .\r\nبراى بحث بيشتر بايد به كتاب « تنزيه الانبياء » سيّد مرتضى مراجعه كرد . مرحوم سيّد مرتضى تمام آيات و روايات مربوط به اين موضوع را ذكر كرده است .\r\nتا اينجا ما داستان خلقت آدم و حوّا را از قرآن و نهج البلاغه آن جورى كه ذكر شده بود به نحو اجمال بيان كرديم . مطلب ديگرى هست كه آيا واقعاً همين جور بوده است كه خدا آدم را از گل خلق كرد و ملائكه هم سجده كردند و . . . يا به اصطلاح اين داستان سمبليك است . البته ظاهر قرآن و نهج البلاغه اين است كه به همين شكل بوده است كه خداوند متعال آدم را از گل خلق كرده است و بعداً هم ملائكه مأمور به سجده شدند ، ولى احتمالى هم هست كه جنبه سمبليك بودن آن را مىرساند ، و ما در درسهاى آينده اين جنبه را توضيح مىدهيم .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - تنزيه الانبياء ، ص 5\r\n2 - سوره بقره ، آيه 124\r\n","page_name":" 374 ","page_number":374},
  {"content":"\r\n\r\nخطبه 1\r\n( درس 21 )\r\nداستان حضرت آدم ( عليه السلام ) سمبليك است يا واقعى ؟\r\nتشريح نظريه سمبليك بودن داستان حضرت آدم ( عليه السلام )\r\nشيطان و جنود شيطان چيست ؟\r\nمنظور از گندم چيست ؟\r\nطرد شيطان از بهشت به چه معناست ؟\r\nتوبه آدم چيست ؟\r\nسجده ملائكه چيست ؟\r\n","description":"","footnote":"","page_name":" 375 ","page_number":375},
  {"content":"\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nبسم الله الرحمن الرحيم\r\nداستان حضرت آدم ( عليه السلام ) سمبليك است يا واقعى ؟\r\nموضوع بحث ما خطبه اوّل نهج البلاغه بود ، كه در درسهاى گذشته داستان خلقت آدم و حوّا و سجده ملائكه به او و تخلّف شيطان از سجده و منع استفاده از شجره ممنوعه و رانده شدن آنها از بهشت و . . . را بحث كرديم ; ظاهر قرآن و روايات و نهج البلاغه اين است كه اين جريان واقعى بوده و اين حوادث رخ داده است ، ولى بعضى گفته اند كه اين داستان جنبه كنايه يا سمبليك دارد ، و خداى تبارك و تعالى مىخواسته است در اينجا مطلب ديگرى را به ما بفهماند ; البته ما نمىتوانيم بگوييم كه اين مطلب صد درصد درست است ، و فقط مىتوان گفت با توجه به محدوديت دانش بشر اين نظريه اى است كه قرائنى از كلام را دارد . به همين جهت براى بيان اين معنا البته به صورت فشرده چند مقدّمه را ذكر مىكنيم :\r\n1 - انسان از عناصر مختلفى خلق شده است ; در قديم مىگفتند انسان از چهار عنصر آب و خاك و هوا و آتش خلق شده و حالا مىگويند عناصر زيادتر هستند . بالاخره عناصرى با هم تركيب شده تا انسان درست شده ، اين انسان از جهازات و دستگاههاى مختلفى ساخته شده است ; يعنى ما دستگاه ادراكى ، دستگاه تنفسى و دستگاه تغذّى داريم ; و اعصاب و جهازات مختلفى كه در بدن هست هر كدام كارى دارند . پس انسان از عناصر ، اعضاء و اجزاى مختلف خلق شده است .\r\n","description":"","footnote":"","page_name":" 377 ","page_number":377},
  {"content":"\r\n2 - مقدّمه دوّم اين كه اگر جنبه روحى و قواى انسان را بررسى كنيم ، قواى انسان سه دسته و انسان داراى سه روح است ، البته ما سابقاً گفتيم اين كه انسان داراى سه روح : نباتى ، حيوانى و انسانى باشد غلط است ، بلكه انسان داراى يك روح كامل است كه در اين روح كامل به تنهايى هر سه روح مندرج است ; يعنى تمام قواى نباتى نظير رشد و نمو و تغذيه ، و قواى حيوانى نظير احساس و توليد مثل و امثال آن در ما نيز وجود دارد ، و در ما علاوه بر قواى نباتى و حيوانى قوّه تميز و ادراك و عقل نيز وجود دارد ، ولى اين طور نيست كه هر يك از ما داراى سه موجود يا سه شخصيت باشيم بلكه يك موجوديم ، درنهايت يك موجود كامل كه تمام قواى نباتى و حيوانى را به علاوه قوّه انسانى كه همان قدرت تميز و عقل و ادراك است دارا مىباشيم .\r\nقواى ادراكى اى كه ما داريم هم مُدرك ظاهرى است و هم مُدرك باطنى ، مدرك ظاهرى همين حواس پنجگانه است ، و مدرك باطنى نيز پنج حسّ است : يكى حسّ مشترك كه مدرك صورتهايى است كه به وسيله حواسّ پنجگانه ادراك شده و در خزانه نفس موجود است ، و ديگرى قوّه خيال كه محل نگهدارى همان صُوَر مدركه است ، و يكى قوّه واهمه كه مدرك امور معنوى است نظير دوستى ، دشمنى ، لذّت ، تنفر و . . . ، و يكى قوّه حافظه كه انبار معنويات است ، و ديگرى قوّه متصرّفه كه تركيب صورتها و معانى يا صورتها را با صورتها و معانى را با معانى انجام مىدهد ، مثلا دشمن دانستن گرگ تركيبى است از صورت و معنا .\r\n3 - مقدّمه سوّم درباره ملائكه است ، سابقاً در همين خطبه گفتيم كه ملائكه عبارتند از قواى غيبى كه جنود و واسطه فيض حق تعالى در اين عالم هستند ، و ممكن است بعضى از اين قواى غيبى از مجرّدات كامل و از عالم عقول باشند ، و بعضى مرحله تجرّد ناقص ترى داشته باشند ، و گفتيم به حسب روايات حتّى از\r\n","description":"","footnote":"","page_name":" 378 ","page_number":378},
  {"content":"\r\nنيرويى كه يك قطره باران را مىآورد تعبير به مَلَك شده است . ( 1 )\r\nبه طور كلى از مجموع نيروهاى غيبى كه جنود حق تعالى هستند و در عالم فعالند تعبير به ملائكه شده است . لذا ملائكه مراتب مختلفى دارند ، مثلاً جبرئيل امين كه وحى مىآورد و موجود كاملى است با ملكى كه يك قطره باران را مىآورد خيلى تفاوت دارد ، همه ملائكه هستند ولى همه آنها هم در يك سطح نيستند . بنابراين نيروهايى كه در وجود انسان مىباشد در حقيقت ملائكه و جنود خدا هستند و هر كدام كار مخصوص و منطقه خاصى دارند .\r\n4 - مقدّمه چهارم اين است كه ما يك آدم شخصى داريم كه عبارت از همان كسى است كه پدر همه ما بوده است و يك آدم نوعى ; ممكن است منظور از آدم در اين داستان قرآن آدم نوعى باشد ; يعنى طبيعت انسان كه در همه افراد بشر موجود است .\r\n5 - مقدّمه پنجم اين كه بهشت مراتب دارد ، يك بهشت است كه حورالعين و باغ و درخت و ميوه دارد ; اين بهشت جسمانى است كه قرآن و روايات وعده داده ، و يك بهشت روحانى داريم كه آن عبارت است از ادراك معارف و عرفان ذات و صفات خدا و ارتباط با خدا و لقاءاللّه و فناء فى اللّه ; و كسانى كه قابليت و استعداد اين را داشته باشند كه معارف كامل را درك كنند ، لذّتى كه از آنها خواهند برد به مراتب بيشتر از لذّت بهشت جسمانى و باغ و حورالعين است . حافظ مىگويد :\r\nخدايا زاهد از تو حور مىخواهد ، قصورش بين * به جنّت مىگريزد از درت ، يا رب شعورش بين\r\nو بهشت مطلوب براى اولياى خدا همان بهشت معنوى و روحانى است ; يعنى لقاءاللّه و فناء فى اللّه كه بالاترين مرتبه بهشت هاست .\r\n\r\n","description":"","footnote":"\r\n1 - كافى ، ج 8 ، ص 239\r\n","page_name":" 379 ","page_number":379},
  {"content":"\r\n\r\nتشريح نظريه سمبليك بودن داستان حضرت آدم ( عليه السلام )\r\nبا اين پنج مقدّمه اگر بخواهيم جنبه سمبليك بودن داستان حضرت آدم را بگوييم به اين صورت است : مراد از آدم در اين داستان نفس ناطقه انسانى يعنى قوّه عاقله اوست كه انسانيت انسان به آن وابسته است . پس آدم يعنى قوّه عاقله و قوّه تميز و آن كه ادراك كلّيات مىكند و مىتواند با خدا ارتباط داشته باشد و مىتواند به مرحله كمال برسد و فانى فى اللّه شود و به مرحله لقاءاللّه برسد ; ( 1 ) و مقصود از بهشت همان بهشت معنى است كه غرق شدن در درياى معرفت حق و موجودات غيبى است . پس مراد از آدم آن مرحله كامل انسانى است كه مرحله قوّه عاقله باشد ، و مراد از بهشت بهشت معنوى است كه بهشت لقاءاللّه باشد .\r\nمراد از ملائكه در اين داستان قوايى است كه در عالم و در انسان وجود دارد ، ملائكة اللّه يعنى قواى اين عالم . خدا به همه نيروهاى اين عالم از جمله نيروهايى كه در وجود خود انسان هست دستور داده كه مطيع انسان باشند ، و سجده ملائكه به معنى اطاعت كردن و رام بودن اين نيروها براى انسان است ، از جمله نيروها همين نيروهايى است كه در خودمان مىباشد ، مانند حواسّ ظاهرى و حواسّ باطنى و . . . قوّه مدركه ، قوّه محرّكه و . . . اينها همه مأمورند كه مطيع قوّه عاقله باشند ، يعنى خدا دستور داده كه عقل انسان بايستى فرمانده باشد ، و چشم كه قوّه باصره است زير فرمان عقل باشد ، گوش كه قوّه سامعه است زير فرمان عقل باشد و . . . همين طور كه قرآن مىگويد ملائكه همه سجده كردند ، يعنى تمام قواى شما مطيع قوّه عاقله شما\r\n\r\n","description":"","footnote":"\r\n1 - يا اين كه در توصيف داستان حضرت آدم بگوييم شخصيت آدم شخصيت حقيقى و خارجى بوده و اشاره به فرد خاصى است ، اما بقيه حوادث جنبه رمزى و سمبليك دارد ; يعنى منظور از خوردن و شجره و سجده و سخن گفتن آدم با ملائكه و ملائكه با خداوند همگى سمبليك است ، و از اين مفاهيم معانى بلند در وراى الفاظ محسوس مقصود بوده است .\r\n","page_name":" 380 ","page_number":380},
  {"content":"\r\n\r\n\r\n\r\nهستند و بايد باشند ، نيروهايى هم كه در اين عالم هستند همه بايد مسخّر شما و مطيع شما باشند ، و در كشور وجود هر انسانى و در جامعه عقل حاكم باشد و ساير قوا به فرمان او عمل كنند ، فقط شيطان است كه تخلّف كرده و مىكند .\r\nشيطان و جنود شيطان چيست ؟\r\nمنظور از شيطان قوّه واهمه است . قوايى در انسان هست كه او را به شيطنت و تخلّف وا مىدارد . قوّه واهمه كه ادراك معانى مىكند ، ادراك رياست و شهوت ، بزرگ منشى و خودپسندى مىكند و . . . اين امور معنوى فاسد از قوّه واهمه است .\r\nدر اين صورت منظور از اين كه شيطان گفت من براى مردم دنيا را زينت مىدهم ، همين است كه قوّه واهمه شما به فكر رياست و آقايى و شهوت مىافتد ، و اين سبب مىشود كه انسان از عقل تخلّف كند و فرمان عقل را نبرد ، همه قوا از عقل اطاعت مىكنند غير از قوّه واهمه ، و اين سبب مىشود كه عقل از فرماندهى بيفتد ، در آن صورت گوش و چشم و ساير اعضاء جنود قوّه واهمه مىشوند .\r\nمنظور از گندم چيست ؟\r\nاين كه آدم ( عليه السلام ) از خوردن گندم نهى شد و شيطان او را وادار به خوردن آن كرد ، گندم سمبل همان شهوات و لذّتهاى دنياست ; براى اين كه بقاى نوع انسان به گندم است ، و همين طور كه در داستان دارد كه شيطان به آدم گفت اگر شما از اين گندم بخوريد هميشه زنده خواهيد بود ، اين قوّه واهمه انسانها را اغوا مىكند و لذّتهاى دنيا و رياستها و متاع دنيا را نزد انسان زينت مىدهد و شما را از بهشت معنوى باز مىدارد .\r\nطرد شيطان از بهشت به چه معناست ؟\r\nگفته اند قوّه واهمه بهشت معنوى معارف يعنى « معرفة اللّه » و « لقاء اللّه » و\r\n","description":"","footnote":"","page_name":" 381 ","page_number":381},
  {"content":"\r\n« لقاء جنود خدا » را نمىتواند درك كند ، آدم يعنى قوّه عاقله مىتواند به خدا برسد و در درياى معارف غرق شود ، اما قوّه واهمه نمىتواند آن را درك كند . قوّه واهمه فقط لذايذ و متاع دنيا و امور پست را مىبيند ، پس شيطان سمبل قوّه واهمه و آن قوايى است كه از قوّه واهمه فرمان مىبرند و شما را از بهشت معرفت حق باز مىدارند ; و اين كه در روايت است كه شيطان گفت : من مسلّط باشم بر بنى آدم و مانند خون در رگ و ريشه آنها جريان داشته باشم ( 1 ) همين قوّه واهمه است كه بر شما مسلّط است و هميشه شما را وسوسه مىكند ، آن وقت خداى تبارك و تعالى فرمود : آنهايى كه بندگان من هستند تسليم تو نمىشوند ; ( 2 ) يعنى اگر كسى بنده خدا باشد فرمان قوّه واهمه را نمىبرد و عقل او را به مرتبه بالا مىرساند .\r\nاين كه شيطان گفت : من از آتش خلق شده ام و آدم از گل درست شده است ، براى اين كه قوّه عاقله ما با اين كه از مرتبه عقل است از همين خاك خلق شده است . همين طور كه در فلسفه مرحوم صدرالمتألهين آمده كه چنين نيست كه انسان از خاك باشد و يك نفس مجرّد و عقلى هم از خارج به آن متصل كنند ، بلكه نفس محصول عالى همين مادّه است كه مادّه در اثر حركت جوهرى و تكاملى به سرحدّ عقل رسيده ، يعنى نطفه در اثر تكامل عقل شده است . ( 3 )\r\nاين كه شيطان از آتش است به اين معناست كه قوّه واهمه از روح بخارى است ، چون مىگويند در خون انسان يك روح بخارى وجود دارد كه از آن به آتش تعبير شده است ، و اگر آن روح بخارى در رگ و ريشه انسان نباشد قواى انسان از كار مىافتد ; پس شيطان از آتش است ، يعنى همين كه قوّه واهمه با آن روح بخارى ارتباط دارد .\r\n\r\n","description":"","footnote":"\r\n1 - بحارالانوار ، ج 11 ، ص 141\r\n2 - سوره حجر ، آيه 42\r\n3 - اسفار ، ج 8 ، ص 330\r\n","page_name":" 382 ","page_number":382},
  {"content":"\r\n\r\n\r\nتوبه آدم چيست ؟\r\nبر اين اساس تا زمانى كه نفس ناطقه انسان كه سمبل آدم است مطيع قوّه واهمه و شهوات و لذّات نفسانى مىباشد ، از بهشت معارف معنوى محروم و دور است ; ولى اگر از وسوسه قوّه واهمه و شهوات و لذّتهاى مادّى كه گندم سمبل آنهاست اجتناب كرد ، مجدداً برمى گردد به بهشت معارف و حقايق و در حقيقت توبه او قبول مىشود .\r\nسجده ملائكه چيست ؟\r\nاگر انسان خودش را از اسارت قوّه واهمه كه شهوات را براى او زينت مىدهد آزاد گرداند ، قهراً بر تمام قواى درونى خود كه در حقيقت « ملائكة اللّه » هستند مسلّط خواهد شد ، و آنها هميشه مسخّر و تابع عقل انسان مىباشند ، و در برابر آن تواضع و اطاعت دارند ، و انسان به جايى مىرسد كه حتى تمام قواى غيبى عالم وجود مسخّر و تحت فرمان او مىشوند .\r\nبا اين فرض ، داستان آدم و حوّا و شيطان و بهشت جنبه سمبليك پيدا مىكند ، و مراد از آدم تنها آدم خاص نيست بلكه مراد آدم نوعى مىشود يعنى همه انسانها .\r\nخداوند در اين داستان خواسته بفهماند كه اى انسان تو انسانى ، تو مقام كامل را دارى كه مىتوانى در بهشت معارف حق غوطهور باشى و ارتباط با خدا داشته باشى ، شأن تو اجلّ از اين است كه خودت را با اين شهوات دنيا آلوده سازى ، ولى قوّه واهمه معانى جزئى و رياست و لذّتهاى دنيا را در نظر تو مجسّم مىكند و زينت مىدهد ، و تو اگر فرمان قوّه واهمه را نبردى و فرمان عقلت را بردى مجدداً به بهشت معارف خواهى رسيد و به مرتبه لقاى حق مىرسى .\r\nدر حديث است كه پيامبر ( صلى الله عليه وآله و سلم ) مىفرمايند : « شيطانى آمن بيدى » شيطان من به دستم ايمان آورد . مراد از شيطان در اينجا قوّه واهمه است ، يعنى پيغمبراكرم ( صلى الله عليه وآله و سلم )\r\n","description":"","footnote":"","page_name":" 383 ","page_number":383},
  {"content":"\r\nمى خواهد بگويد همه قواى من حتى قوّه واهمه من مطيع عقلم هستند .\r\nانسانهاى كامل قوّه واهمه شان هم مطيع عقلشان مىشود ، و شيطان در افرادى مىتواند مؤثر باشد كه اختيار خود را به قوّه واهمه بدهند ، اما در ( عبادك منهم المخلصين ) ( 1 ) ( بندگان خالص خدا ) نمىتواند مؤثر باشد ، بلكه در اين گونه افراد خالص و مخلص همه نيروها و حتى شيطان آنها هم در برابرشان مطيع و خاضع خواهند بود . بالاخره خواسته اند بگويند داستان آدم و حوّا تقريباً كنايه از اين معانى است .\r\nالبته عرض كردم كه ما نمىتوانيم بگوييم : صد درصد اين معنى مراد باشد . احتمال مىرود كه اين هم مراد باشد ، چنانچه فرموده اند قرآن ظاهر و باطن دارد ، باطنش هم باطن دارد ، ممكن است هم ظاهرش مراد باشد و هم باطنش مراد باشد ، و شايد هم همين معنايى باشد كه گفته شد . ( 2 )\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره حجر ، آيه 40\r\n2 - حقيقت ديگرى كه در اين داستان نهفته است اشاره به سرشت پيچيده و دو گونه اى نفس انسان است كه در معركه آزمايش و كشاكش تمايلات درونى او ظاهر مىشود . انسان از هر چيزى كه ممنوع شد حرص و ولعش به آن بيشتر مىشود - شجره ممنوعه‍ و لذا مىگويند : « الانسان حريص على ما منع » ; و عقل انسان كه نمودى از جنبه الهى و آسمانى اوست انسان را از گرفتار شدن در دام حرص و ولع نهى مىكند و به او وعده برترى از ملك و مسجود قرار گرفتن را مىدهد ، ولى تمايلات مختلف او كه نمودى از جنبه مادّى و زمينى و شيطانى او هستند او را به عصيان و شكستن حريم نهى و منع دعوت مىنمايند و فلاح او را در آن نويد مىدهند ، نوعاً انسانها گرفتار همين دام مىشوند ، در اين كشاكش است كه انسانها آزمايش مىشوند . ولى در وجود انسان استعداد بازگشت به راه صواب نيز نهفته است ، با اراده قوى و توجهات ربوبى است كه مىتواند به آن راه برگردد و به كمال مطلوب برسد . به هرحال از داستان حضرت آدم و شيطان نكات فوق به عنوان نمونه به خوبى استفاده مىشود .\r\n","page_name":" 384 ","page_number":384},
  {"content":"\r\n\r\nخطبه 1\r\n( درس 22 )\r\nمعناى معصيت اولياى خدا\r\nچگونگى توبه حضرت آدم\r\nمحاسبه نفس\r\nتعجيل در توبه\r\nكلمه رحمت كه خداوند القا كرد چه بود ؟\r\nهبوط آدم يا توبه او كدام مقدّم بود ؟\r\nمعناى هبوط\r\nهدف از هبوط\r\n","description":"","footnote":"","page_name":" 385 ","page_number":385},
  {"content":"\r\n\r\n","description":"","footnote":"","page_name":" 386 ","page_number":386},
  {"content":"\r\nبسم الله الرحمن الرحيم\r\n« ثُمَّ بَسَطَ اللَّهُ سُبْحَانَهُ لَهُ فِى تَوْبَتِهِ ، وَلَقَّاهُ كَلِمَةَ رَحْمَتِهِ ، وَوَعَدَهُ الْمَرَدَّ اِلَى جَنَّتِهِ ، وَأَهْبَطَهُ اِلَى دَارِ الْبَلِيَّةِ »\r\nدر درسهاى گذشته به اينجا رسيديم كه حضرت آدم در اثر اغواى شيطان و خوردن از شجره ممنوعه از بهشت رانده شد . در اينجا روايات زيادى دارد كه وقتى حضرت آدم از بهشت رانده شد سالها مشغول گريه و زارى به درگاه خدا بود حتى تا سيصد سال هم گفته شده است ، و در اين مدّت آدم و حوّا به قدرى تحليل رفته بودند كه وقتى با هم روبرو شدند همديگر را نشناختند با اين كه در بهشت با هم بودند ; و روايتى دارد كه در روز هشتم ذى الحجة يكديگر را ديدند و در فكر فرو رفتند كه كجا همديگر را ديده اند و لذا روز هشتم ذى الحجة را روز « ترويه » ( فكر كردن ) مىگويند ، تا اين كه در روز نهم ذى الحجة همديگر را شناختند و به يادشان آمد كه در بهشت با هم بوده اند و لذا اين روز را روز « عرفه » ( شناسايى ) ناميده اند ; ( 1 ) در هر صورت حضرت آدم سالها گريه و زارى كرد تا اين كه خداوند\r\n\r\n","description":"","footnote":"\r\n1 - منهاج البراعة ، ج 2 ، ص 117\r\n","page_name":" 387 ","page_number":387},
  {"content":"\r\nمتعال توبه را به او تلقين كرد .\r\nحضرت در ادامه مىفرمايد :\r\n« ثُمَّ بَسَطَ اللَّهُ سُبْحَانَهُ لَهُ فِى تَوْبَتِهِ »\r\n( پس از يك فاصله زمانى خداوند راه توبه و بازگشت را براى حضرت آدم گسترش داد . )\r\n« ثمّ » دلالت بر فاصله طولانى مىكند ولى « ف‍ » بر فاصله اندك و ناچيز ، و لذا در قرآن هم داريم : ( و عصى آدم ربّه فغوى ، ثمّ اجتبيه ربّه فتاب عليه و هدى ) ( 1 ) خدا « غوايت » را با « ف‍ » و « اجتباء » را با « ثمّ » فرموده است ، و « توبة » مصدر « تاب » به معناى بازگشت مىباشد . پس از فاصله زيادى پروردگار او ، او را برگزيد و توبه اش را پذيرفت .\r\n« وَلَقَّاهُ كَلِمَةَ رَحْمَتِهِ »\r\n( و خداوند به او كلمه اى را القا كرد كه به وسيله آن مشمول رحمت حق تعالى شود . )\r\n« وَوَعَدَهُ الْمَرَدَّ اِلَى جَنَّتِهِ »\r\n( و به او وعده داد كه دوباره او را به بهشت برگرداند . )\r\n« مردّ » اصلش « مَرْدَد » ، مصدر ميمى است .\r\nممكن است از اين عبارت استفاده شود آن بهشتى كه آدم در آن بوده است همان بهشت آسمانى و قيامت است ، براى اين كه مىگويد خدا به او وعده داد كه او را به بهشت برگرداند ، ظاهر اين عبارت اين است كه او را به همان جايى كه بود برگرداند . و نيز ممكن است بگوييم آدم نخست در بهشتى از دنيا بوده است و بعد هم به بهشت اخروى مىرود ، به هرحال هر دو بهشت است ; در هر صورت از اين عبارت استفاده مىشود كه حضرت آدم توبه كرد و توبه را خدا به او آموخته بود و وعده داد كه او را به بهشت برگرداند .\r\n\r\n","description":"","footnote":"\r\n1 - سوره طه ، آيات 121 و 122\r\n","page_name":" 388 ","page_number":388},
  {"content":"\r\n\r\nمعناى معصيت اولياى خدا\r\nالبته در درسهاى قبل توضيح داده شد كه معصيت حضرت آدم معصيتى كه مخالف با شأن نبوّت باشد نبوده است بلكه ترك اولايى بوده ، و به طور كلّى براى بزرگان تخلّف كوچك هم گناه بزرگ حساب مىشود . پيغمبر ما با اين كه پيامبر رحمت است و ما مىدانيم كه هيچ گاه معصيت نمىكند ، حديثى از ايشان نقل شده كه فرموده اند : « انّه ليغان على قلبى و انّى لاستغفر بالنّهار سبعين مرّة » ( 1 ) زنگارى بر دلم مىنشيند و من در هر روز هفتاد مرتبه طلب مغفرت و بخشش مىكنم . با اين كه مىدانيم پيامبراكرم ( صلى الله عليه وآله و سلم ) معصوم بودند و هيچ گناهى از ايشان سر نمىزد ، اما براى بزرگان و اولياى خدا ترك اولى نيز گناه حساب مىشود .\r\nشما توجّه كنيد هر اندازه موجودى ظريف تر و لطيف تر باشد ناخالصى زودتر در آن اثر مىكند ; مثلا اگر روى يك شيشه كه تميز نيست مقدارى گرد و خاك بنشيند مشخّص نيست ، ولى اگر روى يك شيشه شفاف و تميز ذرّه اى گرد بنشيند خيلى زود نمايان مىشود ، دل پيامبران و ائمه ( عليهم السلام ) و بزرگان دين مثل همان شيشه تميز است كه كوچكترين ذرّه اى در آن اثر مىكند .\r\nبزرگان و پيامبران كه هميشه به عظمت خداوند توجّه دارند اگر يك لحظه از ياد او غفلت كنند ، ولو مشغول غذا خوردن يا صحبت كردن و . . . باشند ، همين اندازه غفلت از خدا را براى خود معصيت مىدانند .\r\nاگر كسى خيلى مقرّب به كانون قدرتى باشد و به عظمت او واقف باشد ، كوچكترين تخلّفى را كه از خودش سر بزند گناه مىداند ، حال آن كه كسى كه نسبت به آن قدرت شناسايى ندارد هر كارى ممكن است انجام دهد . پيامبران و ائمه ( عليهم السلام ) چون هميشه پيش حق حاضر هستند به او توجّه دارند و به عظمت و قدرت او\r\n\r\n","description":"","footnote":"\r\n1 - بحارالانوار ، ج 25 ، ص 204\r\n","page_name":" 389 ","page_number":389},
  {"content":"\r\nپى مىبرند ; لذا اگر كوچكترين غفلتى از خداى تبارك و تعالى داشته باشند ، همان را زنگارى بر دلشان مىدانند .\r\nاين كه در دعاها زياد بر مىخوريم كه ائمه ( عليهم السلام ) دائماً از خوف خدا مىگريستند و مىگفتند خدايا ما معصيت تو را كرديم ، چنين نيست كه اين دعاها براى تلقين كردن و ياد دادن به ما باشد . بعضى مىگويند راز و نيازهاى ائمه ( عليهم السلام ) براى اين است كه به ما ياد دهند كه به ياد خدا باشيم . معناى اين حرف اين است كه اين دعاها صورت دعاست و واقعاً دعا نيست ، در صورتى كه اين جور نيست ، واقعاً ائمه ( عليهم السلام ) از خوف خدا گريه مىكردند . دعاى ابوحمزه ثمالى را كه حضرت زين العابدين ( عليه السلام ) در سحرهاى ماه رمضان مىخوانده اند ، يا دعاى كميل را كه شبهاى جمعه حضرت اميرالمؤمنين على ( عليه السلام ) مىخوانده و از خوف خدا گريه مىكرده اند ، اينها فقط براى ياد دادن به ما نيست . اين كه حضرت سجاد ( عليه السلام ) مىفرمايند : « فمالى لا ابكى ؟ ابكى لخروج نفسى ، ابكى لظلمة قبرى ، ابكى لضيق لحدى » ( 1 ) چرا من گريه نمىكنم ؟ ! گريه مىكنم براى خارج شدن روح من ، گريه مىكنم براى تاريكى قبرم ، گريه مىكنم براى تنگى لحد من . امام واقعاً گريه مىكنند ، چون به عظمت و قدرت خداوند متعال پى برده اند و كوچكترين غفلت را گناه مىدانند . « حسنات الابرار سيئات المقرّبين » ( 2 ) كارهاى خوب ابرار براى مقرّبين گناه است .\r\nنمازى كه ما مىخوانيم و واجب خدا را انجام مىدهيم ممكن است از اوّل تا آخر غفلت از خدا باشد ، در نماز شك كنيم و يا به فكر كارهاى خود باشيم ، واقعاً گناه است كه انسان در حضور خدا بايستد زبانش ذكر خدا را بگويد ولى دلش از او غافل باشد ، منتها خدا بر ما تفضّل مىنمايد . گناه حضرت آدم هم يك چنين گناهى بود ، يعنى ترك اولى ، حتى گناه صغيره هم نبوده است .\r\n\r\n","description":"","footnote":"\r\n1 - مفاتيح الجنان ، دعاى ابوحمزه ثمالى ، ص 193\r\n2 - بحارالانوار ، ج 25 ، ص 205\r\n","page_name":" 390 ","page_number":390},
  {"content":"\r\n\r\nچگونگى توبه حضرت آدم\r\nبنابراين حضرت آدم ( عليه السلام ) به سوى خدا توبه و بازگشت كرد و خدا توبه اش را پذيرفت ، اما اين بازگشت با گفتن يك « استغفر اللّه » نبود ، واقعاً از خوف خدا سالها گريه كرد - سيصد سال يا كمتر - در روايتى كه سندش هم صحيح است دارد كه بعد از آن كه حضرت آدم ترك اولايى را مرتكب شد شامه سوداء ( خال سياه ) در بدنش ظاهر شد و تمام بدن او را گرفت ، حضرت آدم ناراحت شد كه پس از اين كه توبه اش تا اندازه اى پذيرفته شده است باز اين خال سياه در بدنش وجود دارد ، جبرئيل امين علّت ناراحتى او را پرسيد ، حضرت آدم جواب داد بعد از اين كه خدا توبه مرا پذيرفته باز اين خال سياه به بدن من هست ، در آن روايت دارد كه آدم نماز خواند و در هر نوبت از نمازهاى پنجگانه جبرئيل به او خطاب كرد كه نماز بخوان تا اين كه بتدريج در پنج وقت نماز آن خال سياه از بين رفت . ( 1 )\r\nدر اينجا حديث دارد كه اگر انسان در پنج وقت نماز بخواند از زشتى ها پاك مىشود ، منتها دوباره از نو ممكن است مرتكب معصيتى شود ، و اصلا نماز براى اين است كه انسان در حال نماز به خدا توجّه داشته باشد و گناهانى را كه مرتكب شده است جبران كند ، حكمت نماز همين است ، در قرآن فرموده است : ( و اقم الصّلوة لذكرى ) ( 2 ) نماز را بخوان براى ياد من .\r\nبه هرحال توبه حضرت آدم با گفتن « استغفر اللّه » فقط نبود ، با اين كه گناهش ترك اولى بود واقعاً به سوى خدا بازگشت . و استغفار واقعى و صحيح همان بازگشت عملى به سوى خداست . در نهج البلاغه در كلمات قصار است كه شخصى نزد حضرت على ( عليه السلام ) « استغفر اللّه » گفت ، حضرت فرمودند : « ثكلتك امّك أتدرى\r\n\r\n","description":"","footnote":"\r\n1 - من لا يحضره الفقيه ، باب علّت وجوب پنج نماز ، ج 1 ، ص 214 ، حديث 644\r\n2 - سوره طه ، آيه 14\r\n","page_name":" 391 ","page_number":391},
  {"content":"\r\nما الاستغفار » مادرت به عزايت بنشيند آيا مىدانى استغفار چيست ؟ « الاستغفار درجة العلّيين » استغفار درجه علّيين و درجه مردمان بلندپايه و بلندمقام است ، « و هو اسم واقع على ستّة معان » اگر مىخواهى توبه تو قبول شود شش كار بايد انجام دهى تا خداوند توبه تو را بپذيرد :\r\n« اوّلها : النّدم على ما مضى » اوّل اين كه از گذشته هايى كه انجام داده اى پشيمان شوى . اگر كارهاى خلافى انجام داده اى ، مثلا احتكار كرده اى يا مال مردم را خورده اى و يا به آنها زور گفته اى و . . . بايد پشيمان شوى .\r\n« و الثّانى : العزم على ترك العود اليه ابداً » دوّم اين كه تصميم بگيرى كه ديگر آن كار را انجام ندهى .\r\n« و الثّالث : ان تؤدّى الى المخلوقين حقوقهم حتى تلقى اللّه املس ، ليس عليك تبعة » سوّم اين كه حقوق مردم را بپردازى تا خدا را ملاقات كنى با پاكى ، كه در آن حال بر تو زيان و گناهى نباشد .\r\nاگر چنانچه كسى حقوق مردم را پايمال كرده و ثروتى تهيه كرده است ، بايد اگر صاحبش را مىشناسد به او بدهد و اگر نمىشناسد به عنوان « ردّ مظالم » ( استرداد مظلمه هايى كه انجام گرفته است ) صدقه بدهد ، البته احتياطش اين است كه اين كار به اذن حاكم شرع باشد و ثواب صدقه را هم هديه به صاحبش كند .\r\n« و الرّابع : ان تعمد الى كلّ فريضة عليك ضيّعتها فتؤدّى حقّها » چهارم آن كه تصميم بگيرى هرچه بر تو واجب بوده و آن را از دست داده اى حق آن را به جا آورى . اگر نماز ، روزه ، حج خانه خدا يا خمس و زكات را تضييع كرده اى بايد حقش را بپردازى ، خلاصه هم بايد « حق النّاس » را بپردازى و هم « حق اللّه » را .\r\nاگر چنانچه كسى وجوهات مالش مثل خمس و زكات را نپرداخته است ، با گفتن « استغفر اللّه » درست نمىشود ، بايد اين مقدار را بپردازد .\r\n« و الخامس : ان تعمد الى اللّحم الّذى نبت على السّحت فتذيبه بالاحزان حتى\r\n","description":"","footnote":"","page_name":" 392 ","page_number":392},
  {"content":"\r\n\r\n\r\nتلصق الجلد بالعظم و ينشأ بينهما لحم جديد » پنجم آن كه همّت گمارى گوشتى را كه از حرام بر تن تو روييده با حزن و اندوه آب كنى تا پوست به استخوان بچسبد و بين آنها گوشت تازه اى برويد .\r\nهمين طور كه عرض كردم مطابق روايت به قدرى حضرت آدم و حوّا از خوف خدا گريه كرده بودند كه وقتى همديگر را ديدند نشناختند .\r\n« و السّادس : ان تذيق الجسم الم الطّاعة كما اذقته حلاوة المعصية » ششم آن كه رنج عبادت و بندگى را به تن بچشانى چنانچه شيرينى معصيت را به آن چشانده اى .\r\n« فعند ذلك تقول استغفر اللّه » ( 1 ) پس از طى اين شش مرحله مىگويى : « استغفر اللّه » از خدا طلب آمرزش مىكنم .\r\nمحاسبه نفس\r\nما كه سرا پا زندگيمان كجى و انحراف است ; چون افعال و رفتار خود را حساب نمىكنيم و فقط يك نماز و روزه اى انجام مىدهيم ، متوجّه خطاها و گناهان خودمان نيستيم ، اما اگر هر شب هنگام خواب محاسبه با نفس كنيم و زندگى روز را در نظر بياوريم متوجّه مىشويم چند تا غيبت ، دروغ ، تهمت ، خيانت ، آبرو ريزى افراد مؤمن و . . . انجام داده ايم ، بايد توبه را از جدّمان ياد بگيريم .\r\nتعجيل در توبه\r\nحال كه بحث راجع به توبه است بجاست توجّه شود كه براى همه ما تعجيل در توبه كردن ضرورت دارد و نبايد بگوييم كه آخر عمر توبه مىكنيم . در ذيل تفسير سوره ناس است كه وقتى آيات توبه نازل شد شيطان به كوهى رفت و تمام نسل شيطان را دعوت كرد و گفت : مشكلى رخ داده است و آن مشكل اين است كه ما\r\n\r\n","description":"","footnote":"\r\n1 - نهج البلاغه ، كلمات قصار ، شماره 417\r\n","page_name":" 393 ","page_number":393},
  {"content":"\r\n\r\nيك عمر زحمت مىكشيم كه اولاد آدم را گمراه كنيم ولى اگر آنها توبه كنند خدا از تقصيرشان مىگذرد و همه رشته هاى ما پنبه مىشود ، حالا چه كنيم ؟ هر كدام از آنها پيشنهادى كردند و شيطان آن را نپسنديد تا بالاخره الخنّاس ( 1 ) - خنّاس به معناى تأخير اندازنده است - گفت كه من يك فكر اساسى دارم و آن اين است كه اگر پسر آدم واقعاً توبه كند و بازگشت كند خدا از گناهش مىگذرد ، اما ما كارى مىكنيم كه او توفيق توبه كردن پيدا نكند و هر وقت خواست توبه كند و گذشته ها را جبران كند و به فكر قيامت و قبر و حساب و كتاب بيفتد به او القا مىكنيم كه حالا هنوز زود است ، تو هنوز جوان هستى ، چند سال ديگر هم صبر كن و خوش باش بعد توبه كن ، تا اين كه هنگام مرگ او مىرسد و او چون نمىداند مرگش چه موقع است بالاخره موفّق به توبه نمىشود ، وقتى كه خنّاس چنين پيشنهادى كرد شيطان خوشحال شد و اين مأموريت را تا روز قيامت به او داد . ( 2 )\r\nتوجّه داشته باشيد كه ما هيچ گاه از عزرائيل قول نگرفته ايم كه مثلا تا پنجاه يا شصت سال ديگر عمر كنيم ، هر لحظه ممكن است كه مرگ ما برسد ، به هرحال خدا راه توبه را براى حضرت آدم باز كرد « بسط اللّه سبحانه له فى توبته » « و لقّاه كلمة رحمته » و كلمه رحمت خودش را به او القا كرد كه به وسيله آن توبه اش قبول شود .\r\nكلمه رحمت كه خداوند القا كرد چه بود ؟\r\nدر روايتى بيان شده كه كلمه رحمت اين دعاست : « لا إله الاّ انت سبحانك اللّهمّ و بحمدك عملتُ سوء و ظلمتُ نفسى فاغفر لى و انت خير الغافرين » تا آخر دعا ( 3 )\r\n\r\n","description":"","footnote":"\r\n1 - اسم شيطانى است كه پيشنهاد فوق را مطرح نمود .\r\n2 - تفسير نور الثّقلين ، ج 5 ، ص 726 ، حديث 11\r\n3 - كافى ، ج 8 ، ص 304 ; و در بحار الانوار ، ج 11 ، ص 178 روايتى از تفسير قمى به همين مضمون نقل مىكند .\r\n","page_name":" 394 ","page_number":394},
  {"content":"\r\n\r\nخدايى نيست جز تو ، منزّهى تو خدايا و استمداد مىنمايم به حمد تو ، من گناهى را انجام دادم و به خود ظلم كردم ، از من بگذر ، تو بهترين غافرين ( بخشايندگان گناه ) هستى .\r\nدر قرآن هم مىفرمايد : ( فتلقّى آدم من ربّه كلمات فتاب عليه ) ( 1 ) تلقّى كرد و گرفت حضرت آدم از خدا كلمه هايى را و در اثر اين كلمه ها خدا توبه اش را پذيرفت .\r\nولى در روايات زيادى دارد كه به آدم ياد داده شد كه متوسّل به پنج نور مقدّس بشود ، و آن كلمات اين است كه به او گفتند بگو : « يا ربّ اسئلك به حق محمّد و علىّ و فاطمه و الحسن و الحسين الاّ تُبْتَ علىّ » ( 2 ) . چون اينها مقرب نزد خدا هستند و اسامى آنان را آدم بر ساق عرش ديد و متوجّه شد كه آنان در صلب او مىباشند ، به واسطه توسّل به آنان خدا توبه او را قبول كرد . بالاخره ممكن است كه هم آن دعا باشد و هم توسّل به بزرگان و مقرّبين درگاه خدا و اين دو منافاتى با هم ندارند . بالاخره اينها سبب شد كه خداوند توبه او را پذيرفت .\r\nاين داستان خلقت حضرت آدم در نهج البلاغه بود كه به يارى خداوند آن را تمام كرديم ، حالا به اينجا مىرسد :\r\nهبوط آدم يا توبه او كدام مقدّم بود ؟\r\n« وَأَهْبَطَهُ اِلَى دَارِ الْبَلِيَّةِ »\r\n( و خداوند او را به خانه امتحان پايين آورد . )\r\nظاهر عبارت نهج البلاغه كه « حضرت آدم توبه كرد و خدا او را به دار بلا آورد » اين است كه اوّل حضرت آدم در بهشت توبه كرد و سپس به دار دنيا آورده شد . در قرآن هم آياتى داريم كه دلالت بر همين معنا مىكند : ( و عصى آدم ربّه فغوى ،\r\n\r\n","description":"","footnote":"\r\n1 - سوره بقره ، آيه 37\r\n2 - بحارالانوار ، ج 11 ، ص 177 ، حديث 24 ; و ج 12 ، ص 66\r\n","page_name":" 395 ","page_number":395},
  {"content":"\r\nثمّ اجتبيه ربّه فتاب عليه و هدى ، قال اهبطا منها جميعاً ) ( 1 ) آدم دستور پروردگارش را عصيان كرد و گمراه شد ، سپس خداوند او را برگزيد و توبه اش را پذيرفت و او را هدايت كرد ، و به آنان ( آدم و حوّا ) فرمود از بهشت بيرون رويد .\r\nمقصود از بيرون رفتن از بهشت هبوط است . ظاهر اين آيه اين است كه توبه قبل از هبوط بوده است ، ولى آيه ديگرى در همين سوره بقره به عكس اين معنا دلالت دارد و اخبار و روايات هم با اين مناسب است : ( فازلّهما الشّيطان عنها ) پس شيطان لغزاند آدم و حوّا را از ناحيه درخت ، ( فأخرجهما ممّا كانا فيه ) پس بيرون كرد آنان را از بهشتى كه در آن بودند ، ( و قلنا اهبطوا بعضكم لبعض عدوّ ) و ما هم خطاب كرديم به آنها ( شيطان و آدم و حوّا ) كه پايين رويد ، بعضى از شما با بعضى ديگر ( هر يك با ديگرى ) دشمن هستيد ، ( و لكم فى الارض مستقرّ و متاع الى حين ) و شما در زمين تا مدّتى زندگى خواهيد كرد ، ( فتلقّى آدم من ربّه كلمات فتاب عليه ) ( 2 ) سپس تلقّى كرد آدم از پروردگارش كلماتى را و خدا توبه او را پذيرفت .\r\nظاهر اين آيه اين است كه جريان توبه بعد از هبوط بوده است . شايد ترتيبى كه در نهج البلاغه و سوره طه هست و مخالف با ترتيبى است كه در سوره بقره است ، ترتيب ذكرى باشد ، يعنى در مقام ذكر نخست توبه را ذكر كرده است . چرا در سوره طه و نهج البلاغه نخست توبه و سپس هبوط به زمين ذكر شده است ؟ شايد حكمتش اين است كه پس از اين كه قرآن گفت آدم معصيت كرد و گمراه شد ، بلافاصله توبه ذكر شده است كه تصوّر نشود كه آدم تا آخر گمراه بوده ، پس در ذكر پذيرفتن توبه او عجله شده است كه يك وقت به ذهن نيايد كه حضرت آدم معصيتى كرد و براى هميشه مطرود خدا شد . در عبارت نهج البلاغه هرچند توبه\r\n\r\n","description":"","footnote":"\r\n1 - سوره طه ، آيات 121 تا 123\r\n2 - سوره بقره ، آيات 36 و 37 ; و در منهاج البراعة ، ج 2 ، ص 112 تا 117 برخى روايات را ذكر مىكند .\r\n","page_name":" 396 ","page_number":396},
  {"content":"\r\n\r\n\r\nنخست ذكر شده و بعد هبوط را آورده ، اما ظاهر اين است كه ابتدا هبوط واقع شده و توبه در زمين بوده است .\r\nمعناى هبوط\r\nهبوط به معناى پايين آمدن است ; حال اگر بهشت در آسمان بوده معناى هبوط پايين آمدن بر زمين است ، و اگر هم بهشت در روى زمين بوده است چون از مقام بالاتر به مقام پايين ترى مىرود تعبير به هبوط مىشود ; مثلا اگر مقام كسى را از او بگيرند مىگويند پايين آمد و هبوط كرد . در قرآن هم مىفرمايد : ( اهبطوا مصراً ) ( 1 ) بنى اسرائيل به مصر برويد . حضرت موسى ( عليه السلام ) به قومش فرمود به شهر برويد و چون در شهر در جهت آلودگى مىرفتند تعبير به « هبوط » شده است ; به طور كلّى از اين عبارت ما نمىتوانيم بگوييم كه قطعاً بهشت در آسمان بوده است .\r\nهدف از هبوط\r\nانسان مجموعه نيروهاى مختلفى است كه در وجودش نهفته شده و اختيار و اراده هم به انسان داده شده و قهراً زمينه آزمايش پيش مىآيد . در قرآن هم آمده : ( الّذى خلق الموت و الحيوة ليبلوكم ايّكم احسن عملا ) ( 2 ) خدايى كه خلق كرد زندگى و مرگ را به اين هدف كه آزمايش كند شما را . پس اين عالم عالم امتحان و آزمايش است ، عقل و هوش به ما داده شده ، انبياء و اولياء و بزرگان هم آمده اند و راه را به ما نموده اند ، بايد امتحان شويم تا معلوم شود از كدام دسته خواهيم بود .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره بقره ، آيه 61\r\n2 - سوره ملك ، آيه 2\r\n","page_name":" 397 ","page_number":397},
  {"content":"\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nخطبه 1\r\n( درس 23 )\r\nهبوط و آغاز امتحان و تناسل\r\nمسئوليت پدر و مادر نسبت به اولاد\r\nتربيت منفى و تربيت مثبت\r\nتوصيه هايى به معلّمين\r\nآينده نگرى در تربيت اولاد\r\nحقوق پنجگانه اولاد بر پدر\r\nعواقب سخت گيرى در ازدواج\r\nنصف دين در تزويج است\r\nازدواج از مقوله معامله نيست\r\nبرگزيدن انبيا از بين بشر\r\nاقسام سنّت\r\nرسول و نبىّ\r\nپيامبران تقيه نمىكنند\r\n","description":"","footnote":"","page_name":" 399 ","page_number":399},
  {"content":"\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nبسم الله الرحمن الرحيم\r\n« وَتَنَاسُلِ الذُّرِّيَّةِ ، وَاصْطَفَى سُبْحَانَهُ مِنْ وَلَدِهِ أَنْبِيَاءَ اَخَذَ عَلَى الْوَحْىِ مِيثَاقَهُمْ ، وَعَلَى تَبْلِيغِ الرِّسَالَةِ اَمانَتَهُمْ ، لَمَّا بَدَّلَ اَكْثَرُ خَلْقِهِ عَهْدَ اللَّهِ اِلَيْهِمْ »\r\nهبوط و آغاز امتحان و تناسل\r\nموضوع بحث ما درسهايى از نهج البلاغه است ، به اينجا رسيديم كه ما نمىتوانيم بگوييم قطعاً بهشت در آسمان بوده است ; براى اين كه اگر هم بهشت در زمين باشد ، ولى چون رانده شدن از بهشت يك انحطاط و تنزّل است ، پايين آمدن معنوى و مقام حساب مىشود ، از بهشت كه بيايد در دار دنيا مقام او پايين مىآيد ، به همين خاطر است كه حضرت مىفرمايد : خدا پايينش آورد به خانه امتحان و آزمايش كه دنيا باشد .\r\n« وَتَنَاسُلِ الذُّرِّيَّةِ »\r\n( و براى زياد شدن فرزندان او . )\r\n« تناسل » به معناى « توالد » است ، يعنى زاد و ولد ; و « ذرّيّة » اولاد را مىگويند ، اعم از اين كه فرد باشد يا جمع ، و اصل « ذرّيّة » از مادّه « ذرّ » است كه به معناى مورچه مىباشد ، مىتوان گفت اولاد انسان مثل مورچه هايى هستند كه كم كم\r\n","description":"","footnote":"","page_name":" 401 ","page_number":401},
  {"content":"\r\n\r\nبزرگ مىشوند ، يا اين كه آن طور كه بعضى ها گفته اند در اصل از مادّه « ذرأ » است به معناى خلقت و مخلوق ، و در حقيقت « ذرّيّة » ، « ذريئة » بوده است ، يعنى مخلوقها ، چون اولاد مخلوق مىباشند ، و « ذُرّيّة و ذَرّيّة و ذِرّيّة » اينها همه تعبيراتى است كه در اين مورد شده ، اما آنچه كه در قرآن ذكر شده است قُرّاء سبعه آن را « ذُرّيّة » خوانده اند ، مثل اين آيه شريفه : ( ذُرّيّة بعضها من بعض ) ( 1 ) يعنى فرزندانى كه بعضشان از بعض ديگرند .\r\nمسئوليت پدر و مادر نسبت به اولاد\r\n« تناسل ذرّيّة » يعنى تولّد اولاد ، كه عرض كرديم اين تولّد اولاد هم خودش يكى از امتحانهاست كه به واسطه اولاد پدر و مادر امتحان مىشوند و يك مقدار از كجى ها و راستى هاى اولاد به حساب پدر و مادر گذاشته مىشود . اين غلط است كه پدر و مادر اولادشان را در اين امواج متلاطم دنيا رها كنند و به او هيچ نرسند كه آيا كجا مىرود و چه مىكند و با چه كسى رفاقت دارد ، و اين مدرسه اى كه بچه را در آن مىگذاريم معلّمش چگونه آدمى است ، آيا آن طور هست كه افكار التقاطى و افكارِ غلط در مغز بچه ما نريزد و بچه ما را يك تروريست بار نياورد ؟ اگر بچه را همين طور رها كنى اين گناه است ; اگر به سعادت بچه خود علاقه مندى از همان اوّل كه همه چيز مىشود به او تلقين كرد ، مطالب حق را به او تلقين كن ; به او ياد بده كه دروغ نگويد ، اذيت نكند ، دزدى نكند ، به مال مردم دست نزند و . . .\r\nدر سابق به بچه هاى كوچك اصول دين و فروع دين ياد مىدادند ، امامانشان را به آنها مىشناساندند ، چون چيزى را كه در بچگى انسان ياد بگيرد تا آخر عمرش باقى مىماند ; من يادم هست بچه كه بودم - خدايش رحمت كند - يك جدّه اى داشتم كه مادر پدرم بود و پاى منبرها زياد رفته بود ، داستانهاى پيغمبران را زياد\r\n\r\n","description":"","footnote":"\r\n1 - سوره آل عمران ، آيه 34\r\n","page_name":" 402 ","page_number":402},
  {"content":"\r\n\r\nشنيده بود ، آن داستانها را براى من مىگفت ، هنوز آنهايى كه جدّه ام برايم گفته بود در خاطرم هست . در صورتى كه بعدش مطالعات زياد داشتم و كتابهاى زيادى خوانده ام اما بسيارى از آن مطالب از يادم رفته ، چيزى را كه انسان در بچگى بياموزد در خاطرش مىماند : « العلم فى الصّغر كالنّقش فى الحجر » ( 1 ) علمى كه در بچگى انسان ياد بگيرد مثل نقش و نگارى است كه در سنگ حك شده است ، كه مىماند ; اما علمى كه در بزرگى ياد بگيرى « كالنّقش فى الماء » است ، مانند خط نوشتن روى آب است كه همان وقت جاى آن نوشته پر مىشود . بنابراين مطالعه ها و زحمت ها در سن بالا فقط بايد براى اين باشد كه انسان مطالبى را كه قبلا خوانده يادش بماند ، و وقتى به سنين كهولت رسيد ديگر بعيد است چيزى برايش اضافه شود ، و هرچه انسان بيشتر پيش مىرود معلوماتش را هم از دست مىدهد ; بعضى از بزرگان را ما ديديم كه در آخر عمر حتى بچه هايشان را نمىشناختند . ( و من نعمّره ننكّسه فى الخلق ) ( 2 ) كسى كه عمرش را زياد مىكنيم پايينش مىآوريم در خلقت .\r\nپس در وقت بچگى پدر و مادرها سعى كنند عقايد اسلامى و معارف اسلامى را به بچه ها ياد بدهند ; وقتى كه بچه به مدرسه مىرود مدير مدرسه ، معلّم مدرسه و رفيق بچه را زير نظر بگيريد .\r\nتربيت منفى و تربيت مثبت\r\nالبته فشار هم نياوريد در تربيت ، براى اين كه خيلى وقتها فشار عكس العمل ايجاد مىكند ، اين را پدر و مادرها بايد توجّه داشته باشند كه نوجوان يا جوان يك حالت لجاجت و سرسختى دارد ; يعنى هر انسانى استقلال طلب است و بچه هم از همان كوچكى استقلال طلب است ، لذا اگر بخواهيد به بچه زور بگوييد زير بار زور\r\n\r\n","description":"","footnote":"\r\n1 - بحارالانوار ، ج 1 ، ص 224 ، حديث 13\r\n2 - سوره يس ، آيه 68\r\n","page_name":" 403 ","page_number":403},
  {"content":"\r\n\r\nنمى رود ، اما راهنمايى مؤثر است ، لذا بدون اين كه با او مشاجره كنيد كارى كنيد كه دلش جذب شود ، و با هدفى كه دارى كارى كن تا در اثر تبليغ و تشويق برايش تمايل پيدا شود ، و اگر يك رفيق بدى دارد با دليل و برهان به او بفهمان كه عزيزم رفاقت با فلان شخص به ضرر توست ، ولى اگر بخواهى در مقابلش سرسختى نشان بدهى او هم عكس العمل نشان مىدهد و كنترل بچه از دست خارج مىشود ، تربيت بايد با تشويق و با دليل و برهان باشد ، منتها دليل و برهان دوستانه و با ملاطفت ، در سطح فكر خودش ، تا اگر رفيق بدى دارد بتوان او را از رفيق بد جدا كرد ، يا چنانچه معلّم كلاسش فرضاً مفسده جو و آدمى است ضدّ خدا و ضدّ اخلاق انسانى ، سعى كنيد بچه را پيش اين معلّم نبريد .\r\nتوصيه هايى به معلّمين\r\nدر اين رابطه چون كسى نامه اى به من نوشته بود به معلّم هايى كه در دبستانها و دبيرستانها هستند توصيه مىكنم ولو اين كه حالا الحمدللّه اغلب معلّم ها و دبيرها خوبند اما بدانند هر كارى كه انجام مىدهند در روحيه بچه اثر مىگذارد ; مثلا يكى از چيزهايى كه ممكن است در بچه ها اثر بگذارد استعمال دخانيات است ، بنابراين معلّمين و دبيران سر كلاس سيگار نكشند ، براى اين كه همين سيگار كشيدن معلّم تلقين به بچه است كه اين كار را بكن ، در اين صورت بچه خيال مىكند شخصيتش به سيگار كشيدن است ، و اگر هم معلّم به بچه بگويد تو سيگار نكش و خودش سيگار بكشد اين توصيه در بچه اثر نمىكند ، لذا خوب است معلّم ها و دبيرها سر كلاس دخانيات استعمال نكنند و مضرّات دخانيات و اين جور چيزها را هم براى بچه ها گوشزد كنند ، و بدانند كوچكترين عملى كه در كلاس انجام مىدهند روى مغز بچه تأثير مىگذارد ; پس معلّم بايد در كلاس روشى به كار برد كه براى بچه ها آموزنده باشد و بچه ها مسلمان و با اخلاق و متديّن شوند . پس معلّم ها\r\n","description":"","footnote":"","page_name":" 404 ","page_number":404},
  {"content":"\r\n\r\n\r\nسعى كنند علاوه بر اين كه بچه ها را درس مىدهند نفس عملشان و رفتارشان نسبت به بچه ها آموزنده باشد و اخلاق خوب معلّم در آنها اثر بگذارد .\r\nآينده نگرى در تربيت اولاد\r\nحقيقت آن است كه بايد فرزندان را جلوتر از آداب زمان تربيت كرد ، براى اين كه اين بچه در عصر من و شما نمىخواهد زندگى كند ، در حقيقت زندگى اين بچه براى بيست سال آينده است ، و لذا شما آن مقدار از زندگى بيست سال آينده را هم كه مىتوانى بايد به بچه ياد بدهى و بايد ببينى در آينده اين كودك چه نيازهايى دارد ، آن نيازها را هم در نظر بگيرى ، در حديث دارد كه : « بچه ها براى غير از زمان شما خلق شده اند » ; يعنى براى آينده خلق شده اند ، بنابراين بايد نيازهاى آينده را هم در نظر گرفت و بچه را مطابق آن نيازها تربيت كرد .\r\nحقوق پنجگانه اولاد بر پدر\r\nدر رابطه با حقوق اولاد حديثى هست از رسول خدا ( صلى الله عليه وآله و سلم ) كه من بارها آن را خوانده ام و اينجا هم باز مىخوانم ، مىفرمايد : « حقّ الولد على الوالد أن يعلّمه الكتابة و السّباحة و الرّماية و ان لايرزقه الاّ طيّباً و ان يزوّجه اذا بلغ » ( 1 ) حق فرزند بر گردن پدرش اين است كه :\r\n1 - « يعلّمه الكتابة » خط نوشتن را به او ياد دهد . براى اين كه هم براى دنيا و هم براى آخرتش احتياج به خط نوشتن دارد ، ببينيد چقدر اسلام به نوشتن اهميت داده كه اوّلين سوره اى كه بر پيامبر ما نازل شده راجع به كتابت و خط نوشتن است ، پيغمبر اُمّى درس نخوانده در محيط عربستان كه نه دانشگاه هست و نه مدرسه و نه خط و نه سوادى ، اوّل چيزى كه از طرف خدا به پيغمبراكرم ( صلى الله عليه وآله و سلم ) وحى مىشود\r\n\r\n","description":"","footnote":"\r\n1 - نهج الفصاحة ، حديث 1394\r\n","page_name":" 405 ","page_number":405},
  {"content":"\r\nمسأله نوشتن و قلم است ، اوّلين سوره اى كه به پيغمبر وحى شد در كوه حرا بود : ( بسم الله الرّحمن الرّحيم ، اقرأ باسم ربّك الّذى خلق ، خلق الانسان من علق ، اقرأ و ربّك الاكرم ، الّذى علّم بالقلم ، علّم الانسان ما لم يعلم ) ( 1 ) بخوان اى پيامبر به اسم پروردگارت كه انسان را از علقه خلق كرد ، بخوان و حال اين كه پروردگار تو از همه موجودات كريم تر است ، پروردگارى كه تعليم كرد انسان را به وسيله قلم ، به انسان تعليم كرد چيزهايى را كه نمىدانست .\r\nببينيد اوّلين سوره اى كه بر پيامبر نازل مىشود صحبت از علم و تعليم و نوشتن و قلم است ، و بى جهت نيست كه در محيط آن روز در ايران و روم اسلام جا باز كرد ، دين هيچ وقت به زور پيش نمىرود ، دين تا محتواىِ غنى نداشته باشد پيشرفت نخواهد داشت ; فرهنگ بايستى غنى باشد تا رشد كند ، مخصوصاً فرهنگى كه مستند به خدا باشد ; بدين جهت اسلام در آن زمان و در آن سطح ، از علم و تعليم و قلم شروع كرد .\r\nبنابراين پيغمبراكرم ( صلى الله عليه وآله و سلم ) فرموده است از حقوق فرزند بر پدر « ان يعلّمه الكتابة » اين است كه خط نوشتن يادش بدهد ، يعنى بچه برود باسواد شود ، اگر باسواد نباشد اسلام و معارف را هم ياد نمىگيرد و هيچ چيز ياد نمىگيرد ، پس نيازش وقتى رفع مىشود كه نوشتن را بداند و خط خواندن را بلد باشد .\r\n2 - « و السّباحة » شنا يادش بدهد . حالا اگر من و شما در جايى هستيم كه با آب سر و كار نداريم اما بالاخره اين بچه كه در دنيا مىخواهد زندگى كند ، ممكن است يك وقت با دريا و يا با رودخانه سر و كار پيدا كند ، لذا بايد شنا بلد باشد كه اگر گرفتار شد بتواند خودش را نجات بدهد .\r\n3 - « و الرّماية » و تيراندازى را به او ياد بدهد . البته تيراندازى با همان ابزارى كه\r\n\r\n","description":"","footnote":"\r\n1 - سوره علق ، آيات 1 تا 5\r\n","page_name":" 406 ","page_number":406},
  {"content":"\r\nپيشرفته است ، اگر تيراندازى صد سال پيش را به بچه ياد بدهى فايده ندارد ، آنچه براى او مفيد است اين است كه با اسلحه روز دستش آشنا باشد ، تمام مردم بايد دستشان با اسلحه روز آشنا باشد تا بتوانند از خودشان و از كشورشان و از ناموسشان دفاع كنند و در مقابل دشمن ، دست و پا شكسته نباشند ; به هر اندازه كه اسلحه روز پيشرفت كند ، من و شما هم كه مسلمانيم بايستى با اسلحه پيشرفته آشنا شويم .\r\nشما ببينيد در اسلام چقدر به تيراندازى اهميت داده شده كه با اين كه مسابقه پولى در اسلام به طور كلّى حرام است مثل اين كه فرضاً با هم قرارداد كنيم در مسابقه بسكتبال هر كس توپ را داخل سبد انداخت چقدر برنده است ، يك چنين قراردادى در اسلام باطل است ، يا اين كه اگر كُشتى بگيريم هر كسى ديگرى را به زمين زد اين اندازه به او بدهيم كه اين را مىگويند « مصارعه » يعنى شرط بندى در كشتى ، پس شرط بندى در كشتى و شرط بندى در فوتبال و بسكتبال و واليبال و امثال اينها كه برنده مسابقه طلبكار باشد از نظر اسلام باطل است ، به طور كلّى شرط بندى در اسلام باطل است ، اما اسلام در دو جا شرط بندى را حلال مىداند و بلكه مستحب است ، كه در اين رابطه كتابى در فقه ما هست به نام كتاب « سبق و رماية » يعنى كتاب مسابقه در اسب دوانى و تيراندازى ، كه هركس در اسب دوانى پيش تازى كند و جلو برود برايش جايزه قرار بدهند و همچنين در تيراندازى ; البتّه آن وقتى كه اين كتاب نوشته شده و آن روزى كه پيغمبراكرم ( صلى الله عليه وآله و سلم ) و ائمه ( عليهم السلام ) فرمودند ، مىدانيم كه اسب مجهّزترين مركب روز بوده و سوارنظام آن روز اگر خيلى مهم بود اسب دوانى بلد بود ، و الاّ اكثر مسلمانها اصلا اسب هم نداشتند و با شتر به جنگ مىرفتند يا پياده ، حالا ممكن است بگوييم : اسب مال آن روز بوده ، اگر اين مسابقه امروز بخواهد پياده شود بايد آن را با هواپيماى مثلا « اف شانزده » و « اف چهارده » و امثال اينها اجرا كنيم ، مثلا بگوييم هر كسى بهتر مىتواند با اف شانزده جنگ كند و\r\n","description":"","footnote":"","page_name":" 407 ","page_number":407},
  {"content":"\r\nخلبانى است تيز پروازتر از ديگران ، براى او جايزه قرار بدهيم . همچنين در تيراندازى كه آن روز ادوات تيراندازى يك جور بوده و حالا جور ديگر است .\r\nبالاخره « سبق و رماية » يعنى مسابقه در اسب دوانى و تيراندازى از مسائل اسلامى است و شرط بندى در آنها جايز است ، و مستحب است كه كسى در اين مورد به عنوان مسابقه پول در ميان بگذارد و بگويد هر كسى بهتر تيراندازى كرد اين را برايش جايزه قرار بدهيم . با اين كه در اسلام شرط بندى حرام است ، اما شرط بندى در كاربرد ابزار جنگى و آشنا بودن با ابزار جنگى را اسلام مستحب قرار داده است ، چرا ؟ براى اين كه مسلمانها هميشه دستشان به اسلحه آشنا باشد كه مغلوب دشمنان خود نشوند ; اين طبيعى است كه هر ملّتى كه ابزار جنگى پيشرفته تر و بيشتر دارد و افراد كارآزموده تر هم داشته باشد پيروز مىشود ، بگذريد از اين كه ما ايرانى ها بحمداللّه با نيروى ايمان در برابر قدرتهاى جهان پيروز شديم ، اما اگر نيروى ظاهرى هم داشته باشيم كمتر تلفات مىدهيم ، هم بايد نيروى ايمان باشد و هم ابزار . با توكّل زانوى اشتر ببند . قرآن شريف به مسلمانان دستور مىدهد : ( و اعدّوا لهم ما استطعتم من قوّة و من رباط الخيل ) ( 1 ) اى مسلمانها از نيرو و تهيه اسب آنچه را كه مىتوانيد در مقابل دشمنان مهيّا كنيد .\r\nاگر مسلمانها نيرومند بودند ، سه ميليون اسرائيلى به يك ميليارد مسلمان زور نمىگفت . اسرائيل با در دست داشتن پول آمريكا و اسلحه پيشرفته آمريكا به مسلمانها زور مىگويد ، و ملّتهاى مسلمان بيچاره كه ضعيف اند ، برخى دولتهايشان مزدورند ، و نفت را كه ثروت ملّتهاى مسلمان است به آمريكا و غرب مىدهند و بعد التماس مىكنند كه به آنها اسلحه بدهند ، آمريكا هم به آنها اسلحه نمىدهد و در عوض اسرائيل را مجهّز مىكند ; اين وضع مسلمانهاى امروز است ; بر اين اساس\r\n\r\n","description":"","footnote":"\r\n1 - سوره انفال ، آيه 60\r\n","page_name":" 408 ","page_number":408},
  {"content":"\r\n\r\nبر مسلمانهايى كه فكرشان داراى ابتكار است و در ابزار جنگى بخصوص مىتوانند فكر خود را به كار برند لازم است فكرهايشان را به كار اندازند و اسلحه پيشرفته روز را براى خودشان تهيه كنند ، تا ابرقدرتها به آنها زور نگويند . آنان جلوگيرى از ساخت سلاحهاى كشتار جمعى را شعار قرار داده اند ولى خود مجهّزند به آنها و اسرائيل را نيز مجهّز مىكنند ; البتّه اگر دنيا دنياى صلح و آرامش بود همه اين سلاحها را به دريا مىريختيم ، اما در حالى كه ابرقدرتها مجهّزند و بمب نوترونى براى هلاك كردن بشر درست مىكنند ما نمىتوانيم دست روى دست بگذاريم ، اينجاست كه بايد به اين دستور قرآن عمل كنيم ، و اين كه پيغمبراكرم ( صلى الله عليه وآله و سلم ) مىفرمايد از حقوق اولاد است كه تيراندازى يادش بدهى ، يك واقعيتى است و ما بايد انجام بدهيم .\r\n4 - « و ان لايرزقه الاّ طيّباً » و حق چهارم فرزند اين است كه پدر روزى او را از راه حلال تهيه كند ، و روزى حرام به او ندهد . براى اين كه اگر كسى مال حرام به فرزندش داد مال حرام اثر طبيعى خودش را دارد و بچه را منحرف مىكند ، قدر مسلّم اين است كه آن بچه ياد مىگيرد و به راه حرام مىرود تا براى خودش چيز تهيه كند ، در حالى كه خدا براى هر كسى روزى حلال مقدّر كرده است ، منتها مردم خودشان راه حلال را رها مىكنند و به سراغ حرام مىروند .\r\n5 - پنجمين حق هم اين است كه : « و ان يزوّجه اذا بلغ » وقتى اولاد به حدّ بلوغ رسيد ، يعنى پسر به شانزده سال كه رسيد بايد به او زن داد و دختر به نه سال در صورتى كه رشد كافى داشته باشد بايد او را شوهر داد .\r\nعواقب سخت گيرى در ازدواج\r\nالبته در شرايط ازدواج هم نبايد سخت گيرى كرد ، براى اين كه ركن ازدواج پسر و دختر است و بقيه زائد است . اگر ديدى خواستگار ، پسر خوبى است كه مسلمان و متديّن است ، گرچه هيچ چيز هم ندارد دخترت را به او بده ، آخر پسر و دخترهاى ما\r\n","description":"","footnote":"","page_name":" 409 ","page_number":409},
  {"content":"\r\nكه از حضرت على ( عليه السلام ) و حضرت زهرا ( عليها السلام ) افضل نيستند كه دو نفرى يك پوست زير پايشان مىانداختند ، يك مقدار شن در يك گوشه اطاقشان ريخته بودند و گوشه ديگر اطاقشان هم يك پوست بود ; آنچه كه مهم است دين است و اخلاق . حديثى از پيغمبراكرم ( صلى الله عليه وآله و سلم ) هست كه مىفرمايد : « اذا اتاكم من ترضون خلقه و دينه فزوّجوه » وقتى به خواستگارى دختر شما كسى آمد كه دين و اخلاقش را مىپسندى دخترت را به او بده . اگر مسلمان است و اخلاقش هم خوب است ، عصبانى مزاج و بداخلاق نيست ، خوش زبان و دلسوز است ، دخترت را به كسى كه اين خصوصيات را دارد بده ولو هيچ چيز نداشته باشد ، اگر نان خالى هم بخورند و خوش باشند بهتر از اين است كه همه وسايل رفاه را در زندگى داشته باشند اما هميشه با زشت خلقى و بدخويى در زندگى سبب ناراحتى دختر بشود . لذا اگر پسر يك اطاق اجاره اى و فرش مختصرى و يك نان و پنيرى با زبان خوش و محبت آميز داشته باشد ، بهتر است تا اين كه يك زندگى مرفّه توأم با اخلاق زشت داشته باشد . در ادامه مىفرمايد : « ان لاتفعلوا تكن فتنة فى الارض و فساد عريض » ( 1 ) اگر چنين نكنيد و بهانه گيرى كنيد فتنه در زمين به راه مىافتد و فساد و فحشا گسترش پيدا مىكند .\r\nچنان كه ملاحظه شد پيغمبراكرم ( صلى الله عليه وآله و سلم ) فرموده : اگر اين كار را نكنيد يعنى پسر كه به خواستگارى آمده اگر ايراد بگيريد به اين كه مثلا تو ماشين ندارى يا خانه ندارى يا اين كه درآمدت كم است ، يا اين كه به دختر بگويى حالا شوهر كردن تو زود است و بايد به روى ديپلم و ليسانست را بگيرى - در صورتى كه اشكالى ندارد زن و شوهر بشوند و درس هم بخوانند - اگر اين جور سخت گيرى كنى آن وقت فتنه و فساد زيادى پيدا مىشود و فساد گسترده خواهد شد ; براى اين كه پسر خواهى نخواهى احتياج جنسى دارد و خداى نكرده يك وقت به سراغ فساد مىرود ، همانطور كه\r\n\r\n","description":"","footnote":"\r\n1 - نهج الفصاحة ، حديث 130\r\n","page_name":" 410 ","page_number":410},
  {"content":"\r\n\r\nدختر هم ممكن است آلوده شود ، آن وقت گناهش گردن پدر و مادرى است كه سخت گيرى كرده اند ، يك وقت مىبينى پسر بيست و پنج سال دارد اما هنوز زن ندارد و دختر هم بيست سال دارد ولى براى ايرادها و سخت گيريهاى پدر و مادر و شرايط افسانه اى كه جامعه ما براى ازدواج درست كرده بى شوهر مانده ، و در نتيجه شرايط زندگى را براى اشخاص سخت كرده و فساد در جامعه پيدا شده است .\r\nپس حق پنجم اولاد اين است كه او را تزويج كنيد ; اگر پسر يا دختر است وقتى كه بالغ شدند ، يعنى به حدّى رسيدند كه احتياج دارند ، ولو اين كه تحصيل مىكنند اشكالى ندارد كه ازدواج كنند ، يا اين كه اگر كار مىكنند با هم باشند و كارشان را هم انجام بدهند . سخت گيرى نكنيد و نگوييد حالا ماه محرم و صفر است فلانى چرا از مسأله ازدواج صحبت مىكند ، مگر ازدواج در محرم و صفر حرام است ؟ ما كه قصد اهانت نداريم ، احترام به محرم و صفر لازم است ، ولى مسأله اشباع غريزه جنسى مثل اشباع ساير غرايز يك امر ضرورى و لازم است ، آدم كه گرسنه شد بايستى گرسنگى را بر طرف كند و غذا بخورد ، اشباع غريزه جنسى و تمايل جنسى هم خودش يك ضرورت است كه اگر اشباع نشود سراغ حرام مىرود .\r\nنصف دين در تزويج است\r\nبى جهت نيست كه نقل شده است پيغمبراكرم ( صلى الله عليه وآله و سلم ) فرمودند : « من تزوّج احرز نصف دينه » ( 1 ) كسى كه ازدواج كند نصف دينش را به دست آورده « فليتق اللّه فى النّصف الآخر » از خدا بترسد در آن نصف ديگرش .\r\nوقتى كه جوان به حدّ بلوغ برسد و غريزه جنسى در او پيدا شود ، نماز كه مىخواند فكرش ناراحت است ، زيارت هم كه مىرود فكرش ناراحت است ، در خيابان كه مىرود به ناموس مردم نگاه مىكند ، وقتى خوابيده است افكار و\r\n\r\n","description":"","footnote":"\r\n1 - وسائل الشيعة ، ج 14 ، ص 5\r\n","page_name":" 411 ","page_number":411},
  {"content":"\r\n\r\nخيالات غلط و باطل در مغزش پديد مىآيد كه خود اينها سبب باز ماندن از درس خواندن و موجب ناراحتى فكر مىشود ، بنابراين بايستى به واسطه ازدواج يك كارى كرد كه فكر او راحت شود ، كه بسيارى از معصيت ها از او صادر نشود و چشم و مغز و دلش پاك شود .\r\nپس نصف دين خودش را به همين وسيله به دست آورده ، و آن نصف ديگرش را هم در اثر تقوى بايد براى خودش تهيّه كند ; مسأله ازدواج در جامعه و بخصوص جامعه امروز كه زنها در انظار ظاهر مىشوند و چشم جوانها به آنها مىافتد و در مدرسه ها و دانشگاهها ممكن است با هم برخورد داشته باشند ، يك امر ضرورى است ; و از نامه هاى زيادى كه به ما مىنويسند ، مىبينيم كه اين مسأله براى جوانها حياتى است و خيلى ها هم راهش را نمىدانند كه چگونه است ، شنيده مىشود در بعضى از جاها مؤسّساتى هست كه پسرها و دخترها را با هم آشنا مىكنند ، خوب است چنين تشكيلاتى در همه شهرها به نحو عاقلانه تأسيس شود تا سليقه هاى مختلف تأمين گردد ، مثلاً هر دخترى به يك جور شوهرى علاقه دارد ، يكى مىخواهد شوهرش بازارى باشد ، يكى مىخواهد شوهرش ادارى باشد و . . . ، همچنين پسرها كه به همين نحو سليقه ها و خواسته هايشان مختلف است ، اگر در هر شهرى و در هر جايى مؤسّساتى باشد كه تا اندازه اى براى راهنمايى و براى آشنا كردن پسرها و دخترها مفيد باشد ، اين به نظر من يك امر ضرورى و حياتى است كه بسيارى از نيازها بدين وسيله بر طرف مىشود ; و در شرايط ازدواج هم سعى كنيد سخت گيرى نشود ، بلكه آسان بگيريد ، اگر انسان اطمينان به پسر دارد راجع به مهر نبايد سخت گيرى كند .\r\nازدواج از مقوله معامله نيست\r\nازدواج خريد و فروش نيست ، مهريه يك احترام و يك پيش كشى است كه به زن\r\n","description":"","footnote":"","page_name":" 412 ","page_number":412},
  {"content":"\r\nمى دهند ، و لذا مىبينيم فقها فرموده اند : در نكاح دائم اگر اصلا مهر هم ذكر نشود عقد صحيح است . اما در معامله كه يك چيزى را آدم مىخواهد بخرد يا بفروشد ، اگر پولش را معيّن نكند معامله باطل است ; پس اگر در ازدواج مسأله خريد و فروش بود بايد عقد بى مهر باطل باشد ، كه مىبينيم باطل نيست ، ولى در متعه يعنى در ازدواج موقّت مهر جزء ركن عقد است ، در ازدواج موقّت بايد هم مهر معيّن بشود و هم مدّت ، و بايد مدّت خيلى دقيق معيّن بشود ، مثلا يك روز ، يك ماه ، يك سال و يا ده سال ، امّا در ازدواج دائم كه اساس زناشويى و همسرى و زندگى است - ازدواج موقّت يك امر ضرورى در شرايط غير عادى است - مهر ركن نيست ، و در حقيقت اين مهر يك احترامى است به دختر ، و يك پيش كشى است كه به او مىدهند ، و بدون آن هم عقد صحيح است ، منتها بعد از انجام عمل زناشويى مهرالمثل را دختر طلبكار مىشود ، حالا اگر بخواهد نگيرد مىتواند ، منظور اين است كه مهر ركن عقد به حساب نمىآيد .\r\nبنابراين در مهر نبايد سخت گيرى كرد ، مگر اين كه انسان به دلايلى به پسر اطمينان نداشته باشد و بخواهد به اصطلاح با اين كار ريش پسر را گرو داشته باشد كه اين مسأله ديگرى است ، گرچه در بسيارى موارد هم كارساز نيست .\r\nدر اينجا تذكّر اين نكته لازم است كه داشتيم نهج البلاغه مىخوانديم و در ذهن من هم نبود كه مسأله ازدواج را مطرح كنم ، اما از عبارت « و تناسل الذّرّيّة » كم كم وارد مسأله ازدواج شديم .\r\nخداى تبارك و تعالى آدم را از بهشت آورد به اين دنيايى كه « دار البليّة » خانه امتحان و آزمايش است ، « و تناسل الذّرّيّة » و خانه توالد و زادن اولاد و نوه و نتيجه است ، دنياى زاد و ولد است . اين تناسل ذريّه هم خودش يكى از بزرگترين امتحانهاست و يكى از راههاى امتحان همين است .\r\nاگر شما چند تا دختر و چند تا پسر داشته باشيد و اينها را خوب تربيت\r\n","description":"","footnote":"","page_name":" 413 ","page_number":413},
  {"content":"\r\n\r\nكرده باشيد به تربيت اسلامى كه باسواد و با دين باشند ، خدمتگزار جامعه و خدمتگزار كشور و مردم باشند ، براى شما فضيلتى از اين بالاتر نيست ، اين سعادتى است براى شما ; و اگر در تربيت اولاد قصد و نيّتت خدا باشد ، عبادت خدا مىكنى ; امّا برعكس اگر اين اولادى را كه خدا به تو داده و مىتوانستى آنها را به تربيت صحيح اسلامى تربيت كنى ، در جامعه رهايشان كردى كه با رفيق هاى بد و يا در مدرسه پيش معلّم بد فاسد شدند ، آن وقت مسئوليت و گرفتارى دارى ، و بايد در روز قيامت جوابش را بدهى ، همانطور كه قرآن مىفرمايد : ( قوا انفسكم و اهليكم ناراً ) ( 1 ) اى مردم حفظ كنيد خودتان را و اهلتان را از آتش جهنم .\r\nمسئوليت زن و بچه ات را به عهده دارى ، و اگر زن يا دخترت بى حجاب بيرون مىرود و در مجامعى كه نبايد بروند مىروند و فاسد مىشوند تو مسئول هستى و تا آن اندازه اى كه مىتوانى بايد جلوى انحرافاتشان را بگيرى و به مسائل اسلامى آگاهشان كنى ، يعنى وادارشان كنى به انجام واجبات الهى و انجام دستورات اسلامى و پرهيز از گناهان كه اين دستور خداست .\r\nبرگزيدن انبيا از بين بشر\r\n« وَاصْطَفَى سُبْحَانَهُ مِنْ وَلَدِهِ أَنْبِيَاءَ »\r\n( و خداوند از اولاد آدم پيامبرانى را برگزيد . )\r\n« انبياء » جمع « نبىّ » و از مادّه « نبأ » است كه به معنى خبر آمده ، پيامبران يعنى خبربياران همان ترجمه انبياء است . طبق روايات رسيده خدا صد و بيست و چهار هزار پيامبر از زمان حضرت آدم تا حضرت خاتم الانبياء ( صلى الله عليه وآله و سلم ) براى بشر فرستاد .\r\n« اَخَذَ عَلَى الْوَحْىِ مِيثَاقَهُمْ »\r\n( خداوند بر وحى از پيامبران ميثاق گرفت . )\r\n\r\n","description":"","footnote":"\r\n1 - سوره تحريم ، آيه 6\r\n","page_name":" 414 ","page_number":414},
  {"content":"\r\n\r\nاز پيامبران عهد و پيمان گرفت كه آنچه به آنها وحى مىشود به بشر القا كنند ، و راجع به پيغمبراكرم ( صلى الله عليه وآله و سلم ) قرآن مىفرمايد : ( و ما ينطق عن الهوى ، ان هو الاّ وحى يوحى ) ( 1 ) پيغمبراكرم ( صلى الله عليه وآله و سلم ) از هواى نفس هيچ وقت حرف نمىزند و آنچه مىگويد وحى است از طرف خدا .\r\nالبته مقصود اين است كه آنچه را كه پيامبر از طرف خدا مىگويد وحى است ; نه اين كه اگر پيغمبر ( صلى الله عليه وآله و سلم ) به عايشه فرمود آن آب را به من بده بخورم ، اين هم مثلا وحى باشد ، گرچه به يك نظر همين را هم مىشود رنگ وحى بدهيم ، براى اين كه پيامبران هم گفتارشان براى ما حجّت است هم عمل و كردارشان ، اگر يك عملى را پيامبر يا امام انجام داد ما مىفهميم كه انجام دادن اين عمل براى ما جايز است و نفس عمل آنها براى ما حجّت است ; و اين كه ما مىگوييم فقه ما مبنى بر كتاب و سنّت است ، سنّت يعنى روش پيغمبر ( صلى الله عليه وآله و سلم ) .\r\nاقسام سنّت\r\nسنّت بر سه قسم است : يكى گفتار پيغمبر ( صلى الله عليه وآله و سلم ) و ديگرى كردار و عمل آن حضرت و سوّم هم تقرير معصوم ; كردار پيامبر به اين صورت كه اگر در ليوان آب خورد ما از اينجا مىفهميم آب خوردن در ليوان جايز است ، قرآن هم مىفرمايد : ( لقد كان لكم فى رسول اللّه اسوة حسنة ) ( 2 ) بى گمان براى شما در اقتدا به رسول خدا ( صلى الله عليه وآله و سلم ) سرمشقى نيكوست ; يعنى شما در عمل مىتوانيد به پيغمبر ( صلى الله عليه وآله و سلم ) تأسّى و اقتدا كنيد .\r\nسوّمين قسم سنّت هم تقرير معصوم است ; يعنى اگر عملى در مقابل پيامبر انجام شد و جلوگيرى نكرد دلالت دارد بر اين كه چنين عملى صحيح است ;\r\n\r\n","description":"","footnote":"\r\n1 - سوره نجم ، آيات 3 و 4\r\n2 - سوره احزاب ، آيه 21\r\n","page_name":" 415 ","page_number":415},
  {"content":"\r\n\r\nبراى اين كه اگر كار ناشايست در مقابل پيامبر انجام بشود بايستى جلوى آن را بگيرد و اين نگرفتن خود به منزله امضاست و به آن مىگويند تقرير معصوم كه به معناى امضا كردن عمل است . پس سنّت پيغمبر عبارت از قول پيغمبر و فعل پيغمبر و تقرير پيغمبر است ، و ما شيعيان اماميه همانطور كه سنّت پيغمبر را حجّت مىدانيم سنّت دوازده امام را هم حجّت مىدانيم ، ما چون دوازده امام را معصوم مىدانيم گفتار و كردار و تقريرشان براى ما حجّت است .\r\nدر اينجا لازم به تذكّر است كه اساس فقه ما كتاب و سنّت است ، بنابراين به يك حساب به همه كارهاى پيغمبراكرم ( صلى الله عليه وآله و سلم ) مىشود رنگ وحى زد ، ( 1 ) اما آنچه كه مستقيماً وحى است آن است كه پيغمبراكرم ( صلى الله عليه وآله و سلم ) بگويد : خدا چنين گفته است . و بعد خداوند در تعريف از او فرموده : ( ما ينطق عن الهوى ) هيچ وقت از هواى نفس حرف نمىزند و هرچه مىگويد مستند به خداست ، يعنى به استناد به خدا و اين كه از طرف خدا به او نازل شده مىگويد .\r\nرسول و نبىّ\r\n« وَعَلَى تَبْلِيغِ الرِّسَالَةِ اَمانَتَهُمْ »\r\n( و از آنها پيمان گرفت تا رسالت خود را به مردم برسانند . )\r\nاين امانت را خداوند به عهده شان گذاشته ، و از آنها اين پيمان را گرفته است كه رسالت خودشان را به مردم برسانند .\r\nرسالت معنايش فرستادگى است ، فرق رسول با نبىّ اين است كه نبىّ يعنى آن\r\n\r\n","description":"","footnote":"\r\n1 - ظاهراً بين « وحى » و « قرآن » عموم و خصوص مطلق است ، يعنى هر آنچه « قرآن » است « وحى » مىباشد ، ولى لازم نيست هر آنچه « وحى » است « قرآن » باشد ، زيرا ممكن است امورى به پيامبراكرم ( صلى الله عليه وآله و سلم ) وحى شود ولى جزء قرآن و از مقوله آن كه قهراً ويژگى هايى دارد نباشد . تأويلات و تفسير قرآن و نيز احاديث قدسى ظاهراً از همين قسم است .\r\n","page_name":" 416 ","page_number":416},
  {"content":"\r\n\r\nكسى كه خبر مىآورد اما رسول يعنى آن كسى كه از طرف خداى تبارك و تعالى فرستاده شده ; و از بعضى روايات استفاده مىشود پيامبرانى كه كتاب داشته باشند به آنها مىگويند رسول ، رسول اخص از نبىّ است ، چنان كه بسيارى از انبيا در خواب به آنها وحى مىشده و يك دسته مطالبى به آنها الهام مىشد ، يا اگر در بيدارى هم بودند ديگر كتاب نداشتند بلكه مبلّغ كتابهاى سابق بودند ، ولى رسول به آنهايى مىگويند كه كتاب هم داشته اند .\r\nالبته فرق بين نبىّ و رسول خودش يك بحث مفصّلى دارد و در اين رابطه روايات زيادى هم داريم ، ( 1 ) ولى فعلا فرصت بررسى و حتى اشاره به آنها هم نيست . پس خداوند اخذ كرده است بر وحى پيمان پيامبران را ، و بر تبليغ رسالت امانت آنها را ; يعنى اين امانتى است نزد پيامبران كه وحى خداوند را به مردم برسانند و در آن كوتاهى نكنند .\r\nپيامبران تقيه نمىكنند\r\nهمانطور كه مىدانيم پيامبران آن همه صدمات را متحمل مىشدند و چقدر تحت فشار بودند براى اين كه با آنها مبارزه مىكردند ، و در شيوه پيامبران تقيه نيست ، پيامبر هيچ تقيه نبايد بكند و حرف حق را بايد بزند ولو با هرچه مواجه شود ، و لذا بسيارى از پيامبران را شهيد كردند و با اين همه دست از حرف خودشان برنداشتند ، چون خدا از پيامبران پيمان گرفت كه حافظ وحى باشند و مطالب وحى را به مردم برسانند .\r\n« لَمَّا بَدَّلَ اَكْثَرُ خَلْقِهِ عَهْدَ اللَّهِ اِلَيْهِمْ »\r\n( وقتى كه بيشتر خلق خدا پيمان و عهدى را كه خداوند با آنها داشت تبديل كردند . )\r\nخداوند از همه مردم پيمان گرفته بود كه دنبال حق باشند و خداپرست و موحّد\r\n\r\n","description":"","footnote":"\r\n1 - كافى ، ج 1 ، ص 176 ; منهاج البراعة ، ج 2 ، ص 153 ; و بحارالانوار ، ج 11 ، ص 54\r\n","page_name":" 417 ","page_number":417},
  {"content":"\r\nباشند و دستورات خدا را عمل كنند ; امّا چون مردم اين پيمان خدايى را زمين زدند ، تابع شيطان شدند و از حق منحرف گشتند ، لذا لازم شد كه پيامبران بيايند و مردم را به راه حق وا دارند .\r\nالبته در اينجا اين بحث وارد مىشود كه اين پيمانى كه خداى تبارك و تعالى از مردم گرفته كه خداپرست و موحّد باشند و كج نروند و از آن طرف هم پيمانى را كه خداى تبارك و تعالى از پيامبران گرفته كه وحى را به مردم برسانند و رابط بين خدا و مردم باشند ، اين پيمان چه وقت بود ؟ آيا يك عالم ديگرى داشتيم قبل از اين عالم كه در آن عالم خدا از ما پيمان گرفته و ما چون آن پيمان خدايى و عهد خدايى را زير پا گذاشتيم پيامبران را فرستاده ، يا جاى عهد و پيمان همين عالم بوده ؟\r\nاين مسأله اى است كه از آن تعبير مىكنند به « عالم ذَرّ » . در مورد « عالم ذَرّ » رواياتى وجود دارد ، و ظاهرشان شايد اين باشد كه يك عالم قبل از اين عالم بوده كه آن عالم عهد و پيمان بوده است . ( 1 ) ببينيم يك چنين عالمى داشته ايم و اصلاً نحوه آن عالم چگونه بوده ؟ اين خودش يك بحث عميقى است كه خداوند در قرآن شريف سوره اعراف اين مطلب را ذكر فرموده است : ( و اذ اخذ ربّك من بنى آدم من ظهورهم ذرّيّتهم و اشهدهم على انفسهم الست بربّكم قالوا بلى ) ( 2 ) . چون اين خودش داستان مفصّلى است احتياج به يك وقت بيشترى دارد ، مىگذاريم براى درس آينده .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - تفسير نور الثقلين ، ج 2 ، ص 92 به بعد ذيل سوره اعراف ، آيه 172 ، تعدادى از اين روايات را جمع آورى كرده است .\r\n2 - سوره اعراف ، آيه 172\r\n","page_name":" 418 ","page_number":418},
  {"content":"\r\n\r\nخطبه 1\r\n( درس 24 )\r\nرسالت انبيا\r\nاحتياج انسان به پيامبران\r\nچگونگى پيمان الهى از بشر در عالم ذرّ\r\nتأييدى از نظر سيّد مرتضى\r\n","description":"","footnote":"","page_name":" 419 ","page_number":419},
  {"content":"\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nبسم الله الرحمن الرحيم\r\n« فَجَهِلُوا حَقَّهُ ، وَاتَّخَذُوا الاَْنْدَادَ مَعَهُ ، وَاجْتَالَتْهُمُ الشَّيَاطِينُ عَنْ مَعْرِفَتِهِ ، وَاقْتَطَعَتْهُمْ عَنْ عِبَادَتِهِ ، فَبَعَثَ فِيهِمْ رُسُلَهُ »\r\nحضرت اميرالمؤمنين ( عليه السلام ) بعد از آن كه خلقت حضرت آدم و رانده شدن او از بهشت به واسطه وسوسه شيطان را بيان كردند مىفرمايد :\r\nرسالت انبيا\r\n« وَاصْطَفَى سُبْحَانَهُ مِنْ وَلَدِه اَنْبِيَاءَ »\r\n( و خداى تبارك و تعالى از اولاد آدم پيامبرانى را برگزيد . )\r\n« نبىّ » اصلش « نبيئ » بر وزن فعيل بوده يعنى آورنده خبر .\r\n« اَخَذَ عَلَى الْوَحْىِ مِيثَاقَهُمْ ، وَعَلَى تَبْلِيغِ الرِّسَالَةِ اَمَانَتَهُمْ »\r\n( خداوند از پيامبران پيمان گرفت كه آنچه را بر ايشان وحى مىكند به بندگان خدا برسانند . )\r\nدر حقيقت رسالت امانتى است كه خداوند متعال نزد پيامبران گذاشته است .\r\nرسول به معنى فرستاده است و اينجا اختلاف است كه فرق بين رسول و نبىّ چيست ؟ معمولا مىگويند نسبت بين آنها عام و خاص مطلق است ، يعنى\r\n","description":"","footnote":"","page_name":" 421 ","page_number":421},
  {"content":"\r\n\r\n124 هزار پيامبر همه نبىّ هستند ولى فقط بعضى از آنها رسول هستند ، رسول معمولا به پيامبرانى مىگويند كه داراى كتاب هستند ، و بعضى گفته اند انبيا پيامبرانى هستند كه از طرف خدا خبر مىآورند ، خواه در خواب به آنها الهام شود يا در بيدارى به آنها وحى شود ، ولى رسول كسى است كه در بيدارى به وسيله جبرئيل و ملائكه وحى به او وحى مىشود ، و انبيايى كه در خواب به آنها الهام مىشود رسول ناميده نمىشوند .\r\nپس به هرحال يك دسته خاصى از پيامبران رسول نام دارند - يا آنهايى كه داراى كتابند ، يا آنهايى كه در بيدارى به آنها وحى مىشود - همه آنهايى كه رسولند نبىّ هم هستند ، ولى همه آنهايى كه نبىّ هستند رسول نيستند .\r\nاحتياج انسان به پيامبران\r\nعلّت انتخاب پيامبران از جانب خدا براى مردم را حضرت على ( عليه السلام ) چنين مىفرمايند :\r\n1 - « لَمَّا بَدَّلَ اَكْثَرُ خَلْقِهِ عَهْدَ اللّهِ اِلَيْهِمْ »\r\n( زمانى كه اكثر خلق خدا آن پيمانى را كه پروردگار با آنها بسته بود عوض كردند و از آن تخلّف نمودند )\r\nخداوند براى اين كه به آنها تذكّر دهد و آنها را بيدار كند پيامبران را فرستاد .\r\n2 - « فَجَهِلُوا حَقَّهُ »\r\n( پس به حق خدا جاهل شدند )\r\nو حقوقى را كه خدا بر مردم دارد مانند حق خالقيت و ربوبيت فراموش كردند .\r\n3 - « وَاتَّخَذُوا الاَْنْدَادَ مَعَهُ »\r\n( و برابر او همتايانى گرفتند )\r\n« انداد » جمع « نِدّ » به معنى مثل است ; مردم در مقابل خدا كسانى را قرار دادند و\r\n","description":"","footnote":"","page_name":" 422 ","page_number":422},
  {"content":"\r\n\r\nآنان را همانند خدا شمردند .\r\n4 - « وَاجْتَالَتْهُمُ الشَّيَاطِينُ عَنْ مَعْرِفَتِهِ »\r\n( و جولان ( تغيير ) دادند شياطين مردم را از معرفت خدا )\r\nيعنى از آن معرفت و شناسايى كه بايد از خدا داشته باشند ، به وسيله شياطين باز داشته شدند .\r\n5 - « وَاقْتَطَعَتْهُمْ عَنْ عِبَادَتِهِ »\r\n( و پيوندشان را با پرستش خدا بريدند )\r\nشياطين مردم را از پرستش خداوند قطع كردند و به گمراهى كشاندند .\r\n« فَبَعَثَ فِيهِمْ رُسُلَهُ »\r\n( پس خدا در ميان مردم پيامبرانى فرستاد . )\r\nوقتى كه مردم عهد و پيمان با خدا را زير پا گذاشتند ، خدا براى آگاهى مردم پيامبرانى را فرستاد .\r\nچگونگى پيمان الهى از بشر در عالم ذرّ\r\nدر اين خطبه حضرت اميرالمؤمنين ( عليه السلام ) تصريح كردند كه بشر با خداوند متعال عهد و پيمانى بسته و بعد آن را تغيير داده است ، كه در نتيجه احتياج به پيامبران براى آگاهى مردم بوده است .\r\nدر اينجا روايات زيادى است ، و بعضى گفته اند روايات متواتر است كه عالمى وجود داشته كه در آن عالم خداى تبارك و تعالى با همه مردم عهد و پيمان بسته و مردم در آن عالم به معرفت و توحيد خدا اقرار كرده و بعد اين را فراموش نموده اند ، كه گاهى از آن عالم تعبير به « عالم ذَرّ » شده است .\r\n« ذرّ » يعنى مورچه ، و مقصود اين است كه - بنابر اين نظريه - تمام انسانها قبل از آمدن به اين عالم در عالم ديگرى به صورت خيلى ريز مثل مورچه موجود شده اند .\r\n","description":"","footnote":"","page_name":" 423 ","page_number":423},
  {"content":"\r\nپيش از بررسى عالم ذرّ آيه شريفه قرآن را بررسى مىكنيم كه مىفرمايد : ( و اذ اخذ ربّك من بنى آدم من ظهورهم ذرّيّتهم ) و به ياد بياور اى پيامبر هنگامى را كه گرفت پروردگار تو از فرزندان آدم از پشتشان فرزندانشان را .\r\n« اذ » و « اذا » هر دو ظرف زمانند ، منتها « اذ » براى گذشته است و « اذا » براى آينده ; ظاهر اين آيه طبق كلمه « اذ » اين است كه در زمان گذشته اى پروردگار فرزندان آدم را از پشتشان بيرون آورد .\r\n( و اشهدهم على انفسهم الست بربّكم قالوا بلى شهدنا ) و آنها را گواه گرفت بر خودشان كه آيا من پروردگار شما نيستم و آنها گفتند آرى گواهى مىدهيم به اين كه تو پروردگار ما هستى .\r\nدر حقيقت آنچه را خدا از بنى آدم گواهى گرفت همان وابستگى و مخلوقيت آنان نسبت به خداى متعال بود : ( ان تقولوا يوم القيمة انّا كنّا عن هذا غافلين ) تا مبادا روز قيامت بگوييد كه ما غافل بوديم .\r\nظاهر آيه اين است كه خداوند از همه گواهى گرفت و همه اقرار به ربوبيت خداى تبارك و تعالى كردند ، و اگر اين عهد و پيمان را خدا از انسان نمىگرفت روز قيامت مىگفتند : خدايا ما غفلت داشتيم ، و اگر خدا از يك دسته خاصى - مثلا پدران و مادران اوّليه - گواه به ربوبيت خودش گرفته باشد ، حجّت بر گذشتگان تمام است اما اولاد آنان مىتوانند بگويند خدايا ما خبر نداشتيم ، پدران ما مشرك بودند ما هم از آنها پيروى كرديم ، اين است كه بعد از آن آيه مىفرمايد : ( او تقولوا انّما اشرك آباؤنا من قبل و كنّا ذرّيّة من بعدهم افتهلكنا بما فعل المبطلون ) ( 1 ) يا اين كه بگوييد پدران ما مشرك بودند و ما هم فرزندان آنها بوديم ، خدايا ما را هلاك مىكنى به خاطر كارى كه اجداد باطل انديشمان كردند ؟\r\n\r\n","description":"","footnote":"\r\n1 - سوره اعراف ، آيات 172 و 173\r\n","page_name":" 424 ","page_number":424},
  {"content":"\r\nدر اين مورد سه صورت فرض مىشود : يا خدا از همه آنها عهد و پيمان مىگيرد ، چنانچه مفاد اين آيه است ، بنابراين بر همه آنها حجّت تمام است . صورت دوّم اين كه خداوند از هيچ كدام عهد و پيمان نگرفته باشد كه مىگويند ما غافل بوديم . و در آخر اين كه اگر از پدران عهد و پيمان گرفته باشد و از فرزندان آنها عهد و پيمان نگرفته باشد ، حجّت خدا بر پدران تمام است ولى فرزندان آنها مىتوانند بگويند ما از پدران خود تقليد كرديم .\r\nظاهر آيه اين است كه خداوند از پشت بنى آدم ذرّيّه او را جدا كرد و عهد و پيمانى به ربوبيت خود از آنها گرفت و همه هم اقرار كردند ، و ظاهر يك دسته از روايات هم اين است كه وقتى خداوند آدم را خلق كرد تمام اولاد آدم تا روز قيامت را به صورت خيلى ريز مثل مورچگان از پشت او جدا كرد ، در نتيجه نمىشود گفت آنها را در عرض هم جدا كرد ، براى اين كه فرزند آدم در پشت او و فرزند فرزند او در پشت پدر خود است ، نتيجه اين مىشود كه چند ذرّه از پشت آدم جدا شده باشد كه اينها عبارت از اولاد بلاواسطه آدمند ، بعد از آن ذرّات ذرّاتى ديگر جدا شده باشند كه اينها نوه هاى آدم هستند ، و به اين ترتيب ميلياردها ذرّه از پشت آدم جدا شده باشند ، آن وقت خداوند به اولاد آدم خطاب كرد و فرمود : ( اَلَسْتُ بربّكم ) آيا من پروردگار شما نيستم ؟ آنها گفتند بلى ، خداوند متعال گفت : اين كه از شما اقرار مىگيرم براى اين است كه روز قيامت نگوييد ما خبر نداشتيم و غافل بوديم .\r\nبسيارى اين قول را قبول كرده و به ظاهر اين روايات عمل كرده اند ، ولى اين قول مورد اشكال واقع شده است و بسيارى از بزرگان و از جمله سيّد مرتضى ( رحمه الله ) در كتاب « غُرر و دُرر » در تفسير آيه ذرّ مىفرمايد : اين احتمال به نظر ما درست نيست ، بعضى كه بصيرت ندارند گمان كردند كه تأويل اين آيه اين است كه خدا ذرّه هايى را از پشت آدم بيرون آورد و از آنها به معرفت خود اقرار گرفت و بعد آنها را برگرداند به پشت آدم ، اوّلاً گفته آقايان خلاف ظاهر قرآن است زيرا خدا مىفرمايد :\r\n","description":"","footnote":"","page_name":" 425 ","page_number":425},
  {"content":"\r\n\r\n( من بنى آدم من ظهورهم ذرّيّتهم ) و نمىگويد : « من آدم من ظهره ذرّيّته » ; و ثانياً آيا اين ذرّه ها عقل و فهم هم داشتند ؟ كه در اين صورت همه آنان انسان بودند همانطور كه حالا انسانها عقل و فهم و شعور دارند ، يا يك مادّه بدون عقل و شعور و درك بوده اند ؟ اگر چنين باشد پس نمىشود از آنها اقرار به توحيد گرفت ، و اگر عقل و فهم و شعور داشتند اصولا علّت گرفتن پيمان اين بود كه بعداً انسانها نگويند ما غافل بوديم ، پس بايد عقل و فهم و شعور انسانها تا به حال مانده باشد طورى كه بچه هم وقتى به دنيا مىآيد همان عقل و فهم و شعور را داشته باشد و در بزرگى هم همان پيمان را به ياد داشته باشد ، در صورتى كه مىدانيم اين طور نيست ، و اگر بگوييم كه مدّتها طول كشيده و اين پيمان از ياد انسانها رفته است ، پس گرفتن پيمان نتيجه ندارد ، براى اين كه خداوند متعال پيمان گرفت كه روز قيامت انسان نگويد من غافل بودم . ( 1 )\r\nتأييدى از نظر سيّد مرتضى\r\nدر تأييد كلام سيّد مرتضى ما عرض مىكنيم كه اگر چنين چيزى بگوييم معنايش اين است كه اصلا انسانها همان ذرّات بوده اند و آنها همين الآن هم بايد در ما باشند و آن ذرّه عقل و شعور و ادراك هم داشته باشد ، در صورتى كه ما مىدانيم چيزى كه سبب درك انسان و در انسان داراى شعور است نفس مجرّد انسان است ، و مخصوصاً به نظر صدرالمتألهين اصلا نفس انسان كه داراى عقل و شعور و ادراك است از حركت جوهرى مادّه حاصل مىشود و نفس محصول عالى همين مادّه است و لذا بچه در شكم مادر عقل و ادراك ندارد ، اوّل حواسّ ظاهرى در او پيدا مىشود و بعد حواسّ باطنى و بتدريج مىرسد به مرحله تجرّد كه آن موقع داراى عقل مىشود ، و ادراك و حركت كار نفس است كه محصول مادّه مىباشد و\r\n\r\n","description":"","footnote":"\r\n1 - الميزان ، ج 8 ، ص 311 ; غرر و درر سيّد مرتضى ، ص 13 ; و منهاج البراعة ، ج 2 ، ص 145 و . . .\r\n","page_name":" 426 ","page_number":426},
  {"content":"\r\nتا هنگامى كه مادّه تكامل پيدا نكند ، از طرف خداوند متعال عقل و تميز به آن داده نمىشود ، و قبل از رسيدن به مرحله تجرّد و تكامل امكان ندارد داراى شعور و ادراك گردد ، و انسان شدن انسان به همان شعور و عقل است و قبل از آن نمىشود مورد خطاب و عهد و پيمان قرار گيرد ، ما تا انسان كامل نشديم معنا ندارد كه از ما عهد و پيمان بگيرند ، قرآن مىفرمايد : ( حتّى اذا بلغ اشدّه و بلغ اربعين سنة ) ( 1 ) وقتى انسان به چهل سالگى و به رشد خود مىرسد .\r\nپس در اين مورد چه بگوييم ؟\r\nايشان فرمودند : مراد از آن عهد و پيمانى كه خداوند گرفت عهد و پيمانى است كه در ذات و فطرت و خميره وجود انسان گذاشته شده است ، كه در روايات هم داريم : « كلّ مولود يولد على الفطرة » ( 2 ) مردم را خداوند با فطرت الهى خلق نمود ; يعنى اصلا خلقت انسان طورى است كه در خميره ذاتش توجّه به عالم ديگرى هست . هر يك از ما هر اندازه خودبين و متكبّر باشيم وقتى در خود فرو مىرويم درمى يابيم كه وابسته به جايى هستيم و احتياج درونى خودمان را مىيابيم ، و لذا از حوادث و ناملايماتى كه پيش مىآيد وحشت داريم .\r\nاگر ما خودمان را مستقل و بى نياز مىيافتيم در تلاش نبوديم كه براى آينده كار كنيم ، ما در مقابل حوادث خواهى نخواهى تسليم هستيم ، معلوم مىشود ما احتياج خودمان را و اين كه از جايى سرچشمه مىگيريم مىيابيم ، فقر و احتياج در ذاتمان سرشته شده است ، آيه شريفه قرآن مىفرمايد : ( يا ايّها النّاس انتم الفقراء الى اللّه و اللّه هو الغنىّ الحميد ) ( 3 ) اى مردم شما به خدا محتاج هستيد و خدا بى نياز از ستايش مىباشد .\r\n\r\n","description":"","footnote":"\r\n1 - سوره احقاف ، آيه 15\r\n2 - بحارالانوار ، ج 3 ، باب 11 ، ص 281\r\n3 - سوره فاطر ، آيه 15\r\n","page_name":" 427 ","page_number":427},
  {"content":"\r\nپس منظور از اين آيه اين نيست كه عالم ذرّ به صورت مورچگان وجود داشته ، بلكه اين همان خلقتى است كه الآن در نظام وجود هست كه هر يك از ما از پشت پدرمان در اين عالم مىآييم و از همان اوّل احساس مىكنيم كه احتياج داريم .\r\nمراد از ( اشهدهم على انفسهم ) خدا از آنان شهادت گرفت بر عليه خودشان ، شهادت تكوينى است ; يعنى در عالم تكوين خداى تبارك و تعالى در ذات شما سرشته است اين معنا را كه خودتان روى پاى خود نيستيد و احتياج به غير داريد ، لذا مىگويد : ( الست بربّكم ) ، « ربّ » يعنى مربّى ، آيا من پروردگار و ربّ شما نيستم ؟\r\nپدر و مادر مىيابند كه براى به دست آوردن يا نياوردن فرزند مطلوب خود نقش چندانى ندارند ، خود فرزند هم همين احساس را مىكند ، پس همگى مىيابيم كه به غير احتياج داريم ، و لذا در تلاشيم كه آينده خود را تأمين كنيم و وحشت داريم نسبت به آن كه مبادا حوادث بر خلاف ميلمان باشد ، و اگر روى پاى خودمان بوديم و به غير نياز نداشتيم ترس و وحشتى از آينده نداشتيم ، و همين طور كه اصل وجودمان وابسته به غير است در تربيت و رشد و كامل شدن نيز احتياج به مربّى داريم كه ما را تربيت كند .\r\nعلّت اين كه خداوند اين فطرت را در انسان قرار داد اين بود كه روز قيامت نگوييد خدايا من توجّه به اين نداشتم ; و اقرار ما به اين كه احتياج و ارتباط با خدا داريم لازم نيست با زبان باشد ، چنانچه سؤال خدا نيز با زبان نبوده است . اين كنايه از همان فطرتى است كه در انسان وجود دارد .\r\nدر حقيقت « كلام خدا » همان خلقت ماست با چنين فطرتى ، و « سخن ما » نيز همان يافتن فطرى ما و احساسى است كه در ضمير ذات ما وجود دارد ، همانطور كه خدا در قرآن مىفرمايد : ( ثمّ استوى الى السّماء و هى دخان فقال لها و للارض ائتيا طوعاً او كرهاً قالتا اتينا طائعين ) ( 1 ) خداوند به آسمان پرداخت در حالى كه به\r\n\r\n","description":"","footnote":"\r\n1 - سوره فصّلت ، آيه 11\r\n","page_name":" 428 ","page_number":428},
  {"content":"\r\nصورت دود بود ، و بعد به آسمان و زمين گفت بياييد به اطاعت يا به كراهت ، گفتند : آمديم در حال اطاعت ; در صورتى كه مىدانيم آسمانها و زمين طبعاً مطيع خدا هستند و اين گفته خدا و آسمان و زمين با زبان نيست بلكه كنايه از خلقت آنهاست كه جورى است كه آسمان و زمين طبعاً تسليم قدرت خدا هستند ، حديثى داريم كه مىفرمايد : « انّما كلامه سبحانه فعل منه انشأه » ( 1 ) كلام خدا همان كار خداست .\r\nو نظير اين معنى در بعضى گفته ها خطاب به خداوند آمده : « جوارحى تشهد بنعمتك » يعنى خدايا جوارح و اعضاى من شهادت مىدهند به نعمت هاى تو « و حالى معترف باحسانك » و حالت من اعتراف به احسان تو دارد . مقصود اين نيست كه اعضاء و جوارح و حالت انسان با زبان معمولى سخن مىگويند ، بلكه اين تعبيرات زبان حال و اقرار به احتياج است ، و لازمه اقرار به احتياج اقرار به محتاجٌ اليه هم هست ; اگر ما اقرار به لازم كرديم اين اقرار در حقيقت اقرار به ملزوم هم هست ; مثلاً اگر من گفتم آتش آوردم ، پس اقرار كرده ام كه حرارت هم آورده ام . ما كه اقرار به احتياج داريم ، قهراً اقرار داريم به محتاجٌ اليه كه حق تعالى است .\r\nخلاصه فرمايش سيّد مرتضى اين است كه اين آيه و روايات كه دلالت بر گرفتن عهد در « عالم ذرّ » مىكنند به اصطلاح به زبان سمبليك است ، و مىخواهد بفهماند كه نحوه خلقت انسانها طورى است كه اقرار به احتياج به خدا و اقرار و اعتراف به يك خداى حكيم خالق و رزاق و . . . در فطرت آنها نهفته است ، و چون فطرت آنها چنين شهادتى مىدهد ، روز قيامت نمىتوانند بگويند خدايا ما از تو و صفات تو غفلت داشتيم .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - نهج البلاغه عبده ، ج 2 ، ص 146 ، خطبه 184\r\n","page_name":" 429 ","page_number":429},
  {"content":"\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nخطبه 1\r\n( درس 25 )\r\nاشكال سيّد مرتضى\r\nنظر فلاسفه در مورد « عالم ذرّ »\r\nعوالم سه گانه جبروت ، ملكوت و ناسوت\r\nعالم مثال در قوس نزول و صعود\r\nپيامبران و ميثاق فطرت\r\nپيامبران و اتمام حجّت\r\nهماهنگى شرع و عقل\r\nدليل ديگر بعثت\r\nنشانه هاى قدرت\r\n","description":"","footnote":"","page_name":" 431 ","page_number":431},
  {"content":"\r\n\r\n","description":"","footnote":"","page_name":" 432 ","page_number":432},
  {"content":"\r\nبسم الله الرحمن الرحيم\r\n« وَوَاتَرَ إلَيْهِمْ اَنْبِيَائَهُ لِيَسْتَأْدُوهُمْ ميِثَاقَ فِطْرَتِهِ ، وَيُذَكِّرُوهُمْ مَنْسِىَّ نِعْمَتِهِ ، وَيَحْتَجُّوا عَلَيْهِمْ بِالتَّبْلِيغِ ، وَيُثِيرُوا لَهُمْ دَفَائِنَ الْعُقُولِ ، وَيُرُوهُمُ الْآيَاتِ الْمُقَدَّرَةَ : مِنْ سَقْف فَوْقَهُمْ مَرْفُوع ، وَمِهَاد تَحْتَهُمْ مَوْضُوع ، وَمَعَايِشَ تُحْيِيهِمْ ، وَآجَال تُفْنِيهِمْ ، وَاَوْصَاب تُهْرِمُهُمْ ، وَأَحْدَاث تَتَابَعُ عَلَيْهِمْ »\r\nدر درس گذشته گفتيم كه طبق بسيارى از روايات كه شايد متواتر هم باشد ، خداوند متعال اجمالاً در يك عالمى از همه انسانها به معرفت خودش عهد و پيمان گرفته است ، و بلكه در بعضى از روايات است كه علاوه بر معرفت خدا ، بر اقرار به نبوّت پيغمبر ( صلى الله عليه وآله و سلم ) و حتى امامت ائمه ( عليهم السلام ) عهد و پيمان گرفته شده است .\r\nراجع به اين جهت بعضى گفته اند كه ما يك عالم مادّى قبل از اين عالم داشته ايم كه همه انسانها در آن عالم به صورت مورچگان خلق شدند ، به اين شكل كه از پشت آدم بيرون آمده و مخاطب شدند و اين حقايق به آنها القا شده و آنها هم اقرار كردند و به پشت حضرت آدم برگشتند و هر كدام از آنان در زمان خودشان به دنيا مىآيند ، و اسم آن عالم را « عالم ذرّ » گفته اند ، و آيه شريفه : ( و اذ اخذ ربّك من بنى آدم من\r\n","description":"","footnote":"","page_name":" 433 ","page_number":433},
  {"content":"\r\n\r\nظهورهم ذرّيّتهم و اشهدهم على انفسهم الست بربّكم قالوا بلى ) ( 1 ) را بر همين معنا حمل كرده اند .\r\nاشكال سيّد مرتضى\r\nولى بعضى از بزرگان كه در رأسشان سيّد مرتضى علم الهدى ( رحمه الله ) است در كتاب « غُرر و دُرر » ( 2 ) وجود چنين عالمى را به اين نحو كه انسانها به صورت مورچگان به نحو تفصيل موجود شده باشند و چنين استشهادى از طرف خداى تبارك و تعالى شده باشد منكر شده و مىفرمايد : اين آيه شريفه مربوط به خلقت انسانها در همين عالم است به همين نحو كه الآن وجود دارد ، و اين اقرار گرفتن خداوند متعال كه در جمله ( الست بربّكم ) آمده و اعتراف مردم به ( بلى ) در لفظ نيست .\r\nخداوند كلامش همان فعلش است ، همين كه خدا خلقت ما را جورى قرار داد كه در فطرتمان احتياج به يك مبدئى را احساس مىكنيم ، همين معنا اشهاد خداوند است ; و اقرار ما همان فطرت ماست و فطرت ما در حقيقت زبان حال ماست و چون ما اقرار به احتياج خودمان داريم لازمه اقرار به احتياج ، اقرار به محتاجٌ اليه است ; چون احتياج ارتباط بين محتاج و محتاجٌ اليه است ، در حقيقت اقرار به لازم اقرار به ملزوم است .\r\nاشكالى كه ايشان دارند اين است : اين كه شما مىگوييد در عالم ذرّ افراد به صورت مورچگان بودند از دو صورت خارج نيست : يا در آن حال عالم و عاقل بودند يا نبودند ، اگر در عالم ذرّ كه به صورت مورچگان آنها را در آوردند فهم و شعور و ادراك داشتند پس انسان بودند ، اينجا مىگوييم آن اقرار و اعتراف وقتى به درد مىخورد كه آن را فراموش نكنند و ما آن را فراموش كرديم ، در اين صورت اين\r\n\r\n","description":"","footnote":"\r\n1 - سوره اعراف ، آيه 172\r\n2 - غرر و درر ، ص 13\r\n","page_name":" 434 ","page_number":434},
  {"content":"\r\n\r\n\r\nعهد و پيمان و اقرار چيز لغوى مىشود ; براى اين كه شما مىخواستيد اقرار بگيريد كه ما غفلت نكنيم ، وقتى كه ما آن پيمان را فراموش كرديم خدا ديگر نمىتواند بگويد حجّت من بر شما تمام شده است . و اگر در آن حال شعور و ادراك نداشتيم ، معنا ندارد كه ما در آن وقت اقرار و اعتراف به معرفت خدا كرده باشيم ; ايشان اين آيه شريفه و اخبار وارده را در حقيقت سمبليك و رمزى گرفته اند .\r\nنظر فلاسفه در مورد « عالم ذرّ »\r\nدر اينجا بعضى از فلاسفه توجيه سوّمى دارند و مىگويند : اين كه بگوييم ما همه به صورت مورچگان بوديم و در عالم مادّه و طبيعت از ما اقرار گرفتند و دوباره ما را به پشت حضرت آدم برگرداندند صحيح نيست ، و از طرفى اين كه سيّد مرتضى مىگويد كه اينها سمبليك است اين را هم نمىتوانيم بپذيريم ; براى اين كه ظاهر آيه شريفه و روايات اين است كه در عالم ديگرى ، غير اين عالم تدريجى مادّى ، اين عهد و پيمان گرفته شده است ، از اين رو اينها عقيده دارند كه آن عالم عالم مثال است ; و مىدانيد كه برخى از فلاسفه قديم مىگفتند ما سه عالم داريم در طول يكديگر غير از ذات بارى تعالى .\r\nعوالم سه گانه جبروت ، ملكوت و ناسوت\r\n1 - عالم جبروت كه همان عالم عقول مجرّد محض است .\r\n2 - عالم ملكوت كه نازلتر از عالم جبروت است و همان عالم مثال مىباشد و افلاطون به « مُثُل معلّقه » يا « عالم خيال » تعبير مىكرد و مىگفت : موجودات اين عالم مادّى به شكل جزئى در آن عالم وجود دارند ; و گاهى نيز به « اشباح » تعبير مىكرد .\r\n3 - عالم ناسوت كه همين عالم مادّى دنيوى است .\r\nو هر يك از ما علاوه بر اين وجود مادّى كه در اين عالم داريم يك وجود مثالى در\r\n","description":"","footnote":"","page_name":" 435 ","page_number":435},
  {"content":"\r\n\r\nعالم ديگر داريم ، چنانچه نسبت به بعد از مرگ اين معنا مسلّم است كه ما پس از مرگ به عالم برزخ و از عالم برزخ به عالم قيامت مىرويم . عالم برزخ همان عالم مثال است و نمونه آن در اين عالم خواب است ، چيزهايى كه در خواب مشاهده مىشود و لذّتها يا ناراحتى هاى آن همگى وجود مثالى دارند ، موجودات عالم خواب جسم هستند و طول و عرض و عمق دارند ولى جسم مادّى نيستند و به آن تجرّد برزخى و مثالى گفته مىشود .\r\nپس هر يك از ما ، دو بدن دارد : يكى بدن مادّى و ديگرى مثالى ، كه در باطن بدن مادّى وجود دارد و همان است كه در خواب فعّال مىباشد و از بدن مادّى جدا مىشود .\r\nبنابراين همان گونه كه هر فردى در دنيا علاوه بر وجود مادّى يك وجود مثالى و برزخى دارد كه در خواب ظاهر مىشود ، قبل از اين كه در اين عالم موجود شود در يك عالم ديگرى يك وجود مثالى داشته است و به آن عالم ملكوت مىگويند و نمونه هاى عالم ناسوت در آن موجود است منتها قبل بودن آن نسبت به اين عالم طولى است - نظير قبل بودن علت نسبت به معلول - نه زمانى ، زيرا حركت و زمان در عالم مجردات تصور نمىشود ، و اين كه در قرآن آمده : ( و كذلك نرى ابراهيم ملكوت السّموات و الارض ) ( 1 ) و ما ملكوت آسمانها و زمين را به ابراهيم نشان مىداديم ، مقصود عالمى است كه صفحه تمام نماى اين عالم است و هرچه اينجا هست در آنجا منعكس است . ( 2 )\r\nعالم مثال در قوس نزول و صعود\r\nپس ما يك عالم مثال پيش از ناسوت داريم و يكى بعد از آن ، و در حقيقت هر دو\r\n\r\n","description":"","footnote":"\r\n1 - سوره انعام ، آيه 75\r\n2 - اسفار ، ج 3 ، ص 512\r\n","page_name":" 436 ","page_number":436},
  {"content":"\r\nيكى است و مقصود اين است كه وجود ما يك مرحله مادّى دارد و يك مرحله غير مادّى ، و پس از قطع علائق و روابط مادّى مرحله تجرّد و باطن آن ظهور پيدا مىكند كه نمونه آن خواب ديدن افراد است . و از اين دو عالم مثال به مثال در قوس نزول و مثال در قوس صعود تعبير مىكنند ، يعنى فيض الهى در قوس نزول در اثر تراوش از ذات حق تعالى اوّل به عالم جبروت رسيد و عقول مجرّد محض موجود شدند ، و سپس در مرحله متأخّر - البته تأخّر طولى و رتبه اى نه تأخّر زمانى يا مكانى - عالم ملكوت و مثال ، و سپس عالم ناسوت به وجود آمد ; بعد در قوس صعود ، مادّه در اثر تكامل به عالم ملكوت و از آنجا به عالم عقل و به مرحله فنا در ذات حق تعالى مىرسد .\r\nخداوند در آن عالم مثال با وجود مثالى ما عهد و پيمان بست ، و بعد هم كه از عالم ناسوت مادّه جدا مىشويم باز آن عالم مثال را داريم و به آنجا برمى گرديم . يعنى وجود مثالى ما يك نحو ظهورى در عالم مادّه پيدا مىكند و سپس مادّيت و ناسوت را رها مىكند و باز به عالم مثال يعنى عالم برزخ مىرود كه نمونه اش عالم خواب است .\r\nبه طور خلاصه فلاسفه معتقدند كه منظور از عالمى كه در آن از انسان عهد و پيمان گرفته شده است و از نظر رتبه وجودى پيش از اين عالم است عالم مثال است . و اين كه به آن « ذرّ » مىگويند ، مراد از ذرّ مورچه نيست بلكه ذرّ به حسب لغت به معنى متفرّق بودن است ، و چون ما در عالم مثال بر خلاف عالم مادّى ناسوت هر كدام يك وجود جدا داريم و در حقيقت در آنجا پراكنده ايم تعبير به ذرّ شده است ; همان گونه كه در عالم برزخ كه عالم مثال در قوس صعود است وجود هر كسى به شكل پراكنده و جدا از ديگرى است .\r\n","description":"","footnote":"","page_name":" 437 ","page_number":437},
  {"content":"\r\nبه هرحال سه نظر در مورد اين آيه و روايات وجود دارد كه ذكر شد ( 1 ) و فعلا كارى به درست و باطل بودن آن نداريم ، حال برمى گرديم و عبارت را مىخوانيم .\r\n« لَمَّا بَدَّلَ اَكْثَرُ خَلْقِهِ عَهْدَ اللَّهِ اِلَيْهِمْ »\r\n( وقتى كه بيشتر خلق خدا عهد و پيمانى را كه خدا با آنها داشت عوض كردند )\r\nاين عهد و پيمان همان است كه در آيه شريفه : ( الست بربّكم ) ذكر شده است .\r\n« فَجَهِلُوا حَقَّهُ »\r\n( پس حق خدا را كه به حسب فطرت در مىيابند فراموش كردند )\r\n« وَاتَّخَذُوا الاَْنْدَادَ مَعَهُ »\r\n( و براى خدا شريك هايى گرفتند )\r\n« وَاجْتَالَتْهُمُ الشَّيَاطِينُ عَنْ مَعْرِفَتِهِ »\r\n( و شيطانها مردم را از شناسايى خدا باز داشتند )\r\n« وَاقْتَطَعَتْهُمْ عَنْ عِبَادَتِهِ »\r\n( و از پرستش خدا آنان را جدا كردند )\r\nمثلا به جاى اين كه پرستش خدا را بكنند ، پرستش شرق و غرب را پيشه كردند .\r\n« فَبَعَثَ فِيهِمْ رُسُلَهُ »\r\n( پس خداوند برانگيخت در بين مردم فرستادگانش را . )\r\n« رسل » جمع « رسول » به معنى فرستاده است ، و معمولا به پيامبرانى مىگويند كه به آنان وحى مىشده و يا صاحب كتاب هستند . در اثر اين انحرافاتى كه در انسانها پيدا شد خدا فرستادگان خود را در بين مردم برانگيخت .\r\n« وَوَاتَرَ إلَيْهِمْ اَنْبِيَائَهُ »\r\n( و پى درپى پيامبران را بر ايشان فرستاد . )\r\n\r\n","description":"","footnote":"\r\n1 - تفصيل بيشتر را مىتوان در ذيل آيه 172 از سوره اعراف در الميزان ، ج 8 ، ص 308 ملاحظه كرد .\r\n","page_name":" 438 ","page_number":438},
  {"content":"\r\n\r\n« واتر » آيا به معنى پشت سر هم بودن است يا به معنى يك در ميان بودن ؟ بعضى مىگويند به معناى چيزى است كه يك در ميان باشد ، و لازم نيست پشت سر هم باشد ; وقتى كه يك پيامبرى مىآمد تا مدتى كه كتاب او بين مردم بود احتياج به اين كه پيامبر ديگرى بيايد نبود ، ولى وقتى كه آن كتاب و شريعت بكلّى فراموش مىشد و حجتى در بين مردم نبود ، باز از نو پيامبر جديدى مىآمد و قهراً فترتهايى در وسط بوده است . حال براى چه منظورى خدا پيامبران را فرستاد ؟\r\nپيامبران و ميثاق فطرت\r\n« لِيَسْتَأْدُوهُمْ ميثَاقَ فِطْرَتِهِ »\r\n( براى اين كه پيامبران از مردم پيمانى را كه در فطرت آنهاست مطالبه كنند . )\r\n« استئداء » از باب استفعال به معناى طلب ادا كردن است ; يعنى پيامبران از مردم آنچه را كه فطرت آنها درك مىكند مىخواهند كه انجام دهند .\r\nدر حقيقت خداوند متعال ساختمان وجودى انسان را جورى قرار داده كه اگر فطرتش منحرف نمىشد راه حق را مىيافت و بى چون و چرا اطاعت خدا را مىكرد . مىتوانيم اين عبارت نهج البلاغه را مؤيد نظريه مرحوم سيّد مرتضى بگيريم كه مىگويد : آن پيمان در فطرت انسانها سرشته شده ، نه اين كه در عالم ديگرى به نام « عالم ذرّ » بوده است .\r\n« وَيُذَكِّرُوهُمْ مَنْسِىَّ نِعْمَتِهِ »\r\n( و به ياد بندگان آورند نعمت فراموش شده خدا را . )\r\nدر حقيقت به حسب فطرت مىيابيم كه خودمان هيچ هستيم و غير ما ، ما را موجود كرده است و تربيت مىكند ; و او وجود قادر و حكيمى است كه ما را خلق كرده و ادامه وجود ما هم به او وابسته است . اين نعمت هم شامل اصل خلقت و هم نعمت رزق و تربيت مخلوقات مىباشد .\r\n","description":"","footnote":"","page_name":" 439 ","page_number":439},
  {"content":"\r\n\r\n\r\nپيامبران و اتمام حجّت\r\n« وَيَحْتَجُّوا عَلَيْهِمْ بِالتَّبْلِيغِ »\r\n( و با تبليغ حجّت را بر مردم تمام كنند . )\r\n« حجّت » به معناى غلبه است ، وقتى مطالب حقّى كه ابلاغ آنها لازم بوده براى مردم گفته شود ، قهراً در مقام مخاصمه حجّت خدا تمام شده و خدا بر مردم غالب خواهد شد ; ولى اگر به آنها گفته نشود ، مردم بر خدا حجّت دارند و مىگويند خدايا تو مطالب حق را به ما ابلاغ نكردى .\r\nهماهنگى شرع و عقل\r\n« وَيُثِيرُوا لَهُمْ دَفَائِنَ الْعُقُولِ »\r\n( و دفينه هاى عقلها را براى آنان برانگيزند . )\r\nعقل و فطرت انسان مانند مخزنى است كه همه حقايق در آن هست ، و لذا پيامبران هرچه مىگويند مطابق عقل و منطق است ، عبارتى داريم كه مىگويد : « كلّ ما حكم به العقل حكم به الشّرع » هر چيزى را كه عقل به آن حكم مىكند شرع هم به آن حكم مىكند ; و عكس آن هم صحيح است ، يعنى : « كلّ ما حكم به الشّرع حكم به العقل » هرچه را شرع حكم مىكند عقل هم حكم مىكند . منتها عقل گاهى به حكمت و اسرار شريعت پى نمىبرد و لذا يكى از مبانى احكام شرع همان عقل است ، مبناى احكام شرع چهار تاست : كتاب ، يعنى قرآن ; سنّت ، يعنى گفتار و روش و تقرير پيامبر و امام ; اجماع ، يعنى اجماعى كه كشف از قول معصوم كند ; و يكى هم عقل است .\r\nبنابراين احكام پيامبران بر خلاف منطق و عقل نيست و آنچه آنان مىگويند همان مرتكزات عقل است . « ارتكاز » از ريشه « ركز » است ; وقتى چيزى در چيز ديگر فرو رفته باشد « ركز » مىگويند ، و به گنج و معدن هم به همين جهت در روايت « ركاز »\r\n","description":"","footnote":"","page_name":" 440 ","page_number":440},
  {"content":"\r\n\r\nگفته شده ، چون گنج در زمين فرو رفته است ، و مقصود از « دفينه » حقايق و معارفى است كه در عقول مردم نهفته و دفن گرديده و مردم در اثر القائات شياطين جن و انس از آنها غفلت كرده اند و پيامبران آمدند تا مرتكزات و دفائن عقول مردم را به آنان يادآورى نمايند و توجّه بدهند ، پس شرع و عقل با هم توأمند ، در شرع حكمى كه واقعاً با فطرت مخالف باشد وجود ندارد ، البته ممكن است مصلحت و حكمت بعضى احكام را عقل و فطرت مورد توجّه قرار ندهند ، بنابراين ريشه تمام گفته هاى پيامبران بلكه تمام علوم هم همين ارتكازيات انسان است ، و كار پيامبران و حتى علوم بشر در جهت تشريح همين ارتكازيات مىباشد ، پس مايه همه حقايق و معارف دينى و يا علمى و دنيوى در عقول و نفوس انسانها نهفته است . لذا انسان براى قبول هر چيزى به دنبال دليلى مىرود كه وجدان و ارتكازش را قانع بسازد و هنگامى كه با دليل حقيقتى روشن شد مىپذيرد .\r\nدليل ديگر بعثت\r\n« وَيُرُوهُمُ الْآيَاتِ الْمُقَدَّرَةَ »\r\n( و آيات خداوند را به مردم بنمايانند . )\r\n« آيات » به معناى نشانه ها مىباشد ; و كلمه « المقدَّرة » به دو صورت نقل شده : « مُقَدَّرَة » و « مَقْدُرَة » ، اگر « مُقَدَّرَة » باشد يعنى پيامبران بنمايانند به مردم نشانه هاى وجود حق تعالى را و اين نشانه ها به اندازه و مقدار است ; يعنى همه به تقدير و اندازه گيرى حق تعالى است . موجودات عالم هر كدام به نحو خاصى اندازه گيرى شده و در حدّ خاصى موجود مىباشند ، و از آن جهت كه اينها نشانه و مرآت وجود حق تعالى هستند ، پيامبران آنها را به مردم مىنمايانند و انسان را متوجّه حق تعالى مىكنند . ولى اگر « مَقْدُرَة » باشد مصدر است ، يعنى پيامبران به مردم نشانه هاى قدرت حق را مىنمايانند ، و در اين صورت كلمه « آيات » الف و لام ندارد و اضافه به\r\n","description":"","footnote":"","page_name":" 441 ","page_number":441},
  {"content":"\r\n\r\n« مَقْدُرة » شده است . تمام موجودات عالم از كوچك و بزرگ نشانه هاى علم و قدرت و حكمت حق تعالى مىباشند و پيامبران مردم را به آنها توجّه مىدهند .\r\nنشانه هاى قدرت\r\n1 - « مِنْ سَقْف فَوْقَهُمْ مَرْفُوع »\r\n( از سقفى كه بالاى سرشان برافراشته شده است . )\r\nحضرت در اينجا نشانه هاى قدرت حق را بيان مىفرمايند ; چه دست قدرتى است كه اين همه ستارگان و كهكشانها را خلق كرده و اينها همه حركت دارند و هيچ گاه با يكديگر برخورد ندارند ؟ اين كه « سقف مرفوع » فرموده مقصود آسمانها فقط بر اساس هيئت بطلميوس نيست كه زمين را مركز عالم فرض مىكرد و آسمانها را همچون پوسته هاى پياز محيط بر زمين مىدانست ، بلكه بر اساس علم امروز نيز درست است ; زيرا به هرحال كهكشانها و سيّاراتى بالاى سر ما وجود دارند .\r\n2 - « وَمِهَاد تَحْتَهُمْ مَوْضُوع »\r\n( و گهواره اى كه زير آنان نهاده شده است . )\r\nدر اينجا حضرت زمين را تعبير به گهواره كرده است ، و اين خود دلالت مىكند بر اين كه زمين در نظر حضرت حركت دارد و در عين حال كه حركت دارد انسانها در آن آرامش دارند .\r\n3 - « وَمَعَايِشَ تُحْيِيهِمْ »\r\n( و وسائل زندگى كه حيات انسانها بدانها وابسته است . )\r\nهمچون درختها ، گياهان و حيوانات كه همگى وسيله حيات و زندگى انسانها مىباشند .\r\nابر و باد و مه و خورشيد و فلك در كارند * تا تو نانى به كف آرى و به غفلت نخورى\r\n","description":"","footnote":"","page_name":" 442 ","page_number":442},
  {"content":"\r\n4 - « وَآجَال تُفْنِيهِمْ »\r\n( و اجلهايى كه آنها را نابود مىكنند . )\r\nهر كسى اجلى و مدّتى دارد كه وقتى آن مدّت تمام شود خواهى نخواهى بايد از اين دنيا برود ، و معلوم است كه اجل افراد از قدرت آنان بيرون است و از نشانه هاى قدرت الهى است .\r\n5 - « وَاَوْصَاب تُهْرِمُهُمْ »\r\n( و بيماريهاى پير كننده اى كه به آنان مىرسد . )\r\n« اوصاب » جمع « وَصَب » به معناى مرض و سختى است ، يعنى مشقت هايى كه انسان را پير مىكند . انسان تحت تأثير حوادث و گرفتاريهاست كه بالاخره پير مىشود ; زيرا همه وجود ما وابسته است .\r\nالبته وابستگى ما به آمريكا و شوروى نيست وابستگى ما به نعمت هاى خدايى و به خداست ، نه وابستگى به انسانهاى ديگر كه مانند ما هستند و يا از ما فقيرترند . حضرت على ( عليه السلام ) مىفرمايد : « لاتكن عبد غيرك و قد جعلك اللّه حرّاً » ( 1 ) خودت را بنده ديگران قرار نده در حالى كه خدا تو را آزاد قرار داده است .\r\n6 - « وَأَحْدَاث تَتَابَعُ عَلَيْهِمْ »\r\n( و حوادث و امور تازه اى كه پى درپى بر آنها وارد مىشود . )\r\nجهان همه اش تازه است ، حوادث انسان را فرو مىگيرند و بر او احاطه دارند ، و همه آنها هم آيات قدرت حق هستند .\r\nبه طور كلّى وظيفه پيامبران اين است كه آيات قدرت حق را به مردم بنمايانند ، و از جمله آيات هم اينهايى بود كه ذكر كرديم .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - نهج البلاغه ، نامه 31\r\n","page_name":" 443 ","page_number":443},
  {"content":"\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nخطبه 1\r\n( درس 26 )\r\nمعناى حجّت و مصاديق آن در هر زمان\r\nنبوّت عامّه و نبوّت خاصّه\r\nدليل بوعلى سينا براى نبوّت عامّه\r\nاستدلالى عميق تر براى اثبات نبوّت\r\nهدف خلقت انسان بزرگتر از زندگى مادّى اوست\r\nهدف اصلى از خلقت انسان آزمايش و تكامل اوست\r\n","description":"","footnote":"","page_name":" 445 ","page_number":445},
  {"content":"\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nبسم الله الرحمن الرحيم\r\n« وَلَمْ يُخْلِ سُبْحَانَهُ خَلْقَهُ مِنْ نَبِىٍّ مُرْسَل ، اَوْ كِتَاب مُنْزَل ، اَوْ حُجَّة لاَزِمَة ، اَوْ مَحَجَّة قَائِمَة »\r\nدر خطبه اوّل نهج البلاغه حضرت اميرالمؤمنين ( عليه السلام ) بعد از ذكر خلقت آسمانها و زمين خلقت آدم را مطرح فرموده اند و تا اينجا رسيديم كه فرمودند :\r\nمعناى حجّت و مصاديق آن در هر زمان\r\n« وَلَمْ يُخْلِ سُبْحَانَهُ خَلْقَهُ مِنْ نَبِىٍّ مُرْسَل ، اَوْ كِتَاب مُنْزَل ، اَوْ حُجَّة لاَزِمَة ، اَوْ مَحَجَّة قَائِمَة »\r\n( و خداوند متعال كه انسان را روى زمين خلق كرد هيچ وقت زمين را خالى از حجّت نگذاشت ، و آنان را از پيامبر فرستاده شده يا كتاب نازل شده يا برهان حتمى يا راه استوار محروم ننمود . )\r\nالبته در اينجا حضرت لفظ « اَو » به كار برده اند كه براى ترديد است و به اصطلاح قضيه منفصله مانعة الخلو است . و معنايش اين است كه هيچ وقت نمىشود كه از طرف خدا حجّتى بين مردم نباشد ، و مانعى ندارد چيزهايى كه حضرت ذكر مىكند در عرض هم و در يك زمان هم باشند ، هم پيغمبر باشد و هم كتابش باشد و هم حجّت ديگر باشد .\r\n","description":"","footnote":"","page_name":" 447 ","page_number":447},
  {"content":"\r\n\r\n« حجّت » به حسب لغت به معناى « ما يحتجّ به » است ; يعنى چيزى كه در مقام مخاصمه و گفتگو به آن استدلال مىكنند و با آن بر حريف خود غلبه مىكنند . اگر خداى تبارك و تعالى پيامبر و كتاب براى ما فرستاده باشد آن وقت در مقام محاجّه بر ما حجّت دارد ; يعنى خدا بر ما غالب است . اما اگر خدا ما را هدايت و راهنمايى نكرده باشد ما حجّت داريم و مىگوييم خدايا راه را به ما نشان ندادى . قرآن شريف مىگويد : ( قل فللّه الحجّة البالغة ) ( 1 ) بگو دليل رسا از طرف خداست . « محجّة قائمة » يعنى راه ثابت و پايدار .\r\nبه طور كلّى از اين عبارت نهج البلاغه استفاده مىشود كه هميشه از طرف خدا تكاليف و دستوراتى بين مردم هست كه يا به وسيله پيامبران به آنها ابلاغ مىشود و يا ائمه اى كه جانشين آنها هستند .\r\nحال در اينجا به نحو اجمال از نبوّت بحث مىكنيم :\r\nنبوّت عامّه و نبوّت خاصّه\r\nنبوّت بر دو نوع است :\r\n1 - نبوّت عامّه\r\n2 - نبوّت خاصّه\r\nنبوّت عامّه معنايش اين است كه به طور كلّى ارسال پيامبران لازم و ضرورى است يا خير .\r\nنبوّت خاصّه بعد از اثبات نبوّت عامّه است ، يعنى بعد از آن كه ثابت كرديم كه بايد نبىّ و پيامبرى از طرف خدا فرستاده شود آن وقت راجع به هر يك از پيامبران و از جمله راجع به نبوّت حضرت خاتم الانبياء ( صلى الله عليه وآله و سلم ) بحث كنيم و اين كه نبوّت آن حضرت از چه راهى براى ما ثابت مىشود .\r\n\r\n","description":"","footnote":"\r\n1 - سوره انعام ، آيه 149\r\n","page_name":" 448 ","page_number":448},
  {"content":"\r\n\r\nدر اينجا حضرت على ( عليه السلام ) نبوّت عامّه را مطرح كردند و فرموده اند : چنين نيست كه خدا بندگان را خلق كند و آنان را مهمل رها كند ، هيچ گاه زمين از حجّت خالى نبوده است . در اينجا فلاسفه و متكلّمين براى اثبات لزوم نبوّت راههاى مختلفى مشى كرده اند .\r\nدليل بوعلى سينا براى نبوّت عامّه\r\nيك راهى شيخ الرئيس ( 1 ) براى اثبات نبوّت دارد و البته ايشان از راه زندگى مادّى بشر مىخواهد لزوم نبوّت را ثابت كند ، و اجمال و محصّل آن اين است كه انسان در زندگى با حيوانات ديگر تفاوت دارد و هيچ كس به تنهايى نمىتواند زندگى كند ، انسانها همواره نياز دارند با هم باشند - البته بعضى از جانوران مثل زنبور عسل ، مورچه يا موريانه نيز زندگى اجتماعى دارند - و هر كدام از انسانها يك قسمت از نيازهاى زندگى را به عهده مىگيرند ، پس قهراً بايد با هم باشند و هر كدام قسمتى از كارها را انجام دهند و وقتى قرار شد با هم باشند احتياج به معاملات پيدا مىكنند ; يعنى هر كسى مصنوعات و بازده كار خود را آن اندازه اى كه اضافه از نياز خودش مىباشد به ديگران منتقل كند و از محصولاتى كه او دارد بهره گيرد . معامله و فروش و داد و ستد اعم از اين كه معامله جنس با جنس باشد و يا اين كه به وسيله پول انجام شود ، احتياج به قانون دارد ، قوانينى كه مطابق با عدالت باشد و حقوق همه را تأمين كند .\r\nوقتى كه انسان به قانون احتياج دارد ، اگر بخواهيم بگوييم قانون گذار خود بشر باشد ، خود بشر اوّلا احاطه به همه مصالح و مفاسد ندارد ، و ثانياً هر كس در مقام قانون گذارى ممكن است مصالح و منافع خود را در نظر بگيرد براى اين كه حالت خودخواهى فطرتاً در انسان وجود دارد ، پس اگر بخواهيم قانون گذارى را به بشر\r\n\r\n","description":"","footnote":"\r\n1 - كتاب شفا ، قسمت الهيات ، فصل دوّم از مقاله دهم ، ص 441 ( ص 556 )\r\n","page_name":" 449 ","page_number":449},
  {"content":"\r\nمحوّل كنيم اين دو اشكال كه گفتيم وجود دارد ، و لذا ما مىبينيم عملا حتى در كشورهاى متمدّن جهان هر سال يك قانون مىگذرانند و بعد از چندى مواجه با اشكال مىشوند و مجبور هستند كه از آن قانون صرف نظر كنند ، و اين دليل بر اين است كه اينها نمىتوانند تمام خصوصيات را پيش بينى كنند .\r\nپس لازم است از طرف خداوند متعال كه عالم و قادر و حكيم است قانونى براى بشر تنظيم شود كه در معاملات و داد و ستدها و زندگى عدالت اجتماعى او را تأمين كند و نياز بشر را از اين جهت بر طرف سازد ، و از طرفى خود خداوند متعال يك موجود مجرّد است و فوق اين است كه با افراد تماس داشته باشد ، پس بايد انسان كاملى كه از عالم غيب مطالب به او وحى مىشود واسطه بين انسان و خدا باشد و حقايق و قوانين را تلقّى و به بشر ابلاغ كند ، و قهراً در قانون خداوند متعال آن دو اشكال كه گفتيم نيست ، براى اين كه خداوند محيط به همه شئون عالم و مصالح و مفاسد است ، و ديگر اين كه خداوند متعال در اين قانون حظ و بهره اى ندارد تا بگوييم به نفع خودش قانون مىگذارد ، خداوند احتياج ندارد و قهراً آنچه كه مصلحت بشر است در نظر گرفته مىشود . پس ما به پيامبر احتياج داريم و براى شناخت او هم بايد كارى از او صادر بشود كه نشان دهد با خداوند ارتباط دارد ; زيرا هر كس ممكن است ادعا كند كه من از طرف خدا آمده ام ، بايستى كسى كه از طرف خدا فرستاده مىشود خدا به او قدرتى داده باشد كه بتواند كارهاى فوق طاقت بشر انجام دهد كه اين اسمش معجزه است .\r\nاين خلاصه چيزى است كه شيخ الرئيس در شفا براى اثبات نبوّت مىگويد ، آن وقت ايشان تعبير جالبى هم دارند كه مىفرمايد : « فالحاجة الى هذا الانسان فى ان يبقى نوع النّاس و يتحصل وجوده ، أشدّ من الحاجة الى انبات الشّعر على الاشفار و على الحاجبين و تقعير الاخمص من القدمين و اشياء اخرى من المنافع الّتى\r\n","description":"","footnote":"","page_name":" 450 ","page_number":450},
  {"content":"\r\nلا ضرورة فيها فى البقاء بل اكثر مالها انّها ينفع فى البقاء » ( 1 ) احتياج انسانها به چنين انسانى كه واسطه بين آنها و خدا باشد بيشتر است از احتياجى كه انسان به موى ابرو و مژه چشم و گودى كف پا دارد ; زيرا موى ابرو و مژه و گودى كف پا مصالح جزئى براى انسان دارد ، و نقش عمده آنها اين است كه يك نحو زيبايى دارند و اگر آنها هم نباشند باز انسان مىتواند زنده بماند .\r\nخداوند متعال كه قادر و حكيم است در خلقت انسان از كوچكترين چيزى كه براى او ضرورت هم ندارد و فقط سبب زينت او مىشود غفلت نكرده است ، به طور كلّى چنين چيزهايى كه به اصطلاح از مستحبات زندگى انسان است مورد توجّه او واقع شده است ، آن وقت اين كه يك انسانى سفير بين خدا و مردم بشود و آنها را به قانون خدا ارشاد و راهنمايى كند و دستوراتى براى مردم بياورد كه آنها در زندگى تكليفشان را بدانند و به همديگر ظلم و تعدّى نكنند ، ضرورتش زيادتر است ; بنابراين نمىتوانيم بگوييم خداوند عالم حكيم از چنين چيزى غفلت كرده است .\r\nاگر بگوييم خداوند متعال چنين انسانى را نفرستاده است ، بايد بگوييم خدا نمىداند كه بشر در زندگى به آن انسان نياز دارد ، لازمه اين حرف اين است كه بگوييم خداوند جاهل است و حال آن كه مىدانيم خداوند جاهل نيست و داناست ، و يا بگوييم خداوند مىداند كه نياز هست اما قدرت فرستادن چنين انسانى را ندارد ، در اين صورت لازم مىآيد كه بگوييم خداوند عاجز است ، در حالى كه خداوند عاجز نيست ، يا اين كه بگوييم خداوند هم علمش را دارد و هم قدرت فرستادن آن را اما از اين كه چنين انسانى را براى ما بفرستد بخل كرده است ، از اين هم لازم مىآيد كه خداوند بخيل باشد ، در حالى كه خدايى كه همه چيز به ما\r\n\r\n","description":"","footnote":"\r\n1 - كتاب شفا ، قسمت الهيات ، فصل دوّم ، ص 441 ( ص 557 )\r\n","page_name":" 451 ","page_number":451},
  {"content":"\r\n\r\nداده معلوم است كه بخل ندارد ، زيرا بخل براى اين است كه مىخواهد همه چيز را براى خود نگه دارد چون به آن نياز دارد ، در حالى كه خداوند نيازمند نيست . پس خدايى كه عالم و قادر است و بخيل هم نيست و كوچكترين چيزى را كه در زندگى بشر دخالت كلّى و جزئى دارد براى انسان مىآورد ، آن وقت در نظام زندگى انسان انبيا كه نقش اساسى دارند و قوانينى را مىآورند كه حقوق همه را تأمين كند ، نمىتوانيم بگوييم خداوند چنين انسانهايى را نفرستاده است .\r\nاين استدلال شيخ الرئيس است ، منتها اشكالى كه دارد اين است كه در حقيقت اين استدلال از طريق زندگى مادّى انسان شروع شده است .\r\nاستدلالى عميق تر براى اثبات نبوّت\r\nبراى بيان اين استدلال مقدّمتاً بايد بگوييم : براى ما اين معنى ثابت شده است كه اين عالم كه ما هم جزء آن هستيم صانعى دارد ، فرض ما اين است كه صانع را اثبات كرده ايم و اگر از موجودات ديگر هم اطلاع نداشته باشيم خودمان را مىبينيم كه نخست نبوديم و بعد موجود شديم . قرآن مىفرمايد : ( هل اتى على الانسان حين من الدّهر لم يكن شيئاً مذكوراً ) ( 1 ) آيا آمده است بر انسان روزگارى كه چيزى مذكور نبود .\r\nخيال نشود كه علّت وجود هر فردى پدر و مادر او مىباشند ، زيرا آنها اگر قدرت داشتند هر وقت بچه مىخواستند پيدا مىكردند و هر وقت نمىخواستند از آن جلوگيرى مىكردند ، در صورتى كه مشاهده مىكنيم بسيارى از پدر و مادرها هستند كه بچه مىخواهند و نمىتوانند پيدا كنند ، و بر عكس بسيارى هم هستند كه بچه نمىخواهند و پيدا مىكنند ، و چه بسا پسر مىخواهند و دختر پيدا مىكنند ، و بر عكس دختر مىخواهند پسر پيدا مىكنند ; پدر و مادر علّت وجودى فرزند\r\n\r\n","description":"","footnote":"\r\n1 - سوره دهر ، آيه 1\r\n","page_name":" 452 ","page_number":452},
  {"content":"\r\nنيستند ، بلكه علّت حركت هستند كه مثلا نطفه را از جايى به جاى ديگر حركت مىدهند ; و اصولا تمام علّتهاى مادّى علّت حركت هستند و در حقيقت مُعدّات و ابزار علّت حقيقى هستند ، و علّت حقيقى قدرت ديگرى است كه از نطفه متعفّن ، انسانى به وجود مىآورد داراى هوش و استعداد و عقل ، هرچند ما آن قدرت را با چشم نبينيم ، قرآن مىفرمايد : ( هو الّذى يصوّركم فى الارحام كيف يشاء ) ( 1 ) خداست كه شما را در رحمها به هر نحو كه مىخواهد صورت بندى مىكند .\r\nهمان گونه كه ما از مشاهده يك ساختمان بسيار جالب به علم و حكمت و قدرت و سليقه سازنده آن پى مىبريم ، از ساختمان وجودى انسانها و اين جهان گسترده و موجودات عجيب و خارق العاده آن نيز به وجود و علم و قدرت و حكمت به وجود آورنده آن پى مىبريم ; و حكمت او يعنى اين كه هر چيزى را به جاى خود و براى هدفى كه از آن منظور بوده درست و حساب شده قرار داده است ، بدون اين كه كوچكترين برخورد و جريان بدون نظم و حسابى ديده شود ، بلكه هر موجودى در وقت خود و براى هدفى معيّن و در شرايطى دقيق به وجود مىآيد .\r\nبنابراين وقتى كه همه اين عالم را خداى تبارك و تعالى روى حساب و براى هدفى خلق كرده و براى آن حكمتى در نظر گرفته است ، آن وقت اين انسان كه با يك حساب اشرف مخلوقات است زيرا هم كمال جمادات و هم كمال نباتات و هم كمال حيوانات را دارد و علاوه بر آن قوّه عقل و تميز و ادراك هم دارد ، لابد براى خلقت او هدف بزرگى در نظر گرفته شده و مهمل و بدون هدف خلق نشده است . اگر هدفى بسيار بزرگ از خلقت انسان نبود معلوم مىشود كه خداى تبارك و تعالى حكمت ندارد ، و مَثَل كار خدا مَثَل كار يك كوزه گر مىشد كه تندتند كوزه مىسازد و بعد هم آنها را به سرعت مىشكند .\r\n\r\n","description":"","footnote":"\r\n1 - سوره آل عمران ، آيه 6\r\n","page_name":" 453 ","page_number":453},
  {"content":"\r\n\r\nهدف خلقت انسان بزرگتر از زندگى مادّى اوست\r\nدر اين رابطه آيه شريفه قرآن مىگويد : ( افحسبتم انّما خلقناكم عبثاً و انّكم الينا لاترجعون ) ( 1 ) آيا شما گمان كرديد كه شما را بيهوده خلق كرديم و به سوى ما بر نمىگرديد ؟ معادى نيست ؟ و نيز در جاى ديگر مىفرمايد : ( انّ فى خلق السّماوات و الارض و اختلاف اللّيل و النّهار لآيات لاولى الالباب ) همانا در خلقت آسمانها و زمين و جابجا شدن شب و روز - يعنى شب مىرود و روز مىآيد و بر عكس - نشانه هايى هست براى كسانى كه صاحب عقل و درك هستند ( الّذين يذكرون اللّه قياماً و قعوداً و على جنوبهم ) كسانى كه خدا را به ياد مىآورند در حال قيام و نشستن و وقتى كه به پهلو خوابيده اند ( و يتفكّرون فى خلق السّماوات و الارض ربّنا ما خلقت هذا باطلا ) و دائماً در خلقت آسمانها و زمين تفكّر كرده و مىگويند : خدايا اين موجودات را تو باطل خلق نكردى و خلقت آنها عبث و بيهوده نبوده است ; يعنى هر موجودى براى هدفى خلق شده است و خلق ما انسانها نيز از اين قانون كلّى مستثنى نيست و براى هدفى خلق شده ايم ، و آن هدف كه كمال معنوى است در اين دنيا تأمين نمىشود ; زيرا همگى در اين دنيا زندگى را توأم با مشقت ها و رنج ها مىگذرانيم و سرانجام مىميريم ، معلوم مىشود سرنوشت مهم تر و عالى ترى در انتظار ما مىباشد ، و لذا قرآن مىگويد : خدايا اين نظام وجود را كه از جمله آن ما انسانها هستيم باطل و لغو خلق نكرده اى ( سبحانك فقنا عذاب النّار ) ( 2 ) خدايا تو منزّه از نقص هستى - يعنى اگر خدا حكيم نباشد كارهايش ناقص مىشود - پس ما را از آتش جهنم حفظ كن .\r\nبنابراين خداى تبارك و تعالى هدف بزرگى از خلقت انسان داشته است ،\r\n\r\n","description":"","footnote":"\r\n1 - سوره مؤمنون ، آيه 115\r\n2 - سوره آل عمران ، آيات 190 و 191\r\n","page_name":" 454 ","page_number":454},
  {"content":"\r\n\r\nآن وقت براى اين كه ما هم در اين عالم وظيفه خود را بدانيم كه زندگى اجتماعيمان تأمين بشود ، و هم روش ما جورى باشد كه در معاد و بازگشت سعادتمند باشيم ، به عبارت ديگر براى اين كه هم سعادت دنيوى و هم سعادت اخروى داشته باشيم ، احتياج به پيامبر داريم .\r\nپس اين احتياج فقط مربوط به زندگى مادّى نيست كه پيامبران قوانين عدل براى ما بياورند ، بلكه لازم است تمام حيات ما از آغاز خلقتمان تا آخر را كه باقى هستيم و فانى نمىشويم مدّ نظر بياورند و آن را در مسير صحيحى بيندازند كه به عذاب نار دچار نشويم ، بلكه به علييّن و مقام اعلى برسيم ، و لذا دستوراتى كه انبيا آورده اند منحصر به قوانينى كه عدل اجتماعى و حقوق مادّى را تأمين كند نيست ، بلكه علاوه بر دستوراتى كه مربوط به زندگى دنيايى و حقوق مادّى انسانها مىباشد ، يك قسم دستوراتى دارند كه براى تربيت و هدايت بشر است كه ارتقاء پيدا كند .\r\nهدف اصلى از خلقت انسان آزمايش و تكامل اوست\r\nخداى تبارك و تعالى در قرآن مىفرمايد : ( ما خلقت الجنّ و الانس الاّ ليعبدون ) ( 1 ) من جن و انس را خلق نكردم مگر براى اين كه مرا بپرستند ; يعنى مرا بشناسند و قهراً بپرستند .\r\nپرستش خدا ارتباط با خداست و ارتباط با خدا سبب تكامل انسان است و تكامل انسان سبب سعادت ابدى براى اوست .\r\nپس فرستادن انبيا براى اين است كه دستورات و قوانينى از طرف خداوند براى انسانها بياورند كه هم انسانها وظيفه شان را بفهمند و در زندگى مادّى گرفتار تضييع حقوق و ظلم و تعدّى نشوند و هم اين كه هدفى كه از خلقتشان در نظر بوده است به آنها يادآورى كنند و راه رسيدن به آن را به آنان نشان دهند . قرآن مىفرمايد :\r\n\r\n","description":"","footnote":"\r\n1 - سوره ذاريات ، آيه 56\r\n","page_name":" 455 ","page_number":455},
  {"content":"\r\n( هل اتى على الانسان حين من الدّهر لم يكن شيئاً مذكوراً ) آيا بر انسان زمانى گذشت كه چيز قابل ذكرى نبود ؟ ( انّا خلقنا الانسان من نطفة امشاج نبتليه ) ما انسان را از نطفه مخلوط خلق كرديم براى اين كه او را مورد آزمايش قرار دهيم . مخلوط بودن نطفه اشاره است به اختلاط نطفه زن و مرد و تركيب آن از ژنهاى مختلف كه روحيه هاى مختلف اجداد را به انسان منتقل مىكنند . ( فجعلناه سميعاً بصيراً ) پس اين انسان را در مقام خلقت شنوا و بينا قرار داديم ، يعنى به او عقل و تميز داديم ; ( انّا هديناه السّبيل ) در عين حال راهنماييش نيز كرديم و راه حق را به او نمايانديم ، اينجا اشاره به فرستادن انبياست ; ( امّا شاكراً و امّا كفوراً ) ( 1 ) اين ديگر بسته به همّت انسان است كه يا شكرگزار باشد كه از نعمت خلقت و هدايت به خوبى استفاده كند ، و يا كفران نعمت كند و از آن به وجه صحيح استفاده نكند و سرانجام آن عذاب و غضب الهى باشد ، چنانچه قرآن فرمود : ( سبحانك فقنا عذاب النّار ) ( 2 ) .\r\nبنابراين قهراً ما احتياج به انبيا و پيامبران كه وسايط وحى اند داريم ، امّا نه فقط براى تأمين زندگى مادّى بشر آن گونه كه بوعلى سينا استدلال مىكرد ، بلكه براى تأمين سعادت زندگى مادّى و همچنين زندگى معنوى انسانها كه مربوط به آينده انسان مىشود .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره دهر ، آيات 1 تا 3\r\n2 - سوره آل عمران ، آيه 191\r\n","page_name":" 456 ","page_number":456},
  {"content":"\r\n\r\nخطبه 1\r\n( درس 27 )\r\nاستدلال امام صادق ( عليه السلام ) براى نبوّت عامّه\r\nاستدلال هشام براى لزوم وجود حجّت الهى در هر زمان\r\nمفاد حديث ثقلين\r\n","description":"","footnote":"","page_name":" 457 ","page_number":457},
  {"content":"\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nبسم الله الرحمن الرحيم\r\nاستدلال امام صادق ( عليه السلام ) براى نبوّت عامّه\r\nدر درس گذشته درباره ضرورت وجود حجّتى اعم از پيامبر يا امام و يا كتاب در هر زمان از طرف خدا در بين مردم مطالبى مربوط به نبوّت عامّه بيان كرديم ; حالا براى تأييد اين معنى ، حديثى از كتاب اصول كافى ، اوّل كتاب الحجة ( 1 ) مىخوانم ، اين حديث را هشام بن حكم از امام صادق ( عليه السلام ) نقل مىكند ، هشام يكى از اصحاب امام صادق ( عليه السلام ) است و در علم كلام وارد بوده ، او مىگويد :\r\n« قال للزّنديق الّذى سأله من اين أثبّت الانبياء و الرّسل » فرمود به زنديقى كه از امام پرسيد شما پيامبران و فرستادگان را از چه راه ثابت مىكنيد .\r\nظاهراً كلمه « زنديق » معرّب « زنديك » است كه منسوب به زند و پازند زردشتى ها باشد ، و احتمالا به ايرانى هاى منسوب به اين مكتب « زنديك » مىگفتند و بعداً در لسان عرب « زنديق » شده است .\r\nحضرت فرمود : « انّا لما اثبتنا انّ لنا خالقاً صانعاً متعالياً عنّا و عن جميع ما خلق » وقتى ثابت كرديم ما خالق و صانعى داريم كه بالاتر از ما و از همه مخلوقات است ، چه از نظر علم و چه از نظر قدرت و وجود و ساير جهات كمال ، « و كان ذلك الصّانع\r\n\r\n","description":"","footnote":"\r\n1 - اصول كافى ، ج 1 ، ص 168\r\n","page_name":" 459 ","page_number":459},
  {"content":"\r\nحكيماً متعالياً » و اين صانع همين طور كه عالم و قادر است حكيم هم هست ، يعنى كارهايش مطابق حكمت است ، « متعالياً » يعنى فوق ماست و جسم نيست ، بنابراين نمىشود كه مستقيم با همه ما تماس داشته باشد و ما مصالح و مفاسدمان را مستقيماً از او جويا شويم ، « لم يجز ان يشاهده خلقه » قهراً ممكن نيست كه خلق خدا او را مشاهده كنند ، « و لايلامسوه فيباشرهم و يباشروه و يحاجّهم و يحاجّوه » و مردم نمىتوانند خدا را لمس كنند و مستقيماً با او برخورد داشته باشند و از او مصلحت خود را جويا شوند و با او گفت و شنود و استدلال كنند ، و از طرفى ما نياز داريم كه راه و رسم زندگى به ما نمودار شود و به قول ابوعلى سينا نياز ما به پيامبران از نياز به ابرو و پلك چشم و گودى كف پا بيشتر است . « ثبت ان له سفراء فى خلقه » پس بايد كسانى بين ما و خدا واسطه باشند ، « يعبّرون عنه الى خلقه و عباده » كه اينها زبان گوياى خدا براى بندگان او باشند ، « و يدلّونهم على مصالحهم و منافعهم » و مردم را بر آنچه كه مصلحت و منافعشان در آن است راهنمايى كنند ، « و ما به بقاؤهم و فى تركه فناؤهم » و آنچه را كه وسيله بقاى مردم مىشود كه اگر آن را ترك كنند فانى مىشوند ، به آنها يادآور شوند .\r\nالبته انسان با مردن فانى نمىشود ، و مراد از فانى شدن در اينجا اين است كه اگر چيزى را كه باعث كمال است انسان ترك كند به چاه ويل جهنم مىافتد كه در حقيقت اين فناست . « فثبت الآمرون و النّاهون » پس ثابت شد كه بايد كسانى باشند كه امركننده ما باشند - يعنى به ما چيزهايى را فرمان بدهند كه مصلحت است - و نهى كننده و باز دارنده از چيزهايى باشند كه به ضرر ماست ; « عن الحكيم العليم فى خلقه » از ناحيه خداى حكيم و عليم در خلق او . علّت اين كه اينجا حكيم و عليم را قيد مىكند براى اين است كه خداوند به مصالح ما عالم است و حكمت هم دارد ، يعنى كارى را كه مصلحت است انجام مىدهد . « و المعبّرون عنه عزّوجلّ » و پيامبرانى كه از طرف خدا تعبيركنندگان هستند ، يعنى زبان گوياى حق هستند\r\n","description":"","footnote":"","page_name":" 460 ","page_number":460},
  {"content":"\r\n« وهم الانبياء و صفوته من خلقه حكماء » و آنان پيامبران برگزيده از خلق خدا هستند و حكما مىباشند ; يعنى پيامبران حكيم و برگزيده شده عالم اند به آنچه مصلحت بشر است .\r\nدو نوع حكمت داريم : علمى و عملى ; حكمت علمى يعنى در مقام علم ، فرد حكيم عالم به مصالح است ; اما حكمت در مقام عمل يعنى چيزى را كه مصلحت است انجام بدهد . پيامبران حكيم هستند ، هم از نظر علمى يعنى آنچه مصلحت بشر است از طرف خدا به وسيله وحى دريافته اند ، و در مقام عمل هم بر طبق حكمت عمل مىكنند .\r\n« مؤدّبين بالحكمة » ادب شده اند به واسطه حكمتى كه خداوند به آنها عنايت فرموده است ، « مبعوثين بها » و مبعوث به آن هستند ; يعنى برانگيخته شده اند كه حكمتى را كه از طرف خدا دريافت كرده اند در بين بشر اجرا كنند ; « غير مشاركين للنّاس - على مشاركتهم لهم فى الخلق و التّركيب - فى شىء من احوالهم » پيامبران در عين حال كه در مقام خلقت و تركيب مثل افراد بشر هستند ، ولى از نظر حالات روحى و معنوى فوق بشرند ، يعنى تكامل پيدا كرده اند و به مقامى رسيده اند كه مىتوانند به وسيله جبرئيل امين مطالب بالا را تلقّى كنند ; اين است كه مىفرمايد « غير مشاركين للنّاس » پيامبران با مردم شركت ندارند ; و جمله « على مشاركتهم لهم فى الخلق و التّركيب » جمله معترضه است ، يعنى در عين حال كه با مردم در خلقت و تركيب شركت دارند ولى در حالات روحى و معنوى با مردم ديگر شركت ندارند ، يعنى مقامشان بالاتر از ساير مردم است . « مؤيّدين من عند الحكيم العليم بالحكمة » و از جانب خدايى كه عالم و حكيم است به حكمت تأييد شده اند ; يعنى حكمت خدايى را به اندازه اى كه بشر ظرفيت دارد تلقّى كند ، پيامبران از خداوند متعال تلقّى كرده اند . « ثمّ ثبت ذلك فى كلّ دهر و زمان » سپس اين بعثت در هر زمان و دوره اى ثابت شد .\r\n","description":"","footnote":"","page_name":" 461 ","page_number":461},
  {"content":"\r\n\r\nپيامبران كه از جانب خدا هستند بايد امتيازى از ساير افراد بشر داشته باشند كه ما به وسيله آن امتياز بتوانيم تشخيص بدهيم كه آنها از ناحيه خدا هستند . پس بايد كارهايى را كه افراد بشر از انجام آن عاجزند و فقط با قدرت خدا انجام مىشود انجام دهند .\r\nسنخيّت معجزه و ادعاى پيامبرى از اين قرار است كه ادعاى پيامبرى ادعاى ارتباط با خداست و معجزه نيز در اثر ارتباط با خدا انجام مىشود . امام صادق ( عليه السلام ) در اينجا مىخواهد همين مسأله معجزه را تثبيت كند ، لذا مىفرمايد : « ثمّ ثبت ذلك فى كلّ دهر و زمان مما أتت به الرّسل و الانبياء من الدّلائل و البراهين » يعنى پيامبرى انبيا در هر زمان ثابت شد از آنچه پيامبران از دليلها و برهانها آورده اند ; منظور همان معجزات آنهاست ; « لكيلا تخلو ارض اللّه من حجّة » خداوند پيامبران را با معجزه مىفرستاد تا زمين خدا از حجّت خالى نباشد ; معناى حجّت در درس پيش گفته شد . « يكون معه علم يدلّ على صدق مقالته و جواز عدالته » پيامبر كه حجّت خداست با او نشانه اى هست كه همان معجزه اش مىباشد و دلالت مىكند بر اين كه پيغمبر راستگوست و حكم عدالتى كه آورده است بايد اجرا شود .\r\nاين حديثى بود كه از امام صادق ( عليه السلام ) آمده است . ( 1 ) حديث سوّم همين كتاب الحجّة كافى داستان هشام بن حكم است و مباحثه اى است كه او با عمرو بن عبيد داشت .\r\nاستدلال هشام براى لزوم وجود حجّت الهى در هر زمان\r\nهرچند در ذهن هشام موضوع امامت بوده ، ولى بيان او عام است و لزوم وجود حجّت در هر زمانى از طرف خدا را ثابت مىكند .\r\nيونس بن يعقوب مىگويد : نزد امام صادق ( عليه السلام ) بودم و جمعى از اصحاب ايشان و\r\n\r\n","description":"","footnote":"\r\n1 - اصول كافى ، ج 1 ، ص 168 ، كتاب الحجّة ، باب الاضطرار الى الحجّة\r\n","page_name":" 462 ","page_number":462},
  {"content":"\r\nاز جمله هشام بن حكم نيز حاضر بودند . طبق اين نقل هشام آن موقع جوان بود و به تعبير بعضى روايات صورتش هنوز خط پيدا نكرده بود و قهراً ريش هم هنوز نداشته ولى زبان گويايى داشته است . يونس مىگويد : امام صادق ( عليه السلام ) در اين جمع از هشام جريان مذاكره او با عمرو بن عبيد را جويا شدند - عمرو بن عبيد از علماى اهل سنّت و معتزلى مذهب و ساكن بصره بوده است - هشام به حضرت عرض كرد : من در محضر شما خجالت مىكشم و زبان من توان سخن گفتن را ندارد .\r\nحضرت فرمودند : آنچه را به تو گفتم تخلّف مكن ، آنگاه هشام گفت : من شنيدم كه عمرو بن عبيد براى مردم در مسجد بصره صحبت مىكند ، من هم روز جمعه به مسجد رفتم و جلسه بزرگى - دايره گونه و حلقهوار - از مردم و عمرو را مشاهده كردم - جلسه حلقهوار سنّتى بود كه پيامبر ( صلى الله عليه وآله و سلم ) گذاشتند به جهت اين كه امتيازى بر كسى در آن نباشد و لذا هر كس وارد جلسه ايشان مىشد حضرت را نمىشناخت و مىگفت : محمّد كدام يك از شما هستيد ؟ و اين رسمى كه بين ما معمول شده كه هر كس وارد جلسه اى مىشود مىخواهد بالاى آن بنشيند رسم بدى است ، چقدر خوب است جلسات ما حلقهوار و مسجدى باشد ، معلوم مىشود اين سنّت اسلامى تا آن زمان هنوز معمول بوده است - رفتم و در آخر جلسه نشستم و گفتم : مردى غريب هستم اجازه مىدهى مسائلى را سؤال كنم ؟ و او جواب مثبت داد .\r\nپرسيدم : آيا چشم دارى ؟ گفت : فرزندم اين چه سؤالى است ، چيزى را كه مىبينى چرا سؤال مىكنى ؟ گفتم : سؤالات من از همين قبيل است اجازه بده ادامه دهم ، گفت : بپرس ، پرسيدم : اين چشمى كه دارى با آن چه مىكنى ؟ گفت : با آن افراد و رنگها را مىبينم ، پرسيدم : آيا بينى دارى ؟ گفت : آرى ، پرسيدم : با آن چه كار مىكنى ؟ گفت : به وسيله آن بوها را استشمام مىكنم - شايد او از ساير خواصّ بينى غفلت داشته است - پرسيدم : آيا دهان دارى ؟ گفت : آرى ، پرسيدم : با آن چه كار مىكنى ؟ گفت : به وسيله آن مزه چيزها را مىچشم ، پرسيدم : آيا گوش\r\n","description":"","footnote":"","page_name":" 463 ","page_number":463},
  {"content":"\r\nهم دارى ؟ گفت : آرى ، پرسيدم : با آن چه كار مىكنى ؟ گفت : به وسيله آن صداها را مىشنوم ، پرسيدم : آيا قلب هم دارى ؟ گفت : آرى ، پرسيدم : با آن چه كار مىكنى ؟ گفت : به وسيله قلب آنچه توسّط جوارح و اعضاى مختلفم به من مىرسد تميز و تشخيص مىدهم و اگر شكى و ترديدى باشد قلب آن را از بين مىبرد . پرسيدم : آيا اين اعضاء و جوارح شما را از قلب بى نياز نمىكنند ؟ گفت : نه ، پرسيدم : چطور با اين كه همه اعضاء و جوارحت سالم اند و كار ادراكات تو را انجام مىدهند ؟ گفت : فرزندم هرگاه يكى از اعضاء و جوارح من در كار خود نظير شنيدن ، ديدن ، بوييدن و غيره شك نمود آن را به قلب ارجاع مىدهد و قلب حقيقت آن را تشخيص و تميز مىدهد و قلب خطاهاى جوارح و اعضاء را مشخص مىكند . پرسيدم : پس فايده قلب تشخيص خطاهاى جوارح است ؟ گفت : آرى ، پرسيدم : بنابراين وجود قلب براى انسان لازم است ؟ گفت : حتماً لازم است براى اين كه حَكَم باشد بين اعضاء و جوارح ، پرسيدم : خداوند براى كشور بدن تو يك رييس و حَكَم و امامى كه بين كارهاى جوارح و اعضاى تو حق را از باطل و خطا را از صحيح تشخيص دهد قرار داده است ، اما براى جامعه بشرى يك حَكَم و امام و پيشوايى قرار نداده است كه در خطاها و مشكلات و شك و ترديدها و اختلافات خود به او مراجعه كنند ؟ ! ( 1 )\r\nمفاد استدلال هشام همان مفاد دليل عقلى بود كه پيش از اين يادآور شديم . و بر اساس آن خداوند در هر زمانى براى مردم يك حجّت و پيشوايى دارد ، خواه پيامبر باشد يا كتاب و يا امام . از اين رو در اينجا حضرت على ( عليه السلام ) در عبارت نهج البلاغه كه موضوع بحث ماست اين چنين فرمودند :\r\n« وَلَمْ يُخْلِ سُبْحَانَهُ خَلْقَهُ »\r\n( و خداى سبحان هيچ گاه خلق خودش را خالى نگذاشته است . )\r\n\r\n","description":"","footnote":"\r\n1 - اصول كافى ، ج 1 ، ص 169\r\n","page_name":" 464 ","page_number":464},
  {"content":"\r\n\r\n« سبحانه » اشاره به اين نكته است كه اگر انسان به پيامبر احتياج داشته باشد و خدا نفرستد دليل بر اين است كه خدا يا نمىداند يا بخيل است و يا نمىتواند ، و هر كدام از اينها براى خدا نقص است ، در صورتى كه او منزّه از نقايص است .\r\n« مِنْ نَبِىٍّ مُرْسَل ، اَوْ كِتَاب مُنْزَل »\r\n( از پيامبرى كه فرستاده شده باشد يا كتابى كه از طرف خداوند نازل شده باشد . )\r\n« اَوْ حُجَّة لاَزِمَة »\r\n( يا حجّتى كه خدا به وسيله آن بر ما احتجاج كند . )\r\n« لازمة » يعنى ملازم با مردم .\r\n« اَوْ مَحَجَّة قَائِمَة »\r\n( يا راه راستى كه ثابت و پايدار باشد . )\r\n« محجّة » به معناى طريق است . منظور از راه راست قانون عدل الهى است كه به وسيله پيامبران معيّن شده است . شايد اين عبارت اعم از كتاب ( قرآن ) باشد و سنّت پيامبراكرم ( صلى الله عليه وآله و سلم ) را هم شامل شود .\r\nمفاد حديث ثقلين\r\nبديهى است همان گونه كه كتاب خدا براى ما حجّت است سنّت او نيز حجّت است و علاوه بر سنّت پيامبر ( صلى الله عليه وآله و سلم ) سنّت عترت آن حضرت نيز براى ما حجّت مىباشد ، زيرا بر طبق حديثى كه متواتر ( 1 ) بين الفريقين است و محدّثين و مورّخين اهل سنّت نظير مسلم ، ترمذى و ديگران نيز نقل كرده اند ، پيامبر فرمود : من از بين شما خواهم رفت و دو چيز نفيس بين شما باقى مىگذارم : « كتاب اللّه و عترتى اهل بيتى ان تمسّكتم بهما لن تضلّوا » كتاب خدا و اهل بيتم ، اگر به آنها تمسّك جوييد گمراه نخواهيد شد .\r\n\r\n","description":"","footnote":"\r\n1 - « متواتر » روايتى است كه صدور آن از معصوم قطعى باشد .\r\n","page_name":" 465 ","page_number":465},
  {"content":"\r\nما به خوبى از اين روايت حجّيّت سنّت عترت را مىفهميم ; زيرا لزوم تمسّك به آن را در عرض لزوم تمسّك به « كتاب اللّه » قرار داده است . از طرف ديگر در همين حديث دارد كه : « لن يفترقا حتى يردا علىّ الحوض » ( 1 ) اين دو از هم جدا نمىشوند تا بر حوض كوثر بر من وارد شوند ; و چه بسا ما از همين حديث مىتوانيم ثابت كنيم كه همين طور كه كتاب خدا هميشه هست ، عترت پيامبر ( صلى الله عليه وآله و سلم ) هم با كتاب هميشه هست ، و روى اين اصل نيز ثابت مىشود كه در زمان حال هم عترت پيامبر ( صلى الله عليه وآله و سلم ) كه به عقيده ما شيعه اماميه حضرت ولىّ عصر « عج » مىباشد زنده است .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - در بحارالانوار ، ج 23 ، كتاب الامامة ، باب 7 ، كه باب فضائل اهل بيت است بيشتر اين روايات را جمع آورى كرده است ; و از باب نمونه مىتوان به صفحات 107 ، 108 ، 113 ، 114 ، 117 ، 118 و 131 رجوع كرد .\r\n","page_name":" 466 ","page_number":466},
  {"content":"\r\n\r\nخطبه 1\r\n( درس 28 )\r\nميلاد پيامبراكرم ( صلى الله عليه وآله و سلم ) منشأ هفته وحدت\r\nانتظار جهان سوّم از مسيحيان جهان\r\nهفته وحدت و تعظيم عملى شعائر اسلام\r\nانگيزه هفته وحدت\r\nتقوى تنها ملاك برترى\r\nانتظار ما از علماى اهل سنّت\r\nبشارت بعثت پيامبر اسلام ( صلى الله عليه وآله و سلم ) توسّط پيامبران سابق\r\nنام پيامبراكرم ( صلى الله عليه وآله و سلم ) در تورات و انجيل\r\nبرخورد متواضعانه پيامبراكرم ( صلى الله عليه وآله و سلم ) با يك يهودى\r\nزندگى ساده پيامبراكرم ( صلى الله عليه وآله و سلم )\r\n","description":"","footnote":"","page_name":" 467 ","page_number":467},
  {"content":"\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nبسم الله الرحمن الرحيم\r\n« رُسُلٌ لاَتُقَصِّرُ بِهِمْ قِلَّةُ عَدَدِهِمْ ، وَلاَ كَثْرَةُ الْمُكَذِّبِينَ لَهُمْ ; مِنْ سَابِق سُمِّىَ لَهُ مَنْ بَعْدَهُ ، اَوْ غابِر عَرَّفَهُ مَنْ قَبْلَهُ »\r\nميلاد پيامبراكرم ( صلى الله عليه وآله و سلم ) منشأ هفته وحدت\r\nموضوع بحث ما درسهايى از نهج البلاغه بود ، خطبه اوّل نهج البلاغه مطرح بود تا رسيديم به بيانى كه حضرت اميرالمؤمنين ( عليه السلام ) راجع به انبيا و پيامبران فرموده اند ، بحث كشيده شد به انبيا و بعثت حضرت محمّد ( صلى الله عليه وآله و سلم ) ، خوشبختانه مصادف هستيم با هفته وحدت ( 1 ) كه به مناسبت ميلاد باسعادت نبىّ اكرم ( صلى الله عليه وآله و سلم ) مطرح شده و برادران مسلمان ما چه در ايران و چه در ساير كشورهاى اسلامى بنا دارند ان شاء اللّه اين هفته وحدت را با عظمت و شوكت برگزار كنند . در قرآن كريم آيه اى به اين مضمون هست كه مىفرمايد : ( و من يعظّم شعائر اللّه فانّها من تقوى القلوب ) ( 2 ) هر كسى\r\n\r\n","description":"","footnote":"\r\n1 - هفته وحدت در سالهاى اوّل انقلاب به پيشنهاد فقيه عاليقدر آية اللّه العظمى منتظرى با ارسال پيامى به وزير ارشاد اسلامى وقت پايه گذارى شد ، و به دنبال آن از طرف مجامع اسلامى داخل و خارج كشور و تمام ارگانهاى انقلابى از اين پيشنهاد ابتكارى اعلام حمايت شد .\r\n2 - سوره حج ، آيه 32\r\n","page_name":" 469 ","page_number":469},
  {"content":"\r\nشعائر خدايى را بزرگ بشمارد و تعظيم كند اين ناشى از تقواى دلهاست ; يعنى كسى كه دلش پاك است در اثر پاكى دل هميشه شعائر خدايى را با عظمت برگزار مىكند ، حالا چه شعارى براى ما مسلمانها بالاتر از ولادت باسعادت پيغمبراكرم ( صلى الله عليه وآله و سلم ) است ; و با توجه به اين كه با ولادت آن حضرت جهان ولادت نوينى پيدا كرد ، ما بايد اين ولادت را بزرگ بشماريم . لذا جاى بسى تعجّب است از اين كه چطور بعضى ها به خودشان جرأت داده اند بگويند اين برگزارى جشن به مناسبت ولادت پيغمبراكرم ( صلى الله عليه وآله و سلم ) بدعت است يا شرك است ! ! گويا اين آيه شريفه قرآن را نخوانده اند .\r\nبر اين اساس دل پاك با تعظيم شعائر هماهنگ است ، لذا من به سهم خودم از همه علما و بزرگان شيعه و سنّى و همه قشرها و انجمنها و كانونها و ارگانهايى كه از اين « هفته وحدت » استقبال كرده اند و بنا دارند اين هفته را به خوبى برگزار كنند تشكّر مىكنم ، و به عنوان يك طلبه قم از همه گويندگان و شعرا تقاضا دارم كه آنچه در توان دارند در اين هفته وحدت به كار ببرند و اوصاف و اخلاق و رفتار پيغمبراكرم ( صلى الله عليه وآله و سلم ) را به وسيله نثر و شعر براى برادران و خواهران تشريح كنند و توضيح بدهند ، تا مردم مسلمان با اخلاق و رفتار پيغمبراكرم ( صلى الله عليه وآله و سلم ) بيشتر آشنا بشوند .\r\nمنظور از برگزارى هفته وحدت همين است كه به وسيله نثر و شعر و تشكيل انجمنها عظمت پيغمبراكرم ( صلى الله عليه وآله و سلم ) را به دنيا و به تشنگان عدالت و حقيقت معرّفى كنيم ، كه يك چنين شخصيت بارزى در هزار و چهارصد و اندى سال قبل آمد و بشر را به صلح و عدالت و حقيقت و توحيد دعوت كرد ، و حامى مستضعفين بود . چه خوب است كسانى كه دم از اسلام مىزنند و از پيغمبراكرم ( صلى الله عليه وآله و سلم ) به عظمت ياد مىكنند سيره آن حضرت را ياد بگيرند و عملا مجرى عدالت و حامى مستضعفين باشند .\r\n","description":"","footnote":"","page_name":" 470 ","page_number":470},
  {"content":"\r\n\r\n\r\nانتظار جهان سوّم از مسيحيان جهان\r\nچنان كه انتظار مىرود مسيحيان دنيا هم كه در همين روزها عيد كريسمس را برگزار كردند و ولادت حضرت مسيح ( عليه السلام ) را جشن گرفته اند ، توجّه داشته باشند كه حضرت مسيح ( عليه السلام ) حامى مظلومين و مخالف ظلم و استبداد و ديكتاتورى بود ، لذا بايد پرسيد مدّعيان طرفدار حضرت مسيح ( عليه السلام ) را چه شده است كه جهان سوّم را به استثمار و استعمار كشيدند و مىكشند ؟ مثل اين كه اين مدّعيان دروغين اصلا حق حيات براى غير ابرقدرتها قائل نيستند . بنابراين طرفداران حضرت مسيح ( عليه السلام ) بايستى به حكومتهاى خودشان اعتراض كنند . امروز پاپ كه رهبر مسيحيان است بايستى به حكومتهايى كه ثروتهاى جهان سوّم را به يغما مىبرند و براى ملّتهاى جهان سوّم حق حيات قائل نيستند ، رسماً اعتراض كند و بگويد شما چگونه خودتان را منتسب به حضرت مسيح مىدانيد و حال آن كه آبروى مسيحيت را مىبريد ؟ ! حضرت مسيح حامى ضعفا و حامى مظلومين بود ، مخالف با ديكتاتورها و ظالمين و ستمكاران بود ; جشن گرفتن براى حضرت مسيح بايستى براى توجّه به اخلاق و رفتار حضرت مسيح باشد .\r\nهفته وحدت و تعظيم عملى شعائر اسلام\r\nبنابراين ما مسلمانها هم كه ان شاء اللّه اين هفته وحدت را به مناسبت ولادت باسعادت پيامبراكرم ( صلى الله عليه وآله و سلم ) برگزار مىكنيم بايد بيش از همه به اخلاق و روش پيغمبراكرم ( صلى الله عليه وآله و سلم ) توجّه كنيم ، و در اين رابطه گويندگان و شعراى ما اخلاق حضرتش را براى مردم تشريح كنند و توضيح بدهند ، و مردم سعى كنند عملا متخلّق به اخلاق آن حضرت شوند و بدانند كه تعظيم شعائر و جشن گرفتن خوب است اما هدف نيست ، بلكه وسيله است براى اين كه ما پيغمبراكرم ( صلى الله عليه وآله و سلم ) را بشناسيم ، سپس سيره و روش حضرت را سيره خودمان قرار بدهيم .\r\n","description":"","footnote":"","page_name":" 471 ","page_number":471},
  {"content":"\r\n\r\nدرباره تاريخ ولادت حضرت رسول ( صلى الله عليه وآله و سلم ) هم بين علما و بزرگان اختلاف است ، اهل سنّت نوعاً تاريخ ولادت را روز دوازدهم ربيع الاول مىدانند ، از علماى شيعه مرحوم ثقة الاسلام كلينى در اصول كافى نيز اين قول را اختيار كرده است ، ايشان هم دوازدهم ربيع الاول را روز ولادت مىدانند ، ( 1 ) ولى مشهور بين علماى شيعه هفدهم ربيع الاول است ، و فاصله اين دو روز يك هفته است كه به عنوان هفته وحدت پيشنهاد شد .\r\nانگيزه هفته وحدت\r\nانگيزه اين پيشنهاد اين بوده كه اختلاف بر طرف بشود و ان شاء اللّه زمينه و زيربنايى باشد براى اين كه جنگ و دعواى شيعه و سنّى كه دست استعمار هميشه به اين مسأله دامن مىزده و تحريك مىكرده تا اختلاف را تشديد كنند بر طرف بشود و مسلمانها با هم هماهنگ و متحد شوند ، چون اگر ما مسلمانها كه بيش از يك ميليارد هستيم با هم متحد بوديم و با هم هماهنگ مىشديم محال بود ابرقدرتها بتوانند به ما زور بگويند ، و محال بود سه ميليون صهيونيست خاورميانه را به جنگ بكشند و مسلمانها را تضعيف كنند .\r\nبسيار جاى تأسّف است كه سران كشورهاى اسلامى ذخائر و معادن دارند و مىدانند كه غرب تشنه اين ذخائر و معادن است و مىدانند كه حيات غرب و آمريكا به اين نفت بستگى دارد و اين نفت است كه بايستى شريان اقتصاد صنعتى آنها را به حركت دربياورد ، اين را توجّه دارند مع ذلك ذخائر و معادنشان را مىدهند تا آمريكا و غرب از اسرائيل و صهيونيستها حمايت كنند و به مسلمانها توسرى بزنند . اگر همين كشورهاى اسلامى يك ماه نفتشان را به روى غرب و آمريكا ببندند ، حكومتهاى غرب و آمريكا را به زانو در مىآورند ; من شنيده ام ملك فيصل را براى\r\n\r\n","description":"","footnote":"\r\n1 - كافى ، ج 1 ، ص 439 ، ابواب التاريخ ، باب مولد النبىّ ( صلى الله عليه وآله و سلم )\r\n","page_name":" 472 ","page_number":472},
  {"content":"\r\n\r\nهمين كشتند كه گاهى از اوقات به خاطر بيت المقدس تهديد مىكرد و مىگفت من جلوى نفت را مىگيرم ; كه شايد همين جور هم باشد .\r\nبنابراين وقتى يك چنين قدرت اقتصادى در دست كشورهاى اسلامى هست چرا بايد خودشان را ضعيف كنند و تن به ذلّت بدهند ; براى اين كه با التماس يك اسلحه جزئى از آمريكا بگيرند ، آن وقت اسرائيل با همه طرحها و تصويب نامه هاى سازمان ملل مخالفت مىكند و از دستورهاى خود آمريكا هم تخلّف مىكند ، با همه اينها آمريكا همه قدرتش را در اختيار اسرائيل مىگذارد ، ولى كشورهاى اسلامى ثروتشان را مىدهند و مثل يك گدا ملتمسانه به طرف آمريكا دست گدايى دراز مىكنند ، اما به جاى اين كه كمك دريافت كنند توسرى مىخورند . حالا اگر كسى از اين دولتهاى به اصطلاح مسلمان بپرسد شما غيرت اسلاميتان چه شده ، نمىدانم چه جوابى دارند كه بدهند . اگر ما مسلمانها با هم متحد باشيم و براى حفظ وحدت كلمه اختلافهاى جزئى را كنار بگذاريم ، قدرتى مىشويم كه غرب و شرق همه به ما نيازمند خواهند بود . اميدواريم برگزارى هفته وحدت زيربنا و زمينه اى باشد براى اين كه ساير مظاهر اختلاف و جنگ از بين ما مسلمانها بر طرف شود .\r\nتقوى تنها ملاك برترى\r\nبايد همه ما به اين امر واقف باشيم كه در اسلام زبان ، جغرافيا و رنگ مطرح نيست ، مسلمانان در هر جا كه باشند با همديگر برادر و خواهرند ولو يكى سياه باشد و ديگرى سفيد و يا فرضاً يكى ايرانى باشد و ديگرى الجزايرى و بالاخره عجم باشد يا عرب ، همگى مصداق اين آيه كريمه ايم كه مىفرمايد : ( يا ايّها النّاس انّا خلقناكم من ذكر و انثى و جعلناكم شعوباً و قبائل لتعارفوا انّ اكرمكم عنداللّه اتقيكم ) ( 1 ) اى مردم ما شما را از يك مرد و يك زن آفريديم و شما را شعبه ها و\r\n\r\n","description":"","footnote":"\r\n1 - سوره حجرات ، آيه 13\r\n","page_name":" 473 ","page_number":473},
  {"content":"\r\nقبيله هاى گوناگون قرار داديم تا يكديگر را بشناسيد ، همانا گرامى ترين شما نزد خدا باتقواترين شما مىباشد . سياه و سفيد ، عرب و عجم ، ترك و اروپايى و همه اينها از يك پدر و يك مادر خلق شده اند ، بنابراين هيچ يك از امور جغرافيا و زبان و رنگ و اين قبيل چيزها ملاك امتياز بشر نيست . آنچه ملاك امتياز خواهد بود همان است كه قرآن مىفرمايد : ( انّ اكرمكم عنداللّه اتقيكم ) محترمترين شما نزد خدا كسى است كه تقوايش زيادتر باشد .\r\nدر حديث نبوى هست : « ايّها النّاس الا انّ ربّكم واحد ، و انّ اباكم واحد ، الا لا فضل لعربىّ على عجمىّ و لا عجمىّ على عربىّ و لا لاسود على احمر و لا لاحمر على اسود الاّ بالتّقوى » ( 1 ) اى مردم آگاه باشيد پروردگار شما يكى است و پدر شما يكى است ، آگاه باشيد هيچ عربى بر عجمى و هيچ عجمى بر عربى و هيچ سياهى بر سرخ و هيچ سرخى بر سياه فضيلت ندارد مگر به تقوى . ولى سياستهاى استعمارى و استعمارگران به وسيله دو مسأله به اختلاف در بين ما دامن مىزنند . يكى مسأله اختلاف مذهبى است و ديگرى اختلاف زبان و نژاد است ; رايج كردن كلمه « پان » كه مىبينيد « پان تركيزم » يا « پان عربيزم » و يا « پان ايرانيزم » اين پانها را همانهايى براى ما درست كردند كه مىخواستند ذخائر و معادن ما را ببرند و ما را به جنگ در بين خودمان وادار كنند تا عربها به عجمها با چشم دشمنى نگاه كنند و عجمها هم به عربها با چشم دشمنى بنگرند ; ولى من كه يك ايرانى هستم و زبانم هم فارسى است و متأسفم از اين كه خوب نمىتوانم عربى صحبت كنم ، من به سهم خودم از قديم كه يادم هست بچه بودم هر عربى را كه مىديدم خوشم مىآمد به اعتبار اين كه پيامبر ما عرب است و مثل اين كه عربها را خويشان پيغمبراكرم ( صلى الله عليه وآله و سلم ) مىدانستم ، روى اين اصل علاقه داشتم به عربها و الآن هم هر عربى را كه نسبت به\r\n\r\n","description":"","footnote":"\r\n1 - تفسير قرطبى ، ج 16 ، ص 342 ، تفسير سوره حجرات\r\n","page_name":" 474 ","page_number":474},
  {"content":"\r\n\r\nاسلام مخلص باشد من نسبت به او مخلصم ، و اميدوارم عربهايى هم كه مخلص به اسلام هستند نسبت به تركها و عجم ها و كردها و بلوچها و لرها و ساير زبانهاى غير عربى كه بين مسلمانها هست به نظر برادرى و به نظر رفاقت نگاه كنند ، و جنگ نژادى و زبانى و جغرافيايى را در بين خودمان خاتمه بدهيم .\r\nانتظار ما از علماى اهل سنّت\r\nچقدر مايه تأسّف است كه هنوز هم با اين كه دنيا دنياى پيشرفته است ، مىبينيم بعضى گرفتار همين جنگها و اختلافات نژادى يا مذهبى هستند ، برادران مسلمانى كه شما يا شافعى هستيد يا حنفى يا حنبلى يا مالكى ، همين طور كه حنفى با شافعى جنگ ندارد با اين كه دو مذهب هستند ، معنا ندارد كه حنفى يا شافعى با جعفرى مذهب دشمن باشد ، آيا جعفر بن محمّد ( عليه السلام ) كه از عترت پيغمبراكرم ( صلى الله عليه وآله و سلم ) است به اندازه ابوحنيفه و شافعى در نظر شما ارزش ندارد ؟ چه اشكال دارد كه برادران شما تابع فقه جعفر بن محمّد ( عليه السلام ) باشند ، همان جعفر بن محمّدى كه از عترت پيغمبر است و پيغمبراكرم ( صلى الله عليه وآله و سلم ) بارها فرمود : من از بين شما مىروم و دو چيز نفيس بين شما باقى مىگذارم كه اگر به اين دو چيز كه كتاب خدا و عترت من است چنگ بزنيد گمراه نمىشويد .\r\nاين دشمنان اسلامند كه شما را تحريك مىكنند تا نسبت به برادران شيعى مذهب خودتان به نظر بغض و دشمنى نگاه كنيد ; و الاّ همانطور كه شافعى و حنبلى و مالكى و حنفى با همديگر جنگ و ستيز ندارند ، با جعفرى مذهب هم نبايستى در جنگ و ستيز باشند ; و انقلاب اسلامى را كه در ايران به رهبرى حضرت امام خمينى مدّظله به ثمر رسيده است ، شما بايد آن را انقلاب خودتان بدانيد ، و بدانيد كه برادران و خواهران شما در خيابانهاى تهران و شهرهاى ديگر با شعار « لا إله الاّ اللّه » به استقبال تانك و توپ و مسلسل و در نتيجه به استقبال مرگ\r\n","description":"","footnote":"","page_name":" 475 ","page_number":475},
  {"content":"\r\nرفتند و هدفى جز پياده شدن اسلام نداشتند . اما اين كه حالا دولت ستيزه گر بعثى عراق ما را مجوس مىخواند و جنگ را جنگ عنصرى قلمداد مىكند ، بدان جهت است كه صدام با اسلام كار ندارد ، و او اصلا با اسلام مخالف است چه شيعه باشد چه سنّى برايش فرقى نمىكند .\r\nمن ضمن اين كه از همه علما و ارگانهايى كه از هفته وحدت استقبال كرده اند تشكّر مىكنم ، انتظار دارم و تقاضايم اين است كه سعى كنند در هفته وحدت آنچه را لايق شخصيت پيغمبراكرم ( صلى الله عليه وآله و سلم ) است انجام بدهند و اخلاق و سيره آن حضرت را براى برادران و خواهران تشريح كنند .\r\nما مثل مسيحيان نيستيم كه عيد كريسمس را با جشنهاى آميخته با رقص و . . . برگزار مىكنند ، حضرت مسيح ( عليه السلام ) شأنش اجلّ از اين چيزهاست ، قاعده اين است كه در جشن هاى كريسمس هم اخلاق و روش حضرت مسيح ( عليه السلام ) براى مسيحيان تشريح شود و از رفتار حكومتهايى كه خودشان را منتسب به حضرت مسيح ( عليه السلام ) مىدانند ولى ظلم و جنايت مىكنند اظهار تنفّر و انزجار شود .\r\nان شاء اللّه برادران اسلامى ما از هفته وحدت استفاده كاملى خواهند كرد و به بركت ميلاد پيغمبراكرم ( صلى الله عليه وآله و سلم ) آگاهى و آشنايى ما با آن حضرت بيشتر مىشود ; خداوند به همه گويندگان ، به شعرا و سرايندگانى كه به وسيله نثر و نظم در اين هفته خدمت مىكنند و علاقه خودشان را به نبىّ اكرم ( صلى الله عليه وآله و سلم ) اظهار مىكنند اجر جزيل عنايت فرمايد ، و به همه توفيق بدهد كه عملا پيرو پيغمبراكرم ( صلى الله عليه وآله و سلم ) باشيم ، و همانطور كه حضرتش طرفدار عدالت و حامى مظلومين و ضعفا بود ، ما هم اين چنين باشيم .\r\nدرس ما از عبارت نهج البلاغه اين بود :\r\n« رُسُلٌ لاَتُقَصِّرُ بِهِمْ قِلَّةُ عَدَدِهِمْ ، وَلاَ كَثْرَةُ الْمُكَذِّبِينَ لَهُمْ »\r\n( پيامبرانى كه كمى عددشان و كثرت تكذيب كنندگان آنان سبب تقصيرشان نشد . )\r\n","description":"","footnote":"","page_name":" 476 ","page_number":476},
  {"content":"\r\nدر اينجا اگر « لا تقصّر » باشد از مادّه « تقصير » است ، و اگر « لا تقصر » بدون تشديد باشد از مادّه « قصور » مىشود .\r\nپيامبران كمى عددشان نه سبب مىشود كه در آنها قصور و كوتاهى پيدا شود ، زيرا روح آنان قوى و كامل است ; و نه سبب مىشود كه در آنها تقصير پيدا شود ، زيرا ضعف ايمان ندارند ; لذا انبيا كوشش خودشان را مىكردند ، يك نفره در مقابل يك جمعيت ظالم و طاغى قيام مىكردند گرچه شهيد مىشدند ، پيامبراكرم ( صلى الله عليه وآله و سلم ) در مكّه با اين كه تنها بود در مقابل مشركين حرف خودش را مىزد و آنها را به توحيد دعوت مىكرد و مىفرمود : « قولوا لا إله الاّ اللّه » و از اين جهت مىگويند پيامبران هيچ گاه تقيه نمىكنند ، حق را مىگويند و متحمّل سختى ها و شدايد هم مىشوند ، پيامبراكرم ( صلى الله عليه وآله و سلم ) فرمودند : « المؤمن وحده جماعة » شخص مؤمن به تنهايى يك دسته و جمعيت است .\r\n« و لا كثرة المكذّبين لهم » و زيادى تكذيب كنندگان هم سبب نمىشد كه پيامبران دست از حرف خودشان بردارند . مخالفين زياد پيامبران موجب ترس يا محافظه كارى و سازشكارى آنان با اهل باطل نمىشد .\r\n« مِنْ سَابِق سُمِّىَ لَهُ مَنْ بَعْدَهُ ، اَوْ غابِر عَرَّفَهُ مَنْ قَبْلَهُ »\r\n( بعضى از پيامبران گذشته بودند كه نام پيامبر آينده به آنان گفته شده ، و يا پيامبر آينده كه پيغمبر قبلى او را معرّفى كرده است . )\r\nاز اين عبارت حضرت مىفهميم براى هر پيامبرى ، پيامبر بعد از او با نام و نشان ذكر شده است . « سمّى » به معناى نامبرده است ، يعنى نامش معرّفى شده ، لذا از اين عبارت نهج البلاغه معلوم مىشود بناى خداى تبارك و تعالى بر اين بوده كه هر پيامبرى را مىفرستاده ضمن مطالبى كه آن پيامبر به آنها وظيفه داشته ، يكى هم اين بوده كه پيامبر آينده بعد از خودش را هم به مردم معرّفى كند و اين جزء برنامه پيامبران بوده است .\r\n","description":"","footnote":"","page_name":" 477 ","page_number":477},
  {"content":"\r\n\r\nبشارت بعثت پيامبر اسلام ( صلى الله عليه وآله و سلم ) توسط پيامبران سابق\r\nحالا ما راجع به پيامبر خودمان پيامبر خاتم ( صلى الله عليه وآله و سلم ) آياتى داريم در قرآن كه از آنها استفاده مىشود حضرت موسى يا حضرت عيسى و پيامبران سابق ( عليهم السلام ) پيامبر ما را به امّتشان معرفى كرده اند ، از جمله آيات در سوره صف آيه ششم دارد :\r\n( و اذ قال عيسى بن مريم يا بنى اسرائيل انّى رسول اللّه اليكم مصدّقاً لما بين يدىّ من التّورية و مبشّراً برسول يأتى من بعدى اسمه احمد ) به ياد آور اى پيامبر هنگامى را كه عيسى بن مريم خطاب كرد به بنى اسرائيل و فرمود : پسران اسرائيل من فرستاده خدا هستم به سوى شما در حالتى كه تصديق كننده هستم آنچه را در جلوى من است از تورات - يعنى توراتى را كه قبل از من بوده من تصديق مىكنم ، و ظاهر آيه از اين حكايت مىكند كه حضرت عيسى ( عليه السلام ) اساس تورات را به هم نزده ، بلكه اگر همه احكام تورات را نگوييم بيشترين را تغيير نداده است - بعد مىفرمايد : من بشارت و مژده مىدهم شما بنى اسرائيل را به رسولى كه مىآيد بعد از من و نام او احمد ( صلى الله عليه وآله و سلم ) است . در اينجا خطاب حضرت عيسى به بنى اسرائيل بدين جهت بوده كه حضرت عيسى ( عليه السلام ) در فلسطين و در ميان بنى اسرائيل به رسالت مبعوث شد .\r\nاز اين آيه استفاده مىشود كه حضرت عيسى ( عليه السلام ) به آمدن پيامبر ما بشارت داده است ، البته خداوند متعال پيغمبراكرم ( صلى الله عليه وآله و سلم ) را به نام احمد ( صلى الله عليه وآله و سلم ) ذكر كرده . اين آيه صراحت ندارد به اين كه اسم پيغمبراكرم ( صلى الله عليه وآله و سلم ) در انجيل باشد ، چون در اينجا حضرت عيسى ( عليه السلام ) مىگويد من بشارت مىدهم به پيغمبرى كه بعد از من مىآيد . حالا آيا اين بشارت را حضرت عيسى ( عليه السلام ) در كتابش يعنى انجيل هم داشته ، يا اين كه تنها به زبان براى بنى اسرائيل بشارت داده است ؟ عبارت از اين جهت ساكت است ، ولى در سوره اعراف آيه 157 مىفرمايد : ( الّذين يتّبعون الرّسول النّبىّ الامّىّ الّذى يجدونه مكتوباً عندهم فى التّورية و الانجيل يأمرهم بالمعروف و\r\n","description":"","footnote":"","page_name":" 478 ","page_number":478},
  {"content":"\r\n\r\nينهيهم عن المنكر و يحلّ لهم الطّيّبات و يحرّم عليهم الخبائث و يضع عنهم اصرهم و الاغلال الّتى كانت عليهم ) كسانى كه پيروى مىكنند فرستاده اى را كه پيامبر خدا و امّى ( 1 ) است و پيامبرى است كه مىيابند او را نوشته شده نزد خودشان در تورات و انجيل ، امر مىكند آنان را به كارهاى خوب و بازشان مىدارد از كارهاى زشت ، حلال مىكند براى آنان چيزهايى را كه پاك و پاكيزه است و حرام مىكند براى آنان چيزهايى را كه خبيث و پليد است ، از گردن آنان برمى دارد فشار و سختى غل هايى را كه به واسطه احكام خشن بر گردنشان بوده است .\r\nنام پيامبراكرم ( صلى الله عليه وآله و سلم ) در تورات و انجيل\r\nاز آيه سوره اعراف اين طور استفاده مىشود كه نام پيغمبر ( صلى الله عليه وآله و سلم ) در تورات و انجيل نوشته شده و در كتاب بوده است . از اخبار و روايات زيادى هم اين معنا استفاده مىشود كه پيغمبراكرم ( صلى الله عليه وآله و سلم ) با يهود و نصارى محاجّه مىكرد و مىفرمود كه اسم من در كتابهاى خودتان هست و شما مىدانيد كه هست و هيچ تاريخى هم نقل نكرده كه يكى از يهود يا نصاراى آن زمان پيغمبراكرم ( صلى الله عليه وآله و سلم ) را تكذيب كند كه اين چه حرفى است تو مىزنى ، كجا اسم تو در تورات يا انجيل هست ، حتى در همين آيه سوره صف هم كه خواندم يادآور شده بود : « حضرت عيسى ( عليه السلام ) بشارت مىدهد به رسولى كه مىآيد و اسمش احمد است » هيچ يك از مسيحيانى كه آن وقت بودند ، مثل نصاراى نجران يا جاهاى ديگر ، پيغمبر را تكذيب نكردند و به او نگفتند كجا حضرت عيسى نسبت به تو بشارت داد ؟ ! ما مىبينيم پيغمبراكرم ( صلى الله عليه وآله و سلم ) اين آيه قرآن را براى مردم آن وقت خواند و هيچ تاريخى هم نقل نكرده كه حتى يك نفر از يهوديان يا مسيحيان كه اين آيه را مىشنيدند اعتراض كرده باشند كه حالا بر فرض\r\n\r\n","description":"","footnote":"\r\n1 - « امّى » ممكن است به معناى درس ناخوانده و مكتب نرفته باشد ، و ممكن است منسوب به امّ القرى يعنى مكّه مكرّمه باشد ، و پيامبر اسلام ( صلى الله عليه وآله و سلم ) به هر دو معنا « امّى » بودند .\r\n","page_name":" 479 ","page_number":479},
  {"content":"\r\nحضرت عيسى ( عليه السلام ) بشارت به احمد داده ، تو كه احمد نيستى تو محمّد هستى .\r\nبنابراين معلوم مىشود پيغمبراكرم ( صلى الله عليه وآله و سلم ) در همان وقت هم به نام احمد ( صلى الله عليه وآله و سلم ) خوانده مىشده ، و اين در عرب بسيار رايج است كه براى يك نفر دو اسم يا سه اسم مىگذارند ، و گاهى مىشود يك نفر يك اسم و چند لقب و يك كنيه دارد و مسأله اسم و لقب و كنيه در عرب خيلى معمول بوده است ، هر بچه اى يك اسم داشته و حداقل يك لقب و يك كنيه هم داشته ، براى يك نفر بيش از يك لقب هم بوده ، و شخص به القاب مشهور مىشد به طورى كه القاب حكم اسم را پيدا مىكرد .\r\nپس مسأله تعدّد اسم براى پيغمبر ( صلى الله عليه وآله و سلم ) يك امر واضحى بوده است كه حتى يهوديان و مسيحيان معاصر پيامبراكرم ( صلى الله عليه وآله و سلم ) هم اين را مىدانستند كه پيغمبر ما هم احمد است و هم محمّد ( صلى الله عليه وآله و سلم ) ، و لذا هيچ كدام اين اعتراض را نكردند ، حتى شعرا در اشعارشان كه مىخواستند حضرت را توصيف كنند ، گاهى به نام احمد ( صلى الله عليه وآله و سلم ) مىخواندند و گاهى به نام محمّد ( صلى الله عليه وآله و سلم ) و گاهى هم به نام مصطفى كه يكى از القاب پيغمبراكرم ( صلى الله عليه وآله و سلم ) است ، مثلا از ابوطالب عموى پيامبر اشعارى نقل شده راجع به پيغمبراكرم ( صلى الله عليه وآله و سلم ) از جمله مىگويد :\r\n« الا ان احمد قد جاءهم * به حق و لم يأتهم بالكذب »\r\nيعنى آگاه باشيد كه احمد حق را براى اين مردم آورده است و دروغ براى آنها نياورده است ; و اينجا مىبينيم ابوطالب پيغمبراكرم ( صلى الله عليه وآله و سلم ) را به نام احمد خوانده . ولى شعر ديگرى هم ابوطالب دارد كه مىگويد :\r\n« الم تعلموا أنا وجدنا محمّداً * نبيّاً كموسى خطّ فى اول الكتب » ( 1 )\r\nآيا نمىدانيد كه ما يافتيم محمّد را پيامبرى همچون حضرت موسى كه نامش در كتابهاى پيشين نوشته شده است ؟\r\n\r\n","description":"","footnote":"\r\n1 - ايمان ابى طالب از شيخ مفيد ، ج 10 ، ص 18 و 23\r\n","page_name":" 480 ","page_number":480},
  {"content":"\r\n\r\nابوطالب كه عموى پيغمبراكرم ( صلى الله عليه وآله و سلم ) است و اهل البيت مىباشد - و اهل بيت داناترند به آنچه در بيت است - در يك شعرش او را « احمد » مىخواند و در شعر ديگرش « محمّد » .\r\nدر اين كه پيغمبراكرم ( صلى الله عليه وآله و سلم ) نامش محمّد بوده شكى نيست و اين را تاريخ ذكر كرده ، قرآن هم مىگويد : ( محمّد رسول اللّه ) ( 1 ) مع ذلك مىبينيم حسّان شاعر كه يكى از شعراى زمان پيغمبراكرم ( صلى الله عليه وآله و سلم ) بوده ، وقتى كه شعر مىگويد باز حضرت را به نام احمد ( صلى الله عليه وآله و سلم ) مىخواند :\r\n« صلّى الاله و من يحفّ بعرشه * و الطّيبون على المبارك احمد »\r\nخدا و آنهايى كه حول عرش او هستند و نيز تمام پاكان بر پيامبر مبارك كه نامش احمد ( صلى الله عليه وآله و سلم ) است درود فرستادند . مىبينيم كه حسّان هم حضرت را به نام احمد ( صلى الله عليه وآله و سلم ) مىخوانده است .\r\nبنابراين احمد قطعاً نام پيغمبراكرم ( صلى الله عليه وآله و سلم ) در آن وقت بوده است ، و اين چيزى است كه حتى يهوديان و مسيحيان هم مىدانستند .\r\nدر هر صورت در روايات زيادى اين نكته آمده است و من براى تيمّن و تبرّك يكى از اين روايات را مىخوانم و ان شاء اللّه در يك فرصت ديگرى از همين تورات و انجيل با همه تحريفاتى كه در آنها شده و فعلا در دست است عباراتى را مىخوانيم كه قابل تطبيق بر پيغمبراكرم ( صلى الله عليه وآله و سلم ) است .\r\nبرخورد متواضعانه پيامبراكرم ( صلى الله عليه وآله و سلم ) با يك يهودى\r\nدر كتاب اربعين شيخ بهايى ( رحمه الله ) از امام هفتم حضرت موسى بن جعفر ( عليه السلام ) و ايشان هم از جدّش حضرت على ( عليه السلام ) نقل مىكند ( 2 ) كه فرمود : « ان يهودياً كان له على\r\n\r\n","description":"","footnote":"\r\n1 - سوره فتح ، آيه 29\r\n2 - اربعين ، ص 131 ، حديث 19\r\n","page_name":" 481 ","page_number":481},
  {"content":"\r\nرسول اللّه ( صلى الله عليه وآله و سلم ) دنانير فتقاضاه فقال ( صلى الله عليه وآله و سلم ) يا يهودى ما عندى ما اعطيك » يك نفر يهودى اهل مدينه از پيغمبراكرم ( صلى الله عليه وآله و سلم ) چند دينار طلبكار بود ، آمد و دينارهايش را مطالبه كرد ، حضرت فرمود : اى يهودى من الآن پولى ندارم كه قرض تو را بدهم .\r\nدر اينجا تذكّر يك نكته لازم است كه برادران و خواهران مسلمان بايد به آن توجّه كنند ، ما پيرو پيامبرى هستيم كه چند دينار به يك نفر يهودى بدهكار بود و نداشت كه بدهى خودش را به آن يهودى بدهد مع ذلك پيغمبراكرم ( صلى الله عليه وآله و سلم ) شخصيتش را حفظ كرد و حرفش را هم زد ; و يا يك عده مسلمان فقيرى كه حتى جا هم نداشتند و در صفه مسجد زندگى مىكردند ، از اسلام دفاع كردند ، تا جايى كه با قدرت ايمان دو ابرقدرت دنياى آن روز يعنى كشور روم و ايران را به زانو در آوردند .\r\nبرادران و خواهران پس از انقلاب كمبودهايى پيدا شده كه اينها ناشى از انقلاب است ، باز هم خدا را شكر كنيد كه لوازم اوّليه زندگى را داريد ; من به ياد دارم وقتى كه متفقين ايران را اشغال كردند با اين كه ايران چند ساعتى بيشتر در جنوب و شمال جنگ نكرد ، متفقين كه آمدند ، در اين شهر قم من كه يك طلبه بودم شايد براى خريدن يك قرص نان دو سه ساعت در دكّان نانوايى معطل بودم و تازه آن نانى را كه به ما مىدادند همه چيز داشت غير از گندم و اصلا قابل خوردن نبود ، اما حالا با اين كه بيش از پانزده ماه است جنگ به ما تحميل شده و ما در جبهه جنوب و غرب گرفتار جنگ هستيم و از آن طرف هم ابرقدرتها ما را تحريم اقتصادى كرده اند ، بحمداللّه لوازم اوّليه و ضروريات زندگى را داريم ، لذا توصيه مىكنم كه كمبودها شما را از صحنه به در نكند .\r\nبالاخره شخص يهودى گفت : « انّى لا افارقك يا محمّد حتى تقضينى » من شما را رها نمىكنم تا چند دينارى را كه به من بدهكارى بدهى . « فقال : اذاً اجلس معك » پيغمبراكرم ( صلى الله عليه وآله و سلم ) فرمود : من ندارم چه كنم ، حالا كه مىگويى رهايت نمىكنم من هم با تو اينجا مىنشينم ، « فجلس معه » پيغمبراكرم ( صلى الله عليه وآله و سلم ) همان جا نشست . « حتى صلّى\r\n","description":"","footnote":"","page_name":" 482 ","page_number":482},
  {"content":"\r\nفى ذلك الموضع ، الظّهر و العصر و المغرب و العشاء الآخرة و الغداة » در همان جا پيغمبراكرم ( صلى الله عليه وآله و سلم ) نماز ظهر و عصر و مغرب و عشا و صبح را به جا آورد ; « و كان اصحاب رسول اللّه ( صلى الله عليه وآله و سلم ) يتهدّدونه و يتواعدونه » و اصحاب حضرت پنهانى آن يهودى را تهديد مىكردند و مىترساندند كه اين چه كارى است كه تو با شخصيتى مثل پيغمبر انجام مىدهى ، « فنظر رسول اللّه ( صلى الله عليه وآله و سلم ) اليهم » پيغمبراكرم ( صلى الله عليه وآله و سلم ) نگاهى به مسلمانها كرد ، « فقال ما الّذى تصنعون به ؟ » فرمود : اين چه كارى است كه شما نسبت به اين شخص يهودى انجام مىدهيد ؟ چرا تهديدش مىكنيد ؟ او از من طلبكار است و حق دارد كه طلبش را مطالبه كند ! « فقالوا : يا رسول اللّه يهودى يحبسك » گفتند اى پيغمبر خدا يك يهودى شما را اينجا براى چند دينار حبس كند ! « فقال ( صلى الله عليه وآله و سلم ) لم يبعثنى ربّى عزّوجلّ بان اظلم معاهداً و لا غيره » پيغمبر ( صلى الله عليه وآله و سلم ) فرمود : خدا مرا مبعوث نكرده است كه ظلم بكنم به يك نفر يهودى كه هم پيمان ماست و نه به كسى كه غير اوست . يعنى من به مسلمان كه ظلم نمىكنم به جاى خود ، به معاهَد يعنى كسى كه خارج از اسلام است اما در پناه اسلام است و با آن عهد و پيمان بسته ام و به غير معاهد نيز ظلم نمىكنم .\r\nدر اينجا بايد دانست كه پيغمبراكرم ( صلى الله عليه وآله و سلم ) وقتى كه به مدينه تشريف آوردند با يهود مدينه عهد و پيمانهايى بستند ، ( 1 ) و آن عهد و پيمانها باقى بود تا آن وقتى كه خود يهود به كرّات و مرّات خيانت كردند و پيمانها را شكستند ، آن وقت بود كه حضرت ناچار شد با آنان جنگ كند ، ولى تا زمانى كه آنان به پيمانها باقى بودند پيغمبراكرم ( صلى الله عليه وآله و سلم ) حقوقشان را حفظ مىكرد .\r\nمى فرمايد كه خدا مرا مبعوث نكرده كه ظلم كنم به كسى كه با او هم پيمانم و نه به غير او ، يعنى هيچ كدام از ما حق ندارد با زبانش حتى اهانت كند نسبت به ديگرى ،\r\n\r\n","description":"","footnote":"\r\n1 - سيره ابن هشام ، ج 2 ، ص 147 تا 150\r\n","page_name":" 483 ","page_number":483},
  {"content":"\r\nبراى اين كه اهانت با اسلام سازگار نيست .\r\nحضرت على ( عليه السلام ) در نامه اى به مالك اشتر درباره مردم مصر مىنويسد : « فانّهم صنفان : امّا اخ لك فى الدّين ، او نظير لك فى الخلق » ( 1 ) مردم مصر يا برادر دينى تو هستند اگر مسلمانند ، و يا نظير تو هستند در خلقت ; يعنى آنها هم كه مسلمان نيستند بالاخره بشر هستند . اساس اسلام بر عدالت و رعايت حقوق همه افراد استوار است .\r\n« فلمّا علا النّهار » روز كه بالا آمد و پيغمبراكرم ( صلى الله عليه وآله و سلم ) آنجا مانده بود و به اصحاب هم اعتراض كرد كه چرا او را تهديد مىكنيد ، در اينجا وقتى كه آن يهودى اخلاق پيغمبراكرم ( صلى الله عليه وآله و سلم ) را ديد « قال اليهودى : اشهد ان لا إله الاّ اللّه و اشهد انّ محمّداً عبده و رسوله و شطر مالى فى سبيل اللّه » گفت : من شهادت مىدهم كه خدايى نيست جز خداى يگانه و شهادت مىدهم كه محمّد بنده و فرستاده خداست و يك قسمت از مال من در راه خدا باشد . سپس گفت : « اما واللّه ما فعلت بك الّذى فعلت الاّ لانظر الى نعتك فى التورية » به خدا سوگند من اين كار را نكردم مگر براى اين كه اوصافى را كه در تورات درباره تو آمده ببينم كه آيا تو همان پيامبرى يا نه .\r\nمحلّ شاهد من اينجاست كه عرض كردم ، همان وقت در زمان پيغمبراكرم ( صلى الله عليه وآله و سلم ) مطرح بوده كه نام حضرت در تورات و انجيل هست و يهود و نصارى اين آيه شريفه قرآن را كه مىگويد : ( يجدونه مكتوباً عندهم فى التّورية و الانجيل ) ( 2 ) اهل كتاب نام پيامبر را در تورات و انجيل نوشته شده مىيابند ، مىشنيدند و هيچ كدام نيامدند بگويند كه اين چه دروغى است مىگويى و اسم پيغمبر در تورات و انجيل نيست ، تاريخ چنين چيزى را ضبط نكرده ، لذا اين شخص يهودى گفت : من شما را اينجا نگاه داشتم براى اين كه مىخواستم ببينم آن اوصافى را كه براى شما در تورات\r\n\r\n","description":"","footnote":"\r\n1 - نهج البلاغه ، نامه 53\r\n2 - سوره اعراف ، آيه 157\r\n","page_name":" 484 ","page_number":484},
  {"content":"\r\n\r\nديدم در شما هست يا نيست و مىخواستم آزمايش بكنم . « فانّى قرأت نعتك فى التّورية » من اوصاف شما را در تورات خوانده ام ، « محمّد بن عبداللّه ، مولده بمكة و مهاجره بطيبة و ليس بفظّ و لا غليظ و لا سخّاب و لا متزيّن بالفحش ، و لا قول الخناء » در تورات نوشته شده « محمّد بن عبداللّه ولادتش به مكه و محلّ هجرتش طيبه است - طيبه اسم مدينه است - اين محمّد بن عبداللّه بداخلاق نيست ، غلظت و خشونت ندارد ، سر كسى فرياد نمىكشد ، صدايش را بلند نمىكند ، و هيچ وقت حرفهاى زشت از دهانش خارج نمىشود » . سپس گفت : شهادت مىدهم به اين كه نيست خدايى جز اللّه و تو پيغمبر خدا هستى ، و اين مال من در اختيار شما « و هذا مالى فاحكم فيه بما انزل اللّه » حكم كنيد در مال من آنچه را كه خدا دستور داده « و كان اليهودى كثير المال » و آن يهودى مال زيادى داشت .\r\nزندگى ساده پيامبراكرم ( صلى الله عليه وآله و سلم )\r\n« ثمّ قال على ( عليه السلام ) : كان فراش رسول اللّه عباءة و كانت مرفقته ادماً حشوها ليف فثنيّت له ذات ليلة » آنگاه حضرت على ( عليه السلام ) در ادامه همين حديث راجع به پيغمبراكرم ( صلى الله عليه وآله و سلم ) فرمود : فراش حضرت يعنى زيراندازش يك عبا بود كه حضرت آن را مىانداخت و به روى آن مىنشست ، و متكا يا پشتى ايشان هم به اصطلاح ما ظاهراً يك پوستى بوده كه داخل آن به جاى پشم و پنبه برگ خرما بوده است ; حضرت على ( عليه السلام ) مىفرمايد : در يك شب زيرانداز پيامبر را دولا كردم براى اين كه وقتى مىخواهد بخوابد نرم باشد و پهلو و كمرش صدمه نخورد ، و روى يك جاى نرمى استراحت كند . « فلمّا اصبح قال لقد منعنى الفراش اللّيلة الصّلوة » پس وقتى صبح شد پيغمبراكرم ( صلى الله عليه وآله و سلم ) فرمودند : اين فراش نرمى كه براى من امشب مهيّا كرديد مرا از نماز باز داشت . حالا آيا از همه نماز شب حضرت را باز داشته يا از بعضى از نماز شب ، اين معلوم نيست ، در روايات زياد داريم كه پيغمبراكرم ( صلى الله عليه وآله و سلم ) نماز شب را\r\n","description":"","footnote":"","page_name":" 485 ","page_number":485},
  {"content":"\r\nتكه تكه مىكرد و با يك ترتيب مخصوصى مىخواند ، اين طور نبود يك دفعه همه نماز شب را بخواند ، بالاخره آنچه كه هست آن شب بعضى از برنامه نماز حضرت مطابق اين روايت تعطيل شده است ; « فأمر أن يجعل بطاق واحد » ( 1 ) فرمودند فراششان همان يك لاى عبا باشد .\r\nاز نظر اقتصادى هم وضع مسلمانها و در رأسشان پيغمبراكرم ( صلى الله عليه وآله و سلم ) صفر بوده ، مسلمانها نه ابزار جنگى داشتند نه مال و ثروت داشتند و نه اسب و آن جور چيزهايى كه آن روز وسيله سواره نظام بوده ، مع ذلك بدون عِدّه و عُدّه و با فقر و تنگدستى اما با نيروى ايمان و اتحاد و پيروى از پيغمبراكرم ( صلى الله عليه وآله و سلم ) در ظرف كمتر از پنجاه سال ، اسلام به شرق و غرب عالم رسيد و روم و ايران كه دو كشور متمدّن بود مسخّر اسلام شد .\r\nشما برادران و خواهران نگوييد ما ضعيفيم و چيز نداريم ، الحمدللّه ايمان داريم ، شما ببينيد جوانهاى ما الآن با نيروى ايمان در جبهه جنگ با صدام حماسه ها مىآفرينند ، در صورتى كه صدام از طرف ابرقدرتها و از طرف كشورهاى غربى و از طرف همه حمايت مىشود ; جوانهاى ما با شعار « لا إله الاّ اللّه و محمّد رسول اللّه » همين چند روز پيش پيشروى و فتح داشتند ; بنابراين شما اگر ابزار نظامى نداريد ، اگر از نظر اقتصادى كمبود داريد ، ولى الحمدللّه نيروى ايمان داريد ، و تا نيروى ايمان و وحدت كلمه و رهبرى قاطع در بين شما هست مطمئن باشيد كه پيروزيد ، همانطور كه عامل پيروزى مسلمانها در صدر اسلام همين سه عامل : « ايمان » ، « وحدت كلمه » و « رهبرى قاطع » پيغمبراكرم ( صلى الله عليه وآله و سلم ) بود .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - بحارالانوار ، ج 16 ، ص 217 ، باب 9 ، روايت 5 ; و اربعين شيخ بهايى ، ص 131 ، حديث 19\r\n","page_name":" 486 ","page_number":486},
  {"content":"\r\n\r\nخطبه 1\r\n( درس 29 )\r\nسندى بر تحريف تورات و انجيل\r\nپيش گويى هاى تورات و انجيل در مورد پيامبر اسلام ( صلى الله عليه وآله و سلم )\r\nبررسى تورات در اين مورد\r\n","description":"","footnote":"","page_name":" 487 ","page_number":487},
  {"content":"\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nبسم الله الرحمن الرحيم\r\nدر درس گذشته به اين جمله رسيديم :\r\n« مِنْ سَابِق سُمِّىَ لَهُ مَنْ بَعْدَهُ ، اَوْ غَابِر عَرَّفَهُ مَنْ قَبْلَهُ »\r\n( از پيامبر گذشته اى كه نام پيغمبر آينده به او گفته شده ، و يا پيغمبر آينده اى كه پيغمبر قبلى او را معرّفى كرده است . )\r\nراجع به اين عبارت در درس گذشته دو آيه از قرآن را يكى در سوره صف و ديگرى در سوره اعراف خوانديم كه مربوط به بشارت بعثت پيامبر اسلام ( صلى الله عليه وآله و سلم ) در تورات و انجيل است ، و نيز گفتيم كه بر اساس روايات وارد شده هم پيامبراكرم ( صلى الله عليه وآله و سلم ) و هم ائمه اطهار ( عليهم السلام ) با يهود و نصارى در مورد مكتوب بودن نام پيامبر اسلام ( صلى الله عليه وآله و سلم ) در تورات و انجيل محاجّه مىكرده اند و از طرفى چنانچه در تاريخ ثبت شده در مقابل اين ادّعاى پيامبر كه نام او در كتابهاى تورات و انجيل ثبت است ، هيچ يك از يهود و نصاراى آن زمان اين مسأله را تكذيب نكردند .\r\nسندى بر تحريف تورات و انجيل\r\nالبته در تورات و انجيل بخصوص تورات در اثر گذشت زمان تغييراتى پيدا شده . تورات شامل پنج « سِفر » است كه اوّلش سفر « پيدايش » است و آخرش سفر « تثنيه » ; و در اين پنج سفر مطالبى به پيامبران خدا نسبت داده است كه اصلا با شأن پيامبران\r\n","description":"","footnote":"","page_name":" 489 ","page_number":489},
  {"content":"\r\nسازگار نيست ، و سبك آن دلالت دارد بر اين كه كتاب آسمانى نيست بلكه كتاب تاريخ و قصه و داستان است و در ضمن احكام نيز نقل شده است . ( 1 ) تورات فعلى از خلقت آدم شروع مىشود و به وفات حضرت موسى ( عليه السلام ) ختم مىشود ; حتى در آخر سفر تثنيه جريان وفات حضرت موسى ( عليه السلام ) را در زمين موآب ، و اين كه پس از آن بنى اسرائيل تا سى روز ماتم گرفتند را ذكر مىكند و در ضمن مىگويد : « و احدى قبر او را تا امروز ندانسته است » . اين عبارات بيانگر اين است كه زمان نوشتن تورات مدّتها بعد از وفات حضرت موسى ( عليه السلام ) بوده است . پس اجمالا تورات نازل شده بر حضرت موسى ( عليه السلام ) تا زمان ما سالم باقى نمانده است .\r\nهمچنين است وضع انجيل هاى چهارگانه كه مطالب آنها به حضرت عيسى ( عليه السلام ) نسبت داده مىشود و شرح حال حضرت عيسى ( عليه السلام ) و ولادت و صعود و بشارتهايش در آنها هست . تناقض در اين چهار انجيل زياد است ، و مسلّم است چيزى كه حق است نمىتواند بيش از يكى باشد . اين چهار انجيل منسوب به متى ، مرقس ، لوقا و يوحنا است ; و مطالب هر كدام با ديگرى تفاوت دارد ، و از طرفى تاريخ نشان مىدهد كه انجيل بيش از چهار تا بوده است .\r\nدر مقدّمه اى كه بر ترجمه انجيل برنابا ( 2 ) به قلم مرحوم سردار كابلى نوشته شده\r\n\r\n","description":"","footnote":"\r\n1 - « سِفْر » يعنى كتاب ، تورات حضرت موسى ( عليه السلام ) داراى پنج كتاب است : 1 - سِفر « پيدايش » يعنى تكوين و خلقت جهان 2 - سِفر « خروج » كه مربوط به حوادث خروج بنى اسرائيل از مصر است . 3 - سِفر « لاويان » يعنى روحانيون منسوب به لاوى فرزند حضرت يعقوب ، در اين سِفر از وظايف و شئون لاويان و روحانيون يهود بحث شده است . 4 - سِفر « اعداد » كه راجع به تعداد طوايف و قبايل و نفوس بنى اسرائيل است . 5 - سِفر « تثنيه » يعنى مكرر ، اين سفر جمع بندى و تكرار سفرهاى چهارگانه مىباشد .\r\n2 - اين انجيل در حدود 200 ، 300 سال قبل به زبان ايتاليايى در كتابخانه دربار وين پيدا شد و بعد به عربى و انگليسى و فارسى ترجمه شده است ، و بُرنابا از حواريين حضرت مسيح ( عليه السلام ) بوده است .\r\n","page_name":" 490 ","page_number":490},
  {"content":"\r\nمطلبى را از جلد دوّم دائرة المعارف انگليسى - چاپ سيزدهم ، صفحه 180 - ذيل لغت « Apocryphal - literature » كه در لغت انگليسى به معناى ادبيات و نوشتجات مجعول مىباشد ، نقل مىكند كه پاپ چلاسيوس اوّل كه در سنه 492 ميلادى ، يعنى 130 سال قبل از بعثت پيامبراكرم ( صلى الله عليه وآله و سلم ) پاپ شد ، خواندن چند انجيل از جمله انجيل برنابا را نهى كرد ; و بعد در همان جلد دوّم در لغت « Apocryphal - literature » 24 انجيل را نقل مىكند كه همه اينها منسوب به حواريون حضرت عيسى ( عليه السلام ) بوده اند ; يعنى غير از اين چهار انجيل كه در دست است بيست و چهار انجيل ديگر بوده كه يكى از آنها انجيل برنابا است .\r\nپس انجيل هايى كه ولادت ، صعود و كلمات حكمت آميز حضرت عيسى ( عليه السلام ) را ضبط كرده اند ، مطابق اين تاريخ 28 عدد بوده است كه 4 تاى آنها همين انجيل هاى فعلى است و 24 عددش را « Apocryphal - literature » - ادبيات و نوشتجات مجعول - شمرده اند ، و انجيل برنابا جزء آنها بوده است ، و در آن انجيل در چندين مورد از پيامبر ما با نام محمّد ( صلى الله عليه وآله و سلم ) ياد شده است .\r\nاز جمله مطالبى كه در انجيل برنابا وجود دارد و با انجيل هاى ديگر تفاوت دارد اين است كه آن انجيل ها مىگويند حضرت عيسى را به دار زدند ، ولى انجيل برنابا مىگويد كه حضرت مسيح ( عليه السلام ) به دار زده نشد و « يهودا اسخريوطى » كه شيطنت كرده بود به صورت حضرت در آمد و وقتى كه براى بازداشت آن حضرت آمدند يهودا را گرفتند و به دار زده شد .\r\nدر اينجا يك قسمت از آن را مىخوانيم : « پس چون كه مرا مردم خدا و پسر خدا خواندند با اين كه من در جهان بيزار بودم خدا خواست كه مردم مرا استهزاء كنند در اين جهان به مرگ يهودا ( 1 ) در حالتى كه معتقد باشند به اين كه من همانم كه بر دار\r\n\r\n","description":"","footnote":"\r\n1 - « يهودا » اوّل از حواريين بوده و بعداً منافق شد و عليه حضرت عيسى ( عليه السلام ) شيطنت نمود .\r\n","page_name":" 491 ","page_number":491},
  {"content":"\r\nمرده ، تا شياطين به من استهزاء نكنند در روز جزا ، و اين - اشتباه - باقى خواهد بود تا بيايد محمّد پيغمبر خدا ، آن كه چون بيايد اين فريب را كشف خواهد فرمود براى كسانى كه به شريعت خدا ايمان دارند » ( 1 ) .\r\nبرنابا از قول حضرت عيسى ( عليه السلام ) مىگويد : وقتى كه محمّد پيامبر خدا بيايد اين مطلب را براى مردم مؤمن كشف مىكند كه من به دار زده نشدم و يهوداى اسخريوطى به دار زده شد ، و اين همان مفادى است كه در قرآن آمده : ( و ما قتلوه و ما صلبوه و لكن شبّه لهم ) ( 2 ) يهود حضرت عيسى را نكشتند و به دار نزدند بلكه بر ايشان اشتباه پيش آمد .\r\nمطلب ديگرى از انجيل برنابا كه تفاوت اساسى با چهار انجيل ديگر دارد - و حق هم با آن است - اين است كه انجيل برنابا منكر الوهيت و پسر خدا بودن حضرت عيسى ( عليه السلام ) است و قرآن هم همين را مىگويد ، ولى چهار انجيل ( متى ، مرقس ، لوقا ، يوحنا ) عيسى را پسر خدا مىدانند ; همچنين در انجيل برنابا ذبيح را حضرت اسماعيل ( عليه السلام ) مىداند ، همانطور كه در روايات ما هم هست و ما نيز ذبيح را حضرت اسماعيل مىدانيم ، ولى ملّت يهود و مسيحيان ذبيح را اسحاق مىدانند .\r\nدر انجيل برنابا از « پولس » انتقاد مىكند و او را قبول ندارد ، و چنانچه از اخبار ما هم استفاده مىشود پولس كسى بود كه در شريعت حضرت مسيح تغييراتى داد ، مطابق تواريخ خود مسيحيان او تا قبل از اين كه حضرت عيسى صعود كند به او ايمان نياورده بود و يك نفر از يهود بود ، ولى بعد از صعود حضرت عيسى به مسيحيان ملحق شد ، و با اين عنوان كه دين آنها را پذيرفته است در شريعت حضرت مسيح تغييراتى داد ; و نيز انجيل برنابا مسأله ختنه را مطرح كرده است ، همانطور كه در تورات هم هست و يهوديان ختنه مىكنند ، اما مسيحيان\r\n\r\n","description":"","footnote":"\r\n1 - فصل 220 از انجيل برنابا ; مجموع آن 222 فصل است .\r\n2 - سوره نساء ، آيه 157\r\n","page_name":" 492 ","page_number":492},
  {"content":"\r\n\r\nختنه نمىكنند ; در عين حال انجيل برنابا كلمات حكمت آميز بسيارى از حضرت عيسى ( عليه السلام ) نقل مىكند .\r\nبالاخره از اين دائرة المعارف انگليسى چنين استفاده مىشود : صد و سى سال قبل از بعثت پيغمبراكرم ( صلى الله عليه وآله و سلم ) انجيلى به نام « انجيل برنابا » در دست بوده است ; و علّت اين كه پاپ آن را از « ادبيات و نوشتجات مجعول » اعلام نمود و در اين اواخر نسخه آن به دست آمد ، براى ما معلوم نيست .\r\nپيش گويى هاى تورات و انجيل در مورد پيامبر اسلام ( صلى الله عليه وآله و سلم )\r\nنمونه هايى از بشارت به پيغمبر اسلام در انجيل يوحنا هست ، يعنى انجيل چهارم از اناجيلى كه اكنون مسيحيان معتبر مىدانند . در اين انجيل باب 14 ، 15 و 16 بشارتهايى از حضرت عيسى نقل شده است .\r\nنمونه اوّل : در باب 14 ، آيه 16 چنين آمده است :\r\n« اگر مرا ( 1 ) دوست داريد احكام مرا نگاه داريد ، و من از پدر سؤال مىكنم - پدر در اينجا منظور خداست - و تسلّى دهنده ديگر به شما عطا خواهد كرد تا هميشه با شما بماند » .\r\nاين عبارت حكايت از اين مىكند كه حضرت عيسى از خدا مىخواهد كسى را براى آنها بفرستد كه هميشه با آنها باشد .\r\nنمونه دوّم : در باب 15 انجيل يوحنا ، آيه 26 مىگويد :\r\n« ليكن چون تسلّى دهنده كه او را از جانب پدر نزد شما مىفرستم آيد ، يعنى روح راستى كه از پدر صادر مىگردد ، او بر من شهادت خواهد داد ، و شما نيز شهادت خواهيد داد زيرا كه از ابتدا با من بوده ايد » .\r\nدر اينجا حضرت عيسى به حواريون مىگويد كه پس از رفتن من تسلّى دهنده از\r\n\r\n","description":"","footnote":"\r\n1 - حضرت عيسى به حواريون فرموده است .\r\n","page_name":" 493 ","page_number":493},
  {"content":"\r\nجانب پدر براى شما مىآيد كه براى من شهادت خواهد داد ، و ما مىبينيم كه وقتى حضرت محمّد ( صلى الله عليه وآله و سلم ) آمد به حضرت مسيح ( عليه السلام ) شهادت داد . و مىگويد : شما نيز شهادت خواهيد داد . از اينجا معلوم مىشود كسى كه مىآيد شهادتش غير از شهادتى است كه حواريون نسبت به حضرت عيسى ( عليه السلام ) دادند . آنچه بين خود مسيحيان شايع است اين است كه تسلّى دهنده را آن روحى مىدانند كه بنا بر نقل باب دوّم از كتاب « اعمال رسولان » در روز پنجاهم صعود حضرت عيسى بر حواريون نازل شد . ولى صريح عبارت حضرت عيسى ( عليه السلام ) اين است كه شهادت دهنده و تسلّى دهنده غير از حواريون مىباشد كه از ابتدا با او بوده اند و آنان نيز شهادت مىدهند ، و اين عبارت به خوبى بر پيامبر اسلام منطبق مىباشد .\r\nنمونه سوّم : در آيه 7 از باب 16 انجيل يوحنا از قول حضرت عيسى مىگويد :\r\n« و من به شما راست مىگويم كه رفتن من براى شما مفيد است ، زيرا اگر نروم تسلّى دهنده نزد شما نخواهد آمد ، اما اگر بروم او را نزد شما مىفرستم و چون او آيد جهان را بر گناه و عدالت و داورى ملزم خواهد نمود » .\r\nاز اينجا معلوم مىشود او موجودى است كه با جهان سر و كار دارد و اين غير از آن روحى است كه در روز پنجاهم صعود حضرت عيسى فقط بر حواريون نازل شد ، و لحظه اى بود و تمام شد و رفت .\r\nباز در آيه 13 مىگويد : « و ليكن چون او يعنى روح راستى آيد ، شما را به جميع راستى هدايت خواهد كرد ; زيرا كه از خود تكلّم نمىكند ، بلكه به آنچه شنيده است سخن خواهد گفت ، و از امور آينده به شما خبر خواهد داد ، و او مرا جلال خواهد داد ; زيرا كه از آنچه آن من است خواهد گرفت و به شما خبر خواهد داد » .\r\nپيامبر اسلام بود كه از آينده خبر مىداد ، و جايى نقل نشده است كه روحى كه در روز پنجاهم صعود يك لحظه بر حواريون نازل شد از آينده خبر مىداد .\r\nكلمه « تسلّى دهنده » در انجيل هاى فارسى است ، در عربى كلمه « معزّى » آمده ،\r\n","description":"","footnote":"","page_name":" 494 ","page_number":494},
  {"content":"\r\nو به جاى اين كلمه در انجيل هايى كه از يونانى و سريانى نقل شده « پارقليطا » آمده كه به عربى « فارَقْليطا » شده است ، و در اخبار و روايات ما كلمه « فارقليطا » زياد ذكر شده است كه قهراً « فارَقْليطا » معرّب « پارقليطا » مىباشد .\r\nانجيلى كه در زمان حضرت عيسى بوده ، يعنى كلامى كه حضرت عيسى داشته قطعاً يونانى و سريانى نبوده است ، حضرت عيسى ( عليه السلام ) زبانش عبرى بود زيرا در بيت المقدس و با بنى اسرائيل بود و آنها زبانشان عبرى بوده ، پس شايد كلمه اى كه حضرت عيسى ( عليه السلام ) داشته است كلمه پارقليطا نبوده ، بلكه كلمه اى بوده است عبرى كه در يونانى و سريانى از آن به پارقليطا تعبير شده است ، وقتى كه به زبان لاتين ( يونان ) مراجعه مىشود كلمه « پريكليتوس » در زبان يونانى به معنى بسيار ستوده بوده است كه همان معنى « احمد » مىباشد .\r\nشعرى است در نصاب كه مىگويد : « محمّد ستوده امين استوار » محمّد يعنى ستوده و احمد يعنى بسيار ستوده ، و اين ترجمه پريكليتوس در لغت لاتين است .\r\nبنابراين چنين بر مىآيد كه حضرت عيسى پيامبر را به نام « احمد » بشارت داده است ، يعنى همان كه در سوره صف آيه 6 مىفرمايد : ( و مبشّراً برسول يأتى من بعدى اسمه احمد ) و عيسى بشارت دهنده به رسولى بود كه بعد از او مىآيد و نامش احمد است .\r\nقرآن با سربلندى در مقابل مسيحيان آن زمان اين مطلب را عنوان كرد و هيچ تاريخى نقل نكرده است كه يك مسيحى آن را انكار كرده باشد ، در صورتى كه همه مخالفين مىكوشيدند تا پيامبر اسلام را تكذيب كنند .\r\nپس حدس زده مىشود كه حضرت عيسى ( عليه السلام ) خود لفظ احمد را گفته است ، بعد در لاتين وقتى انجيل را به زبان يونانى منتقل مىكرده اند همان لفظ « احمد » را به « پريكليتوس » ترجمه كرده اند ، بعد پريكليتوس در عربى معرّب شد و به صورت « فارقليطا » در آمد . در صورتى كه معمولا اسم را نبايد ترجمه نمود و همان لفظ\r\n","description":"","footnote":"","page_name":" 495 ","page_number":495},
  {"content":"\r\n\r\nاحمد مىبايست نقل مىشد . البته در لاتين كلمه ديگرى هست « پاراكليتوس » شبيه « پريكليتوس » كه مسيحيان به معناى تسليت دهنده ترجمه كرده اند و منظورشان احتمالا اين بوده كه بشارت حضرت عيسى ( عليه السلام ) را از بين ببرند ، ولى از اين كه ائمه ( عليهم السلام ) در مقام محاجّه كلمه « فارقليطا » را به كار مىبرده اند ، معلوم مىشود در آن زمان روشن بوده كه « فارقليطا » معرّب « پريكليتوس » و ترجمه « احمد » است . بنابراين اشتباهى كه شده اين بوده كه همان كلمه « احمد » كه حضرت عيسى ( عليه السلام ) به زبان آورده نقل نشده است ، بلكه در ترجمه به زبان يونانى به « پريكليتوس » ترجمه شده ، و بعداً با « پاراكليتوس » كه به معناى تسليت دهنده است خلط شده است .\r\nولى بايد گفت : بر فرض اين كه عبارات انجيل « پاراكليتوس » و به معناى تسليت دهنده باشد ، طبق آنچه در بابهاى 14 و 15 و 16 انجيل يوحنا آمده است ، اين تسليت دهنده با جهان كار دارد و جهان را به داورى مىخواند و از آينده خبر خواهد داد ، پس بايد پيامبرى باشد كه با جهان صحبت مىكند ، قهراً نمىتواند آن روحى باشد كه به نظر مسيحيان در روز پنجاهم صعود عيسى ( عليه السلام ) يك لحظه براى حواريين نازل شد .\r\nبررسى تورات در اين مورد\r\nوقتى مىگوييم تورات ، يك معناى عام دارد و يك معناى خاص ، معناى خاص آن همان پنج سِفْرى است كه مىگويند بر حضرت موسى نازل شده كه شامل سِفر پيدايش ، سِفر خروج ، سِفر لاويان ، سِفر اعداد و سِفر تثنيه مىباشد ; و معناى اعم آن عبارت است از مجموع اسفار خمسه موسى و همه كتابهايى كه به پيامبران بعد از حضرت موسى ( عليه السلام ) تا زمان حضرت عيسى ( عليه السلام ) نسبت داده مىشود ، و در حقيقت مجموع « عهد عتيق » را تورات مىگويند . در اين كتابها هم با همه تغييراتى كه در آنها\r\n","description":"","footnote":"","page_name":" 496 ","page_number":496},
  {"content":"\r\nداده شده است ، تكه هايى وجود دارد كه قابل انطباق با پيغمبر اسلام مىباشد .\r\nاز جمله در كتاب « اشعياء پيغمبر » كه يكى از كتب عهد عتيق است مطلبى در باب چهل و دوّم آن به چشم مىخورد كه كاملا قابل انطباق بر پيغمبر است ( به ضميمه آنچه كه در اخبار و روايات از روش پيغمبر ( صلى الله عليه وآله و سلم ) به چشم مىخورد ) :\r\n« اينك بنده من كه او را دستگيرى نمودم و برگزيده من كه جانم از او خشنود است » . « برگزيده » ترجمه كلمه « مصطفى » است . يكى از اشتباهاتى كه سابقاً واقع مىشده است اين بوده كه وقتى كتابها را ترجمه مىكردند بسا اسامى را نيز ترجمه مىكردند ، در صورتى كه اسمها نبايد ترجمه شود ، مثلا « احمد » به لغت فارسى به معنى « بسيار ستوده » است ، اگر چنانچه نام پيغمبرى « احمد » باشد و بخواهيم آن را نقل كنيم ، نبايد بگوييم آقاى « بسيار ستوده » ، اين اشتباه است ، « مصطفى » هم يكى از القاب پيامبراكرم ( صلى الله عليه وآله و سلم ) مىباشد و احتمال مىدهيم كه كلمه « برگزيده » در اين عبارت ترجمه « مصطفى » باشد . بعد مىگويد : « من روح خود را بر او مىنهم تا انصاف را براى امّتها صادر سازد » . در قرآن از جبرئيل و قرآن به روح تعبير شده است كه بر پيامبر اسلام نازل مىشد .\r\n« او فرياد نخواهد زد و آواز خود را بلند نخواهد نمود و آن را در كوچه ها نخواهد شنوانيد . . . » . در درس گذشته حديثى خوانديم كه در آن شخص يهودى به پيغمبراكرم ( صلى الله عليه وآله و سلم ) گفت كه من در تورات خوانده ام كه پيغمبر آخرالزّمان صدايش را بلند نمىكند ، زبانش به حرف بد باز نمىشود و . . . « نى خرد شده را نخواهد شكست و فتيله ضعيف را خاموش نخواهد ساخت تا عدالت را به راستى صادر گرداند ، او ضعيف نخواهد گرديد و منكسر نخواهد شد تا انصاف را بر زمين قرار دهد ، و جزيره ها منتظر شريعت او باشند . خدا يهوه كه آسمانها را آفريد و آنها را پهن كرد و زمين و نتايج آن را گسترانيد و نَفَس را به قومى كه در آن باشند و روح را بر آنانى كه در آن سالك اند مىدهد ، چنين مىگويد : من كه يهوه هستم تو را به عدالت خوانده ام\r\n","description":"","footnote":"","page_name":" 497 ","page_number":497},
  {"content":"\r\nو دست تو را گرفته تو را نگاه خواهم داشت و تو را عهد قوم و نور امّتها خواهم گردانيد تا چشمان كوران را بگشايى و اسيران را از زندان و نشينندگان در ظلمت را از محبس بيرون آورى . من يهوه هستم و اسم من همين است ، و جلال خود را به كسى ديگر و ستايش خويش را به بتهاى تراشيده نخواهم داد » . منظور بت شكنى هاى پيامبر اسلام است . « اينك وقايع نخستين واقع شد و من از چيزهاى نو اعلام مىكنم ، و قبل از آن كه به وجود آيد شما را از آنها خبر مىدهم ، اى شما كه به دريا فرو مىرويد و اى آنچه در آن است ، اى جزيره ها و ساكنان آنها سرود نو را به خدا و ستايش وى را از اقصاى زمين بسراييد ، صحرا و شهرهايش و قريه هايى كه اهل قيدار ( 1 ) در آنها ساكن باشند آواز خود را بلند نمايند ، و ساكنان سالع ترنم نموده از قله كوهها نعره زنند ، براى خدا جلال را توصيف نمايند و تسبيح او را در جزيره ها بخوانند ، خدا مثل جبّار بيرون مىآيد و مانند مرد جنگى غيرت خويش را برمى انگيزد ، فرياد كرده نعره خواهد زد و بر دشمنان خويش غلبه خواهد نمود » .\r\nاين عبارات با همه تغييراتى كه در توراتها داده شده است و از عبرى به سريانى و يونانى و از سريانى به عربى و از عربى به فارسى ترجمه شده است ، قابل انطباق با پيغمبراكرم ( صلى الله عليه وآله و سلم ) مىباشد .\r\nنمونه ديگر : در باب 18 از سِفر تثنيه كه تورات خود حضرت موسى است ، در آيه 15 موسى ( عليه السلام ) خطاب مىكند : « يهوه خدايت نبيىّ را از ميان تو از برادرانت مثل من براى تو مبعوث خواهد گردانيد ، او را بشنويد » . حضرت موسى از بنى اسرائيل يعنى از فرزندان يعقوب مىباشد و اسرائيل ( 2 ) لقب حضرت يعقوب است . يعقوب فرزند اسحاق يكى از پسران حضرت ابراهيم است ، فرزند ديگر حضرت ابراهيم ( عليه السلام )\r\n\r\n","description":"","footnote":"\r\n1 - « قيدار » فرزند « اسماعيل » جدّ بزرگ پيامبراكرم ( صلى الله عليه وآله و سلم ) مىباشد و نسب پيامبراكرم ( صلى الله عليه وآله و سلم ) و قريش به او مىرسد .\r\n2 - « اسرائيل » يعنى نيروى خدا ; « اسرا » يعنى قوّت و نيرو ، « ئيل » يعنى خدا\r\n","page_name":" 498 ","page_number":498},
  {"content":"\r\nاسماعيل ( عليه السلام ) است ، كه پيامبر اسلام ( صلى الله عليه وآله و سلم ) از نسل او مىباشد ، پس برادران بنى اسرائيل عربها مىباشند كه اولاد اسماعيل هستند .\r\nحضرت موسى مىگويد : « يهوه خدايت نبيّى را از ميان تو از برادرانت مثل من براى تو مبعوث خواهد گردانيد ، سخن او را بشنويد ، موافق هر آنچه در حوريب در روز اجتماع از يهوه خداى خود مسألت نموده گفتى آواز يهوه خداى خود را ديگر نشنوم ، و اين آتش عظيم را ديگر نبينم مبادا بميرم ، و خدا به من گفت آنچه گفتند نيكو گفتند نبيىّ را براى ايشان ( بنى اسرائيل ) از ميان برادران ايشان مثل تو مبعوث خواهم كرد ، و كلام خود را به دهانش خواهم گذاشت و هر آنچه به او امر فرمايم به ايشان خواهد گفت و هر كس سخنان مرا كه او به اسم من گويد نشنود من از او مطالبه خواهم كرد » . منظور از اين كه مىگويد « از ميان برادرانشان مثل تو پيغمبرى مبعوث خواهم كرد » اين است كه همانطور كه حضرت موسى شريعت تازه اى آورد او هم شريعت تازه دارد .\r\nبه طور كلّى عرض كردم كه در تورات و انجيل در اثر مرور زمان تطوّرات زيادى واقع شده است ، و آنچه از اخبار و روايات ما و نيز محاجّه هايى كه پيغمبر ( صلى الله عليه وآله و سلم ) و ائمه ( عليهم السلام ) با يهود و نصاراى زمان خودشان كرده اند استفاده مىشود اين است كه پيامبر ( صلى الله عليه وآله و سلم ) و ائمه ( عليهم السلام ) مىگفته اند : نام پيامبر در تورات و انجيل بوده است ، و قرآن نيز مىگويد : ( الّذى يجدونه مكتوباً عندهم فى التّورية و الانجيل ) ( 1 ) با اين حال آنها به پيامبر ( صلى الله عليه وآله و سلم ) و يا به يكى از ائمه ( عليهم السلام ) نگفتند كه نام پيامبر در تورات و انجيل وجود ندارد ، معلوم مىشود اين موضوع نزد آنان مسلّم بوده است .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره اعراف ، آيه 157\r\n","page_name":" 499 ","page_number":499},
  {"content":"\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nخطبه 1\r\n( درس 30 )\r\nنبوّت عامّه و نبوّت خاصّه\r\nراههاى اثبات نبوّت خاصّه\r\nجامعيّت پيامبر اسلام ( صلى الله عليه وآله و سلم ) و رسالت وى\r\nشيوه هاى تبليغى پيامبراكرم ( صلى الله عليه وآله و سلم )\r\nتطابق قول و عمل پيامبر اسلام ( صلى الله عليه وآله و سلم )\r\nهويّت ايمان آورندگان به پيامبر\r\nيكنواختى سخنان پيامبر ( صلى الله عليه وآله و سلم ) در شرايط مختلف\r\nنتيجه گيرى از راه دوّم اثبات نبوّت خاصّه\r\n","description":"","footnote":"","page_name":" 501 ","page_number":501},
  {"content":"\r\n\r\n","description":"","footnote":"","page_name":" 502 ","page_number":502},
  {"content":"\r\n\r\n\r\nبسم الله الرحمن الرحيم\r\nموضوع بحث ما درسهايى از نهج البلاغه بود ; در درس قبل گفته شد كه اصطلاحاً دو نبوّت داريم : نبوّت عامّه و نبوّت خاصّه .\r\nنبوّت عامّه و نبوّت خاصّه\r\nمعناى نبوّت عامّه اصل مسأله پيامبرى است ، و اين كه لازم است از طرف خداى تبارك و تعالى شخصيت هايى به عنوان پيامبر فرستاده شوند كه راهنماى بشر باشند . راههاى اِثبات نبوّت عامّه در درسهاى گذشته بيان شد .\r\nبعد از آن كه ما اصل نبوّت را قبول كرديم ، اكنون در مورد زمان خودمان يعنى پيامبرى حضرت محمّد ( صلى الله عليه وآله و سلم ) و راههايى را كه براى اثبات نبوّت آن حضرت هست بحث مىكنيم ، البته در درس گذشته راجع به نبوّت خاصه پيامبر ( صلى الله عليه وآله و سلم ) اجمالا صحبتى شد ، اما تفصيل بيشتر را در اين جلسه خواهيم آورد .\r\nراههاى اثبات نبوّت خاصّه\r\n1 - پيامبران پيشين كه نبوّتشان براى ما محرز است خبر داده باشند . كسانى كه حضرت موسى ( عليه السلام ) و حضرت عيسى ( عليه السلام ) را قبول دارند ، اگر در كتابهايشان صفات و خصوصيات پيامبراكرم ( صلى الله عليه وآله و سلم ) ذكر شده باشد و آن صفات بر شخص پيامبراكرم ( صلى الله عليه وآله و سلم ) تطبيق شود ، براى آن گونه افراد حجّت مىشود .\r\n","description":"","footnote":"","page_name":" 503 ","page_number":503},
  {"content":"\r\n\r\nلذا در درس گذشته برخى از بشارتهايى را كه در تورات و انجيل آمده بود ذكر كرديم . و قرآن نيز به اين راه توجّه نموده و بشارت حضرت عيسى ( عليه السلام ) را در مورد بعثت پيامبر اسلام ( صلى الله عليه وآله و سلم ) متذكّر شده است . ( به درس قبلى مراجعه شود )\r\n2 - راه دوّم اين است كه كسى در خصوصيات و حالات آن پيامبر مطالعاتى داشته باشد و اهل شناخت باشد و بتواند تشخيص بدهد .\r\nدر مورد پيامبر اسلام ( صلى الله عليه وآله و سلم ) اگر افراد خالى از تعصّب و تقليد از گذشتگان باشند ، اوّلا محيطى را كه در آن پيامبر ادعاى نبوّت كرد مطالعه مىكنند و در مىيابند كه محيط عربستان و مردم آنجا از نظر تمدّن از همه جا عقب تر بودند ، روم و ايران در آن زمان كشورهاى متمدّنى بودند ولى در عربستان توحّش ، بى سوادى و جهل حاكم بود ، مردمش نوعاً از كشتار يكديگر ، غارت و وحشى گرى ارتزاق مىكردند ، دخترانشان را زنده به گور مىكردند ، عاطفه و محبت و لطف در ايشان نبود ، عربستان كانون خشونت و سرسختى بود ; ( 1 ) در چنين محيطى اسلام ظهور مىكند ; در اين رابطه چند موضوع قابل توجه است :\r\nجامعيّت پيامبر اسلام ( صلى الله عليه وآله و سلم ) و رسالت وى\r\nاز نظر زمان در 1400 سال پيش بسيارى از مسائلى كه امروز براى ما حل شده ، آن زمان اصلا مطرح نبود ; در چنين هنگامى روحيات و اخلاقيات و سوابق پيغمبر را قبل از ادعاى نبوّت در نظر بگيريم ; حتى كسانى كه او را به پيامبرى قبول نداشتند و با او مخالفت مىكردند ، او را شخصى امين مىدانستند و به او « محمّد امين » مىگفتند ، و او را درست كار و صادق مىدانستند ; در عين حال مانند خود آنها\r\n\r\n","description":"","footnote":"\r\n1 - در موارد بسيارى از قرآن و كلام معصومين ( عليهم السلام ) به محيط عربستان و خصوصيات اعراب در زمان پيامبر گرامى اسلام اشاره شده است ، مانند آيه 59 سوره نحل ، و آيه 151 سوره انعام ، و خطبه 26 نهج البلاغه\r\n","page_name":" 504 ","page_number":504},
  {"content":"\r\nمدرسه و دانشگاه نرفته بود ، اهل خط نوشتن نبود ، چنانچه خود قرآن هم نقل مىكند كه قبل از رسالت اهل نوشتن و كتاب خواندن نبود ، ( 1 ) و در عين حال عفيف بود ، اهل خيانت و دروغ و فريب نبود .\r\nاز طرفى اگر محتويات مطالبى را كه پيامبر اسلام در آئين خود آورده بررسى كنيم كه بعضى از آنها عبارتند از : اصول و معارف مربوط به خداشناسى ، قيامت ، ذات بارى تعالى ، صفات و افعال او ، كيفيت خلقت ، اخلاقيات ، دستورات و احكامى كه در تمام شئون زندگى بشر مورد احتياج است ، و نيز احكام مربوط به كيفيت ازدواج و انعقاد نطفه و انتخاب همسر و غذاهاى مربوطه و شير دادن بچه و تربيت او ، و بعداً آنچه مربوط است به معلّم و محيط مربوط به بچه ، و ساير شئون فردى و يا اجتماعى افراد و تمام حقوق افراد و جامعه و حاكم نسبت به مردم و مردم نسبت به حاكم ، و نيز نكاتى كه علم امروز كشف كرده ، مانند بسيارى از مسائل بهداشتى از قبيل ضدّيت خاك با ميكروبى كه به وسيله سگ به ظروف منتقل مىشود و صدها نمونه ديگر كه با پيشرفت علم معلوم شده ، و در آن زمان كه اثرى از علم و دانشگاه و فلسفه نبود در تعاليم اسلام به شكل مشروح مورد توجّه قرار گرفته ، و خبرهاى غيبى كه پيامبر آورده و محقّق شده ، همگى نشانه آن است كه پيامبر با منبع وحى مرتبط بوده است .\r\nدر يك كنگره جهانى كه در مورد موادّ غذايى و دارويى از متخصّصين دنيا تشكيل شده بود ، وقتى يكى از پزشكان مسلمان « طبّ الصّادق » را كه تا حدودى خواص غذايى و دارويى بعضى چيزها را متعرض شده مطرح كرده بود ، همه حاضرين تعجّب كردند كه چگونه امام صادق ( عليه السلام ) در 1200 سال پيش كه علم پزشكى بسيار ساده بود و پيشرفته نبود ، نكات مهمى را بيان كرده اند . و ائمه ( عليهم السلام ) و\r\n\r\n","description":"","footnote":"\r\n1 - در سوره عنكبوت ، آيه 48 مىفرمايد : ( و ما كنت تتلوا من قبله من كتاب و لاتخطّه بيمينك ) اى پيامبر پيش از نزول قرآن نه كتابى مىخواندى و نه خطى مىنوشتى .\r\n","page_name":" 505 ","page_number":505},
  {"content":"\r\nاز جمله امام صادق ( عليه السلام ) در روايتى خودشان فرموده اند : هرچه ما مىگوييم از پيامبراكرم ( صلى الله عليه وآله و سلم ) به ما رسيده ، ( 1 ) و شما مىتوانيد آن را به پيامبر ( صلى الله عليه وآله و سلم ) نسبت دهيد .\r\nاز طرف ديگر مىدانيم آيين اسلام منحصر به مسائل عبادى نيست ، سه يا چهار كتاب از بيش از شصت كتاب فقه اسلام فقط مربوط به عبادت است ، مانند : طهارت ، نماز ، روزه ، حج و زكات ; و در عين حال اينها هم آميخته به سياست مىباشند ، مثلا نماز جمعه و جماعتش بايد با امام عادل باشد و حج نيز مشتمل بر مسائل مختلف سياسى است ، در حدّ يك كنگره جهانى اسلام ، و غير از عبادات ساير كتب فقهى مشتمل بر معاملات ، اقتصاديات ، امور قضائى و جزائى و مانند اينها مىباشد ; و در مسائل اصولى مربوط به خدا و صفات او ، فلسفه با آن پيشرفتى كه داشته نتوانسته بسيارى از معارف دينى و مسائل را حل كند ، در عين حال در تعاليم اسلامى به آنها كاملا توجّه شده است .\r\nبه طور كلّى با در نظر گرفتن اينها پى مىبريم شخصى كه آورنده اينهاست و قبل از ادعاى نبوّت خواندن و نوشتن نمىدانسته و در محيط عربستان هم زندگى مىكرده ، نبىّ و فرستاده خداست . اخلاقياتى هم كه پيامبر مطرح كرده عالى و برجسته است . علاوه بر آن در ارتباط با مسائل تاريخى يى كه بين يهود و نصارى شايع بوده و داستانهايى در تورات و انجيل ها به پيامبران نسبت داده شده كه آميخته با اوهام و خرافات بود ، پيامبر مسائلى را كه مطابق عقل و منطق بود بدون اوهام و خرافات بيان مىكند .\r\nمثلا راجع به حضرت لوط در تورات در سِفر تكوين گفته شده است كه دخترانش به واسطه شراب او را مست كرده و در حال مستى با وى هم بستر شدند و در اثر اين هم بسترى هر كدام به فرزند نامشروعى از او آبستن شدند ! اسلام اين گونه مسائل را\r\n\r\n","description":"","footnote":"\r\n1 - وسائل الشيعة ، ج 18 ، ص 58 ، باب 8 صفات قاضى ، حديث 26\r\n","page_name":" 506 ","page_number":506},
  {"content":"\r\n\r\n\r\nتكذيب و واقع آنها را بيان مىكند . يا داستان كشتى گرفتن يعقوب با خدا و زمين خوردن خدا به دست يعقوب و امثال اين خرافات كه با عقل و منطق مخالف است و به پيامبران الهى به دروغ نسبت داده شده است .\r\nشيوه هاى تبليغى پيامبراكرم ( صلى الله عليه وآله و سلم )\r\nپيامبر هيچ گاه براى پيشبرد اهدافش به ابزار و وسايل غيراخلاقى و نامشروع متوسّل نشده است . تاريخ نقل مىكند هنگامى كه فرزند پيامبراكرم ( صلى الله عليه وآله و سلم ) ( ابراهيم ) از دنيا رفت خورشيد گرفت و در ميان مردم شايع شد كه گرفتگى خورشيد به واسطه فوت فرزند پيامبر است ، اگر پيامبر انسانى رياست طلب بود مىتوانست از اين مسأله حداكثر بهره بردارى را بنمايد ، اما پيامبراكرم ( صلى الله عليه وآله و سلم ) به منبر رفتند و به مردم فرمودند كه گرفتگى ماه و خورشيد دو آيت از آيتهاى خداست و در شرايطى هر يك به عللى مىگيرد ، و هيچ ربطى به مرگ فرزند من ندارد . ( 1 )\r\nبنابراين پيامبراكرم ( صلى الله عليه وآله و سلم ) براى اثبات سخنانش هرگز از طريق نامشروع و دروغ و تزوير وارد نمىشود .\r\nتطابق قول و عمل پيامبر اسلام ( صلى الله عليه وآله و سلم )\r\nعلاوه بر اين مىبينيم پيامبراكرم ( صلى الله عليه وآله و سلم ) بيش از همه به حرف خودش ايمان دارد ; اگر كسى اهل دروغ باشد و به دروغ ادعايى بكند ، خودش به گفته هاى خودش ايمان ندارد ; اما پيامبراكرم ( صلى الله عليه وآله و سلم ) هنگامى كه مىگويد انسان بايد نماز بخواند ، به عنوان وظيفه خود پيش از همه نماز مىخواند و حتى شبها بسا خواب را بر خود حرام مىكند ، هر دستور و هر حكمى را مىآورد اوّل عمل كننده به آن خودش مىباشد .\r\n\r\n","description":"","footnote":"\r\n1 - محاسن برقى ، ص 313 ; سيره حلبى ، ج 3 ، ص 310 ، باب ذكر أولاده\r\n","page_name":" 507 ","page_number":507},
  {"content":"\r\n\r\n\r\n\r\nهويّت ايمان آورندگان به پيامبر\r\nعلاوه بر اين كسانى كه به پيامبر ايمان آورده اند و تربيت يافتگان حضرت دليل و گواه بر صدق نبوّت اوست . اگر براى پيغمبر اسلام ( صلى الله عليه وآله و سلم ) مؤمنى نباشد جز اميرالمؤمنين على ( عليه السلام ) ، همين براى عظمت و بلندى مقام ايشان كافى است . حضرت على ( عليه السلام ) كه كتاب نهج البلاغه برخى از تراوشات علمى آن حضرت مىباشد ، خود يكى از تربيت شدگان پيغمبر اسلام ( صلى الله عليه وآله و سلم ) است ; و افرادى كه به پيامبر ايمان مىآوردند و آن همه شكنجه ها را تحمّل مىكردند ، از او چه ديده بودند كه دست از حمايت او برنمى داشتند ؟\r\nيكنواختى سخنان پيامبر ( صلى الله عليه وآله و سلم ) در شرايط مختلف\r\nنكته ديگر اين كه خود پيامبراكرم ( صلى الله عليه وآله و سلم ) در مدت 23 سال پيامبرى هيچ گاه دو گونه حرف نزد ; در آغاز دعوت ، مشركين خدمت او آمدند و خواستند كه با آنها سازش كند و در عوض هرچه از رياست و زن و مال مىخواهد به او بدهند ، ولى پيامبر در جواب فرمود كه اگر خورشيد را در دست راستم و ماه را در دست چپم قرار دهيد دست از دعوت خود برنخواهم داشت . ( 1 )\r\nنتيجه گيرى از راه دوّم اثبات نبوّت خاصّه\r\nدر مجموع وقتى انسان اهل مطالعه و تحقيق باشد و محيط عربستان و نيز جهان آن زمان را در 1400 سال پيش با محتواى اسلام از همه جهت ، كه يك نمونه آن قرآن است مقايسه كند ، يقين مىكند كه اين شخص فردى عادى نيست ، و در\r\n\r\n","description":"","footnote":"\r\n1 - سيره ابن هشام ، ج 1 ، ص 285 و متن روايت چنين است : فقال رسول اللّه ( صلى الله عليه وآله و سلم ) : « يا عمّ ، واللّه لو وضعوا الشّمس فى يمينى و القمر فى يسارى على أن أترك هذا الامر حتى يظهره اللّه او أهلك فيه ، ما تركته » .\r\n","page_name":" 508 ","page_number":508},
  {"content":"\r\nادعايش صادق است .\r\nلذا يكى از طرقى كه مىتوانيم صحّت ادعاى پيامبر اسلام را به دست آوريم ، با فرض عدم اطلاع از معجزات ديگر ، مطالعه در تمام خصوصيات مربوط به اين آيين و مدعى آيين است .\r\nبه طور كلّى يكى از راههاى تحقيق در مسائل تاريخى گذشته در همه جاى دنيا همين است ، مثلا اگر بخواهند در مورد شكست مسلمانها در آندلس ( اسپانيا ) مطالعه كنند ، تمام مسائل و خصوصيات آن زمان را بررسى مىكنند ، كه مثلا مردم اروپا در آن زمان چه روحيات و اخلاقى داشتند ، پاپ در چه وضعى بوده است ، حكومتها چگونه بوده اند و . . . از اينجاست كه بايد به كسانى كه ماترياليست هستند و براى تجزيه و تحليل يك مسأله فقط جهات اقتصادى و مادّى را بررسى مىكنند ، اعتراض كرد كه شما يك بُعدى مطالعه مىكنيد ، سازنده تاريخ بشر عمده اش افكار و فرهنگ و معنويات است ، اقتصاد يكى از شئون بشر است ، البته اين طور هم نيست كه اقتصاد به كلّى بى اثر باشد ، واقع بين كسى است كه تمام خصوصيات مادّى و معنوى و فرهنگى را در نظر مىگيرد ، محيط جغرافيايى را هم ملاحظه كرده و روى مسأله نظر مىدهد .\r\nپس براى اثبات نبوّت خاصه يك راه خبر دادن پيامبران سلف است ، راه دوّم مطالعه در خصوصيات و سوابق و افكار مدعى نبوّت ، و راه سوّم مسأله اعجاز است كه در اين مورد در درس آينده توضيح خواهيم داد .\r\nوالسّلام عليكم و رحمة الله و بركاته\r\n","description":"","footnote":"","page_name":" 509 ","page_number":509},
  {"content":"\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nخطبه 1\r\n( درس 31 )\r\nمعناى معجزه\r\nمعجزه ، تحقّق معلول بدون علّت نيست\r\nتفاوت معجزه با كار مرتاضين\r\nسخنى با منكرين معجزه\r\nنمونه هايى از معجزات قطعى پيامبران در قرآن\r\nمعجزه با ادّعاى پيامبرى چه ارتباطى دارد ؟\r\n","description":"","footnote":"","page_name":" 511 ","page_number":511},
  {"content":"\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nبسم الله الرحمن الرحيم\r\nموضوع بحث ما درسهايى از نهج البلاغه بود ; بحث در راههاى شناخت پيامبر بود ، به اينجا رسيديم كه راه سوّم براى شناخت پيامبران معجزه آوردن آنهاست .\r\nمعناى معجزه\r\nمعجزه به اين معناست كه از طرف پيامبر كارى صادر شود و امرى موجود گردد كه به حسب عادت و با اسباب عادى كه در دسترس بشر است ميسّر نباشد ، حتى شخص نابغه هم در اين سطح نيست كه بتواند چنين كارى انجام دهد ، البته اين بدان معنا نيست كه پيغمبر امر محالى را ممكن كند ، چيزى كه محال و مستحيل الوجود است حتى قدرت خدا هم به آن تعلّق نمىگيرد ، مثلا امكان ندارد در آن واحد در يك منطقه هم روز باشد هم شب ، البته خداوند قدرت بر هر چيزى دارد ولى بايد زمينه و قابليت وجود داشته باشد ، درست است كه ( انّ اللّه على كلّ شىء قدير ) ( 1 ) ولى قدرت خدا بر يك امر محال تعلّق نمىگيرد ; زيرا امر محال قابليت وجود ندارد .\r\nمعجزه هم به اين معنا نيست كه امر محالى موجود شود ، بلكه به اين معناست كه چيزى را كه به حسب ذات و طبيعت « ممكن » است ولى با اسباب و علل عادى و طبيعى نتواند « موجود » شود ، به دست او انجام گيرد ; مثلا يك هسته خرما را به طور\r\n\r\n","description":"","footnote":"\r\n1 - در آيات زيادى آمده است ; و از آن جمله سوره بقره ، آيه 20 مىباشد .\r\n","page_name":" 513 ","page_number":513},
  {"content":"\r\n\r\nطبيعى در زمين بكاريد ممكن است پس از ده سال درخت خرما شود ، ولى اگر كشاورزى پيشرفته باشد و مهندس كشاورزى نظارت داشته باشد و . . . ممكن است پس از پنج سال درخت خرما شود ، منتها اين چيزى است كه در طاقت بشر است ، اما اين كه يك هسته خرما در ظرف يك دقيقه تبديل به درخت خرما شود ، هرچند در طاقت بشر نيست اما محال هم نيست ، ولى بر حسب عوامل طبيعى كه در دست است با همه نيروها و فنونى كه به كار ببريم امكان ندارد كه در ظرف يك دقيقه تبديل به درخت خرما شود ، لكن قدرت خداى تبارك و تعالى مىتواند به چنين چيزى تعلّق گيرد و كار و عمل همين علل طبيعى را تسريع كند و چنين كارى انجام شود ، يعنى كارى كه در مدّت زيادى انجام مىشد در مدّت كمى انجام شود . يا مثلا زنده شدن مرده ذاتاً محال نيست ، ولى شرايط و عللى مىخواهد و خداوند چه بسا همان شرايط را در مدّت كمى فراهم مىكند و مرده زنده مىشود . ( 1 )\r\nمعجزه ، تحقّق معلول بدون علّت نيست\r\nعلاوه بر اين كه معجزه به اين معنا نيست كه قدرت خداوند بر يك امر محال تعلّق گيرد ، بدين معنا هم نيست كه چيزى بدون علّت موجود شود . معلول بدون علّت موجود نخواهد شد ، هر معلولى علّت دارد منتها گاهى معلول و علل\r\n\r\n","description":"","footnote":"\r\n1 - بنابراين ممكن است - با توجّه به رشد علمى بشريّت و امكان كشف بسيارى از رموز و اسرار طبيعى براى بشر - كارى در زمانى معجزه باشد ، يعنى از نظر علل شناخته شده طبيعى ، براى بشر آن زمان خارق العاده باشد ، ولى در زمانى ديگر معجزه حساب نشود ، يعنى از نظر طبيعى عادى باشد ، از اين جهت كه بسيارى از رموز و اسرار ناشناخته خلقت براى بشريت روشن و شناخته شده باشد ، ولى به هر حال معجزه در هر زمانى به خواست خداوند اتفاق بيفتد - چه زمان جهل بشريت و چه زمان رشد علمى او - بر خلاف جريان طبيعى علل و معلولهاى شناخته شده بشر آن زمان خواهد بود ، و از اين جهت معجزه خاصيت ويژه خود را هميشه خواهد داشت .\r\n","page_name":" 514 ","page_number":514},
  {"content":"\r\nطبيعى در نظامى است كه الآن در عالم حكم فرماست و آنها دست به دست هم مىدهند و يك هسته را تبديل به يك درخت خرما مىكنند ، ولى در مواقعى قدرت غيبى كمك مىكند و در ظرف يك دقيقه اين عوامل را تسريع مىكند و يك هسته تبديل به درخت خرما مىشود . در اين صورت معلول بدون علّت موجود نشده ، اراده و قدرت خداوند بزرگترين علّت است و نيز اراده پيغمبر كه معجزه را انجام مىدهد و وابسته به قدرت خداست . اصولا اراده و قدرت نفس نيرويى قوى است و ما از آن غافل هستيم . مرتاضينى كه روح خود را رياضت داده به قدرى قدرت روحى پيدا كرده اند كه كارهاى خارق العاده اى انجام مىدهند ; مثلا مىتوانند تصميم بگيرند كه اتومبيلى را در حال حركت متوقف كنند ، چنين هم مىشود و راننده ديگر نمىتواند آن را براند .\r\nحتى نفس و روح انسان اگر در خباثت هم تكامل پيدا كند ، كارهايى را كه با آن روح خبيثه سنخيت دارد انجام مىدهد ، اين يك واقعيت است كه مىگويند : فلان كس چشمش شور است ; آدمى كه در روحش خباثتى هست و در اين مرحله از خباثت قوّتى پيدا كرده است به محض اين كه مثلا به زندگى شما نگاه كند به جهت اين كه نمىتواند ببيند كه زندگى شما مرتّب باشد ، حادثه اى بر شما وارد مىشود . پس نتيجه مىگيريم در حالى كه بشر عاجز است ، وقتى كه روحش در لطافت يا خباثت قوّت پيدا كند چنين كارهايى را مىتواند انجام دهد .\r\nنبىّ اكرم ( صلى الله عليه وآله و سلم ) يا هر پيامبر و امامى كه از غيب نيرو مىگيرد ، در اثر قدرت و كمال روحى مىتواند چنين كارهايى را انجام دهد ، و در حقيقت مشابه كارهاى آنها در نظام تكوين وجود دارد . مثلا اعجاز حضرت عيسى ( عليه السلام ) كه زنده كردن مردگان بود ، مشابهش در نظام تكوين همان تبديل شدن هسته خرماى مرده به درخت زنده است ، البته بايد در زمان و مكان و شرايط معيّنى باشد ، ولى قدرت اعجاز همان شرايط را در زمان كمى به وجود مىآورد .\r\n","description":"","footnote":"","page_name":" 515 ","page_number":515},
  {"content":"\r\n\r\n\r\nتفاوت معجزه با كار مرتاضين\r\nدر اينجا اين سؤال پيش مىآيد كه فرق بين معجزه اى كه پيامبر مىآورد با كارى كه آن مرتاض انجام مىدهد چيست ؟\r\nفرق بين اين دو اين است كه مرتاض در اثر اين كه نفس خود را در مرحله اى خاص تربيت كرده نيروى اراده او تقويت شده اما در يك مرحله خاصى ، مثلا مىتواند اتومبيل شما را نگاه دارد ، او نمىتواند هسته خرما را در ظرف يك دقيقه تبديل به درخت خرما كند ; اما پيامبرى كه از طرف خدا اعجاز مىكند ، هر چيز كه قدرت خدا مىتواند به آن تعلّق گيرد او هم اگر صلاح بداند مىتواند انجام دهد ، چون با نيروى خدا ارتباط دارد و قدرت خدا از اين جهت محدود نيست كه فقط در يك زمينه خاصى باشد ، ولى مرتاض در يك رشته خاص رياضت كشيده و قدرت در همان رشته را به دست آورده است . محدوده كار يا ادّعاى پيامبر از اين جهت وسيع تر است .\r\nعلاوه بر اين كارهايى كه پيامبر انجام مىدهد مقرون به ادّعاست ; يعنى مىگويد من از طرف خدا هستم و گفته هاى من از ناحيه خداست و دليلش هم اين است كه خدا اين قدرت را به من داده است و من اين كار را انجام مىدهم ، و اگر چنين شخصى دروغگو باشد بر خداى حكيم قبيح است كه چنين قدرتى را به او بدهد ; پس اگر مرتاضى ادّعاى ارتباط با خدا بكند و دليلش را از سنخ معجزه ارائه نمايد ، قطعاً خدا قدرتش را مىگيرد ، زيرا اگر نگيرد موجب اغوا و گمراهى بشر مىشود .\r\nسخنى با منكرين معجزه\r\nعده اى اصلا معجزات را منكر شده اند ، و عده اى ديگر ارتباط ادعاى نبوّت را با معجزه مورد خدشه قرار داده اند . كسانى كه معجزات را منكر شدند دو دسته هستند : يك دسته كسانى كه اصلا مسأله نبوّت و قرآن و اين مسائل را قبول ندارند ;\r\n","description":"","footnote":"","page_name":" 516 ","page_number":516},
  {"content":"\r\n\r\nدسته ديگر روشنفكرانى هستند كه اين اواخر پيدا شده اند ، اينها قرآن و اسلام را قبول دارند ولى افكار مادّى گرى بر آنها غالب شده است و همه مسائل را توجيه مادّى مىكنند و چون معجزه را نتوانسته اند توجيه مادّى كنند آن را از اصل منكر شدند ، ولى اصل دين را منكر نشده اند .\r\nبرخورد ما با دسته اوّل اين است كه بايد با آنها بحث خداشناسى كنيم . وقتى كه ثابت كرديم خدايى وجود دارد و اين خدا داراى صفاتى است و از جمله صفات او قدرت است ، پس مسلّماً قدرت چنين امورى را كه جزء معجزات است دارد ; زيرا خدايى كه قدرت دارد اين زمين و آسمانهاى باعظمت و موجودات فوق العاده را خلق كند ، قدرت دارد به كسى كه او بخواهد قدرت اعجاز بدهد .\r\nو اما كسانى كه اسلام را قبول دارند منتها در اثر فرو رفتن در افكار مادّى همه چيز را توجيه مادّى مىكنند و قهراً معجزات را قبول ندارند ، بايد به اينها گفت شما كه قرآن را قبول داريد ، بعضى از آيات قرآن است كه قابل توجيه و تأويل نيست ، صريحاً قرآن از حضرت موسى ( عليه السلام ) و حضرت عيسى ( عليه السلام ) و پيامبران ديگر معجزاتى را نقل كرده است .\r\nنمونه هايى از معجزات قطعى پيامبران در قرآن\r\nمثلا در مورد حضرت عيسى ( عليه السلام ) اوّلا وجودش معجزه بود ، زيرا بدون داشتن پدر از مادرش متولّد شد ، و علاوه بر آن بچه اى شيرخوار در گهواره سخن مىگويد و از خود و مادرش دفاع مىكند . ( 1 ) و ثانياً به بنى اسرائيل كه مورد خطابش بودند فرمود : ( انّى قد جئتكم بآية من ربّكم ) همانا من براى شما نشانه اى از پروردگارتان مىآورم ; خداوند در قرآن معجزات را تعبير به « آيه » مىكند ; يعنى نشانه و علامت ارتباط با خدا ; به دنبال اين آيه آمده است : ( انّى اخلق لكم من الطّين كهيئة الطّير\r\n\r\n","description":"","footnote":"\r\n1 - اين داستان در سوره مريم آيات 29 تا 34 آمده است .\r\n","page_name":" 517 ","page_number":517},
  {"content":"\r\nفانفخ فيه فيكون طيراً باذن اللّه ) ( 1 ) من از گل صورت مرغى برايتان مىسازم و در آن فوت مىكنم پس با اذن خدا پرنده اى مىشود .\r\nاين كار در تكوين امر محالى نيست ، از همين خاك همه پرنده ها خلق شدند و روح هم در آنها هست ، اما معجزه حضرت عيسى ( عليه السلام ) اين بود كه اين كار را با دستش انجام داد . و يا حضرت عيسى ( عليه السلام ) نابينايان را بينا مىكرد ، البته همه اين كارها را ( باذن اللّه ) انجام مىداد . خوب كسى كه معتقد به قرآن است ، هرچند آيات قرآن را تأويل كند ، ديگر اين آيات قابل تأويل نيست ; حضرت عيسى ( عليه السلام ) مىگويد : من از گل در لحظه اى برايتان مرغى مىسازم . اگر كسى اين را انكار كند معنايش انكار قرآن است .\r\nيا در مورد حضرت موسى ( عليه السلام ) قرآن نقل مىكند كه موسى با برادرش هارون به طرف فرعون مىروند و خدا هم به آنان دستور مىدهد : ( فاذهبا بآياتنا ) ( 2 ) پس برويد با نشانه هاى ما . وقتى نزد فرعون مىروند خدا مىفرمايد : ( فالقى عصاه ) سپس موسى عصايش را انداخت ، ( فاذا هى ثعبان مبين ) ( 3 ) در آن هنگام عصا يك اژدهاى واضح و روشنى شد . و باز مىفرمايد : ( و نزع يده فاذا هى بيضاء للنّاظرين ) ( 4 ) و دستش را از گريبان بيرون آورد ، پس دستش نورانى شد و مىدرخشيد . اين دو معجزه است كه قرآن از حضرت موسى ( عليه السلام ) نقل مىكند .\r\nو يا داستان ناقه صالح را كه قرآن نقل مىكند ، ( 5 ) اگر كسى اينها را انكار كند معنايش اين است كه خدا و قرآن را قبول ندارد ، و اگر قبول دارد بايد معجزه را نيز كه\r\n\r\n","description":"","footnote":"\r\n1 - سوره آل عمران ، آيه 49\r\n2 - سوره شعراء ، آيه 15\r\n3 - سوره شعراء ، آيه 32\r\n4 - سوره اعراف ، آيه 108 ; و سوره شعراء ، آيه 33\r\n5 - سوره شمس ، آيه 13\r\n","page_name":" 518 ","page_number":518},
  {"content":"\r\n\r\nسنخ آن و شبيه آن در عالم طبيعت وجود دارد نظير زنده شدن مرده قبول داشته باشد ، زيرا اژدها شدن عصا يا زنده شدن مرده ذاتاً امكان دارد منتها در زمان طولانى و شرايط خاصّى بايد باشد و خدا اين قدرت را دارد كه آنها را در زمان كمى به وجود آورد ، و معجزه هم به اذن خدا مىباشد .\r\nمعجزه با ادّعاى پيامبرى چه ارتباطى دارد ؟\r\nاشكال ديگرى گرفته اند كه معجزه با ادّعاى نبوّت چه ارتباطى دارد ؟ اگر معجزه را دليل نبوّت قرار دهيم ، مثل اين است كه فردى ادّعا كند كه پزشك است و براى اثبات ادّعايش بگويد : من مثلا به آسمان مىپرم . خوب بر فرض اگر كسى به آسمان بپرد چه ربطى به پزشكى او دارد ؟\r\nجواب اشكال اين است كه معجزه انبيا از سنخ اين مثال نيست ، براى ارتباط اعجاز با مدّعا دو بيان مىتوانيم داشته باشيم : يكى اين كه كسى كه ادّعا مىكند ، معنى ادّعايش چيست ؟ ادّعاى نبوّت ادّعاى ارتباط با خداست ، و چون اين ادّعا را دارد قهراً بايد بتواند كارهايى كه از طرف خداست انجام دهد ; فقط خداوند متعال قدرت چنين كارهايى را دارد ، و از اين راه ارتباط او با خدا ثابت مىشود . مثلا كسى كه مدّعى ارتباط نزديك با كسى باشد معمولا از او يك نشانى خاصّى مىخواهند تا صداقت او تأييد شود .\r\nبيان ديگر اين است كه پيامبر كه ادّعاى ارتباط با خدا مىكند در حقيقت ادّعاى وحى كرده است ، وحى به چه معنى است ؟ يعنى ادّعا مىكند كه خداوند متعال به وسيله جبرئيل با او صحبت كرده است كه اين خود امرى خارق العاده است ، زيرا براى بشر عادى چنين امرى هرگز اتفاق نمىافتد ، و قهراً براى اثبات اين ادّعا بايد كارى انجام دهد كه خارق عادت و قهراً مخصوص خداست . بهترين دليل بر اين كه معجزه نشانه حق و حقيقت است اين است كه طلب معجزه در فطرت و ارتكاز مردم\r\n","description":"","footnote":"","page_name":" 519 ","page_number":519},
  {"content":"\r\nبوده است . قرآن از مردم زمان پيامبران سابق نقل مىكند كه به پيامبرى كه ادّعاى پيامبرى مىكرد مىگفتند : ( فأتوا بآبائنا ان كنتم صادقين ) ( 1 ) اگر شما راست مىگوييد پدران ما را بياوريد ، يا ( فأت بآية ان كنت من الصّادقين ) ( 2 ) پس نشانه اى بياور اگر راست مىگويى .\r\nطلب معجزه از پيامبران ارتكازى بشر بوده است ، و اين با مثالى كه گفتند ادّعاى پزشك بودن با پريدن به هوا چه ربطى دارد متفاوت است ، تا به حال ديده نشده كه چنين سؤال و مسأله اى را كسى مطرح كند ، بلكه اگر كسى ادّعاى پزشك بودن كرد به او مىگويند اگر راست مىگويى من را معالجه كن . پس كاملا معجزه و ادّعاى پيامبرى با هم ارتباط دارند .\r\nبنابراين سوّمين راه اثبات نبوّت آوردن معجزه مدّعى نبوّت است . به هرحال در قرآن بيان معجزات از پيامبران بسيار آمده است كه به هيچ وجه قابل انكار و تأويل هاى نامربوط نيست .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره دخان ، آيه 36\r\n2 - سوره شعراء ، آيه 154\r\n","page_name":" 520 ","page_number":520},
  {"content":"\r\n\r\nخطبه 1\r\n( درس 32 )\r\nپيامبر اسلام و معجزه\r\nابعاد اعجاز قرآن :\r\n1 - فصاحت و بلاغت قرآن\r\n2 - جامعيّت قرآن نسبت به معارف و احكام\r\n3 - غيب گويى هاى قرآن\r\n4 - پيش گويى هاى قرآن\r\nمعجزه پيامبراكرم ( صلى الله عليه وآله و سلم ) از زبان حضرت على ( عليه السلام ) در خطبه قاصعه\r\n","description":"","footnote":"","page_name":" 521 ","page_number":521},
  {"content":"\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nبسم الله الرحمن الرحيم\r\nگفتيم كه شناخت پيامبر با يكى از سه راه ميسّر است : يا پيامبران شناخته شده سابق او را معرّفى كرده باشند ، يا انسان در اثر مطالعه در سابقه آن پيامبر و آيين و محيط و زمان دعوت و خصوصيات آيين او يقين كند كه او از طرف خداست ، و راه سوّم ارائه معجزه بود ; و ارتباط معجزه را با صدق گفتار نبىّ هم اجمالا بيان كرديم و روى اين اصل گفتيم كه هرگاه پيامبرى ادّعاى نبوّت مىكرد ، فطرى بشر معاصرش چنين بوده كه مىگفتند : ( فأت بآية ان كنت من الصّادقين ) ( 1 ) اگر راست مىگويى نشانه اى از طرف خدا بياور ; قرآن مملوّ است از بيان معجزات پيامبران سابق كه هيچ قابل تأويل و انكار نيست .\r\nپيامبر اسلام و معجزه\r\nقرآن راجع به حضرت خاتم الانبياء ( صلى الله عليه وآله و سلم ) اين اندازه دارد كه از آن حضرت مطالبه معجزه مىكردند ، حضرت به نقل از خداوند مىفرمود : ( او لم يكفهم انّا انزلنا عليك الكتاب يتلى عليهم ) ( 2 ) آيا براى اينها كافى نيست اين كه ما برايشان اين كتاب را نازل كرديم كه بر آنان خوانده مىشود . بعضى تصور كرده اند كه خدا خواسته بگويد :\r\n\r\n","description":"","footnote":"\r\n1 - سوره شعراء ، آيه 154\r\n2 - سوره عنكبوت ، آيه 51\r\n","page_name":" 523 ","page_number":523},
  {"content":"\r\n\r\n\r\nهر كس يك كتابى بياورد اين كتاب دليل بر حقانيت اوست ; هرچند كتابى بى محتوا و پر از تناقضات باشد . اين گروه غافل اند از اين كه خداوند كتاب را به عنوان مطلق كتاب ذكر نمىكند ، بلكه قرآن را به عنوان اعجاز پيامبر ذكر مىكند . « ال » در كلمه « الكتاب » عهد حضورى ( 1 ) است ; يعنى آيا براى مردم كافى نيست كه ما اين كتاب را آورديم . در ابتداى سوره بقره ، خدا مىفرمايد : ( ذلك الكتاب لا ريب فيه ) اين كتابى است كه در آن هيچ شك و ترديدى نيست . و بعد از چند آيه مىفرمايد : ( و ان كنتم فى ريب ممّا نزّلنا على عبدنا فأتوا بسورة من مثله ) ( 2 ) اگر چنانچه ترديد داريد در اين كتاب كه ما به بنده مان نازل كرديم ، يك سوره مانند سوره هاى اين كتاب بياوريد .\r\nممكن است ضمير در ( من مثله ) به ( ممّا نزّلنا ) برگردد ، يعنى يك سوره از سنخ همين كتاب بياوريد ; و ممكن است كه اين ضمير به پيغمبراكرم ( صلى الله عليه وآله و سلم ) برگردد ، يعنى يك سوره از مثل چنين پيامبرى بياوريد ; امتياز اين پيامبر اين است او در محيط عربستان كه محيط جهل و توحّش بوده است و مردم آن درس نخوانده اند ، چنين كتابى آورده است : ( و ما كنت تتلو من قبله من كتاب و لاتخطّه بيمينك ) ( 3 ) اى پيامبر ! تو پيش از نزول اين قرآن نه كتابى مىخواندى و نه خطى مىنوشتى . اين پيامبر كتابى را آورده كه از جهات مختلف ، بشر آن روز عاجز بوده شبيه آن را بياورد .\r\nابعاد اعجاز قرآن :\r\n1 - فصاحت و بلاغت قرآن\r\nمسأله فصاحت و بلاغت مسأله روز عرب بود . هر كس كلام فصيحى مىساخت\r\n\r\n","description":"","footnote":"\r\n1 - « عهد حضورى » يكى از معانى « ال » است كه به وسيله آن گوينده چيز معهود و حاضر در اذهان را قصد كرده است .\r\n2 - سوره بقره ، آيه 23\r\n3 - سوره عنكبوت ، آيه 48\r\n","page_name":" 524 ","page_number":524},
  {"content":"\r\nدر بازار عكاظ عرضه مىنمود ، فصحاى عرب اشعار و خطابه هاى ممتاز خودشان را به كعبه آويزان مىكردند تا ديگران به اهميّت آن پى ببرند ; قرآن از نظر فصاحت و بلاغت طورى بود كه وقتى نازل شد ، هفت قطعه شعرى كه هفت نفر از گويندگان مبرّز عرب گفته بودند و در كعبه آويزان بود به نام « معلّقات سبع » ( 1 ) آنها را برداشتند . از طرف ديگر تمام مردم مكه با پيغمبراكرم ( صلى الله عليه وآله و سلم ) مخالفت مىكردند ، و او به آنان اظهار مىكرد : اگر شك و ترديد داريد كه اين گفته ها از خداست يك سوره مثل قرآن بياوريد ، آنها به پيامبر مىگفتند : اگر مال يا زن يا رياست قوم و قبيله مىخواهى به تو مىدهيم و دست از ادّعايت بردار ، و او در جواب مىفرمود : اينها كه چيزى نيست ، اگر خورشيد را در يك دستم و ماه را در دست ديگرم بگذاريد ( يعنى افزون بر زمين و مخازن و ذخاير آن ) از راه و ادّعايم دست برنمى دارم . ( 2 ) شروع كردند به اذيّت كردن حضرت ، و چه جنگهايى عليه او به راه انداختند ، و چه نيروهايى در اين راه صرف نمودند ، آنان كه از نوابغ فصحا و بلغاى عرب بودند اگر مىتوانستند سوره اى مانند قرآن بياورند ، به جاى اين كه اينقدر نيرو و اموال خود را صرف مبارزه با پيامبر كنند آسانترين كار برايشان همين بود كه يك سوره مثل قرآن بياورند .\r\nدر سوره بقره خدا در مقام اظهار قدرت مىفرمايد : ( ان كنتم فى ريب ممّا نزّلنا على عبدنا فأتوا بسورة من مثله ) ( 3 ) اگر نسبت به آنچه بر بنده خودمان نازل كرديم در شك و ترديد هستيد يك سوره مثل اين قرآن بياوريد . و نيز : ( قل لئن اجتمعت الانس و الجنّ على ان يأتوا به مثل هذا القرآن لا يأتون بمثله و لو كان بعضهم لبعض ظهيراً ) ( 4 ) اگر همه جن و انس جمع شوند و بخواهند مثل اين قرآن را بياورند\r\n\r\n","description":"","footnote":"\r\n1 - اكنون اين « معلّقات سبع » چاپ و منتشر شده است .\r\n2 - سيره ابن هشام ، ج 1 ، ص 285\r\n3 - سوره بقره ، آيه 22\r\n4 - سوره اسراء ، آيه 88\r\n","page_name":" 525 ","page_number":525},
  {"content":"\r\n\r\n\r\nنمى توانند ، گرچه بعضى از آنها پشتيبان بعضى ديگر باشند . البته در زمان خود پيامبر كسانى بودند كه مىخواستند چنين كارى بكنند ، از جمله « مسيلمه كذّاب » كه در مقابل قرآن چيزهايى به هم بافت كه ملّت آن روز از او نپذيرفتند و رسوا شد . مثلا او در برابر قرآن كه فرموده : ( الم تر كيف فعل ربّك باصحاب الفيل ) ( 1 ) گفت : الفيل ما الفيل له ذَنَب وثيل و خرطوم طويل . . .\r\n2 - جامعيّت قرآن نسبت به معارف و احكام\r\nقرآن از ابعاد گوناگون ديگر نيز معجزه است ، قرآن مشتمل بر اصول و معارف دينى و احكام و قوانين محكم اعم از عبادات ، اقتصاديات ، جزائيات و امور قضائى و اخلاقيات بسيار عالى است كه بشر آن روز از آوردن مثل هر كدام با آن استحكام عاجز بود . فلسفه هاى غرب و شرق امروز با آن همه پيشرفتى كه داشته اند هنوز به برخى از نكات و دقايقى كه در قرآن و اسلام مورد توجّه قرار گرفته توجّه نكرده اند .\r\n3 - غيب گويى هاى قرآن\r\nقرآن غيب گويى هايى دارد ، يا در مورد پيامبران گذشته حوادثى را نقل مىكند كه بين يهود و اسرائيل اتفاق افتاده و يا داستانهايى از آنها شايع بوده و قرآن آنها را با اصلاح نقل كرده است ; مثل نسبت زنا به لوط ، و نسبت كفر و زندقه به سليمان چنان كه در ملحقات تورات آمده است كه حضرت سليمان به خاطر يكى از زنانش كه بت پرست بود او هم بت پرست شد ! ولى قرآن مىفرمايد : ( و ما كفر سليمان و لكنّ الشّياطين كفروا ) ( 2 ) سليمان هرگز كافر نشد و لكن شياطين كافر شدند .\r\nدر مورد تاريخ پيامبران و آنچه را تورات و عهد عتيق به آنان نسبت داده اند\r\n\r\n","description":"","footnote":"\r\n1 - سوره فيل ، آيه 2\r\n2 - سوره بقره ، آيه 102\r\n","page_name":" 526 ","page_number":526},
  {"content":"\r\n\r\nبا آنچه قرآن فرموده تفاوت بسيار است ، قرآن آنان را منزّه نموده و در اين باره خطاب به پيامبر فرموده است : ( تلك من انباء الغيب نوحيها اليك ما كنت تعلمها انت و لا قومك من قبل هذا ) ( 1 ) اينها از اخبار غيب است كه ما به تو وحى مىكنيم نه تو و نه قوم تو پيش از اين اينها را نمىدانستيد ، اينها يكى از علائم صحت و صدق پيامبرى پيامبر اسلام است .\r\n4 - پيش گويى هاى قرآن\r\nقرآن پيش گويى هايى داشته است ; مثل آيه ( غلبت الرّوم ، فى ادنى الارض و هم من بعد غلبهم سيغلبون ) ( 2 ) روم در زمين نزديك شما شكست خوردند و سپس بر دشمنان خود پيروز مىشوند ; كه مربوط به شكست رومى ها از فارس و پيروزى مجدّد آنان در آينده است . هرچند غرض قرآن پيش گويى نيست .\r\nبنابراين قرآن به دليل جامعيّت و محتواى غنى و خبرهاى غيبى گذشته و آينده موجود در آن ، معجزه پيامبراكرم ( صلى الله عليه وآله و سلم ) است و لذا در جواب تقاضاى معجزه از پيامبر اين آيه آمده كه : ( او لم يكفهم انّا انزلنا اليك الكتاب ) آيا اين كتاب كه ما فرستاديم با اين همه ويژگى ها و امتيازات منحصر به خود براى اينها كافى نيست ؟ و چون دين پيامبر ما بنا بوده است دين باقى باشد ، خداوند براى او يك معجزه باقى قرار داده كه آن معجزه باقى اين كتاب است ; ولى علاوه بر كتاب و قرآن همين طور كه خود قرآن از پيامبران سلف معجزاتى را بيان كرده كه هيچ قابل تأويل نيست ، مثل اژدها شدن عصاى موسى ( عليه السلام ) ، مرده زنده كردن حضرت عيسى ( عليه السلام ) و ناقه صالح ( عليه السلام ) ، اخبار و روايات ما هم از پيغمبراكرم ( صلى الله عليه وآله و سلم ) معجزاتى را نقل كرده اند ، در اينجا يكى از آنها را از زبان حضرت على ( عليه السلام ) كه با معجزات ساير پيامبران هم سنخ است نقل مىكنيم :\r\n\r\n","description":"","footnote":"\r\n1 - سوره هود ، آيه 49\r\n2 - سوره روم ، آيات 2 و 3\r\n","page_name":" 527 ","page_number":527},
  {"content":"\r\n\r\nمعجزه پيامبراكرم ( صلى الله عليه وآله و سلم ) از زبان حضرت على ( عليه السلام ) در خطبه قاصعه ( 1 )\r\nدر اين خطبه حضرت على ( عليه السلام ) نخست به ارتباط خاصى كه با پيغمبراكرم ( صلى الله عليه وآله و سلم ) داشته اشاره مىكند و مىگويد : « و لم يجمع بيت واحد يومئذ فى الاسلام غير رسول اللّه ( صلى الله عليه وآله و سلم ) و خديجة و انا ثالثهما » در آن روز ( صدر اسلام ) خانه اى كه اسلام در آن راه يافته باشد نبود غير از خانه پيامبر خدا و خديجه و من هم سوّمى آنها بودم ; زيرا اوّلين كسانى كه به اسلام و پيامبراكرم ( صلى الله عليه وآله و سلم ) ايمان آوردند حضرت على ( عليه السلام ) و حضرت خديجه بودند ، حضرت على ( عليه السلام ) آن موقع ده سال داشتند .\r\nبعد مىفرمايد : « أرى نور الوحى و الرسالة » در آن وقت مىديدم نور وحى و رسالت را « و اشمّ ريح النّبوّة » و بوى نبوّت را استشمام مىكردم . « و لقد سمعت رنّة الشيطان حين نزل الوحى عليه ( صلى الله عليه وآله و سلم ) » و من صداى ناله شيطان را وقتى كه وحى بر پيامبراكرم ( صلى الله عليه وآله و سلم ) نازل شد شنيدم ، « فقلت يا رسول اللّه ما هذه الرّنة ؟ » گفتم اى رسول خدا اين صداى ناله چه بود ؟\r\nپيامبر ( صلى الله عليه وآله و سلم ) فرمود : « هذا الشّيطان قد أيس من عبادته » اين صداى ناله شيطان بود و مأيوس شد از اين كه مردم او را پرستش كنند - زيرا با گرويدن مردم به اسلام از پرستش و اطاعت شيطان دور مىشوند - « انّك تسمع ما اسمع ، و ترى ما ارى » پيامبر فرمود : تو مىشنوى آنچه را من مىشنوم ، و مىبينى آنچه را كه من مىبينم ، « الاّ انّك لست بنبىّ ولكنّك وزير » منتها تو پيغمبر نيستى بلكه وزير و كمك من هستى « و انّك لعلى خير » و تو همواره در خير و خوبى هستى .\r\n« و لقد كنت معه ( صلى الله عليه وآله و سلم ) » حضرت على ( عليه السلام ) مىفرمايد : من با پيغمبراكرم ( صلى الله عليه وآله و سلم ) بودم « لمّا اتاه الملأ من قريش فقالوا له : يا محمّد انّك قد ادّعيت عظيماً لم يدّعه آباؤك و لا احد من بيتك » وقتى كه يك دسته از قريش به نزد او آمدند و به پيامبر ( صلى الله عليه وآله و سلم ) گفتند :\r\n\r\n","description":"","footnote":"\r\n1 - خطبه 192 عبده ، و 234 فيض الاسلام\r\n","page_name":" 528 ","page_number":528},
  {"content":"\r\nاى محمّد تو ادّعا كرده اى يك امر بزرگى را ، كه پدران تو و هيچ يك از اهل بيت تو چنين ادّعايى نداشتند « و نحن نسألك امراً ان انت اجبتنا اليه و أريتناه علمنا انّك نبىّ و رسول و ان لم تفعل علمنا انّك ساحر كذّاب » ما از تو مىخواهيم يك كارى را كه اگر آن كار را انجام دادى و به ما نشان دادى ، باور مىكنيم كه تو پيغمبر خدا و فرستاده او هستى ; و اگر انجام ندهى مىفهميم كه تو جادوگر و دروغگو هستى . « فقال ( صلى الله عليه وآله و سلم ) : و ما تسألون ؟ » پيامبر فرمودند چه مىخواهيد ؟ « قالوا : تدعو لنا هذه الشّجرة حتّى تنقلع بعروقها و تقف بين يديك » گفتند خواسته ما اين است كه بخوانى اين درخت را كه با ريشه از جا كنده شود و در مقابل شما بايستد . « فقال ( صلى الله عليه وآله و سلم ) : انّ اللّه على كلّ شىء قدير » پيغمبر فرمود خدا بر هر كارى قدرت دارد .\r\nاينها با تقاضاى معجزه كار خدايى از پيامبر خواستند و ايشان فرمود خداوند بر هر چيزى قدرت دارد . « فان فعل اللّه لكم ذلك أتؤمنون و تشهدون بالحقّ ؟ » پيامبر از آنها اقرار مىگيرد اگر چنانچه اين كار خدايى براى شما انجام شد ايمان مىآوريد و به حقّ شهادت مىدهيد ؟ « قالوا : نعم » گفتند بله ، « قال : فانّى سأريكم ما تطلبون و انّى لاعلم انّكم لاتفيئون الى خير » من اين كار را انجام مىدهم ولى مىدانم كه شما بازگشت به خوبى نخواهيد داشت .\r\nبعد پيامبر آينده بعضى از آنها را خبر داد و فرمود : « و انّ فيكم من يطرح فى القليب » در بين شما كسانى هستند كه كشته مىشوند و جسدشان در چاه مىافتد . در جنگ بدر كه هفتاد تن از مشركين كشته شدند ، جسد آنها را در چاه انداختند . « و من يحزّب الاحزاب » و بعضى از شما هستيد كه دستجاتى را جمع مىكنيد و به جنگ من مىآييد . در اينجا پيامبر ( صلى الله عليه وآله و سلم ) به جنگ احزاب يا خندق اشاره مىكنند كه در آن جنگ حزبهاى مختلف به مقابله با مسلمانان پرداختند .\r\n« ثمّ قال ( صلى الله عليه وآله و سلم ) : يا ايّتها الشّجرة ان كنت تؤمنين باللّه و اليوم الآخر و تعلمين انّى رسول اللّه » بعد پيامبر فرمود : اى درخت اگر تو به خدا و روز آخر ايمان دارى و\r\n","description":"","footnote":"","page_name":" 529 ","page_number":529},
  {"content":"\r\nمى دانى كه من فرستاده خدا هستم « فانقلعى بعروقك حتّى تقفى بين يدىّ باذن اللّه » ريشه كن شو و بيا در جلوى من به فرمان خدا بايست .\r\nدر اينجا حضرت على ( عليه السلام ) مىفرمايد : « و الّذى بعثه بالحقّ لانقلعت بعروقها و جاءت و لها دوىّ شديد و قصف كقصف اجنحة الطّير » قسم به آن خدايى كه پيغمبر را به حق فرستاد ، درخت از جا با ريشه هايش كنده شد و به طرف پيغمبر آمد در حالى كه صوت و صداى شديدى داشت - « قصف » صدايى را گويند كه شكننده است ، مثل آن صدايى كه از به هم خوردن بالهاى مرغ بلند مىشود - « حتّى وقفت بين يدى رسول اللّه ( صلى الله عليه وآله و سلم ) مرفرفة » - به پهن كردن بالهاى حيوانات « رفرف » مىگويند - و درخت جلوى پيامبر ايستاد و شاخه هايش را پهن كرد .\r\n« و القت بغصنها الاعلى على رسول اللّه ( صلى الله عليه وآله و سلم ) و ببعض اغصانها على منكبى و كنت عن يمينه » درخت شاخه بالايش را بر روى پيامبر قرار داد و بعضى از شاخه هايش را روى شانه من قرار داد ، در حالى كه من طرف راست پيامبراكرم ( صلى الله عليه وآله و سلم ) بودم « فلمّا نظر القوم الى ذلك قالوا علوّاً و استكباراً : فمرها فليأتك نصفها و يبقى نصفها » وقتى كه مردم قريش چنين معجزه اى را ديدند به پيامبر ( صلى الله عليه وآله و سلم ) گفتند ، امّا نه از روى تسليم بلكه از روى برترى جويى و تكبّر ، دستور بده اين درخت نصفش به طرف تو بيايد و نصف آن سر جايش بماند . « فامرها بذلك » پس پيغمبراكرم ( صلى الله عليه وآله و سلم ) همين طور كه اينها مىخواستند به درخت فرمان داد . « فاقبل اليه نصفها كاعجب اقبال و اشدّه دويّاً » پس نصف درخت اقبال كرد به طرف پيغمبراكرم ( صلى الله عليه وآله و سلم ) با عجيب ترين اقبال و شديدترين صدا ; « فكادت تلتفّ برسول اللّه ( صلى الله عليه وآله و سلم ) » پس مىخواست خود را به دور او بپيچد و او را احاطه كند . « فقالوا كفراً و عتوّاً : فمر هذا النّصف فليرجع الى نصفه كما كان » باز مشركين از روى كفر و سركشى گفتند : اين نصف را كه آمد به طرف شما فرمان بده بچسبد به آن نصف همان گونه كه بود .\r\nوقتى دل انسان سرسخت و سياه شد ، هرچه آيت حق را بيشتر مشاهده كند\r\n","description":"","footnote":"","page_name":" 530 ","page_number":530},
  {"content":"\r\nسرسخت تر مىشود ; خدا نكند انسان گرفتار تعصّب شود كه هر حقى را توجيه مىكند و خودش را براى باطل خودش قانع مىكند .\r\n« فأمره ( صلى الله عليه وآله و سلم ) فرجع » پيغمبراكرم ( صلى الله عليه وآله و سلم ) فرمان داد نصف درخت سر جايش برگشت و يك درخت كامل شد . مقصود پيامبر اتمام حجّت بر مشركين بود . ( 1 ) « فقلت انا : لا إله الاّ اللّه فانّى اوّل مؤمن بك يا رسول اللّه » حضرت مىفرمايد در اين هنگام من گفتم : نيست معبودى جز خدا ، پس من اوّلين ايمان آورنده به شما هستم اى پيامبرخدا . مقصود اين است كه در اين داستان من اوّلين مؤمن به پيامبر ( صلى الله عليه وآله و سلم ) هستم و گرنه حضرت امير ( عليه السلام ) پيش از اين داستان ايمان آورده بودند . « و اوّل من اقرّ بأنّ الشجرة فعلت ما فعلت بامر اللّه تعالى تصديقاً بنبوّتك و اجلالاً لكلمتك » و من اوّل كسى هستم كه اقرار مىكنم كه اين درخت كارى را كه انجام داد به امر خدا اين كار را كرد ، براى اقرار به نبوّت شما و اين كه بزرگ بشمارد فرمان شما را .\r\n« فقال القوم كلّهم : بل ساحر كذّاب ! عجيب السّحر خفيف فيه » ولى كفّار گفتند : اين پيغمبر نيست بلكه جادوگر و دروغگوست و سحرش هم سحر عجيب و روانى است . « و هل يصدّقك فى امرك الاّ مثل هذا ؟ ! - يعنوننى - » بعد با بى اعتنايى اشاره به حضرت على ( عليه السلام ) كردند و به پيامبراكرم ( صلى الله عليه وآله و سلم ) گفتند : آيا كسى تو را تصديق مىكند در اين گفته اى كه دارى جز اين شخص ؟ ! حضرت در اينجا مىفرمايد : قصد آنها از اين گفته من بودم . بعد حضرت خصوصياتى را از خودشان بيان مىكنند :\r\n1 - « و انّى لمن قوم لاتأخذهم فى اللّه لومة لائم » همانا من از مردمى هستم كه هيچ وقت ملامت ملامت كنندگان در راه خدا مانع كارشان نمىشود .\r\n\r\n","description":"","footnote":"\r\n1 - هدف آوردن معجزه روشن نمودن حق است ; و پس از روشن شدن آن ، براى افرادى كه زمينه فلاح و رستگارى در آنان از بين نرفته باشد ، معجزه وسيله گرويدن آنها به حق و ايمان آوردنشان مىشود ، ولى نسبت به كسانى كه دلشان سخت شده و زمينه حق جويى و گرايش به حق را از بين برده باشند اتمام حجّت است .\r\n","page_name":" 531 ","page_number":531},
  {"content":"\r\nبسيارى از مردم هستند كه براى گفتن حقى يا عمل كردن به حقى تحت تأثير عواملى نظير جوّ و تبليغات و حفظ مقام و موقعيت قرار مىگيرند ، جرأت نمىكنند به تنهايى در راه حق بروند . در صورتى كه اگر راهى را انسان تشخيص داد كه حق است هرچند تمام كائنات با او مخالف باشند بايد نترسد و راه حق را برود .\r\nحضرت على ( عليه السلام ) در جاى ديگر نهج البلاغه مىفرمايد : « لا تستوحشوا فى طريق الهدى لقلّة اهله » ( 1 ) در راه حق و هدايت براى اين كه اهلش كم است وحشت نكنيد . لذا تنها حضرت على ( عليه السلام ) در آنجا ايمان آورد با اين كه همه مشركين مخالفت كردند .\r\n2 - « سيماهم سيما الصّديقين ، و كلامهم كلام الابرار » من از كسانى هستم كه روى و ظاهرشان ظاهر مردمان راستين است ، و سخنشان سخن مردان نيك است .\r\n3 - « عمّار اللّيل و منار النّهار » مردانى كه شبها را آباد مىكنند با نماز شب و وسيله نور در روزند . در روز راهنماى مردم هستند و در شب با خدا راز و نياز دارند .\r\n4 - « متمسّكون بحبل القرآن » چنگ مىزنند به ريسمان قرآن .\r\n5 - « يحيون سنن اللّه و سنن رسوله » سنّتهاى خدا و سنّتهاى رسول خدا ( صلى الله عليه وآله و سلم ) را احيا مىكنند .\r\n6 - « لايستكبرون و لا يعلون » اهل تكبّر و علوّ و برترى نيستند .\r\n7 - « و لايغلّون و لايفسدون » در حق و يا در بيت المال خيانت نمىكنند و اهل فساد نيستند .\r\n8 - « قلوبهم فى الجنان و اجسادهم فى العمل » دلشان در بهشت است و جسم آنها در كار و مشقت و رنج - دنيا - است .\r\nاين نمونه اى بود از سنخ معجزاتى كه پيامبراكرم ( صلى الله عليه وآله و سلم ) داشت .\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - نهج البلاغه عبده ، خطبه 201\r\n","page_name":" 532 ","page_number":532},
  {"content":"\r\n\r\nخطبه 1\r\n( درس 33 )\r\nخاتميّت پيامبراكرم ( صلى الله عليه وآله و سلم )\r\nنمونه هايى از تحوّلات ناشى از ميلاد پيامبراكرم ( صلى الله عليه وآله و سلم )\r\nاوضاع اعتقادى و اجتماعى زمان بعثت\r\nبركات پيامبر\r\nاقسام آيات قرآن\r\n","description":"","footnote":"","page_name":" 533 ","page_number":533},
  {"content":"\r\n\r\n","description":"","footnote":"","page_name":" 534 ","page_number":534},
  {"content":"\r\nبسم الله الرحمن الرحيم\r\n« عَلَى ذَلِكَ نَسَلَتِ الْقُرُونُ ، وَمَضَتِ الدُّهُورُ ، وَسَلَفَتِ الْآباءُ ، وَخَلَفَتِ الْأَبْناءُ ، اِلَى اَنْ بَعَثَ اللَّهُ سُبْحَانَهُ مُحَمَّداً رَسُولَ اللَّهِ ( صلى الله عليه وآله و سلم ) لِاِنْجَازِ عِدَتِهِ ، وَتَمَامِ نُبُوَّتِهِ ، مَأْخُوذاً عَلَى النَّبِيِّينَ مِيثَاقُهُ ، مَشْهُورَةً سَماتُهُ ، كَرِيماً مِيلاَدُهُ ، وَاَهْلُ الْاَرْضِ يَوْمَئِذ مِلَلٌ مُتَفَرِّقَةٌ ، وَاَهْوَاءٌ مُنْتَشِرَةٌ ، وَطَوَائِفُ مُتَشَتِّتَةٌ ، بَيْنَ مُشَبِّه لِلَّهِ بِخَلْقِهِ ، اَوْ مُلْحِد فِى اِسْمِهِ ، اَوْ مُشِير اِلَى غَيْرِهِ ، فَهَدَاهُمْ بِهِ مِنَ الضَّلالَةِ ، وَأَنْقَذَهُمْ بِمَكَانِهِ مِنَ الْجَهَالَةِ . ثُمَّ اخْتَارَ سُبْحَانَهُ لُِمحَمَّد ( صلى الله عليه وآله و سلم ) لِقَاءَهُ ، وَرَضِىَ لَهُ مَا عِنْدَهُ ، وَاَكْرَمَهُ عَنْ دَارِ الدُّنْيَا ، وَرَغِبَ بِهِ عَنْ مُقَارَنَةِ الْبَلْوَى ، فَقَبَضَهُ اِلَيْهِ كَرِيماً ( صلى الله عليه وآله و سلم ) ، وَخَلَّفَ فِيكُمْ مَا خَلَّفَتِ الْاَنْبِيَاءُ فِى اُمَمِهَا ; اِذْ لَمْ يَتْرُكُوهُمْ هَمَلا بِغَيْرِ طَرِيق وَاضِح ، وَلاَ عَلَم قَائِم . كِتَابَ رَبِّكُمْ فِيكُمْ ، مُبَيِّناً حَلاَلَهُ وَحَرَامَهُ ، وَفَرَائِضَهُ وَفَضَائِلَهُ ، وَنَاسِخَهُ وَمَنْسُوخَهُ ، وَرُخَصَهُ وَعَزَائِمَهُ ، وَخَاصَّهُ وَعَامَّهُ ، وَعِبَرَهُ وَاَمْثَالَهُ ، وَمُرْسَلَهُ وَمَحْدُودَهُ ، وَمُحْكَمَهُ وَمُتَشَابِهَهُ »\r\nحضرت على ( عليه السلام ) پس از طرح مسأله بعثت انبيا مىفرمايد :\r\n« عَلَى ذَلِكَ نَسَلَتِ الْقُرُونُ ، وَمَضَتِ الدُّهُورُ »\r\n( و اين چنين قرنها سپرى شد ، و روزگاران گذشت . )\r\nكلمه « نسلت » به دو شكل « نَسَلَت و نُسِلَت » خوانده شده است ; اگر « نُسلت »\r\n","description":"","footnote":"","page_name":" 535 ","page_number":535},
  {"content":"\r\n\r\nباشد به معنى « وُلدت » ( ولادت ) است و معناى عبارت چنين مىشود : به اين منوال قرنها زاييده شدند ، البته واضح است قرن زاييده نمىشود ، بلكه منظور ملّتهايى است كه در قرون سابق زندگى مىكردند ، نظير آيه شريفه : ( وسئل القرية ) ( 1 ) از آن ده بپرس ، كه مقصود مردم و اهل ده مىباشد ، به اين نوع استعمال مىگويند اسناد مجازى ( 2 ) ; و اگر « نَسَلَت » باشد يا به معناى « وَلَدَت » مىباشد بدين معنى كه مردم قرنها يكديگر را زاييدند ، و يا به معناى به سرعت پشت سر هم قرار گرفتن است يعنى قرنها يكى پس از ديگرى دنبال هم قرار گرفت .\r\n« وَسَلَفَتِ الاْباءُ ، وَخَلَفَتِ الاَْبْناءُ »\r\n( و پدران در گذشتند ، و فرزندان به جاى آنها نشستند . )\r\nخاتميّت پيامبراكرم ( صلى الله عليه وآله و سلم )\r\n« اِلَى اَنْ بَعَثَ اللَّهُ سُبْحَانَهُ مُحَمَّداً رَسُولَ اللَّهِ ( صلى الله عليه وآله و سلم ) لِاِنْجَازِ عِدَتِهِ ، وَتَمَامِ نُبُوَّتِهِ »\r\n( تا اين كه خداوند فرستاده خود حضرت محمّد ( صلى الله عليه وآله و سلم ) را برانگيخت براى اين كه وعده خود را انجام داده و نبوّتش را تمام كرده باشد . )\r\nاشاره است به بشارتهايى كه پيامبران گذشته نسبت به بعثت رسول اكرم ( صلى الله عليه وآله و سلم ) داشته اند ، چنانچه قرآن از زبان حضرت عيسى ( عليه السلام ) مىفرمايد : ( و مبشّراً برسول يأتى من بعدى اسمه احمد ) ( 3 ) و بشارت دهنده هستم كه بعد از من پيامبرى كه نامش احمد ( صلى الله عليه وآله و سلم ) است خواهد آمد . و ما در دو سه درس گذشته بشارتهاى تورات و انجيل راجع به حضرت محمّد ( صلى الله عليه وآله و سلم ) و ادلّه نبوّت آن حضرت را بيان كرديم .\r\n\r\n","description":"","footnote":"\r\n1 - سوره يوسف ، آيه 82\r\n2 - « اسناد مجازى » يعنى نسبت دادن چيزى به چيز ديگر به عنوان مجاز و غير حقيقت ، نسبت زاييده شدن و سؤال نمودن حقيقتاً و واقعاً به مردم قرون و ده و شهر داده مىشود و به شكل مجاز به قرون و ده و شهر .\r\n3 - سوره صف ، آيه 6\r\n","page_name":" 536 ","page_number":536},
  {"content":"\r\nدر عبارت « وَتَمَامِ نُبُوَّتِهِ » ممكن است ضمير « نبوّته » به خدا برگردد ، يعنى خدا پيامبرى را فرستاد كه جريان پيامبرى تمام شود ، و ممكن است ضمير « نبوّته » به پيامبراكرم ( صلى الله عليه وآله و سلم ) برگردد ، يعنى نبوّت پيامبر ( صلى الله عليه وآله و سلم ) را به اتمام برساند ، ولى به قرينه كلمه « عِدَتِهِ » كه ضمير آن به خدا برمى گشت ظاهراً اين ضمير هم به خدا برگردد .\r\nدر رواياتى رسيده است كه مَثَل نبوّت مَثَل يك ساختمان مجهّز و مهيّايى است كه به وسيله خاتم الانبياء ( صلى الله عليه وآله و سلم ) اين ساختمان كامل شده است ، و از كلمه خاتم الانبياء استفاده مىشود كه پيامبرى به وسيله پيامبراكرم ( صلى الله عليه وآله و سلم ) به اتمام رسيده است ; چون « خاتم » به معناى چيزى است كه به وسيله آن كار ختم مىشود و به اتمام مىرسد .\r\nيادآورى مىشود كه « خاتم » به كسره و فتحه خوانده شده ، اگر به كسره باشد وزن اسم فاعل است ، يعنى ختم كننده ; و اگر به فتحه باشد وزن فاعَل است ، يعنى چيزى كه با آن ختم مىشود ; و اين كه به مُهر « خاتَم » مىگويند براى اين است كه به وسيله مهر نامه ها را تمام مىكنند ، و در قديم و بين عرب سنّت مُهر زدن در آخر نامه ها معمول بوده است ، و نام خود را بر انگشتر حكّ مىكرده اند مبادا گم شود ، بالاخره با انگشتر كار مهر را انجام مىدادند ; پيامبراكرم ( صلى الله عليه وآله و سلم ) به هر دو معنى « خاتم الانبياء » مىباشند ، هم ختم كننده پيامبرى است و هم كسى است كه به وسيله او پيامبرى ختم مىشود ; فرقه ضالّه بهائيّت كه منكر خاتميّت پيامبراكرم ( صلى الله عليه وآله و سلم ) شده اند ، بر خلاف لغت عرب خاتم را كه در قرآن بر پيامبر تطبيق نموده ، به معناى زينت گرفته و گفته اند : پيامبر اسلام همچون انگشتر زينت پيامبران بوده نه آخرين آنان ، در صورتى كه از واضحات است كه « خاتم » از « ختم » يعنى پايان چيز مىباشد و به انگشتر هم كه خاتم مىگويند نه به معناى زينت بلكه به معناى لغوى آن است .\r\n« مَأْخُوذاً عَلَى النَّبِيِّينَ مِيثَاقُهُ »\r\n( در حالى كه از همه پيامبران پيمان اين پيغمبر گرفته شده است . )\r\nيعنى از پيامبران سابق پيمان گرفته شده كه اين پيامبر را به مردم معرّفى كنند و\r\n","description":"","footnote":"","page_name":" 537 ","page_number":537},
  {"content":"\r\n\r\nاو را بپذيرند ، آيه شريفه مىفرمايد : ( و اذ اخذ اللّه ميثاق النّبيّين لما آتيتكم من كتاب و حكمة ثمّ جاءكم رسول مصدّق لما معكم لتؤمننّ به و لتنصرنّه ) ( 1 ) خداوند از همه پيامبران پيمان گرفت - پيامبران به اعتبار امّتشان ، زيرا هر پيامبرى سخنگوى امّت خودش است - كه وقتى من براى شما كتاب و حكمت فرستادم ، بعد هم رسولى آمد كه تصديق مىكند آنچه را كه با شماست ، به او ايمان بياوريد و او را يارى كنيد .\r\nممكن است مراد اين باشد كه از امّتهاى اين پيامبران ميثاق گرفته شد كه وقتى پيامبر خاتم آمد او را بپذيرند ، چون خود پيامبران كه در زمان بعثت زنده نبوده اند ; و اگر مراد خود پيامبران باشد ، ممكن است به اين جهت باشد كه در بعضى روايات دارد كه در شب معراج حضرت محمّد ( صلى الله عليه وآله و سلم ) پيامبران را در عالم بالا ديد و آنها هم پيامبرى او را تصديق كردند . ( 2 )\r\n« مَشْهُورَةً سَماتُهُ »\r\n( علامتها و نشانه هاى اين پيامبر مشهور بود . )\r\nاهل كتاب او را مىشناختند ، لذا وقتى كه پيامبر به مدينه هجرت كردند بسيارى از يهود با نشانه هايى كه از پيامبر داشتند به او ايمان آوردند . در درسهاى قبل نمونه هايى از تورات و انجيل را كه نشانه هاى پيامبر ( صلى الله عليه وآله و سلم ) را نقل كرده بودند خوانديم .\r\nنمونه هايى از تحوّلات ناشى از ميلاد پيامبراكرم ( صلى الله عليه وآله و سلم )\r\n« كَرِيماً مِيلاَدُهُ »\r\n( ولادت اين پيامبر با بزرگوارى انجام شد . )\r\nطبق آنچه كه در اخبار و روايات نقل شده ، در شب ولادت پيامبر ( صلى الله عليه وآله و سلم ) در صحنه\r\n\r\n","description":"","footnote":"\r\n1 - سوره آل عمران ، آيه 81\r\n2 - رجوع شود به تفسير على بن ابراهيم قمى ، ج 2 ، ص 1 تا 12 ذيل آيه 1 سوره اسراء ; همچنين بحار الانوار ، ج 18 ، ص 282 تا 409 كه يك باب به روايات معراج اختصاص داده است .\r\n","page_name":" 538 ","page_number":538},
  {"content":"\r\n\r\nگيتى آثار و علائمى نمايان شد ; ( 1 ) مثلا بتها در همه جا به زمين افتادند ، در ايران چهارده كنگره از ايوان كسرى در مدائن خراب شد ، و درياچه ساوه كه مورد احترام عده اى از مردم بود و حتى آن را مىپرستيدند خشك شد - و در روايات رسيده است كه يكى از علائم نزديك شدن ظهور حضرت مهدى « عج » اين است كه اين درياچه دوباره آب پيدا مىكند و مىدانيد كه اكنون آب پيدا كرده - و در وادى سماوه آب جارى شد ( 2 ) و آتشكده فارس كه هزار سال خاموش نشده بود خاموش شد .\r\nاوضاع اعتقادى و اجتماعى زمان بعثت\r\n« وَاَهْلُ الْاَرْضِ يَوْمَئِذ مِلَلٌ مُتَفَرِّقَةٌ »\r\n( و در آن روزگار مردم زمين ملّتهاى متفرّقى بودند . )\r\nعدّه اى يهودى ، مسيحى و گروهى بت پرست و . . . بودند .\r\n« وَاَهْوَاءٌ مُنْتَشِرَةٌ »\r\n( و داراى هواهاى متفرّق بودند . )\r\nمقصود حضرت اين است كه ريشه بسيارى از مذاهب و اديان همان خواستها و هواهاى نفسانى اشخاص است ولو پيروان آن دينها قاصر باشند و درك نكنند .\r\n« وَطَوَائِفُ مُتَشَتِّتَةٌ » ( 3 )\r\n( و طايفه هاى متفرّقى در روى زمين بود . )\r\n\r\n","description":"","footnote":"\r\n1 - بحارالانوار ، ج 15 ، ص 248 تا 331 ، باب 3 . مرحوم مجلسى در اين باب اخبار مربوط به ولادت حضرت و معجزاتى كه اتفاق افتاده را جمع آورى كرده است . و در صفحه 257 روايتى را از امالى صدوق نقل مىكند كه علائمى را كه در متن بيان شده آورده است .\r\n2 - « سماوه » از شهرهاى جنوبى عراق است و در آن باتلاقى است كه همزمان با بعثت پيامبراكرم ( صلى الله عليه وآله و سلم ) در آن آب پيدا شد .\r\n3 - در نسخه « صبحى صالح » به جاى « طوائف » « طرائق » ضبط شده و شايد بهتر باشد ; زيرا شامل تمام مسلك هاى موجود در زمان بعثت خواهد شد .\r\n","page_name":" 539 ","page_number":539},
  {"content":"\r\nبرخى از اين طوايف را حضرت به قرار زير نام برده اند :\r\n1 - « بَيْنَ مُشَبِّه لِلَّهِ بِخَلْقِهِ »\r\n( بعضى از آنها كسانى بودند كه خداوند را به خلقش تشبيه مىكردند . )\r\nمانند گروهى از بت پرستها كه خدا را به شكل دختر زيبا يا به شكل نور مىپنداشتند ، در حالى كه خدا مجرّد كامل است و فوق عالم مادّيات مىباشد .\r\n2 - « اَوْ مُلْحِد فِى اِسْمِهِ »\r\n( و يا در اسماء خدا ملحد بودند . )\r\nيعنى اسمها و صفاتى را به خدا اطلاق مىكردند كه با ذات خدا سازگار نيست ، و لذا ما در شرع داريم كه اسماء اللّه « توقيفى » است ; يعنى اسمهاى خدا بايد فقط از ناحيه شرع برسد و موقوف به اجازه شرع است ; مثلا ما در همه روايات و آيات داريم كه صفت عالم و عليم بر خدا اطلاق شده ، اما صفت عاقل بر خدا اطلاق نشده است ، از جهت اين كه شايد از معناى عاقل بسا يك معناى انحرافى به ذهن مىآيد و آن اين كه فرد عاقل موجودى باشد كه بالذّات داراى ادراك نيست بعد اين ادراك عارض بر ذاتش مىشود ; پس اسمهاى خدا بايد از ناحيه شرع برسد .\r\n3 - « اَوْ مُشِير اِلَى غَيْرِهِ »\r\n( و يا بعضى چيزهاى ديگرى به جاى خدا پرستش مىكردند . )\r\nيعنى به غير خدا اشاره مىكردند ; مثلاً لات و منات و عزى را مىپرستيدند و مىگفتند : ( ما نعبدهم الاّ ليقرّبونا الى اللّه ) ( 1 ) ما اينها را نمىپرستيم مگر براى اين كه ما را به خدا نزديك سازند ، يا مىگفتند : ( هؤلاء شفعاؤنا عند اللّه ) ( 2 ) اين بتها شفيعان ما در نزد خدا هستند . اينها به غير خدا اشاره مىكردند ، اعم از اين كه خدا را قبول داشتند يا نه ، و ظاهر شرك اين است كه خدا و غير خدا را قبول داشته اند و براى\r\n\r\n","description":"","footnote":"\r\n1 - سوره زمر ، آيه 3\r\n2 - سوره يونس ، آيه 18\r\n","page_name":" 540 ","page_number":540},
  {"content":"\r\n\r\nغير خدا هم مستقلا نقشى قائل بودند ; مثل پارتى و شفيع قرار دادن بتها پيش خدا .\r\nبركات پيامبر\r\n« فَهَدَاهُمْ بِهِ مِنَ الضَّلالَةِ »\r\n( پس خدا به وسيله اين پيامبر مردم را از گمراهى به هدايت رساند . )\r\nهدايت دو معنا دارد : يك معنايش « ارائة الطّريق » است ، يعنى نشان دادن راه ، مثل اين كه شما راهى را ندانيد و از كسى بپرسيد او فقط به شما بگويد از كدام طرف برويد تا به مقصد برسيد ، و معناى ديگر هدايت « ايصال الى المطلوب » است ، يعنى رساندن به مقصد ; به اين معنا كه اگر از فردى سراغ راهى را گرفتيد او خود همراه شما تا مقصد بيايد و شما را به آنجا برساند .\r\nهدايت خدا توسّط پيامبران از نوع اوّل است ; يعنى خدا ارائة الطّريق فرموده ، به اين معنا كه پيامبران راه حق را به بشر ارائه نموده و چون بشر در كارهاى خود فاعل مختار خلق شده است بايد به اختيار خودش باشد و خود به دنبال راه حق برود و آن را پيدا كند .\r\n« وَأَنْقَذَهُمْ بِمَكَانِهِ مِنَ الْجَهَالَةِ »\r\n( و مردم را به واسطه وجود اين پيامبر از جهالت نجات داد . )\r\nبه بركت پيامبراكرم ( صلى الله عليه وآله و سلم ) و اسلام علم در جهان پيشرفت كرد ، و حتى اروپا و آمريكا ريشه معلومات خود را از جهان اسلام گرفتند ; شما سراغ نداريد دينى و مكتبى را كه نسبت به فراگيرى علم و دانش اين همه سفارش نموده باشد .\r\nاوّلين سوره اى كه بر پيامبر نازل شد به اتفاق مفسّرين قرآن سوره علق بود ، با اين كه در محيط آن روز جهل و بى سوادى و توحّش حاكم بود در اوّلين سوره از خواندن و تعليم انسان ياد نموده است : ( علّم الانسان ما لم يعلم ) ( 1 ) ; و از پيامبر شايد\r\n\r\n","description":"","footnote":"\r\n1 - سوره علق ، آيه 5\r\n","page_name":" 541 ","page_number":541},
  {"content":"\r\nبه حدّ تواتر نقل شده باشد كه فرموده : « طلب العلم فريضة على كلّ مسلم » ( 1 ) تحصيل علم و دانش بر هر مسلمانى واجب است .\r\n« ثُمَّ اخْتَارَ سُبْحَانَهُ لُِمحَمَّد ( صلى الله عليه وآله و سلم ) لِقَاءَهُ »\r\n( سپس خداوند ديدار خود را براى محمّد ( صلى الله عليه وآله و سلم ) برگزيد . )\r\nكلمه « ثمّ » براى فاصله با مطلب قبلى است ; يعنى پس از 23 سال بالاخره خداوند اختيار كرد براى حضرت محمّد ( صلى الله عليه وآله و سلم ) لقاى خودش را .\r\n« وَرَضِىَ لَهُ مَا عِنْدَهُ »\r\n( و براى او آنچه را كه نزد خودش بود پسنديد . )\r\nيعنى خداوند براى پيامبراكرم ( صلى الله عليه وآله و سلم ) آنچه را كه نزد خودش از عالم بقا و مقامات عاليه قيامت و بهشت بود پسنديد .\r\n« وَاَكْرَمَهُ عَنْ دَارِ الدُّنْيَا »\r\n( و مقام او را بالاتر از خانه دنيا قرار داد . )\r\n« دنيا » مؤنث « ادنى » به معناى پست تر است . يعنى خدا او را از عالم پست تر به عالم اخروى بالا برد .\r\n« وَرَغِبَ بِهِ عَنْ مُقَارَنَةِ الْبَلْوَى »\r\n( و او را نزد خود برد تا بيش از اين بلاى جهان را نبيند . )\r\n« رغب » دو معناى متضاد دارد : يكى اعراض و ديگرى رغبت ; يعنى اگر با « عن » استعمال شد به معناى اعراض ، و اگر با « فى » استعمال شد به معناى رغبت است .\r\nمى فرمايد : خداوند پيامبراكرم ( صلى الله عليه وآله و سلم ) را اعراض داد از اين كه در اين دنيا گرفتار امتحانات باشد . مقصود اين نيست كه پيامبر امتحان و آزمايش نداشت ، بلكه مدّت آزمايش پيامبر به سر آمد ، و خدا او را از اين كه باز هم مقارن بلوى باشد نجات داد .\r\n\r\n","description":"","footnote":"\r\n1 - اصول كافى ، ج 1 ، ص 30 ، باب 1 كتاب فضل العلم ، حديث 1\r\n","page_name":" 542 ","page_number":542},
  {"content":"\r\n« فَقَبَضَهُ اِلَيْهِ كَرِيماً ( صلى الله عليه وآله و سلم ) »\r\n( سپس قبض كرد به طرف خود روح پيامبراكرم ( صلى الله عليه وآله و سلم ) را در حالى كه با بزرگوارى از دنيا رفت ، درود خدا بر او و آل او باد . )\r\n« وَخَلَّفَ فِيكُمْ مَا خَلَّفَتِ الْاَنْبِيَاءُ فِى اُمَمِهَا »\r\n( و باقى گذاشت در بين شما ملّت چيزى را كه انبياى گذشته هم در امّتهاى خودشان باقى گذاشتند . )\r\nچنان نبود كه پيامبرى كه از دنيا مىرود مردم را به حال خودشان باقى بگذارد ، بلكه كتاب و دستورات خدا برايشان باقى مىماند ، چنانچه بعد از حضرت موسى و حضرت عيسى و حضرت داود ( عليهم السلام ) تورات و انجيل و زبور در بين امّتهاى آنان باقى مانده بود .\r\n« اِذْ لَمْ يَتْرُكُوهُمْ هَمَلا بِغَيْرِ طَرِيق وَاضِح »\r\n( زيرا پيغمبران هيچ گاه ملّتها را بدون اين كه راه روشنى در ميان باشد رها نكرده اند . )\r\n« وَلاَ عَلَم قَائِم »\r\n( و نه بدون نشانه اى كه روى پاى خودش ايستاده باشد . )\r\nسابقاً بين راهها چيزهايى را به عنوان علامت مىگذاشتند . « عَلَم » نشانه اى است كه به وسيله آن انسان هدف را پيدا مىكند . و چون پيغمبران هميشه راهنماى مردمند ، از اين جهت پيامبر ما هم كه از دنيا رفت بين ما چيزى را باقى گذاشت .\r\n« كِتَابَ رَبِّكُمْ فِيكُمْ »\r\n( نوشته پروردگارتان را در بين شما . )\r\nمنظور از كتاب ، قرآن است . از اين جمله حضرت امير ( عليه السلام ) مىفهميم كه قرآن همان موقع مضبوط و منظّم بوده ، چنين نبوده كه هر سوره و آيه اى از آن پيش كسى باشد . تنظيم قرآن اجمالا در زمان حيات حضرت خاتم الانبياء ( صلى الله عليه وآله و سلم ) بوده است . سپس از اينجا حضرت در توصيف قرآن برمى آيند و اقسام آيات را ذكر مىكنند .\r\n","description":"","footnote":"","page_name":" 543 ","page_number":543},
  {"content":"\r\n\r\nاقسام آيات قرآن\r\n1 - « مُبَيِّناً حَلاَلَهُ وَحَرَامَهُ »\r\n( در حالى كه پيامبر حلال و حرام قرآن را بيان كرده بود . )\r\n2 - « وَفَرَائِضَهُ وَفَضَائِلَهُ »\r\n( و واجبات و مستحبات آن را . )\r\nواجبات مثل زكات و خمس و . . . و مستحبات مثل صدقه و . . .\r\n3 - « وَنَاسِخَهُ وَمَنْسُوخَهُ »\r\n( و ناسخ و منسوخ اين كتاب را . )\r\nچون بعضى آيات ناسخ بعضى ديگر مىباشند . مثلا قرآن راجع به زن زناكار در سوره نساء آيه 15 مىفرمايد : ( و اللاّتى يأتين الفاحشة من نسائكم فاستشهدوا عليهنّ اربعة منكم فان شهدوا فامسكوهنّ فى البيوت حتّى يتوفّاهنّ الموت او يجعل اللّه لهنّ سبيلا ) زنهايى كه از بين شما مرتكب فحشا مىشوند چهار نفر را بر آنان گواه بگيريد ، پس اگر چهار نفر به آن شهادت دادند آنها را در منازل خودشان زندانى كنيد تا مرگ آنها فرا رسد يا خدا راهى ديگر براى آنان قرار دهد .\r\nحكم اين آيه ، يعنى نگاه داشتن زن زناكار تا آخر عمر در خانه ، به وسيله آيه 2 از سوره نور ( الزّانية و الزّانى فاجلدوا كلّ واحد منهما مائة جلدة ) به هر كدام از زن و مرد زناكار صد تازيانه بزنيد ، نسخ شده است ; معمولا در خود آيات منسوخ قرينه اى هست كه حكم آنها موقّت است ، و قرينه در آيه شريفه سوره نساء جمله آخر آن است كه فرموده : « يا خدا راه ديگرى براى آنان قرار دهد » ; زيرا طبق روايات شيعه و سنّى هنگامى كه آيه تازيانه در سوره نور نازل شد ، پيامبراكرم ( صلى الله عليه وآله و سلم ) فرمودند : اكنون راهى را كه خدا براى زنهاى زناكار فرموده بود تعيين نمود ، كه اگر بدون شوهر باشد\r\n","description":"","footnote":"","page_name":" 544 ","page_number":544},
  {"content":"\r\nصد تازيانه به او زده مىشود ، و اگر شوهردار باشد سنگسار مىشود . ( 1 )\r\n4 - « وَرُخَصَهُ وَعَزَائِمَهُ »\r\n( و آيات متضمّن رخصت و آيات متضمّن عزيمت را بيان كرده است . )\r\n« عزيمت » يعنى چيزى كه بايد انجام داد يا ترك كرد ، و « رخصت » چيزهايى است كه مباح يا مكروه است ، و يا اين كه بعضى از محرّمات در شرايطى ترخيص شده است ، مثل « اكل ميته » - خوردن گوشت مرده - كه در حال عادى حرام است ولى در هنگام اضطرار براى حفظ جان مىتوان از گوشت مرده استفاده نمود .\r\n5 - « وَخَاصَّهُ وَعَامَّهُ »\r\n( و آيات متضمّن حكم عمومى و آيات متضمّن حكم خاص را بيان كرده است . )\r\nمثلا اگر زنى خود را به پيامبر به عنوان هبه ببخشد ، اين براى پيامبر جايز است ولى براى ديگران جايز نيست . ( و امرأة مؤمنة ان وهبت نفسها للنّبىّ . . . ) ( 2 ) هرگاه زن مؤمنى خودش را به پيامبر ببخشد ، بر پيامبر حلال مىشود .\r\n6 - « وَعِبَرَهُ وَاَمْثَالَهُ »\r\n( و آيات متضمّن عبرت يا مثال را . )\r\n« عِبَر » جمع « عبرت » است . به طور كلّى آياتى كه خداوند راجع به امّتهاى گذشته دارد كه داستانهاى امم سابقه را ذكر مىكند و همين طور آياتى كه راجع به خلقت آسمان و زمين و موجودات و كائنات است ، اينها همه براى عبرت گرفتن است نه براى داستان سرايى ، و لذا از هر داستانى آن قسمت هاى آموزنده و حساس را در قرآن زياد تكرار نموده است ; و « امثاله » يعنى آياتى كه در آن مثالها ذكر شده است ، به عنوان مثال : ( ضرب اللّه مثلاً كلمة طيّبة كشجرة طيّبة ) ( 3 ) يا ( كمثل الّذى استوقد\r\n\r\n","description":"","footnote":"\r\n1 - تفسير نور الثقلين ، ج 3 ، ص 568 ، ذيل سوره نور\r\n2 - سوره احزاب ، آيه 50\r\n3 - سوره ابراهيم ، آيه 24\r\n","page_name":" 545 ","page_number":545},
  {"content":"\r\nناراً ) ( 1 ) . به طور كلّى مثالها براى اين است كه مطلب روشن شود .\r\n7 - « وَمُرْسَلَهُ وَمَحْدُودَهُ »\r\n( و آياتى را كه موضوع مطلق يا محدودى در آنها ذكر شده است . )\r\nاين اشاره به مطلق و مقيّدى است كه در اصول ذكر مىكنند . در اصول يك عام و خاص داريم و يك مطلق و مقيّد ; « عام » يعنى حكم روى همه افراد باشد ، و « خاص » يعنى حكم روى بعضى از افراد . « مطلق » يعنى حكم روى يك طبيعت از قيد رها باشد ، و « مرسل » يعنى بدون قيد بودن ; مثلا اگر گفت « إعتق رقبة » حكم مطلق است ، اما اگر گفت « اعتق رقبة مؤمنة » محدود يا مقيّد است ، چون قيد مؤمنة را دارد .\r\n8 - « وَمُحْكَمَهُ وَمُتَشَابِهَهُ »\r\n( و آيات محكم و متشابه را . )\r\n« محكمات » يعنى مطلب در آنها روشن است ، و اين كه روشن است يا نصّ است يا ظاهر ، و هر دو صورت براى ما حجّت است و بايد به آن عمل كنيم ، اما آيات « متشابهات » كه معناى مختلفى شبيه به هم دارند نمىشود به آنها اكتفا كرد ، كلمات اوايل بعضى سوره ها نظير : ( الم ) و ( حم ) از متشابهات قرآن است . ( 2 )\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - سوره بقره ، آيه 17\r\n2 - بنابر اظهار حضرت استاد مدّظله در جواب از موضوع فوق الذّكر ، محكم و متشابه قرآن نسبت به اشخاص نسبى است ; ممكن است بعضى آيات براى افرادى چون پيامبراكرم ( صلى الله عليه وآله و سلم ) و ائمه اطهار ( عليهم السلام ) كه مصداق كامل « اولوا العلم » مىباشند از محكمات باشد ، ولى براى ديگران متشابه . به نظر مىرسد ممكن است نسبى بودن محكم و متشابه قرآن را به زمان و شرايط اجتماعى و فرهنگى درك بشر نيز سرايت داد ، به اين معنى كه بعضى آيات در زمانى براى بشر متشابه باشند ، ولى در زمان ديگرى در اثر رشد علمى و فكرى بشر و يا تعمّق در قرآن و سنّت و به دست آوردن شيوه صحيح تفسير قرآن از تشابه در آمده و جزء محكمات گردند .\r\n","page_name":" 546 ","page_number":546},
  {"content":"\r\n\r\nخطبه 1\r\n( درس 34 )\r\nادامه اقسام آيات قرآن\r\nنسخ قرآن با سنّت\r\nدو دليل محكم بر عدم تحريف قرآن\r\nترخيص قرآن و تحديد سنّت\r\nگناهان كبيره و گناهان صغيره\r\nملاك گناهان كبيره و گناهان صغيره\r\nاهميّت دادن به قرآن و زبان عربى\r\nچند روايت در مورد تلاوت قرآن\r\n","description":"","footnote":"","page_name":" 547 ","page_number":547},
  {"content":"\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nبسم الله الرحمن الرحيم\r\n« مُفَسِّراً مُجْمَلَهُ ، وَمُبَيِّناً غَوَامِضَهُ ، بَيْنَ مَأْخُوذِ مِيثَاق فِى عِلْمِهِ ، وَمُوَسَّع عَلَى الْعِبَادِ فِى جَهْلِهِ ، وَبَيْنَ مُثْبَت فِى الْكِتَابِ فَرْضُهُ ، وَمَعْلُوم فِى السُّنَّةِ نَسْخُهُ ، وَوَاجِب فِى السُّنَّةِ اَخْذُهُ ، وَمُرَخَّص فِى الْكِتَابِ تَرْكُهُ ، وَبَيْنَ وَاجِب بِوَقْتِهِ ، وَزَائِل فِى مُسْتَقْبَلِهِ ، وَمُبَايَنٌ بَيْنَ مَحَارِمِهِ : مِنْ كَبِير اَوْعَدَ عَلَيْهِ نِيرَانَهُ ، اَوْ صَغِير اَرْصَدَ لَهُ غُفْرَانَهُ ، وَبَيْنَ مَقْبُول فِى اَدْنَاهُ ، مُوَسَّع فِى اَقْصَاهُ »\r\nحضرت در ادامه خطبه اوّل راجع به پيامبراكرم ( صلى الله عليه وآله و سلم ) و آوردن قرآن مىفرمايد :\r\n« مُفَسِّراً مُجْمَلَهُ ، وَمُبَيِّناً غَوَامِضَهُ »\r\n( پيغمبراكرم ( صلى الله عليه وآله و سلم ) مجملات قرآن را تفسير ، و مشكلات آن را بيان كرده اند . )\r\nبرخى از آيات بسا مشكلاتى و مجملاتى داشت ، اينها را پيامبر شرح داده اند . « تفسير » كشف پرده است يعنى چيزى را روشن كردن ، و پيامبر ( صلى الله عليه وآله و سلم ) مطالب غامض و مشكل آن را حل مىكردند .\r\nادامه اقسام آيات قرآن\r\nدر درس قبل هشت مورد از اقسام آيات قرآن مورد بررسى قرار گرفت ، حضرت\r\n","description":"","footnote":"","page_name":" 549 ","page_number":549},
  {"content":"\r\nدر ادامه آن فرموده اند :\r\n9 - « بَيْنَ مَأْخُوذِ مِيثَاق فِى عِلْمِهِ ، وَمُوَسَّع عَلَى الْعِبَادِ فِى جَهْلِهِ »\r\n( از آيه و حكمى كه بر دانستن آن پيمان گرفته شده ، و آنچه توسعه داده شده است بر بندگان كه ندانند . )\r\nآيات و مطالب قرآن دو دسته است : يك دسته چيزهايى است كه خدا از مردم پيمان گرفته و مردم بايد آنها را بدانند و نمىتوانند بگويند ما آگاه نبوديم ، آنها آياتى است كه مربوط به احكام است ; مثل نماز ، زكات ، حج و . . . نگفتن دروغ ، دورى از تهمت و غيبت و نهى از گناهان صغيره و كبيره و . . . در حديث داريم كه روز قيامت يك نفر را مىآورند و از او مىپرسند چرا فلان وظيفه را انجام ندادى ، اگر پاسخ داد كه آن را نمىدانستم به او مىگويند : چرا درصدد بر نيامدى كه آن را بياموزى ، جاهل بودن عذر نمىشود ; البته دو قسم جاهل داريم : جاهل قاصر و جاهل مقصّر .\r\nجاهل مقصّر يعنى كسى كه به اصل مسأله و نادانى خود توجّه داشته ليكن كوتاهى كرده ، مثلا به ذهنش مىآمده كه شايد چنين مطلبى در اسلام باشد ولى بى اعتنايى كرده است . اما اگر يك نفر كوشش و جديّت كرده است ولى بالاخره مطلب برايش مجهول مانده يا اين كه خلافش را برداشت كرده ، در آن صورت قاصر است ، و اين امر حتى براى بزرگان علما هم ممكن است ، چون اينها هم معصوم نيستند ، ممكن است شخص عالمى در يك مسأله اى كمال كوشش و جديّت را كرده ولى اشتباه فهميده باشد ، او جاهل قاصر مىباشد ، البته چنين فردى ديگر عقاب ندارد .\r\n« بَيْنَ مَأْخُوذِ مِيثَاق فِى عِلْمِهِ »\r\n( از حكمى كه براى دانستن آن پيمان گرفته شده . )\r\n« وَمُوَسَّع عَلَى الْعِبَادِ فِى جَهْلِهِ »\r\n( و آنچه توسعه داده شده است بر بندگان كه ندانند . )\r\n","description":"","footnote":"","page_name":" 550 ","page_number":550},
  {"content":"\r\n\r\n\r\nمثل حروف مقطعه قرآن از قبيل ( الم ) ، ( كهيعص ) ، ( حم ) البته دانستن اينها زياد لازم نيست ، برخى امور را لازم است بدانند ; مثلا لازم است كه انسان به معاد معتقد باشد و از وجود بهشت و دوزخ مطلع باشد ، اما اين كه مثلاً حورالعين بهشت به چه شكل هستند و درختان بهشت چگونه مىباشند دانستن اينها لازم نيست .\r\nنسخ قرآن با سنّت\r\n10 - « وَبَيْنَ مُثْبَت فِى الْكِتَابِ فَرْضُهُ ، وَمَعْلُوم فِى السُّنَّةِ نَسْخُهُ »\r\n( بعضى مطالب از آيات قرآن وجوبش استفاده مىشود ، ولى از سنّت پيامبراكرم ( صلى الله عليه وآله و سلم ) معلوم مىشود كه اين آيه نسخ شده است . )\r\nاين عبارت نهج البلاغه دليل بر اين است كه به واسطه سنّت پيامبراكرم ( صلى الله عليه وآله و سلم ) مىشود آيه قرآن نسخ شود ، نمونه آن هم آيه اى است كه در درس گذشته در مورد زنى كه مرتكب زنا مىشود خوانديم ، كه حكم نگاه داشتن زن زناكار تا آخر عمر در خانه ، قسمتى از آن به وسيله آيه 2 از سوره نور كه زدن صد تازيانه بر مرد و زن زناكار را واجب نموده نسخ شده ، و آن زناى زن بدون شوهر است ، ولى زن شوهردار كه شوهر در اختيارش هست ( محصنه ) اگر زنا كرد حكمش سنگسار است ، رجم كردن در قرآن ذكر نشده است بلكه از سنّت پيامبراكرم ( صلى الله عليه وآله و سلم ) يعنى از دستورهاى اوست و اكثر علما از شيعه و سنّى اين حكم را نقل مىكنند ، البته عبارتى را به صورت آيه هم نقل كرده اند كه دليل بر رجم باشد : « اذا زنى الشّيخ و الشّيخة فارجموهما » ( 1 ) پيرمرد و پيرزنى اگر زنا كردند سنگسارشان كنيد ، اما اين كلام آيه قرآن نيست .\r\nدو دليل محكم بر عدم تحريف قرآن\r\nعقيده ما اين است كه قرآن تحريف نشده است . و من صريحاً مىگويم اين كه در\r\n\r\n","description":"","footnote":"\r\n1 - كافى ، ج 7 ، ص 177 ; و بخارى ، ج 4 ، ص 179 ، باب رجم الحبلى\r\n","page_name":" 551 ","page_number":551},
  {"content":"\r\nبعضى از كتب اهل سنّت نسبت داده مىشود كه شيعه قائل به تحريف قرآن است و رواياتى را دستاويز نموده اند ، درست نيست ; اين جور روايات در كتب اهل سنّت هم هست ; ( 1 ) و بزرگان علماى شيعه در جميع اعصار حتى ادّعاى اجماع و ضرورت كرده اند كه قرآن تحريف نشده است ، و بهترين دليلش يكى آيه شريفه قرآن است : ( انّا نحن نزّلنا الذّكر و انّا له لحافظون ) ( 2 ) ما قرآن را نازل كرديم و ما هم حافظ قرآن هستيم كه مبادا دستبردى به آن زده شود . و نيز فرموده است : ( لا يأتيه الباطل من بين يديه و لا من خلفه تنزيل من حكيم حميد ) ( 3 ) و هيچ گاه باطل بر قرآن مستولى نخواهد شد نه الآن و نه بعد از اين . ( 4 )\r\nدوّمين دليل براى عدم تحريف قرآن اين است كه طبق روايات زيادى كه داريم ائمه ( عليهم السلام ) فرموده اند هنگام برخورد با اخبار متعارض آن را به قرآن عرضه كنيد ، خبرى كه مطابق قرآن است بپذيريد و اگر مخالف قرآن است رد كنيد ; يعنى قرآن ملاك عمل است كه ائمه ( عليهم السلام ) همچون امام باقر و امام صادق ( عليهما السلام ) فرموده اند كه اخبار متعارض را به قرآن عرضه بداريد ، ( 5 ) پس معلوم مىشود كه قرآن حجّت است ، و اگر تحريف شده بود حجّت و قابل عرضه نبود .\r\nبه هرحال بعضى روايات كه در كتب شيعه هست و دلالت بر تحريف قرآن مىكند ، اوّلا : امثال اين روايات يا بيشتر در كتب اهل سنّت نيز موجود است ، و ثانياً :\r\n\r\n","description":"","footnote":"\r\n1 - بخارى ، ج 4 ، ص 179\r\n2 - سوره حجر ، آيه 9\r\n3 - سوره فصّلت ، آيه 42\r\n4 - « تحريف قرآن » يعنى كم شدن يا زياد شدن آن ، و هر دو مصداق باطل مىباشد و آيه ( لايأتيه الباطل . . . ) كه با فعل مستقبل شروع مىشود ، به خوبى دلالت مىكند بر اين كه در آينده نسبت به زمان نزول آيه هيچ باطلى بر قرآن وارد نخواهد شد .\r\n5 - اصول كافى ، ج 1 ، ص 69 ، حديث 1 تا 6 ; وسائل الشيعة ، ج 18 ، ص 75 تا 89 ، باب 9 از صفات قاضى\r\n","page_name":" 552 ","page_number":552},
  {"content":"\r\n\r\nاين روايات را علماى شيعه رد كرده اند و مورد اعتمادشان نيست ; زيرا اوّلا با آياتى كه اشاره شد مخالف است و ثانياً با روش قطعى ائمه معصومين ( عليهم السلام ) منافات دارد ، و حجّت بودن قرآن منافاتى ندارد با اين كه حكم بعضى آيات به وسيله سنّت نسخ شده است ، و اهل سنّت نيز اين حقيقت را بايد قبول كنند ، همان گونه كه راجع به حكم زن زناكار نسخ شده است ، حكم رجم زن زناكار در صورتى كه زن محصنه باشد در قرآن نيست و در سنّت آمده است .\r\nترخيص قرآن و تحديد سنّت\r\n11 - « وَوَاجِب فِى السُّنَّةِ اَخْذُهُ ، وَمُرَخَّص فِى الْكِتَابِ تَرْكُهُ »\r\n( و چيزى در سنّت واجب باشد ، اما در كتاب خدا ترخيص در ترك دارد . )\r\nمثلا آيه شريفه قرآن راجع به نماز دارد : ( فاقرئوا ما تيسّر من القرآن ) ( 1 ) در نماز آنچه برايتان ميسّر است از قرآن بخوانيد ، و اسمى از سوره حمد در آن نيامده ، لذا بعضى از علماى اهل سنّت گفته اند : در نماز خواندن يك آيه هم كافى است هرچند سوره حمد را نخواند ، امّا ما از سنّت پيامبراكرم ( صلى الله عليه وآله و سلم ) فهميديم كه بايد سوره حمد را بخوانيم . اگر اين آيه را دليل بگيريم بدون توجّه به سنّت رسول اللّه ( صلى الله عليه وآله و سلم ) مىتوانيم خواندن سوره حمد را ترك كنيم ، ولى پيامبر ( صلى الله عليه وآله و سلم ) فرموده اند : نماز بخوانيد آن طور كه من مىخوانم ، و پيامبر در نماز سوره حمد را مىخواندند ، و نقل شده كه فرمودند : « لا صلاة الاّ بفاتحة الكتاب » ; ( 2 ) اين است كه حضرت على ( عليه السلام ) مىفرمايد : چيزى هست كه در سنّت پيامبر اخذ آن واجب است اما از نظر قرآن ما در ترك آن مرخّصيم .\r\n\r\n","description":"","footnote":"\r\n1 - سوره مزّمّل ، آيه 20\r\n2 - خلاف ، كتاب صلاة ، مسأله 81\r\n","page_name":" 553 ","page_number":553},
  {"content":"\r\n\r\n12 - « وَبَيْنَ وَاجِب بِوَقْتِهِ ، وَزَائِل فِى مُسْتَقْبَلِهِ »\r\n( و بعضى از واجبات قرآن در يك وقتى انجام دادن آن واجب است ، ولى بعد از آن ديگر واجب نيست . )\r\nمانند گرفتن روزه در ماه مبارك رمضان كه بعد از رمضان حكمش زائل مىشود .\r\nگناهان كبيره و گناهان صغيره\r\n13 - « وَمُبَايَنٌ بَيْنَ مَحَارِمِهِ »\r\n( و بين محرّمات قرآن تفاوت هست . )\r\nدر انجام دادن بعضى از آنها خدا وعده آتش داده است كه اينها گناهان كبيره هستند ، اما در بعضى از محرّمات وعده آتش نيست كه به اينها گناهان صغيره مىگويند . آيه قرآن مىگويد : ( ان تجتنبوا كبائر ما تنهون عنه نكفّر عنكم سيّئاتكم ) ( 1 ) اگر شما اجتناب كنيد از گناهان كبيره ، ما از گناهان صغيره شما صرف نظر مىكنيم .\r\nبه همين جهت است كه گفته اند گناهان صغيره را مرتكب نشويد كه سبب نشود شما در مسير گناهان كبيره قرار بگيريد . طبع انسان جورى است كه اگر سراغ گناه صغيره رفت تدريجاً به سراغ گناه كبيره مىرود و بعد از آن جرأت انكار خدا و دين را پيدا مىكند ، قرآن مىفرمايد : ( ثمّ كان عاقبة الّذين اسائوا السّوأى ان كذّبوا بآيات اللّه ) ( 2 ) پس آنگاه عاقبت آنانى كه گناه را پيشه خود ساختند تكذيب آيات خداست . با شكستن حريم گناهان صغيره ، جرأت ورود به حريم گناهان كبيره پيدا مىشود . به هرحال تقسيمى از طرف خدا واقع شده ، و همه گناهان در يك رديف نيستند .\r\n« مِنْ كَبِير اَوْعَدَ عَلَيْهِ نِيرَانَهُ »\r\n( يك قسم گناهان كبيره است و خدا بر آن وعده آتش داده است . )\r\n\r\n","description":"","footnote":"\r\n1 - سوره نساء ، آيه 31\r\n2 - سوره روم ، آيه 10\r\n","page_name":" 554 ","page_number":554},
  {"content":"\r\n\r\nگناه كبيره گناهى است كه خداوند وعده عذاب بر آن داده است .\r\n« اَوْ صَغِير اَرْصَدَ لَهُ غُفْرَانَهُ »\r\n( و يك قسم گناهان كوچكتر است كه خدا غفران و بخشش خود را براى آن آماده كرده است . )\r\nيعنى بخشش خداوند در آنجا مقرّر شده است و شرط غفران را قرآن اجتناب از گناهان كبيره دانسته ، چنانچه صريحاً فرموده : ( ان تجتنبوا كبائر ما تنهون عنه نكفّر عنكم سيئاتكم ) ( 1 ) اگر از گناهان كبيره پرهيز نموديد ساير گناهانتان را ناديده مىگيريم .\r\nملاك گناهان كبيره و گناهان صغيره\r\nدر اين باره بحث مفصّلى هست ، در اخبار و روايات راجع به آن سؤال و جوابهاى بسيارى از ائمه اطهار ( عليهم السلام ) نقل شده است ، از باب نمونه حديثى از كافى هست كه راوى از ابوالحسن ( عليه السلام ) ( 2 ) - كه ظاهراً حضرت موسى بن جعفر ( عليه السلام ) هستند - درباره گناهان كبيره سؤال مىكند ، حضرت در مقام جواب نوشته اند : كبائر گناهانى هستند كه خداوند وعده آتش بر آنها داده است و اگر كسى از آنها اجتناب كند خدا گناهان صغيره اش را مىبخشد ، اگر ايمانش محفوظ باشد ; يعنى ممكن است ارتكاب گناه به از بين رفتن اصل ايمان منجر شود . بعد مىفرمايد : و آنها هفت گناه است ، در حقيقت گناهان كبيره اين هفت گناه است :\r\n1 - كشتن نفسى كه حرام است . 2 - ناراحت كردن پدر و مادر . 3 - رباخوارى .\r\n\r\n","description":"","footnote":"\r\n1 - سوره نساء ، آيه 31\r\n2 - در اصطلاح روايات به حضرت امير ( عليه السلام ) ابوالحسن گفته نشده ، و هر كجا اين تعبير آمده يكى از سه امام ديگر مقصود است : 1 - ابوالحسن اوّل و مقصود حضرت موسى بن جعفر ( عليه السلام ) است . 2 - ابوالحسن دوّم كه مقصود حضرت رضا ( عليه السلام ) است . 3 - ابوالحسن سوّم و مقصود حضرت امام على النقى ( عليه السلام ) است ; و هر كجا مطلق ذكر شده مقصود همان ابوالحسن اوّل مىباشد .\r\n","page_name":" 555 ","page_number":555},
  {"content":"\r\n\r\nدر روايات آمده است : يك درهم ربا از هفتاد زنا كه با محرم باشد سخت تراست ، ( 1 ) و قرآن فرموده است : ( الّذين يأكلون الرّبا لايقومون الاّ كما يقوم الّذى يتخبّطه الشّيطان من المسّ ) ( 2 ) آدمهاى رباخوار نمىايستند مگر مانند آدمهاى جن زده كه مغزشان پريشان شده ، و در دو آيه بعد مىفرمايد : ( فان لم تفعلوا فأذنوا بحرب من اللّه و رسوله ) ( 3 ) و اگر از رباخوارى دست بر نمىداريد ، خود را آماده جنگ با خدا و رسولش نماييد . 4 - بعد از آن كه انسان به طرف اسلام رفت به كفر برگردد . 5 - نسبت زنا دادن به زنى كه دامنش پاك است . 6 - خوردن مال يتيم . 7 - فرار از جنگ . ( 4 )\r\n14 - « وَبَيْنَ مَقْبُول فِى اَدْنَاهُ ، مُوَسَّع فِى اَقْصَاهُ »\r\n( بعضى از دستورات قرآن طورى است كه اگر كسى مرتبه نازل آن را هم انجام داد از او پذيرفته است ، ولى بهتر است بالاتر آن را هم به جا آورد . )\r\nمثلا كفاره اى كه خدا در مقابل تخلّف قسم ذكر كرده است ، يك مرتبه آن اين كه به ده مسكين طعام بدهد ، مرتبه ديگر آن آزاد كردن يك بنده ، و مرتبه ديگر پوشاندن ده نفر است ; مسلّم است كه طعام دادن ده مسكين نازلترين مرحله ، و آزاد كردن بنده در مرتبه بالاترى قرار دارد ، و انسان هر كدام را كه بخواهد مىتواند انتخاب كند .\r\nاين مطالب تقسيماتى بود كه حضرت اميرالمؤمنين ( عليه السلام ) راجع به آيات قرآن دارند . در اينجا من چند حديث راجع به اهميّت و فضيلت قرآن مىخوانم .\r\nاهميّت دادن به قرآن و زبان عربى\r\nبجاست برادران و خواهران را توجّه بدهم به اين كه قرآن زياد بخوانيد ، قرآن را\r\n\r\n","description":"","footnote":"\r\n1 - وسائل الشيعة ، ج 12 ، ص 423\r\n2 - سوره بقره ، آيه 275\r\n3 - سوره بقره ، آيه 279\r\n4 - اصول كافى ، ج 2 ، ص 276 ، كتاب ايمان و كفر ، باب الكبائر ، حديث 2\r\n","page_name":" 556 ","page_number":556},
  {"content":"\r\n\r\nياد بگيريد و اگر نمىتوانيد از آن استفاده كنيد روزانه هرچند نيم ساعت وقت خود را صرف يادگيرى زبان عربى كنيد ، زبان عربى كليد فهم قرآن است ; ما در مجلس خبرگان قانون اساسى تأكيد داشتيم روى اين كه زبان دوّم مردم ايران عربى باشد ، چون فرهنگ ما اسلامى و قرآنى است ، و حتى من اصرار داشتم اين موضوع در قانون اساسى تصويب شود كه دست كم روابط كشور ما با كشورهاى اسلامى با زبان عربى باشد ، ( 1 ) ولى دوستان گفتند اين كار را بعداً مجلس شورا مىتواند بكند ، من مىگفتم : چرا بايد روابط نامه و تلگرام ما با كشورهاى عربى و اسلامى به زبان انگليسى باشد ؟ و اكنون هم من به دولت و مجلس اين را تذكر مىدهم كه ان شاءاللّه عملى بشود ; به هرحال زبان عربى زبان قرآن ما ، سنّت ما و روايات ماست ; پيامبر ( صلى الله عليه وآله و سلم ) فرمود : « به زبان عربى سخن بگوييد ، همانا من عرب هستم و زبان قرآن و اهل بهشت نيز عربى است » . قرآن را بايد خواند و عمل نمود ، قرآن فقط براى بوسيدن و يا به منزل جديد بردن يا مهريّه قرار دادن نيست .\r\nچند روايت در مورد تلاوت قرآن\r\n1 - در كافى در كتاب فضل القرآن داريم كه : « قال النّبىّ ( صلى الله عليه وآله و سلم ) : نوّروا بيوتكم بتلاوة القرآن » نورانى كنيد خانه هاى خود را به تلاوت قرآن « و لاتتّخذوها قبوراً كما فعلت اليهود و النّصارى » خانه هاى خود را مثل قبرها قرار ندهيد چنانچه يهود و نصارى چنين كردند . آنها خانه هاى خودشان را مثل قبور ساكت و صامت قرار دادند و هيچ عبادتى در آنها انجام نمىدهند . « صلّوا فى الكنائس و البيع و عطّلوا بيوتهم » ( 2 ) آنها نمازهاشان را در كليسا مىخواندند و خانه ها را معطّل مىگذاشتند . ولى در اسلام\r\n\r\n","description":"","footnote":"\r\n1 - در خصال ، ص 258 ، باب الأربعة ، حديث 134 به نقل از امام صادق ( عليه السلام ) آمده است : « تعلّموا العربية فانّها كلام اللّه الّذى تكلّم به خلقه » .\r\n2 - اصول كافى ، ج 2 ، ص 610\r\n","page_name":" 557 ","page_number":557},
  {"content":"\r\nهمه جا محل نماز و عبادت است ; پيامبراكرم ( صلى الله عليه وآله و سلم ) فرمودند : « جعلت لى الارض مسجداً و طهوراً » ( 1 ) همه جاى زمين براى من مسجد و پاك كننده قرار داده شده است . « فانّ البيت اذا كثر فيه تلاوة القرآن كثر خيره ، و اتّسع اهله ، و اضاء لاهل السّماء كما تضىء نجوم السّماء لاهل الدّنيا » ( 2 ) همانا در خانه اى كه قرآن در آن زياد تلاوت شود ، خير و بركت در آن خانه زياد مىشود و اهل آن گشايش مىبينند و براى اهل آسمان اين خانه روشن و نورانى است ، چنانچه ستارگان آسمان براى شما روشن است . مراد از « اهل آسمان » يا ملائكة اللّه است و يا موجوداتى احتمالى كه در ساير كرات وجود دارند .\r\n2 - باز حديث ديگرى از حضرت اميرالمؤمنين ( عليه السلام ) است كه مىفرمايد : « البيت الّذى يقرأ فيه القرآن و يذكر اللّه فيه تكثر بركته و تحضره الملائكة و تهجره الشّياطين » خانه اى كه در آن قرآن خوانده مىشود و ذكر خدا در آن گفته مىشود بركت آن زياد است و در آنجا ملائكه حاضر و شياطين دور مىشوند . پيداست وقتى شما با قرآن سر و كار داشته باشيد ، دلتان نورانى مىشود و القائات رحمانى بر دل وارد و القائات شيطانى از آن دور مىشود . « و يضىء لاهل السّماء كما تضىء الكواكب لاهل الارض » چنين خانه اى براى اهل آسمان نورانى است همان گونه كه ستارگان براى اهل زمين نورانى هستند . « و انّ البيت الّذى لايقرأ فيه القرآن و لايذكر اللّه عزّوجلّ فيه تقلّ بركته و تهجره الملائكة و تحضره الشّياطين » ( 3 ) و همانا خانه اى كه در آن قرآن خوانده نمىشود و ذكر خداى عزّوجلّ در آن متروك است ، بركتش كم مىشود و ملائكه از آن خانه دور و شياطين حاضر خواهند شد .\r\n3 - در حديث ديگرى از امام صادق ( عليه السلام ) در باب اهميّت قرآن آمده است : « قال :\r\n\r\n","description":"","footnote":"\r\n1 - وسائل الشيعة ، ج 2 ، باب 7 ، ص 970\r\n2 - اصول كافى ، ج 2 ، ص 610\r\n3 - اصول كافى ، ج 2 ، ص 610 ، كتاب فضل القرآن\r\n","page_name":" 558 ","page_number":558},
  {"content":"\r\nثلاثة يشكون الى اللّه عزّوجلّ » سه چيز در روز قيامت پيش خدا شكوه مىكنند : « مسجد خراب لايصلّى فيه اهله » مسجدى كه خراب باشد و اهل مسجد در آن نماز نخوانند ، « و عالم بين جهّال » مرد دانشمندى كه بين مردمان نادان قرار بگيرد و از علمش استفاده نكنند ، « و مصحف معلّق قد وقع عليه الغبار لايقرأ فيه » ( 1 ) قرآنى كه آن را آويزان كرده باشند و گرد بر آن نشسته باشد و خوانده نشود . حتى تأكيد شده است كه اگر قرآن را از حفظ داريد آن را از رو بخوانيد ، در اين مورد حديثى است از امام صادق ( عليه السلام ) : « قراءة القرآن فى المصحف تخفّف العذاب عن الوالدين ولو كانا كافرين » ( 2 ) خواندن قرآن از روى آن ، عذاب را از پدر و مادر شما تخفيف مىدهد ولو آنها كافر بوده اند .\r\n4 - طبق حديث ديگرى فردى از حضرت پرسيد كه من قرآن را حفظ هستم ، از حفظ بخوانم افضل است يا اين كه به آن نگاه كنم ؟ حضرت فرمود : مگر تو نمىدانى كه نگاه كردن به قرآن ، خودش براى تو عبادت است . ( 3 ) قرآن كتاب خواندن و عمل كردن است ، در صورت عمل به قرآن روز قيامت قرآن شفيع ما خواهد شد .\r\n5 - در حديث ديگرى آمده است كه پيغمبراكرم ( صلى الله عليه وآله و سلم ) مىفرمايد : وقتى فتنه ها شما را احاطه كرد ، بر شما باد به قرآن ، زيرا قرآن شفيعى است كه در روز قيامت نزد خدا براى شما شفاعت مىكند و شفاعتش قبول مىشود ، و شاكى و گزارش دهنده اى است كه شكايتش نيز پيش خدا مورد قبول خواهد بود . ( 4 )\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - اصول كافى ، ج 2 ، ص 613\r\n2 - اصول كافى ، ج 2 ، ص 613\r\n3 - اصول كافى ، ج 2 ، ص 614\r\n4 - اصول كافى ، ج 2 ، ص 599\r\n","page_name":" 559 ","page_number":559},
  {"content":"\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nخطبه 1\r\n( درس 35 )\r\nخصوصيات خانه خدا\r\nاهداف و رموز معنوى حج\r\nخانه خدا را چه كسى ساخته است ؟\r\nاهداف و فوايد اخروى حج\r\nويژگى هاى خانه خدا\r\nاستطاعت و حدود شرعى آن\r\n","description":"","footnote":"","page_name":" 561 ","page_number":561},
  {"content":"\r\n\r\n","description":"","footnote":"","page_name":" 562 ","page_number":562},
  {"content":"\r\nبسم الله الرحمن الرحيم\r\nمنها فى ذكر الحجّ :\r\n« وَفَرَضَ عَلَيْكُمْ حَجَّ بَيْتِهِ الْحَرَامِ ، الَّذِى جَعَلَهُ قِبْلَةً لِلاَْنَامِ ، يَرِدُونَهُ وُرُودَ الْاَنْعَامِ ، وَيَأْلَهُونَ اِلَيْهِ وُلُوهَ الْحَمَامِ ، جَعَلَهُ سُبْحَانَهُ عَلاَمَةً لِتَوَاضُعِهِمْ لِعَظَمَتِهِ ، وَاِذْعَانِهِمْ لِعِزَّتِهِ ، وَاخْتَارَ مِنْ خَلْقِهِ سُمّاعاً أَجَابُوا اِلَيْهِ دَعْوَتَهُ ، وَصَدَّقُوا كَلِمَتَهُ ، وَوَقَفُوا مَوَاقِفَ اَنْبِيَائِهِ ، وَتَشَبَّهُوا بِمَلاَئِكَتِهِ الْمُطِيفِينَ بِعَرْشِهِ ، يُحْرِزُونَ الْاَرْبَاحَ فِى مَتْجَرِ عِبَادَتِهِ ، وَيَتَبَادَرُونَ عِنْدَ مَوْعِدِ مَغْفِرَتِهِ ، جَعَلَهُ سُبْحَانَهُ وَتَعَالَى لِلاِْسْلامِ عَلَماً ، وَلِلْعَائِذِينَ حَرَماً ، فَرَضَ حَجَّهُ ، وَاَوْجَبَ حَقَّهُ ، وَكَتَبَ عَلَيْكُمْ وِفَادَتَهُ ، فَقالَ سُبْحَانَهُ : ( وَلِلَّهِ عَلَى النَّاسِ حِجُّ الْبَيْتِ مَنِ اسْتَطَاعَ اِلَيْهِ سَبِيلا ، وَمَنْ كَفَرَ فانَّ اللَّهَ غَنِىٌّ عَنِ الْعالَمينَ ) »\r\nموضوع بحث ما خطبه اوّل نهج البلاغه بود ، تا اينجا رسيديم كه سيّد رضىّ مىنويسد :\r\n« منها فى ذكر الحجّ »\r\n( قسمتى از خطبه راجع به حج است . )\r\nاز اينجا معلوم مىشود سيّد رضىّ خطبه را تقطيع كرده است ، و قسمت هايى را رها كرده ، و قسمتى را كه مربوط به حج است ذكر كرده است .\r\n","description":"","footnote":"","page_name":" 563 ","page_number":563},
  {"content":"\r\n\r\nخصوصيات خانه خدا\r\n« وَفَرَضَ عَلَيْكُمْ حَجَّ بَيْتِهِ الْحَرَامِ ، الَّذِى جَعَلَهُ قِبْلَةً لِلاَْنَامِ »\r\n( و خداى تبارك و تعالى واجب كرده است بر شما حج خانه خود را ، كه آن را قبله مردم قرار داده است . )\r\nلغت « حج » به معناى قصد است ، و حجاج چون قصد خانه خدا مىكنند به سفرشان حج گفته شده است .\r\nدر اينجا بيت اضافه به خدا شده است ، خدا جسم نيست كه خانه داشته باشد ، اضافه خانه به خداوند براى اين است كه از طرف حق تعالى عنايت مخصوص نسبت به اين خانه شده است ، و گرنه خداى تبارك و تعالى فوق عالم اجسام است ، و همه موجودات عالم مادّه از نظر خلقت و تكوين نسبت به حق تعالى يكسان و يكنواخت است ; كلمه « الحرام » صفت « بيت » است ، يعنى بيتى كه محترم است ، ممكن است مراد اين باشد كه امورى هست كه در مكانهاى ديگر جايز و مباح است ولى در خانه خدا حرام است و نبايد انجام شود .\r\nمردم موظف اند به طرف آن نمازهايشان را به جا آورند ، امواتشان به طرف آن دفن شوند ، و بسيارى از كارهاى ديگر كه فضيلت دارد به طرف قبله انجام شود .\r\nالبته در صدر اسلام تا زمانى كه پيغمبراكرم ( صلى الله عليه وآله و سلم ) و مسلمين در مكه بودند به طرف مسجد الاقصى نماز مىخواندند ، و بعد هم كه به مدينه تشريف آوردند تا مدّتى به طرف مسجد الاقصى نماز مىخواندند ، بعد به وسيله آياتى كه نازل شد پيغمبراكرم ( صلى الله عليه وآله و سلم ) موظف شدند كه به طرف مسجدالحرام بايستند . ( 1 )\r\n\r\n","description":"","footnote":"\r\n1 - با آيه شريفه : ( قد نرى تقلّب وجهك فى السّماء فلنولينّك قبلة ترضاها ) در سوره بقره ، آيه 144 دستور تغيير قبله داده شد .\r\n","page_name":" 564 ","page_number":564},
  {"content":"\r\n« يَرِدُونَهُ وُرُودَ الْاَنْعَامِ »\r\n( مردم همه وارد مىشوند بر آن خانه مثل وارد شدن چهارپايان . )\r\n« ورود » در اصطلاح وارد شدن به راه شطى يا جايى بوده كه آب عبور مىكرد ، و براى آب دادن شتران و ساير حيوانات از يك جايى مخصوص كه سراشيب مىشد مىرفتند ; اين وارد شدن بر شط را « ورود » مىگفتند ; و برگشتن از آن را « صدور » ، و آن محلّ را به اعتبار اين كه جاى ورود است « مورد » مىگفتند و به محلّ برگشتن « مصدر » مىگفتند ; چون محلّ خروج بود .\r\nحضرت على ( عليه السلام ) در اينجا تشبيه كرده اند ، همانطور كه چهارپايان وقتى كه عطش مفرط داشته باشند با شور و ولع به شط وارد مىشوند و بر يكديگر سبقت مىگيرند ، بندگان خدا هم در اثر عشق مفرط به خدا و علاقه به او وقتى كه نزديك مىشوند به طرف خانه خدا يكى بر ديگرى سبقت مىگيرند و همه با شوق و ولع به طرف خانه خدا اقبال مىكنند ، و ديگر مسأله اين كه يكى جلو برود و ديگرى عقب باشد مطرح نيست ، هر كس به فكر خودش است ، به طور كلّى امتياز در كار نيست ، لذا مىبينيم در حج جورى قرار داده شده است كه تمام امتيازات ملغى است ، حتى از نظر لباس و پوشش همه بايد يكنواخت باشند و لباس احرام بپوشند و لباسهايى كه مال اقوام و ملل مختلف است و بعضى از آنها وسيله امتياز است رها مىشود و همه با يك شكل و قيافه وارد مىشوند .\r\n« وَيَأْلَهُونَ اِلَيْهِ وُلُوهَ الْحَمَامِ »\r\n( و با اشتياق كامل به طرف آن مىشتابند مانند توجّه و پرش كبوتران . )\r\n« يألهون اليه » با كمال شوق به طرف خانه خدا هجوم مىآورند . « ولوه الحمام » مثل اشتياقى كه كبوتران دارند هنگامى كه به محلّ سكونتشان اقبال مىكنند . بعضى آن را به معنى « لاذ » يعنى پناه بردن گرفته اند . به طور كلّى مقصود اين است كه مردم با اشتياق كامل به طرف خانه خدا اقبال مىكنند در حالى كه امتيازات ملغى است .\r\n","description":"","footnote":"","page_name":" 565 ","page_number":565},
  {"content":"\r\n\r\nاهداف و رموز معنوى حج\r\n« جَعَلَهُ سُبْحَانَهُ عَلاَمَةً لِتَوَاضُعِهِمْ لِعَظَمَتِهِ »\r\n( خداى تبارك و تعالى حج و پناه بردن به خانه خود را علامت تواضع مردم در برابر عظمت خدا قرار داده است . )\r\nالبته خدا جسم نيست كه در مكانى باشد ، اقبال مردم به طرف مكانى كه به نام « خانه خدا » خوانده شده است سمبل و مظهر است براى اين كه دلهاى آنها هم به طرف خود حق تعالى حركت كند ; اين اقبال بدنها به طرف خانه ، نمونه و جلوه اى بايد باشد از اقبال دلها به طرف ذات حق ، و به همين جهت است كه مىفرمايد : خداوند قرار داده است اين اقبال به طرف خانه را نشانه اى براى اين كه دل آنها در مقابل عظمت خدا تواضع و فروتنى كند ; در طواف كه بدن انسان دور خانه خدا مىگردد ، بايد دل و روح انسان نيز در ملكوت اعلى پرواز نمايد و گردش بدن نشانه پرواز روح باشد .\r\n« وَاِذْعَانِهِمْ لِعِزَّتِهِ »\r\n( و حج خانه خدا نشانه اقرار مردم به عزّت حق تعالى است . )\r\n« عزّت » به معناى غلبه است . يعنى حق تعالى بر همه ما غالب است ، و ما بايد در مقابل او خاضع و خاشع باشيم .\r\n« وَاخْتَارَ مِنْ خَلْقِهِ سُمّاعاً أَجَابُوا اِلَيْهِ دَعْوَتَهُ »\r\n( و از بندگانش برگزيده است شنوندگانى را كه دعوت حق تعالى را اجابت كردند . )\r\n« سُمّاع » جمع « سامع » است يعنى شنونده ، مثل « طلاّب » كه جمع « طالب » است .\r\nقرآن كريم در سوره حج نقل مىكند : وقتى كه حضرت ابراهيم ( عليه السلام ) و اسماعيل ( عليه السلام ) خانه خدا را ساختند به حضرت ابراهيم ( عليه السلام ) دستور داده شد كه مردم را دعوت كند :\r\n","description":"","footnote":"","page_name":" 566 ","page_number":566},
  {"content":"\r\n\r\n( و اذّن فى النّاس بالحجّ يأتوك رجالاً و على كلّ ضامر يأتين من كلّ فجّ عميق ) ( 1 ) ; اينجا « رجال » جمع « راجل » به معناى پياده است نه اين كه جمع « رَجُل » باشد . بانگ بر آور بر مردم به حج كه مىآيند تو را پياده و بر هر شترى لاغر از هر دره ژرف .\r\nخانه خدا را چه كسى ساخته است ؟\r\nآن اندازه اى كه قرآن نقل مىكند اين است كه حضرت ابراهيم خانه خدا را ساخته است : ( و اذ يرفع ابراهيم القواعد من البيت و اسماعيل ) ( 2 ) به ياد آور آن وقتى كه ابراهيم ( عليه السلام ) و اسماعيل ( عليه السلام ) پايه هاى خانه خدا را بالا مىبردند .\r\nاز بعضى روايات استفاده مىشود كه اوّل قسمت از زمين كه خداوند خلق كرد همين محلّ خانه بوده است ; پس از آن ، زمين از اين قسمت ظاهر شد ; ( 3 ) قبلا در اين خطبه خوانديم كه حضرت فرمودند : خدا آب را خلق كرد و سپس باد شديدى را خلق نمود كه آن را به هم زد و در اثر آن كفهايى به وجود آمد كه منجمد شد و به شكل زمين كنونى در آمد . امكان دارد اوّلين قسمت زمين كه منجمد شد محلّ خانه خدا باشد .\r\nو راجع به ساختمان كعبه در روايات آمده است كه اوّل اين خانه به دست حضرت آدم ( عليه السلام ) ساخته شد و بعد تا زمان حضرت ابراهيم ( عليه السلام ) از بين رفت ، مجدداً آن را حضرت ابراهيم ( عليه السلام ) ساخت ، و بعد در اثر طوفان و حوادث خرابى پيدا كرد ، « ثمّ بناه العمالقة » سپس عمالقه كه مردانى از قوم هود يا ديگرى بودند آن را ساختند ; باز به دنبال خرابى ، قريش آن را ساختند تا زمان حجّاج بن يوسف كه باز او\r\n\r\n","description":"","footnote":"\r\n1 - سوره حج ، آيه 27\r\n2 - سوره بقره ، آيه 127\r\n3 - من لا يحضره الفقيه ، ج 2 ، ص 241 ، حديث 2296 و 2297\r\n","page_name":" 567 ","page_number":567},
  {"content":"\r\nخانه كعبه را تجديد بنا كرد . ( 1 )\r\nو اين منافات ندارد با اين كه سنگها و مصالح كعبه همان سنگها و مصالح زمان حضرت ابراهيم ( عليه السلام ) باشد ، چون اين طور كه اهل فن مىگويند سنگهاى كعبه امتياز زيادى بر سنگهاى ديگر دارد ، زيرا مادّه اى كه سبب نگهدارى سنگ مىشود در سنگهاى معمولى ده درصد بيشتر نيست ولى در سنگهاى كعبه صد درصد است ، از اين جهت در برابر سرما و گرما و حوادث طبيعى مقاومت كرده ; به هرحال قرآن ساختن كعبه و خانه خدا را به حضرت ابراهيم ( عليه السلام ) و اسماعيل ( عليه السلام ) نسبت مىدهد ، ولى روايات دارد كه در زمان حضرت آدم ( عليه السلام ) پايه گذارى اين خانه شده است ، و خداى تبارك و تعالى كسانى را به وسيله حضرت ابراهيم ( عليه السلام ) دعوت كرده است و هر كدام كه اين دعوت را شنيده اند اجابت كرده اند . ( 2 )\r\n« وَصَدَّقُوا كَلِمَتَهُ ، وَوَقَفُوا مَوَاقِفَ اَنْبِيَائِهِ »\r\n( و كسانى كه به حج مىروند كلام خدا را تصديق كرده اند و در جايى مىايستند كه موقف انبياست . )\r\nو انبيا آنجا در مقابل حق تعالى كرنش كرده اند .\r\n« وَتَشَبَّهُوا بِمَلاَئِكَتِهِ الْمُطِيفِينَ بِعَرْشِهِ »\r\n( و شبيه شدند به ملائكه اى كه به دور عرش حق تعالى طواف مىكنند . )\r\nگرچه « عرش » به معناى تخت است ولى در اينجا و در روايات و نيز در آيه شريفه ( الرّحمن على العرش استوى ) ( 3 ) كنايه از تسلّط تكوينى و احاطه كامل خدا بر\r\n\r\n","description":"","footnote":"\r\n1 - منهاج البراعة ، ج 2 ، ص 236 ; من لا يحضره الفقيه ، ج 2 ، ص 193 ، حديث 2116 ، و ص 235 ، حديث 2286 ; كافى ، ج 4 ، ص 222 ; دعائم الاسلام ، ج 1 ، ص 292 ; و تفسير على بن ابراهيم قمى ، ج 1 ، ص 61\r\n2 - وسائل الشيعة ، ج 8 ، ص 5 ، باب 1 از ابواب وجوب حج ، حديث 9\r\n3 - سوره طه ، آيه 5 ; و براى تفسير آن به الميزان ، ج 14 ، ص 120 به بعد رجوع شود .\r\n","page_name":" 568 ","page_number":568},
  {"content":"\r\n\r\nموجودات عالم مىباشد ، چنانچه در محاورات عرفى در مورد حاكمى كه بر تمام شئون يك كشور مسلّط است مىگويند : بر تخت حكومت مسلّط است ; و طواف ملائكه بر دور عرش شايد كنايه از كار ملائكه است كه وسايط فيض الهى هستند و تسليم امر حق تعالى مىباشند و در تمام عالم وجود امر خدا را تحقّق مىدهند ، و خدا خواسته است مردم هم مثل ملائكه كه محيط بر عالم وجود هستند و آن را اداره مىكنند بر خانه كعبه احاطه پيدا كنند و امر خدا را انجام دهند .\r\nاهداف و فوايد اخروى حج\r\n« يُحْرِزُونَ الْاَرْبَاحَ فِى مَتْجَرِ عِبَادَتِهِ »\r\n( مردم در محل تجارت بندگى خدا سودهايى به دست مىآورند . )\r\nاينجا در حقيقت تشبيه است . همانطور كه در دنيا پولدارها براى جلب سود بيشتر به بازارهاى جهانى توجّه مىكنند ، بزرگترين بازار تجارتى اى كه بشر از آن استفاده معنوى مىكند بازارى است كه خدا قرار داده است ، جايى كه مردم با سرمايه هاى ايمان و معنويتشان به طرف خانه خدا اقبال مىكنند و رضايت و غفران حق تعالى را تحصيل مىكنند ; در اخبار و روايات هم اين تعبير هست : « الحج و العمرة سوقان » ( 1 ) حج و عمره دو بازار است . مردم سرمايه ايمان و معنوياتى را كه تحصيل كرده اند در آنجا عرضه مىدارند و از خداى تبارك و تعالى مزد مىگيرند .\r\n« وَيَتَبَادَرُونَ عِنْدَ مَوْعِدِ مَغْفِرَتِهِ » ( 2 )\r\n( و مردم بر يكديگر سبقت مىجويند و مبادرت مىكنند در جايى كه وعده گاه بخشش و مغفرت خداست . )\r\n\r\n","description":"","footnote":"\r\n1 - من لا يحضره الفقيه ، ج 2 ، ص 221 ، حديث 2232\r\n2 - در بعضى نسخه ها به جاى « عند » ، « عنده » مىباشد . و ضمير آن به خداوند برمى گردد ، و معنى آن چنين است : « و به سرعت جهت انجام وعده مغفرتى كه خداوند داده به سمت او شتابان مىشوند » .\r\n","page_name":" 569 ","page_number":569},
  {"content":"\r\n\r\nيعنى اگر گناهانى دارند وقتى به آنجا مىروند آمرزيده مىشود .\r\nرواياتى داريم كه وقتى انسان حج به جا مىآورد از گناهان گذشته پاك مىشود و تا چهار ماه هم در « حرز » ( 1 ) حق تعالى است ، ( 2 ) بعد از چهار ماه باز شيطان اگر بر او مسلّط شود از مسير حق منحرفش مىكند . اين مضمون حديثى است كه در « من لا يحضره الفقيه » از امام محمّد باقر ( عليه السلام ) نقل مىكند : « الحج و العمرة سوقان من اسواق الاخرة » حج و عمره دو بازارند از بازارهاى آخرت ، يعنى انسان در حج و عمره براى خودش متاع اخروى مىخرد ; « اللازم لهما من اضياف اللّه » انسانى كه ملازم حج و عمره است از ميهمانهاى خداست ، « ان ابقاه ابقاه و لا ذنب له » اگر خدا اين آدم را باقى بگذارد و حجش را تمام كند و برگردد ، او را باقى گذاشته در حالى كه همه گناهانش پاك شده است ; « و ان اماته ادخله الجنة » ( 3 ) و اگر در حال حج مرگش برسد خدا او را مستقيم داخل بهشت مىكند .\r\nحتى اگر كسى با يك دريا گناه دلش متوجّه خدا شود و توبه واقعى كند در آنجا تمام گناهان او پاك مىشود . اين است كه حضرت مىفرمايد : مردم سودهايى را در اين بازار تحصيل مىكنند و بر يكديگر سبقت مىگيرند « عند موعد مغفرته » در جايى كه خدا وعده غفران و بخشش داده است .\r\nويژگى هاى خانه خدا\r\n« جَعَلَهُ سُبْحَانَهُ وَتَعَالَى لِلاِْسْلامِ عَلَماً »\r\n( خداوند نشانه قرار داده است خانه خودش را براى اسلام . )\r\nهمانطور كه در بيابانها سابقاً نشانه هايى را معيّن مىكردند براى اين كه اگر كسى\r\n\r\n","description":"","footnote":"\r\n1 - « حرز » يعنى پناهگاه و محل امان\r\n2 - ثواب الاعمال ، ص 46\r\n3 - من لا يحضره الفقيه ، ج 2 ، ص 221 ، حديث 2232\r\n","page_name":" 570 ","page_number":570},
  {"content":"\r\nگم شد راه را پيدا كند ، خانه خدا هم نشانه است براى پيدا كردن راه حق و حقيقت .\r\n« وَلِلْعَائِذِينَ حَرَماً »\r\n( و آن را براى پناهندگان خانه امان قرار داد . )\r\nيعنى خدا براى آنهايى كه پناه مىآورند به خانه خدا آن را حرم قرار داده است . هر كس كه به خانه خدا پناه آورد نمىتوانند مزاحمش شوند . در حديث آمده است : « من جنى جناية ثم لجأ الى الحرم لم يقم عليه الحدّ » اگر كسى جنايتى را مرتكب شد و پناه به حرم خدا آورد ، در آنجا حدّ بر او جارى نمىشود . « و لايطعم و لايشرب و لايؤذى حتى يخرج من الحرم فيقام عليه الحدّ » و به او طعام و آب نمىدهند و اذيت نمىشود تا از حرم خدا خارج شود آن وقت حدّ بر او جارى مىشود . « فان أتى ما يوجب الحدّ فى الحرم أخذ به فى الحرم » ولى اگر در حرم خدا كارى مرتكب شد كه موجب حدّ است ، در همان جا حدّ را بر او جارى مىكنند و بازداشتش مىكنند . « لانّه لم ير للحرم حرمة » ( 1 ) زيرا او براى حرم خدا حرمتى قائل نشده است . سپس حضرت على ( عليه السلام ) مىفرمايد :\r\n« فَرَضَ حَجَّهُ ، وَاَوْجَبَ حَقَّهُ ، وَكَتَبَ عَلَيْكُمْ وِفَادَتَهُ »\r\n( خداوند حج و رفتن به اين خانه را بر شما واجب و اداى حق آن را لازم و نازل شدن بر او را واجب كرده است . )\r\nخدا حج اين خانه را واجب كرد و حق اين خانه را ثابت كرد بر مردم ، اين خانه حقوقى بر مردم دارد كه بايد ادا كنند . حضرت امير ( عليه السلام ) به قرآن استشهاد مىكنند كه :\r\n« فَقالَ سُبْحَانَهُ : وَلِلَّهِ عَلَى النَّاسِ حِجُّ الْبَيْتِ مَنِ اسْتَطَاعَ اِلَيْهِ سَبِيلا »\r\n( پس خداى سبحان فرمودند : از براى خداست بر مردم حج خانه خدا بر هر كس كه استطاعت داشته باشد اين راه را طى كند . )\r\n\r\n","description":"","footnote":"\r\n1 - وسائل الشيعة ، ج 9 ، ص 337 ، باب 4\r\n","page_name":" 571 ","page_number":571},
  {"content":"\r\n\r\n« وَمَنْ كَفَرَ فانَّ اللَّهَ غَنىٌّ عَنِ الْعالَمينَ » ( 1 )\r\n( و اگر كسى كافر شد پس همانا خداوند بى نياز از همه جهانيان است . )\r\nدر اينجا ترك حج را كفر ناميده و آن را مصداق يك مرتبه از كفر ( كفر عملى ) مىداند ; اگر سر باز زد و ترك حج كرد ، اين شخص با نرفتنش به خدا زيانى نمىزند .\r\nدر اينجا رواياتى است كه اگر كسى مستطيع باشد و به حج نرود تا از دنيا برود ، به او خطاب مىشود از جرگه مسلمين خارج هستى ، مىخواهى يهودى يا مسيحى بمير . ( 2 ) همين طور كه يهود و نصارى حجِ خانه خدا نداشتند ، تو هم مثل آنها هستى كه از خانه خدا اِعراض كردى . البته اين نسبت به شخصى است كه مستطيع باشد . مشهور فقها حج را يك مرتبه بيشتر واجب نمىدانند ، البته از بعضى از روايات شايد استفاده شود : هر كسى كه مىتواند هر سال به حج برود ، لازم است برود ; و در مورد آنها تعبير به « اهل الجِدَة » دارد ، ( 3 ) ولى بعضى اين كلمه را « اهل الجدّة » خواندند و گفتند : منظور اهل جَدّه ، شهرى كه در سيزده فرسخى مكه است مىباشد و بر آنها واجب است كه هر سال حج را به جا آورند ، در حالى كه منظور اين نيست ; « جِدة » مصدر است و در اصل « وجدة » از مادّه « وجد » است ، يعنى آنهايى كه مىيابند و وضعشان خوب است بايد هر سال به حج بروند . ولى آنچه مشهور فقهاست اين است كه هر كس مستطيع است در عمر يك مرتبه بايد حج را به جا آورد و در دفعات ديگر رفتن مستحب است .\r\nاستطاعت و حدود شرعى آن\r\nحج واجب را نمىشود به بهانه هاى مختلف ترك كرد ، مثلا بگويد : من پول حج\r\n\r\n","description":"","footnote":"\r\n1 - سوره آل عمران ، آيه 97\r\n2 - وسائل الشيعة ، ج 8 ، ص 20 ، باب 7 ، روايت 14166\r\n3 - وسائل الشيعة ، ج 8 ، ص 10 تا 12 ، باب 2 از ابواب وجوب حج\r\n","page_name":" 572 ","page_number":572},
  {"content":"\r\nرا به جنگ زده ها و فقرا مىدهم و يا در ساير راههاى خير خرج مىكنم . البته در مورد حج مستحبى با توجه به مشكلات ارزى كشور و محاصره اقتصادى كه ادامه دارد ، صرف كردن پول آن در مسير فقرا و تبليغات اسلامى شايد بهتر باشد . مستطيع كسى است كه بتواند به حج برود و برگردد و حج زندگى او را فلج نكند ، و مشهور فقها علاوه بر زاد و توشه سفر ، رجوع الى كفاية را هم شرط دانستند ، يعنى كسى مستطيع مىشود كه خرج رفت و برگشت خود را داشته باشد و اگر زن و بچه دارد خرج زن و بچه اش را هم برايشان بگذارد و به علاوه وقتى كه برمى گردد سربار ديگران نباشد و بتواند زندگى خود را اداره كند و شئون او هم حفظ شود .\r\nلذا نمىشود گفت با چه مقدار پول كسى مستطيع است ، مثلا كسى كه بنّاست و توانايى و ابزار كار كردن را هم دارد مستطيع مىشود در صورتى كه هزينه حج را داشته باشد و مىتواند زندگى خود را اداره كند . اگر زن مهريه اش به اندازه مخارج حج مىشود ، چون بر شوهرش واجب است كه خرج او را بدهد مستطيع مىشود ; اما اگر شوهر خرج او را نمىدهد ، او بايد فكر برگشتش هم باشد .\r\nمعمولا زنهايى كه مهريه و ارث پدر داشته باشند زود مستطيع مىشوند . نكته اى كه قابل توجّه است اين كه زن در خانه شوهر ملزم نيست كار خانه را انجام دهد ، و اگر بخواهد مىتواند در قبال كارى كه مىكند از قبيل نظافت خانه و تربيت بچه و امثال آن از شوهر مزد دريافت نمايد ، حال اگر كسى خواست به حج برود ، همسرش را هم با خود ببرد كه جبران كاركردهاى او را كرده باشد ، چه بسا اگر زن حقوق خود را مطالبه نمايد ، شوهرش از استطاعت حج بيفتد . ( 1 )\r\nوالسّلام عليكم و رحمة الله و بركاته\r\n\r\n","description":"","footnote":"\r\n1 - براى آگاهى بيشتر از شرايط استطاعت به مناسك حج حضرت استاد رجوع شود .\r\n","page_name":" 573 ","page_number":573},
  {"content":"\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nخطبه 1\r\n( درس 36 )\r\nتوضيحاتى پيرامون استطاعت زنان و مردان\r\nروايتى از پيامبرخدا ( صلى الله عليه وآله و سلم ) جامع فوايد وضو و حج\r\nموقعيت جغرافيايى خانه خدا\r\nموقعيت اجتماعى و سياسى حج\r\nجنبه هاى اجتماعى حج از زبان حضرت رضا ( عليه السلام )\r\nحج بزرگترين كنگره جهانى اسلام\r\n","description":"","footnote":"","page_name":" 575 ","page_number":575},
  {"content":"\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nبسم الله الرحمن الرحيم\r\nموضوع بحث ما درسهايى از نهج البلاغه بود . خطبه اوّل نهج البلاغه كه قسمت آخر آن مربوط به حج است مطرح شد . گفتيم كه حج بر كسى واجب مىشود كه مستطيع باشد ، يعنى توانايى رفتن و برگشتن مكه را داشته باشد و زندگى او از اين ناحيه فلج نشود .\r\nتوضيحاتى پيرامون استطاعت زنان و مردان\r\nعرض كردم كه خواهران زودتر از برادران مستطيع مىشوند ، چون معمولا مخارج آنها بر عهده شوهران است ; به علاوه مهر يا طلبى هم از شوهر دارند ، يا از پدر يا مادر ارثى برده اند و يا كاركردى در منزل دارند ، بنابراين وقتى همه اينها محاسبه شود هزينه مكه رفتن از آن به دست مىآيد .\r\nبعضى از مردها هم هستند كه خانه اى دارند و در آن نشسته اند ، كار دستى هم دارند ; مثلا بنّاست يا اين كه در استخدام دولت است ، ضمناً يك ملك مختصرى دارد كه اگر آن را بفروشد و به مكه برود و برگردد زندگى او به هم نمىخورد ; زيرا از همان كار دستى و يا كار ديگرى كه دارد زندگى او اداره مىشود ، پس او هم مستطيع است ; از اين رو اشخاص زود مستطيع مىشوند ، حالا اگر در اثر شرايطى نتوانند گذرنامه بگيرند اين مسأله ديگرى است ، ولى اگر بتوانند بايد فعاليت و كوشش\r\n","description":"","footnote":"","page_name":" 577 ","page_number":577},
  {"content":"\r\n\r\nخودشان را بكنند و به حج خانه خدا بروند ، هرچند به وسيله گذرنامه هاى بين المللى .\r\nبه برادران و خواهرانى كه به مكه مىروند تذكّر مىدهم كه سوغات خريدن از واجبات حج نيست . نه سوغات خريدن جزء حج است ، و نه مخارج و تشريفاتى كه پس از بازگشت از مكه مرسوم شده است كه چند روز در خانه بنشينند و با صرف شيرينى و شام و ناهار از اشخاص پذيرايى كنند . پس بايد دانست كه اينها جزء سفر مكه نيست ، چقدر خوب است كه حتى المقدور اين تشريفات حذف يا كاسته شود .\r\nبايد به شما بگويم كه بسيارى از اين پارچه هايى كه از مكه مىخريد و مىآوريد از همين كشور خودمان و يا كشورى نظير ما به آنجا رفته است كه در آنجا گرانتر هم به شما مىفروشند ، وانگهى شما بياييد پارچه را از كشور خودتان بخريد كه به توليدات كشور هم كمكى كرده باشيد . ضمناً شما عنايت نداشته باشيد به اين كه حتماً براى هر يك از خويشان و دوستانتان يك چيزى به عنوان سوغات از مكه بياوريد . اين تشريفات را دور بريزيد و جنبه معنويت و خلوص و صفاى حج را بيشتر مراعات كنيد .\r\nروايتى از پيامبرخدا ( صلى الله عليه وآله و سلم ) جامع فوايد وضو و حج\r\nدر اينجا چند حديث هم به مناسبت فضيلت و خواص حج براى برادران و خواهران مىخوانم : از جمله حديثى است كه حاج ميرزا حبيب اللّه خوئى ( رحمه الله ) - كه از بزرگانى است كه نهج البلاغه را شرح كرده و معروف است به شرح خوئى - در جلد دوّم چاپ جديد ، ص 256 اين حديث را نقل مىكند ، سندش هم خوب است ، ( 1 ) راوى مىگويد : من شنيدم كه حضرت باقر ( عليه السلام ) در مكه براى مردم حديث مىگفت و از جمله احاديثى كه امام باقر ( عليه السلام ) نقل كردند اين بود كه : يك روز پيغمبراكرم ( صلى الله عليه وآله و سلم )\r\n\r\n","description":"","footnote":"\r\n1 - من لا يحضره الفقيه ، ج 2 ، ص 202\r\n","page_name":" 578 ","page_number":578},
  {"content":"\r\nنماز صبح را با اصحاب خواندند ، پس از خواندن نماز حضرت با اصحابشان نشستند و صحبت مىكردند ، كم كم آفتاب طلوع كرد و يك يك افراد و اصحاب از گرد پيغمبراكرم ( صلى الله عليه وآله و سلم ) متفرّق شدند ، بجز دو نفر كه آنجا ماندند ، يكى از انصار و ديگرى از ثقيف .\r\nپيغمبراكرم ( صلى الله عليه وآله و سلم ) فرمود : شما دو نفر مثل اين كه كارى و حاجتى داريد ، من هم حاجت شما را مىدانم ، اگر مىخواهيد سؤال كنيد و اگر مىخواهيد به شما بگويم كه خواست شما چيست ، آنها عرض كردند يا رسول اللّه ، چه بهتر كه ما خواسته خود را مطرح نكرده شما آن را بفرماييد . پيغمبراكرم ( صلى الله عليه وآله و سلم ) فرمودند : يكى از شما از فضيلت وضو و نماز و ثمرات آنها مىخواهد بپرسد ، و ديگرى مىخواهد راجع به حج سؤال كند .\r\nآن وقت پيامبراكرم ( صلى الله عليه وآله و سلم ) به آن كه راجع به وضو و نماز مىخواست سؤال كند فرمود : وقتى دستت را به آب زدى و گفتى « بسم اللّه الرّحمن الرّحيم » - از اينجا اين نكته به دست مىآيد كه اوّل هر وضو مستحب است كه « بسم اللّه الرّحمن الرّحيم » بگوييم - گناهانى كه دستت مرتكب شده است مىريزد ، و وقتى كه صورتت را شستى هر گناهى را كه با دهان و چشمت انجام داده اى خدا مىبخشد .\r\nضمناً به اين نكته هم بايد توجه داشت كه اغلب گناهان ما گناهانى است كه به وسيله دهان و زبان انجام مىشود از قبيل فحاشى ، سخن چينى ، دروغ گفتن ، تهمت زدن و هتك آبروى مردم ; همه اينها گناهان بزرگى است كه انسان به سبب دهان مرتكب مىشود . در مورد چشم هم كه با وضع دنياى امروز و با اين آميزشى كه افراد از مرد و زن با هم دارند ، قهراً چشم خائنين خيانت هايى را مرتكب مىشود .\r\nبالاخره مطابق اين حديث پيغمبراكرم ( صلى الله عليه وآله و سلم ) مىفرمايد : وقتى كه صورتت را براى وضو شستى « تناثرت الذّنوب الّتى اكتسبتها عيناك بنظرهما و فوك بلفظه » گناهانى را كه چشمان تو به واسطه نظر بى جا و دهان تو به واسطه سخن بى جا انجام داده اند ،\r\n","description":"","footnote":"","page_name":" 579 ","page_number":579},
  {"content":"\r\nآن گناهان مىريزد . وقتى كه دست راست و دست چپ را شستى ، گناهانى را كه به وسيله هر دو دست انجام داده اى مىريزد ; و وقتى كه پاها را مسح كشيدى ، خداوند گناهانى را كه به وسيله رفتن انجام داده شده مىريزد .\r\nدر هر صورت اين قسمت از روايت راجع به وضو است و بعد از آن هم راجع به نماز است كه فعلا نقل نمىكنم ، الآن آنچه در رابطه با حج و عمره است براى برادران و خواهران مىخوانم .\r\nدر اينجا حضرت رسول ( صلى الله عليه وآله و سلم ) مىفرمايد : وقتى كه شما به سفر حج توجّه كرديد و سوار راحله خودتان شديد ( يعنى شتر يا ماشين يا هواپيمايى كه مىخواهد شما را ببرد ) هر پايى كه شترتان برمى دارد و روى زمين مىگذارد ، خداوند يك حسنه براى شما مىنويسد و يك سيئه از نامه عملتان محو مىكند . حالا اين را بايد با حركت اتومبيل و هواپيما تطبيق داد . « فاذا احرمت و لبّيت . . . » وقتى كه لباس احرام پوشيدى و لبيك گفتى ، در مقابل هر تلبيه ده حسنه براى تو نوشته مىشود و ده سيئه از نامه عملت محو مىگردد . « فاذا طفت بالبيت اسبوعاً . . . » وقتى خانه خدا را هفت دور طواف كردى ، اين طواف يك پيمان بين تو و خداست كه فراموش شدنى نيست و خدا در اثر اين پيمان ديگر تو را عذاب نمىكند .\r\n« فاذا صلّيت عند المقام ركعتين . . . » وقتى كه نزد مقام ابراهيم دو ركعت نماز را خواندى ، خداوند ثواب دو هزار ركعت نماز قبول شده به تو عنايت مىكند . وقتى سعى صفا و مروه را انجام دادى ، خدا تفضلا ثواب آن انسانى را كه پاى پياده از شهرش براى حج آمده است به تو مىدهد - هرچند تو سواره آمده باشى - و نيز مانند مزد كسى كه هفتاد بنده را آزاد كرده باشد .\r\nوقتى كه وقوف به عرفات كردى تا غروب شمس ، اگر گناهان تو به اندازه ريگهاى بيابان عالج و كف درياها باشد ، خدا مىبخشد . وقتى رمى جمره مىكنى ، هر سنگريزه اى كه مىزنى ده حسنه دارد . وقتى سرت را مىتراشى ، به عدد هر\r\n","description":"","footnote":"","page_name":" 580 ","page_number":580},
  {"content":"\r\n\r\nمويى كه بر زمين مىريزد ، خداوند يك حسنه براى تو قرار مىدهد .\r\nبرادران اين را هم توجّه كنند كه در سفر اوّل بنابر احتياط واجب بايد سر تراشيده شود . در سفرهاى بعدى مىتوان ناخن را گرفت ، اما در سفر اوّل كه از لحاظ فقهى به آن حج « صَروره » مىگويند و خدا ان شاء اللّه نصيب شما كند ، علما احتياط كرده اند كه حجاج سرشان را بتراشند .\r\nموقعيت جغرافيايى خانه خدا\r\nخداى تبارك و تعالى حج را در جايى قرار داده است كه استفاده هاى دنيايى و تفريحى كمتر داشته باشد و عمداً اين كار شده است .\r\nحضرت مولى اميرالمؤمنين ( عليه السلام ) در خطبه قاصعه نهج البلاغه ( 1 ) كه ظاهراً بزرگترين خطبه نهج البلاغه است مىفرمايد : خداى تبارك و تعالى اگر مىخواست خانه خودش را در يك جايى كه باغهاى سرسبز و خرّم و زمينهاى صاف و پر درخت و پر نعمت دارد قرار بدهد مىتوانست ، ولى خدا عمداً خانه خودش را در ميان سنگلاخها و زمينهايى كه در آن كشت و زرع نيست و از سبزه و درخت و همه چيز خالى است ، و در منطقه گرم كه معمولا به آن رغبت نمىكنند قرار داده است ، براى اين كه هدف آزمايش و امتحان مردم بوده است .\r\nخانه خدا اگر در يك جاى باصفا و سبز و خرّم بود ، مردم به هر نحوى گرچه براى تفريح و خوشگذرانى هم كه شده بود يك مرتبه به آنجا مىرفتند ، اما عمداً در جايى قرار داده شده است كه هواى آن گرم ، آب كم ، زمين لم يزرع و بى درخت و سنگلاخى و كوهستانى است ، آن هم كوهستانى كه هيچ سبزى و خرّمى ندارد ، و اين بدان جهت است كه مردم به وسيله اين مسافرت امتحان و آزمايش بشوند . « ولكنّ اللّه يختبر عباده بانواع الشّدائد ، و يتعبّدهم بانواع المجاهد ، و يبتليهم\r\n\r\n","description":"","footnote":"\r\n1 - نهج البلاغه عبده ، خطبه 192\r\n","page_name":" 581 ","page_number":581},
  {"content":"\r\n\r\nبضروب المكاره » خداوند عمداً مىخواهد بندگانش را به انواع سختى ها آزمايش كند ، يكى از سختى ها اين است كه انسان پول و مالش را صرف كند و جانش را به مخاطره بيندازد و در هواى گرم و در سنگلاخها براى اجابت دعوت « حق » حركت كند . بنابراين خصوصيتى داشته است كه خداوند حج را در چنين جايى قرار داده است .\r\nموقعيت اجتماعى و سياسى حج\r\nبراى حج در روايات ما خصوصيات و فضائلى ذكر شده كه مسأله عمده آن همان كنگره اسلامى حج است ; يعنى جايى كه همه مسلمانها با هم جمع مىشوند و مشكلات منطقه هاى خودشان را مطرح مىكنند . الآن در زمان ما مسلمانان آفريقا و مسلمانان اقصاى آسيا ، مثل اندونزى و فيليپين و اين قسمت از آسياى خودمان و مسلمانان شمال آفريقا ، همه اينها وقتى كه در مكه جمع شوند به كمبودهاى كشورهاى يكديگر برخورد مىكنند ، افكار آنها به يكديگر منتقل و بين آنها ارتباط برقرار مىشود ، اخلاق هر كشورى به كشور ديگر سرايت مىكند و خوبى ها را از يكديگر مىگيرند ، و در مكه با هم تفاهم مىكنند . اينها فوايدى است كه حج در بر دارد .\r\nحج در عين حال كه جنبه عبادى دارد و عبادت و پرستش خداست ، جنبه سياسى هم دارد كه در اخبار و روايات ما به همه اينها اشاره شده است . به عنوان مثال من يكى دو روايت از كتاب الحج وسائل الشيعة ( 1 ) براى برادران و خواهران مىخوانم . در روايت پانزدهم از باب اوّل اين كتاب ، كه سندش به فضل بن شاذان مىرسد و او از حضرت رضا ( عليه السلام ) در حديث طولانى نقل مىكند آمده است : « قال انّما امروا بالحج لعلة الوفادة الى اللّه » مردم به حج خانه خدا امر شدند براى اين كه\r\n\r\n","description":"","footnote":"\r\n1 - وسائل الشيعة ، كتاب حج ، ج 8 ، ص 7\r\n","page_name":" 582 ","page_number":582},
  {"content":"\r\nهمگى به سوى خداى تعالى وارد و نازل شوند . چرا كه در حقيقت وقتى شما به دعوت خدا لبيك گفتيد و به آنجا وارد شديد ، در آنجا مهمان خدا هستيد كه البته مهمانى هاى خدا با مهمانى هاى ما فرق مىكند . مثل اين كه خداى متعال در ماه مبارك رمضان كه مردم مهمانش هستند به آنها گرسنگى مىدهد ، و همين طور هم مردم را براى حج در آن سنگلاخها و در آن هواى گرم و كم آب و نبودن وسايل زندگى دعوت كرده است .\r\n« و طلب الزّيادة » به آنجا مىرويد تا خواسته بيشترى را از خدا طلب كنيد . « و الخروج من كلّ ما اقترف به العبد » حج براى اين است كه انسان از هر گناهى كه تا به حال مرتكب شده است خارج گردد ، « تائباً ممّا مضى » و از گذشته هاى خودش توبه كند ، « مستأنفاً لما يستقبل » به فكر اصلاح آينده خودش بيفتد ; چنانچه در آنجا انسان توجّه خاصى پيدا مىكند و وقتى كه برمى گردد چون حاجى شده ، تا مدّتى خجالت مىكشد كه بعضى از كارهاى زشت را مرتكب شود .\r\n« مع ما فيه من اخراج الاموال و تعب الابدان » با اين كه در اين راه مال مصرف مىكنيد و بدن را به زحمت مىاندازيد . مالى را كه با زحمت به دست آورده ايد بايد به راههاى مختلف خرج كنيد ، در صورتى كه مشكل است انسان بخواهد چيزى را كه به آن دل بسته است از خودش جدا كند . لذا وقتى انسان مال را خارج مىكند و از خودش دور مىكند اين خود يك گذشتى است .\r\n« و الاشتغال عن الاهل و الولد » و دور افتادن از زن و بچه را تحمل مىكنى ، « و حظر النّفس عن اللّذّات » وقتى كه انسان احرام مىبندد از بيست و چهار چيز كه نوعاً چيزهايى است كه خواسته و هوا و هوس انسان است ، بايد خودش را باز دارد ; به سراغ زن حق ندارد برود ، حق ندارد سراغ بوى خوش برود ، مردها سرشان را نمىتوانند از هواى گرم بپوشانند . « شاخصاً فى الحرّ و البرد » چه در هواى گرم و چه در هواى سرد بايد به آنجا رفت ، كه در آنجا زمستان هم هوا گرم است . « ثابتاً على\r\n","description":"","footnote":"","page_name":" 583 ","page_number":583},
  {"content":"\r\n\r\nذلك دائماً » يكنواخت است ; به اين معنا كه خواه سرد باشد يا گرم ، مردمى كه مستطيع هستند موظف اند به آنجا بروند ، چنين نيست كه بگويند مناسك حج را براى وقتى كه هوا خنك شد برگزار مىكنيم ; هيچ كس چنين حقى را ندارد .\r\n« مع الخضوع و الاستكانة و التّذلّل » با يك حالت خضوع و آرامش و تذلّل ; يعنى خودشان را در مقابل حق تعالى كوچك مىگيرند . انسان بر حق تعالى وارد مىشود و به او توجّه پيدا مىكند ، دلش متوجّه خدا مىشود ، گذشته ها را جبران نموده و توبه مىكند و براى اصلاح آينده خودش تصميم مىگيرد ، همه اينها جنبه هاى شخصى حج است .\r\nجنبه هاى اجتماعى حج از زبان حضرت رضا ( عليه السلام )\r\nعلاوه بر اين حج جنبه عمومى هم دارد ، مىفرمايد : « مع ما فى ذلك لجميع الخلق من المنافع » اين حج شما براى همه مردم هم منفعت دارد . « لجميع من فى شرق الارض و غربها » اين حجى كه افراد به جاى مىآورند ، براى همه مردمى كه در شرق و غرب زمين هستند منفعت دارد . « و من فى البرّ و البحر ممّن يحجّ و ممن لم يحجّ » و اين منفعت براى همه هست ، چه كسانى كه حج به جاى آورده اند و چه كسانى كه حج به جاى نياورده اند .\r\nاز جمله منافع حج اين است كه وقتى مسلمانها از كشورهاى مختلف در آنجا تجمع كردند و با هم خوب برخورد داشتند ، از اطلاعات يكديگر و از علم و امور تجارى و سرمايه و محصولات كشورهاى مختلف مطلع مىشوند و وقتى كه برمى گردند اطلاعات فرهنگى ، اقتصادى و سياسى را كه پيدا كرده اند در اختيار برادرانشان كه موفق به حج نشده اند مىگذارند ; كه قهراً مىبينيم در هنگام حج يك اطلاعات عميق همگانى براى همه مسلمانها در سطح جهان بهوجود مىآيد .\r\nپس در عين حال كه حج استفاده شخصى دارد ، اين استفاده را هم دارد كه مردم\r\n","description":"","footnote":"","page_name":" 584 ","page_number":584},
  {"content":"\r\n\r\nبا هم آشنا مىشوند و به احتياجات و فرهنگ يكديگر احاطه پيدا مىكنند ، از خوبى ها و از راههاى زندگى اطلاع پيدا مىكنند و موقع برگشتن با دست پر به كشورشان برمى گردند .\r\nهمين حقيقت را در روايت ديگرى اين طور بيان مىكند : « ليتعارفوا » كه روايت هجدهم همين باب است . ( 1 ) مىگويد : « فجعل فيه الاجتماع من الشّرق و الغرب ليتعارفوا » خداوند در حج قرار داده است اجتماع را از شرق و غرب براى اين كه مسلمين با همديگر آشنا شوند و با آداب و فرهنگ و اخلاق و خصوصيات يكديگر آشنايى و آگاهى پيدا كنند .\r\nاينها نكاتى است كه در روايات و اخبار راجع به حج ذكر شده است . اما متأسفانه در شرايط فعلى آنهايى كه ميزبان حج و حامى حرمين شريفين هستند ، با تنها چيزى كه سر و كار ندارند آگاهى و رشد مسلمين است . آنها مىخواهند فقط تشريفات بى روح و بى خاصيت انجام بشود . اصلا آنها اسلام را طورى به مردم معرّفى مىكنند كه در آن سياست و اقتصاد و فرهنگ غنى وجود نداشته باشد ; و اگر چنانچه ملّتى بخواهد با ديگران تبادل افكار سياسى يا اقتصادى داشته باشد ، مىگويند خلاف شئون حج است ، در صورتى كه اصلا وضع و قرار حج براى همين معنا بوده است .\r\nحج بزرگترين كنگره جهانى اسلام\r\nمن به برادران و خواهرانى كه به مكه مىروند توصيه مىكنم كه سعى كنيد بيش از همه چيز با گروهها و افرادى كه از كشورهاى اسلامى ديگر به حج آمده اند تماس داشته باشيد و از وضع كشور و فرهنگ و از اخلاق آنها استفاده كنيد و به آنها استفاده برسانيد ، انقلاب خودتان را به آنها معرّفى كنيد تا آنها از انقلاب شما آگاهى پيدا كنند . اين همه تبليغات مسمومى را كه بر ضدّ اسلام و انقلاب ما در كشورهاى\r\n\r\n","description":"","footnote":"\r\n1 - وسائل الشيعة ، كتاب حج ، ج 8 ، ص 9\r\n","page_name":" 585 ","page_number":585},
  {"content":"\r\nغربى و به وسيله بلندگوهاى صهيونيستى شده است ، شما بايد در حج خنثى كنيد .\r\nاصلا هدف حج همين معنا بوده است كه مبادله فرهنگى و سياسى و اقتصادى بشود . بنابراين حج يك كنگره است ، و دين اسلام عظمتش به همين است كه براى افراد بشر وسيله اجتماع كردن را در بُعدها و زمانهاى مختلف فراهم كرده است . نماز را به جماعت قرار داده ، نماز جمعه و نماز عيد و حج را قرار داده است ، تا مسلمانها گاه و بيگاه با يكديگر ارتباط و برخورد داشته باشند ، و بركت در همين اجتماعات است كه : « البركة فى الجماعة » .\r\nما مىبينيم كه دنياى غرب براى اين كه بتواند جمعيتى را در يك جا متمركز كند چقدر نيرو مصرف مىكند و چه تبليغاتى به راه مىاندازد ، ولى خداى تبارك و تعالى به وسيله نماز جماعت و نماز جمعه و نماز عيد و حج به خوبى وسيله ارتباط مسلمانها را فراهم كرده است ، و بزرگترين مركز اجتماع مسلمانها همين حج است كه با آمدن مردم از كشورهاى مختلف اسلامى ، حج به صورت يك كنگره بزرگ اسلامى برگزار مىشود .\r\nدر حقيقت اين قسمت كه مربوط به حج بود متمّم گفته هاى هفته گذشته بود ; و اينجا خطبه اوّل نهج البلاغه به پايان رسيد .\r\nوالسّلام عليكم و رحمة الله و بركاته\r\n","description":"","footnote":"","page_name":" 586 ","page_number":586},
  {"content":"\r\n\r\nخطبه 2\r\n( درس 37 )\r\nشكر نعمت و انگيزه هاى آن\r\nاستعانت مطلق از خدا و رمز آن\r\nاهميّت شهادت به توحيد\r\n","description":"","footnote":"","page_name":" 587 ","page_number":587},
  {"content":"\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nبسم الله الرحمن الرحيم\r\nو من خطبة له ( عليه السلام ) بعد انصرافه من صفّين :\r\n« أَحْمَدُهُ اسْتِتْماماً لِنِعْمَتِهِ ، وَاسْتِسْلَاماً لِعِزَّتِهِ ، وَاسْتِعْصَاماً مِنْ مَعْصِيَتِهِ ، وَأَسْتَعِينُهُ فَاقَةً إِلَى كِفَايَتِهِ ; إِنَّهُ لاَيَضِلُّ مَنْ هَدَاهُ ، وَلاَيَئِلُ مَنْ عَادَاهُ ، وَلاَيَفْتَقِرُ مَنْ كَفَاهُ ; فَاِنَّهُ أرْجَحُ مَا وُزِنَ ، وَأَفْضَلُ مَا خُزِنَ . وَأشْهَدُ أنْ لاَ اِلهَ اِلاَّ اللَّهُ وَحْدَهُ لاَشَرِيكَ لَهُ ، شَهَادَةً مُمْتَحَناً اِخْلاصُهَا ، مُعْتَقَداً مُصَاصُهَا ، نَتَمَسَّكُ بِهَا أَبَداً مَا أَبْقَانَا ، وَنَدَّخِرُهَا لاَِهَاوِيلِ مَايَلْقَانَا ، فَاِنَّهَا عَزِيمَةُ الاْيمَانِ ، وَفَاتِحَةُ الاْحْسَانِ ، وَمَرْضَاةُ الرَّحْمَنِ ، وَمَدْحَرَةُ الشَّيْطَانِ »\r\nبحث ما درسهايى از نهج البلاغه بود ، امروز خطبه دوّم را شروع مىكنيم . ايراد اين خطبه هنگامى بوده كه حضرت امير ( عليه السلام ) از جنگ صفّين برگشته بودند . جنگ صفّين دوّمين جنگ مهم حضرت بود كه با معاويه و ارتش او در محلّى به نام « صفّين » اتفاق افتاد . صفّين نزديك حلب و اكنون در كشور سوريه واقع شده است .\r\nشكر نعمت و انگيزه هاى آن\r\n« أَحْمَدُهُ اسْتِتْماماً لِنِعْمَتِهِ ، وَاسْتِسْلَاماً لِعِزَّتِهِ ، وَاسْتِعْصَاماً مِنْ مَعْصِيَتِهِ »\r\n","description":"","footnote":"","page_name":" 589 ","page_number":589},
  {"content":"\r\n( حمد و ستايش مىكنم خدا را براى اين كه نعمتش را بر من تمام كند ، و در مقابل عزّت او تسليم و خاضع باشم ، و از نزديك شدن به گناهان محفوظم بدارد . )\r\nسه كلمه « استتمام » ، « استسلام » و « استعصام » از باب استفعال است كه براى طلب كردن مىآيد . ظاهراً مقصود از حمد در اينجا شكر باشد ، گهگاهى حمد به جاى شكر استعمال مىشود ، و در جاى خود گفته اند : « الحمد هو الثّناء باللّسان على الجميل الاختيارى ، نعمة كان او غيرها » ( 1 ) حمد ستايش كردن به زبان است بر كار خوب اختيارى كه ديگرى انجام مىدهد ، چه نسبت به حمد كننده نعمت باشد يا نه ; ولى اينجا چون مسأله نعمت مطرح است ، شايد مراد از حمد همان شكر در مقابل نعمت باشد .\r\nفراز اوّل و سوّم اشاره است به آيه شريفه : ( لئن شكرتم لازيدنّكم و لئن كفرتم انّ عذابى لشديد ) ( 2 ) اگر نعمت ها را شكر كرديد آنها را بر شما زياد خواهم كرد ، و اگر كفران نموديد عذاب من قطعاً سخت خواهد بود .\r\nدر قسمت اوّل آيه ، لام قسم در كلمه ( لئن ) و نون تأكيد در ( لازيدنّكم ) قرينه و شاهد بر اهميّت مطلب و مؤكّد بودن آن است . و در قسمت دوّم آيه هم لام قسم در ( لئن ) و ( إنّ ) كه براى تأكيد است همين مؤكّد بودن را مىفهماند .\r\nفراز اوّل يعنى « استتماماً لنعمته » اشاره است به قسمت اوّل آيه شريفه ( لئن شكرتم . . . ) و فراز سوّم يعنى « استعصاماً من معصيته » اشاره است به قسمت دوّم آيه يعنى ( و لئن كفرتم . . . ) .\r\nپس « أحمده » در اينجا به معناى « أشكره » مىباشد ، يعنى شكر مىكنم خدا را ، و بالاترين مرتبه شكر نعمت آن است كه هر نعمتى را در همان راهى كه خداوند مقرّر كرده صرف كنند .\r\n\r\n","description":"","footnote":"\r\n1 - در شرح خطبه اوّل ، درس دوّم راجع به حمد و شكر و مدح و فرق ميان آنها بحث شد .\r\n2 - سوره ابراهيم ، آيه 7\r\n","page_name":" 590 ","page_number":590},
  {"content":"\r\n\r\nدر معناى شكر گفته شده : « الشّكر صرف العبد جميع ما أنعمه اللّه فيما خلق لاجله » شكر اين است كه بندگان خدا هر نعمتى را در همان مقصدى كه به خاطر آن داده شده صرف نمايند .\r\nشكر كردن نعمت فقط گفتن « الحمدللّه » يا « شكراً » با زبان نيست ; مثلا خدا چشم را به ما داده تا به وسيله آن آيات تكوين را ببينيم و استفاده كنيم و عبرت بگيريم ، از قرآن و كتاب استفاده كنيم ، و رفع حوائج زندگى را بنماييم ، و اگر به وسيله همين چشم به ناموس مردم خيانت شد اين كفران نعمت است ، زيرا نعمت خدا در راه گناه به كار گرفته شده است . زبان ، دست و ساير اعضاء و جوارح حتى مال يا مقام و ساير نعمت هاى الهى هم همين طور است ، خدا مال را به انسان داده است تا با آن كار خير كند و خدمت به مردم بكند نه اين كه به وسيله مال طغيان كند و به ديگران ظلم و تعدّى نمايد و گناه و نافرمانى خدا را انجام دهد ، كه اينها همه كفران نعمت مال است .\r\nپس حضرت مىفرمايد : شكر مىكنم خداوند را بدان جهت كه نعمتش را بر من تمام نموده . بعد فرمود : علّت ديگر شكر من اظهار تسليم در برابر عزّت و قدرت خداست ، كه ثابت كنم طاغى و ياغى نيستم . و علّت سوّم شكر اين است كه خود را از معصيت و گناه حفظ كنم ، كه اشاره است به كفران نعمتى كه در آيه شريفه ذكر شده ، و به دنبال كفران نعمت عذاب الهى را مطرح كرده است .\r\nاستعانت مطلق از خدا و رمز آن\r\n« وَأَسْتَعِينُهُ فَاقَةً إِلَى كِفَايَتِهِ »\r\n( و از خدا كمك مىجويم براى اين كه به كمك او نياز دارم . )\r\nخداوند مىفرمايد : ( يا أيّها النّاس أنتم الفقراء الى اللّه و اللّه هو الغنىّ الحميد ) ( 1 )\r\n\r\n","description":"","footnote":"\r\n1 - سوره فاطر ، آيه 15\r\n","page_name":" 591 ","page_number":591},
  {"content":"\r\n\r\nاى مردم همه شما به خدا نيازمنديد و تنها خداست كه بى نياز و پسنديده است .\r\nما هرچه داريم از وجود ، علم ، قدرت ، مال و غيره همه از آن خداست . اگر يك لحظه توجّه او نباشد همه ما فانى محض مىباشيم .\r\n« إِنَّهُ لاَيَضِلُّ مَنْ هَدَاهُ »\r\n( همانا گمراه نمىشود كسى كه خدا او را هدايت نمايد . )\r\nپس اگر بخواهيم هدايت شويم و راه حق را پيدا كنيم بايد به طرف خدا برويم .\r\n« وَلاَيَئِلُ مَنْ عَادَاهُ »\r\n( و نجات پيدا نمىكند كسى كه خدا با او دشمن باشد يا او با خدا دشمن باشد . )\r\n« وَئَلَ » به معناى « لَجَأَ » يعنى پناه جست .\r\n« وَلاَيَفْتَقِرُ مَنْ كَفَاهُ ; فَاِنَّهُ أرْجَحُ مَا وُزِنَ »\r\n( و كسى را كه خداوند كمك و كفايت كرد هرگز محتاج نمىشود ; زيرا حمد خدا و استعانت از او برترين چيزى است كه به حساب مىآيد . )\r\nضمير در « انَّه » ممكن است به حمد و يا به استعانت و يا به هر دو برگردد ، يعنى خدا و ارتباط با او و استعانت از او بهترين چيزى است كه با ارزش است و وزن مىشود و به حساب مىآيد . وزن شدن كنايه از ارزش داشتن است ، زيرا چيز بى ارزش هيچ گاه وزن نمىشود .\r\n« وَأَفْضَلُ مَاخُزِنَ »\r\n( و - حمد و استعانت و ارتباط با خدا - بهترين چيزى است كه ذخيره و نگهدارى مىگردد . )\r\nاهميّت شهادت به توحيد\r\n« وَأشْهَدُ أنْ لاَ اِلهَ اِلاَّ اللَّهُ وَحْدَهُ لاَشَرِيكَ لَهُ »\r\n( و شهادت مىدهم كه خدايى جز خداى يگانه بى شريك وجود ندارد . )\r\n« شَهَادَةً مُمْتَحَناً اِخْلاصُهَا »\r\n( شهادتى كه اخلاص آن را آزمايش كرده ام . )\r\n","description":"","footnote":"","page_name":" 592 ","page_number":592},
  {"content":"\r\nو مى دانم هدفى جز خدا ندارم ، از اين باب كه قرآن فرموده : ( بل الانسان على نفسه بصيرة ) ( 1 ) و انسان خودش به خودش بصيرت دارد و مىداند چه كار مىكند ; حضرت چنين فرموده كه اخلاص آن را آزمايش كرده ام .\r\n« مُعْتَقَداً مُصَاصُهَا »\r\n( - شهادتى كه - خلوص آن كاملا مورد اعتقاد است . )\r\n« مُصاص » يعنى خلوص و خالص بودن . و مقصود از جمله اين است كه خودم به خلوص آن شهادت كاملا اعتقاد دارم .\r\n« نَتَمَسَّكُ بِهَا أَبَداً مَا أَبْقَانَا ، وَنَدَّخِرُهَا لاَِهَاوِيلِ مَايَلْقَانَا »\r\n( تا زمانى كه خداوند ما را زنده نگاه دارد به اين شهادت چنگ مىزنيم ، و آن را براى هول و هراسهاى آينده مان ذخيره مىكنيم . )\r\n« اهاويل » جمع « اهوال » و آن جمع « هول » است و مقصود هول و هراس مرگ و برزخ و قيامت و حساب است .\r\nمن به شما بشارت مىدهم كه از روايات زيادى استفاده مىشود كه اگر انسان با اعتقاد به توحيد از دنيا برود و آن لحظات آخر شيطان نتواند ايمان انسان را بگيرد ، بقيه گناهان با اميد به تفضّل پروردگار جبران مىشود ; ( 2 ) ولى عمده همين است كه ايمان انسان محفوظ بماند ، زيرا بعضى از گناهان است كه سبب تسلّط شيطان بر انسان و بردن ايمان او مىشود ، لذا بايد از آن گناهان به خدا پناه برد .\r\nدر بعضى روايات آمده است از جمله گناهانى كه سبب تسلّط شيطان مىشود حسد و ادامه ميگسارى و عقوق والدين است . ( 3 )\r\n\r\n","description":"","footnote":"\r\n1 - سوره قيامت ، آيه 14\r\n2 - كتاب التوحيد صدوق ، ص 19 ، 20 ، 21 ، 25 ، 26 و . . . ; و بحارالانوار ، ج 3 ، ص 1 تا 15\r\n3 - كافى ، ج 2 ، ص 306 ، باب الحسد ; تفسير عياشى ، ج 1 ، ص 220 ، حديث 21 راجع به شرب خمر ; و كافى ، ج 2 ، ص 348 ، باب العقوق\r\n","page_name":" 593 ","page_number":593},
  {"content":"\r\n« فَاِنَّهَا عَزِيمَةُ الاْيمَانِ »\r\n( پس همانا شهادت به وحدانيت خدا شرط واجب و لازم ايمان است . )\r\nيعنى مرحله اوّل و اساس ايمان ، همان توحيد است .\r\n« وَفَاتِحَةُ الاْحْسَانِ »\r\n( و مبدأ نيكى هاست . )\r\nزيرا عقايد انسان تا درست نباشد كار خوب هم بى فايده است ، و اوّلين پايه عقايد اعتقاد به وحدانيت خداست .\r\n« وَمَرْضَاةُ الرَّحْمَنِ »\r\n( و اين شهادت به توحيد محلّ رضايت خداست . )\r\n« وَمَدْحَرَةُ الشَّيْطَانِ »\r\n( و جاى دور كردن شيطان است . )\r\nاقرار به توحيد اگر با اعتقاد و ايمان قلبى باشد سبب طرد شيطان از انسان مىباشد ، به شرط آن كه از هر جهت خالص و پاك باشد ، و به قول آن حضرت : « خلوص آن معتقَد انسان باشد » .\r\nوالسّلام عليكم و رحمة الله و بركاته\r\n","description":"","footnote":"","page_name":" 594 ","page_number":594},
  {"content":"\r\n\r\nخطبه 2\r\n( درس 38 )\r\nتوحيد ، رمز سعادت دنيا و آخرت\r\nحديث سلسلة الذّهب\r\nنبوّت ، شرط تحقّق توحيد در جامعه\r\nمقام عبوديّت اساس رسالت\r\nاز عبوديّت تا امامت\r\nبرترى مقام امامت از رسالت\r\nامامت و ولايت پيامبراكرم ( صلى الله عليه وآله و سلم )\r\nتفويض امامت به حضرت على ( عليه السلام )\r\nويژگى هاى اسلام و قرآن\r\n","description":"","footnote":"","page_name":" 595 ","page_number":595},
  {"content":"\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nبسم الله الرحمن الرحيم\r\n« وَأَشْهَدُ أَنَّ مُحَمَّداً عَبْدُهُ وَرَسُولُهُ ، أَرْسَلَهُ بِالدِّينِ الْمَشْهُورِ ، وَالْعَلَمِ الْمَأْثُورِ ، وَالْكِتَابِ الْمَسْطُورِ ، وَالنُّورِ السَّاطِعِ ، وَالضِّيَاءِ اللاَّمِعِ ، وَالْاَمْرِ الصَّادِعِ ، اِزَاحَةً لِلشُّبُهَاتِ ، وَاحْتِجَاجاً بِالْبَيِّنَاتِ ، وَتَحْذِيراً بِالْآيَاتِ ، وَتَخْوِيفاً بِالْمَثُلاَتِ »\r\nموضوع بحث ما خطبه دوّم بود ، حضرت در ابتدا حمد خدا و پس از حمد شهادتين را ذكر فرموده اند . شهادت اولى اين بود كه : « أشهد ان لا إله الاّ اللّه وحده لا شريك له » شهادت مىدهم كه معبود به حقى جز خداى يگانه كه هيچ شريكى ندارد نيست . خداى متعال در ذات ، در صفات و در افعال واحد است ; يعنى براى حق تعالى نه در ذات و نه در صفات كماليه و نه در افعال شريك نيست .\r\nتوحيد ، رمز سعادت دنيا و آخرت\r\nاگر به عمق و باطن « لا إله الاّ اللّه » معتقد باشيم و محور عملمان قرار دهيم ، سعادت دنيا و آخرت را براى خودمان تأمين كرده ايم . روى اين اصل هنگامى كه پيغمبر ( صلى الله عليه وآله و سلم ) مبعوث به رسالت شدند ، اوّل مردم را به همين كلمه دعوت مىكردند ،\r\n","description":"","footnote":"","page_name":" 597 ","page_number":597},
  {"content":"\r\n\r\nمى فرمودند : « قولوا لا إله الاّ اللّه تفلحوا » ( 1 ) لا إله الا اللّه بگوييد تا رستگار شويد ; زيرا وقتى انسان معتقد شد كه ذات مؤثر در عالم وجود فقط حق تعالى است و همه كمالات و افعال منتهى به حق تعالى است و هيچ موجودى هيچ كمالى از خود ندارد تا استحقاق جذب دلها را داشته باشد ، قهراً دلش متوجّه خدا خواهد شد و در اعمال و حركات و سكنات يك مقصد و هدف را در نظر مىگيرد و آن خداست .\r\n« لا إله » يعنى هيچ معبود به حقى نيست « الاّ اللّه وحده » مگر اللّه در حالى كه يگانه است « لا شريك له » هيچ جنس شريكى نه به حسب ذات و نه به حسب صفات و نه به حسب افعال براى حق تعالى نيست .\r\nحديث سلسلة الذّهب\r\nدر فضيلت كلمه « لا إله الاّ اللّه » حديث معروفى از امام رضا ( عليه السلام ) رسيده است . ( 2 )\r\nوقتى مأمون حضرت رضا را به طرف خراسان دعوت كرد ، و حضرت به شهر نيشابور رسيدند - نيشابور در آن وقت از شهرهاى بسيار بزرگ ايران بوده است و الآن هم عمران و آبادى اطراف نيشابور حكايت مىكند از اين كه منطقه آباد و مهمى بوده - گويا مردم شهر متوجّه ورود حضرت نشدند و حضرت در منطقه اى از شهر منزل كردند ، تا وقتى كه خواستند از شهر حركت كنند مردم متوجّه شدند .\r\nاباصلت هروى مىگويد : من با امام رضا ( عليه السلام ) بودم ، وقتى حضرت خواست از شهر حركت كند سوار بر يك قاطر سفيد رنگ شده بود . علماى مهم نيشابور مثل محمّد بن رافع ، احمد بن حرب ، يحيى بن يحيى ، اسحاق بن راهويه و عده ديگرى\r\n\r\n","description":"","footnote":"\r\n1 - مسند احمد ، ج 4 ، ص 63 ; و مثل اين روايت در كتاب التوحيد ، ص 18 تا 30 ، باب ثواب الموحّدين ، روايات زيادى نقل شده است .\r\n2 - منهاج البراعة ، ج 2 ، ص 285 ; كتاب التوحيد ، ص 25 ; و قسمت اوّل آن در بحارالانوار ، ج 49 ، ص 127 نقل شده است .\r\n","page_name":" 598 ","page_number":598},
  {"content":"\r\nآمدند افسار مركب حضرت را گرفتند و حضرت را قسم دادند و گفتند به حق پدران پاكتان از شما مىخواهيم حديثى را كه از پدرتان شنيده باشيد براى ما نقل كنيد .\r\nاينها علماى محدّث بودند ، اهل حديث بودند ، مىخواستند حديث مسند از حضرت رضا ( عليه السلام ) شنيده باشند ، با اين كه از علماى اهل سنّت بودند ولى مقام علمى حضرت رضا ( عليه السلام ) را خوب مىدانستند ، وانگهى اين كه حضرت از عترت پيغمبر است را هم مىدانستند ، لذا براى حضرت عظمت قائل بودند .\r\nحضرت سرشان را از عمارى كه روى قاطر بوده بيرون كردند و فرمودند : پدرم حضرت موسى بن جعفر براى من حديثى نقل كردند از پدرشان امام صادق ، ايشان هم از امام باقر ، ايشان هم از امام زين العابدين ، و او هم از پدرشان سرور جوانان بهشت امام حسين ( عليهم السلام ) كه فرمود : حدثنى أبى علىّ بن أبيطالب ( عليه السلام ) ، قال : النّبىّ ( صلى الله عليه وآله و سلم ) يقول : قال اللّه عزّوجلَّ - اين حديث به سلسلة الذّهب معروف است ، چون سلسله رواتش همه در حقيقت طلا و ارزشمندند ، همه معصومند - « انّى انا اللّه لا إله الاّ انا فاعبدونى » من هستم خداى يگانه كه خدايى جز من نيست - حالا كه خدايى جز من نيست - پس مرا پرستش كنيد ; و سر تسليم در مقابل غير حق فرود نياوريد . « من جاء منكم بشهادة ان لا إله الاّ اللّه بالاخلاص دخل حصنى و من دخل حصنى امن من عذابى » هر كس با اخلاص و خلوص نيّت شهادت بدهد كه خدايى جز خداى يگانه نيست - يعنى لا إله الاّ اللّه را شهادت بدهد - داخل قلعه محكم من شده است . « حصن » قلعه است ، قلعه براى حفظ انسان است از دشمنان ، اگر كسى وارد قلعه محكم توحيد شد از شرّ شياطين جن و انس محفوظ است . و هر كس داخل اين قلعه محكم ( قلعه توحيد ) شد از عذاب من ايمن است .\r\nوقتى حديث به پايان رسيد حضرت فرمودند : « بشروطها و أنا من شروطها » . « لا إله الاّ اللّه » سبب ايمنى انسان از عذاب هست ، حصن محكم هست ، دژ محكم هست ، حافظ از شرّ دشمنان جنّى و انسى هست ولى بايد شرايط « لا إله الاّ اللّه »\r\n","description":"","footnote":"","page_name":" 599 ","page_number":599},
  {"content":"\r\n\r\nرعايت بشود ، آن وقت مىفرمايد : « و أنا من شروطها » من هم يكى از شروط هستم .\r\nحضرت ولىّ معصوم آن عصر بودند ; اگر انسان بخواهد به شرايط « لا إله الاّ اللّه » عمل كند ، در درجه اوّل بايستى زير بار حكومت حقّى كه از طرف خدا معيّن شده برود . در آن زمان يك طرف حضرت رضا ( عليه السلام ) بوده يك طرف هم مأمون عباسى ، كه به زور و قدرت پدرش بر مردم حكومت مىكرده است .\r\nحضرت رضا ( عليه السلام ) مىخواهد بفرمايد : اگر كسى مىخواهد در قلعه محكم خدا باشد و از عذاب خدا نجات پيدا كند ، در درجه اوّل بايد از مسير حق عدول نكند ، باطل را بر حق مقدّم ندارد ، در مقابل طاغوتها و ظالمان تسليم نباشد ، لذا در آخر فرمود : من هم يكى از شروط « لا إله الاّ اللّه » هستم .\r\nاگر انسان واقعاً در دل باورش آمد كه در عالم وجود فقط خدا مؤثر است ، هرچه هست از خداست ، و ديگران اگر چيزى دارند مال خداست ، منهاى خدا هيچ كس چيزى ندارد و تعظيم و كرنش در مقابل غير خدا غلط است ، در اين صورت به وظايف « لا إله الاّ اللّه » عمل مىكند ، در حكومت هم طرفدار حكومت حق است ، حكومتى كه طرفدار توحيد و عدالت باشد .\r\nنبوّت ، شرط تحقّق توحيد در جامعه\r\nاساس اسلام در درجه اوّل همين شهادت لا إله الاّ اللّه است ، و بعد از آن شهادت به نبوّت پيامبراكرم ( صلى الله عليه وآله و سلم ) ; براى اين كه وقتى انسان توحيد را قبول كرد مىخواهد به وظيفه اش در مقابل خدا عمل كند ، مىخواهد در مراحل توحيد سير كند و به مرحله كمال توحيد و اخلاص برسد ، وقتى كه مىخواهد اين راه دقيق را طى كند احتياج به راهنما دارد ، و آن كسى كه راهنماى ماست به سوى مراحل توحيد و اخلاص ، پيامبراكرم ( صلى الله عليه وآله و سلم ) است .\r\nلذا پس از اقرار به توحيد اقرار به نبوّت مىآيد ، و حضرت اميرالمؤمنين ( عليه السلام ) هم\r\n","description":"","footnote":"","page_name":" 600 ","page_number":600},
  {"content":"\r\nدر اينجا پس از ذكر شهادت به لا إله الاّ اللّه مىفرمايد :\r\n« وَأَشْهَدُ أَنَّ مُحَمَّداً عَبْدُهُ وَرَسُولُهُ »\r\n( و شهادت مىدهم كه حضرت محمّد بن عبدالله ( صلى الله عليه وآله و سلم ) بنده خدا و فرستاده اوست . )\r\nكسى كه اين راه دقيق را مىخواهد طى كند و مىترسد كه در پيچ و خمهاى شرك و هواى نفس گرفتار شود ، بايد براى خود راهنماى لايقى را پيدا كند و آن راهنما پيامبراكرم ( صلى الله عليه وآله و سلم ) است .\r\nاگر انسان موحّد شد و به « لا إله الاّ اللّه » شهادت داد ، قهراً از تمام ما سوى اللّه منقطع مىشود ، در مقابل غير خدا سر تعظيم فرود نمىآورد ، و از هواى نفس و آلودگى هاى نفس خودش را پاك مىكند ، و وقتى به نبوّت شهادت داد و در مقابل پيامبراكرم ( صلى الله عليه وآله و سلم ) تسليم شد ، قهراً گفته هاى پيامبراكرم ( صلى الله عليه وآله و سلم ) را به كار مىبندد ، در مقام عمل آنچه را كه پيغمبر از طرف خدا آورده عمل خواهد كرد .\r\nاقرار به نبوّت حضرت محمّد ( صلى الله عليه وآله و سلم ) اقرار به همه چيزهايى است كه پيامبراكرم آورده است ، نمىشود كسى بگويد من حضرت محمّد ( صلى الله عليه وآله و سلم ) را قبول دارم ولى دستوراتى را كه آن حضرت از طرف خدا آورده است نپذيرد . پس هر كس نبوّت آن حضرت را پذيرفت واجبات را مىپذيرد و انجام مىدهد و محرّمات را ترك مىكند ، حتى در مستحبات و مكروهات و مباحات از پيامبراكرم ( صلى الله عليه وآله و سلم ) پيروى خواهد كرد ، چنانچه قرآن مىفرمايد : ( لقد كان لكم فى رسول اللّه أسوة حسنة ) ( 1 ) از براى شما و به نفع شماست كه به خوبى اقتدا به فرستاده خدا داشته باشيد ; يعنى در تمام حركات و سكنات خط پيامبراكرم ( صلى الله عليه وآله و سلم ) را تعقيب كنيد .\r\nپس اگر انسان اين دو پايه را كه توحيد و رسالت باشد محكم كند ، قهراً شاخه هاى ديگر بر اين دو ريشه و بر اين دو پايه متكى و متفرع است .\r\n\r\n","description":"","footnote":"\r\n1 - سوره احزاب ، آيه 21\r\n","page_name":" 601 ","page_number":601},
  {"content":"\r\n\r\nدر روايات زيادى در تعريف اسلام آمده است : اسلام شهادتين است « شهادة ان لا إله الاّ اللّه و انّ محمّداً رسول اللّه » و هر كس اين دو شهادت را بگويد مسلمان است ، اگر به زبان داشته باشد فقط مسلمان ظاهرى است و اگر به لوازم اين دو ملتزم شد و در مقام عمل به لوازم اين دو عمل كرد مسلمان كامل است . ( 1 )\r\nحديثى است از پيامبراكرم ( صلى الله عليه وآله و سلم ) : « من قال اشهد ان لا إله الاّ اللّه و اشهد انّ محمّداً رسول اللّه ، فجرى بها لسانه و اطمئنّ بها قلبه حَرُمَت النّار عليه - يا - حَرَّمْتُ النّار عليه » ( 2 ) هر كس بگويد شهادت مىدهم كه معبود به حقى جز خدا نيست و شهادت مىدهم محمّد فرستاده خداست و به اين شهادت زبانش جارى شد و دلش هم آرامش پيدا كرد - يعنى در دل هم باور كرد وحدانيّت خداوند و نبوّت پيامبر را - آتش جهنم بر او حرام مىشود .\r\nاز اخبار و روايات زيادى استفاده مىكنيم كه اگر انسان با اعتقاد به توحيد و نبوّت و با شهادت به توحيد و نبوّت از دنيا برود ، بر فرض كه گناهانى هم مرتكب شده باشد ، اين اعتقاد و شهادت وسيله نجات او خواهد شد ، شهادت به توحيد نور است و نور با نار ناسازگار است . ( 3 ) بايد از خدا بخواهيم كه بتوانيم اعتقاد به توحيد و شهادتين را از دروازه آخرت كه مرگ است ردّ كنيم و هميشه با خود داشته باشيم .\r\nمقام عبوديّت اساس رسالت\r\nحضرت امير ( عليه السلام ) در اين خطبه پس از حمد خدا شهادتين را ذكر فرموده ; اوّل شهادت به توحيد و بعد شهادت به نبوّت پيامبراكرم ( صلى الله عليه وآله و سلم ) ، اوّل مقام بندگى آن حضرت را مىگويد تا اين كه كسى غلو نكند و مقام پيامبراكرم ( صلى الله عليه وآله و سلم ) را از مقام بندگى\r\n\r\n","description":"","footnote":"\r\n1 - كافى ، ج 2 ، ص 25 ، حديث 1 و . . .\r\n2 - شرح ابن ميثم ، ج 1 ، ص 240\r\n3 - بحارالانوار ، چاپ بيروت ، ج 65 ، ص 225 تا 305 ، باب 25 ، باب الفرق بين الايمان و الاسلام\r\n","page_name":" 602 ","page_number":602},
  {"content":"\r\nبالاتر نبرد ، چنانچه بعضى ها نسبت به خود حضرت على ( عليه السلام ) غلوّ كردند ، و - نعوذ باللّه - مرتبه اى از الوهيت و خدايى را براى آن حضرت قائل شدند ; آنها بايد بدانند كه حضرت على ( عليه السلام ) خودش را تربيت شده پيامبر ( صلى الله عليه وآله و سلم ) مىداند ، در خطبه قاصعه كه بزرگترين خطبه نهج البلاغه است حضرت ارتباط خود را با پيامبراكرم ( صلى الله عليه وآله و سلم ) از بچگى تا آخر ذكر مىكند و خودش را تربيت شده پيامبر ( صلى الله عليه وآله و سلم ) معرّفى مىكند .\r\nبنابراين حضرت امير ( عليه السلام ) در درجه اوّل مقام عبوديّت پيامبراكرم ( صلى الله عليه وآله و سلم ) را ذكر كرده و بعد مقام رسالت او را ; تا بفهماند اگر پيامبر به مقام شامخ رسالت رسيده است ، ريشه و پايه اين مقام ، عبوديّت و بندگى خداست .\r\nمقام رسالت مقامى نيست كه به هر كس داده شود ، بايد شخص استعداد چنين مقامى را داشته باشد ، و آن چيزى كه اساس رسالت است همانا مقام عبوديّت و بندگى است . پس بايد اوّل به مقام عبوديّت و بندگى خدا رسيد ، نگوييد ما همه بنده خدا هستيم ، زيرا در واقع ما ياغى هاى خدا هستيم نه بندگان او ; بالاترين كمال انسان اين است كه در عبوديّت و بندگى خدا به مقامى برسد كه فانى در حق شود ، و خودش را در مقابل او هيچ بداند ، اگر فانى فى اللّه شد به بالاترين مقام رسيده و قهراً استعداد اين را دارد كه خدا او را براى هدايت ديگران بفرستد ; براى اين كه او سالك الى اللّه شده ، راه به طرف خدا را خوب طى كرده ، پيچ و خم ها و كوره راههايى كه ممكن است انسان را به خطر بيندازد همه را بررسى كرده است و چون خودش سالك اين راه بوده راه را شناخته است . چنين كسى مىتواند به ديگران ارائه طريق كند و راه سير به خدا را به ديگران تعليم بدهد .\r\nما در دنيا آمده ايم براى اين كه كمال پيدا كنيم ، از خاك طى مسافت كنيم و به سوى خدا حركت معنوى كنيم ، قرآن فرموده است : ( و ما خلقت الجنّ و الانس\r\n","description":"","footnote":"","page_name":" 603 ","page_number":603},
  {"content":"\r\n\r\nالاّ ليعبدون ) ( 1 ) جن و انس را خلق نكردم مگر براى اين كه مرا عبادت و پرستش كنند ; در تفسير اين آيه از اهل بيت ( عليهم السلام ) وارد شده « اى ليعرفون » ( 2 ) يعنى مرا خوب بشناسند ; زيرا وقتى كه شناختند ، به لوازم شناسايى عمل مىكنند و راه را طى مىكنند تا سالك الى اللّه و سرانجام فانى در حق شوند ; وقتى كه انسان به حق رسيد و و اصل شد ، استعداد اين را پيدا مىكند كه ديگران را راهنمايى كند . لذا پيامبراكرم ( صلى الله عليه وآله و سلم ) در درجه اوّل عبد خداست و بعد رسول خدا ، در تشهّد نماز هم مىخوانيم : « و اشهد انّ محمّداً عبده و رسوله » شهادت مىدهم كه حضرت محمّد بنده خدا و فرستاده خداست .\r\nاز عبوديّت تا امامت\r\nحديثى راجع به حضرت ابراهيم ( عليه السلام ) وجود دارد كه نظيرش در پيامبراكرم ( صلى الله عليه وآله و سلم ) هم هست . مرحوم كلينى در كافى نقل مىكند : ( 3 ) عن زيد الشحّام قال : سمعت ابا عبداللّه ( عليه السلام ) يقول : « انّ اللّه تبارك و تعالى اتّخذ ابراهيم عبداً قبل ان يتّخذه نبيّاً و انّ اللّه اتّخذه نبيّاً قبل ان يتّخذه رسولاً و انّ اللّه اتّخذه رسولاً قبل ان يتّخذه خليلاً » .\r\nزيد شحام مىگويد : من از حضرت صادق ( عليه السلام ) شنيدم كه مىفرمود : خدا ابراهيم را بنده خودش قرار داد پيش از اين كه او را نبىّ قرار دهد ; يعنى اوّل در عبوديّت خالص و كامل شد بعد استعداد نبوّت پيدا كرد ، آنگاه فرمود : و خدا ابراهيم را نبىّ قرار داد قبل از اين كه او را رسول قرار دهد ; « نبىّ » يعنى دارنده خبر و آورنده خبر ، « رسول » يعنى فرستاده . انبيا 124 هزار نفرند ، اما همه آنها رسول نبودند ، بلكه از روايت استفاده مىشود تنها آنهايى كه براى هدايت مردم فرستاده شدند و صاحب\r\n\r\n","description":"","footnote":"\r\n1 - سوره ذاريات ، آيه 56\r\n2 - نور الثقلين ، ج 5 ، ص 132 ; و الميزان ، ج 18 ، ص 390\r\n3 - كافى ، ج 1 ، ص 175\r\n","page_name":" 604 ","page_number":604},
  {"content":"\r\n\r\nكتابند رسول مىباشند . ( 1 ) سپس فرمود : و خدا او را رسول خود قرار داد پيش از آن كه او را خليل و دوست خود قرار دهد . همه انبيا لقب خليل اللّه ( دوست خدا ) را نداشتند . اين يك دوستى مخصوصى است كه بين حضرت ابراهيم و خدا بوده ، حضرت ابراهيم عاشق حق بوده است .\r\nو بعد فرمود : « و انّ اللَّه اتّخذه خليلاً قبل ان يجعله اماماً فلمّا جمع له الاشياء قال : ( انّى جاعلك للنّاس اماماً ) » و خدا او را خليل و دوست خود قرار داد پيش از آن كه او را امام قرار دهد ، پس هنگامى كه همه اشياء را براى او جمع نمود فرمود : من تو را امام مردم قرار مىدهم .\r\nلذا حضرت ابراهيم ( عليه السلام ) اوّل عبد صالح خدا شد بعد از عبوديّت نبىّ شد ، سپس رسول شد و بعد از آن خليل اللّه شد و سپس به مقام امامت و رهبرى رسيد .\r\nبرترى مقام امامت از رسالت\r\nمقام امامت از مقام رسالت و خليل اللّه بودن بالاتر است ، ممكن است كسى مقام عالى فرستادگى خداوند را داشته باشد اما مقام امامت را نداشته باشد ، امام از طرف خداوند اختياراتى دارد ، رهبرى دارد ، تسلّط دارد و مصالح و مفاسد آنها را در نظر مىگيرد ، راهنمايى مىكند و مورد دستورات خود قرار مىدهد .\r\nهمه انبيا و رسل مقام امامت را نداشتند ; قرآن راجع به حضرت ابراهيم مىفرمايد : ( و اذ ابتلى ابراهيم ربّه بكلمات فاتمّهنّ قال انّى جاعلك للنّاس اماماً ) ( 2 ) وقتى خدا ابراهيم را به كلمه هايى آزمايش كرد و حضرت ابراهيم از امتحان خوب\r\n\r\n","description":"","footnote":"\r\n1 - درباره فرق بين رسول و نبىّ روايات گوناگونى هست كه مرحوم كلينى در كافى برخى از آنها را نقل كرده است ، كافى ، ج 1 ، ص 174 ، حديث 1 و 2 - و ص 176 و 177 ، حديث 1 تا 4 ; و منهاج البراعة ، ج 2 ، ص 153 ; و بحارالانوار ، ج 11 ، ص 54\r\n2 - سوره بقره ، آيه 124\r\n","page_name":" 605 ","page_number":605},
  {"content":"\r\n\r\n\r\nدر آمد و لياقت و استعداد خودش را نشان داد خدا به او گفت كه من تو را امام و رهبر قرار مىدهم .\r\nامامت و ولايت پيامبراكرم ( صلى الله عليه وآله و سلم )\r\nاين امامت همان مقام ولايتى است كه ما براى پيامبراكرم ( صلى الله عليه وآله و سلم ) و دوازده امام ( عليهم السلام ) قائليم . پيامبراكرم ( صلى الله عليه وآله و سلم ) علاوه بر مقام رسالت ، مقام امامتى را هم كه حضرت ابراهيم داشت دارا بود ، قرآن در حق پيامبراكرم ( صلى الله عليه وآله و سلم ) مىفرمايد : ( النّبىّ اولى بالمؤمنين من أنفسهم ) ( 1 ) نبىّ اكرم نسبت به مؤمنان از خودشان اولى است ; چطور شما بر جان و مال خودت مسلّط هستى ، پيامبراكرم ( صلى الله عليه وآله و سلم ) اختيارش بر شما و مال شما بيش از خود شماست ; البته منظور امور عمومى و اجتماعى است نه امور شخصى ، و اين مقام را خدا به پيغمبر عطا فرموده و از طرف خدا اين مقام به او افاضه شده است .\r\nتفويض امامت به حضرت على ( عليه السلام )\r\nمطابق حديث متواتر در روز عيد غدير وقتى كه پيامبر از حجة الوداع برمى گشت ، در خُمّ غدير ( گودال مانندى كه سر دو راهى مدينه و شام بوده ) در حالى كه مطابق بعضى نقل ها 124 هزار مسلمان با پيغمبراكرم ( صلى الله عليه وآله و سلم ) بودند ، ( 2 ) آن حضرت على ( عليه السلام ) را معرّفى كرد و فرمود : « ألست أولى بكم من أنفسكم ؟ » آيا من از شما به خودتان اولى نيستم ؟ يعنى آيا خدا اين مقام را براى من قرار نداده است ؟ نفرمود « ألست بنبيّكم » آيا من پيامبر شما نيستم ، و نفرمود « ألست برسولكم » آيا من رسول شما نيستم ; چون نبوّت و رسالت را كه نمىخواست به حضرت على ( عليه السلام ) بدهد - پيغمبر خاتم الانبياء و خاتم المرسلين است - چيزى را كه مىخواست به حضرت على ( عليه السلام ) بدهد مقام\r\n\r\n","description":"","footnote":"\r\n1 - سوره احزاب ، آيه 6\r\n2 - الغدير ، ج 1 ، ص 9\r\n","page_name":" 606 ","page_number":606},
  {"content":"\r\nامامت و رهبرى و اختياردارى نسبت به ملّت بود ، لذا فرمود : « ألست اولى بكم من انفسكم ؟ » « قالوا : بلى » آيا من اولى از شما به خودتان نيستم ؟ همگى گفتند چرا اولى هستى . آنگاه فرمود : « من كنت مولاه فهذا علىّ مولاه - يا - من كنت وليّه فهذا علىّ وليّه » ( 1 ) هر كس من مولاى او هستم اين على مولاى اوست - يا - هر كس كه من ولىّ او هستم اين على ولىّ اوست ; نقل ها مختلف است ، اما اين مضمون از طرق اهل سنّت هم نقل شده ، بنابراين حديث متواتر بين فريقين است .\r\nبه هرحال مقصود اين بود كه حضرت ابراهيم اوّل عبداللّه شد ، بعد نبى اللّه ، بعد رسول اللّه ، بعد خليل اللّه ، بعد به مقام امامت رسيد .\r\nمطابق نقل قرآن پيامبراكرم ( صلى الله عليه وآله و سلم ) هم زيربناى رسالت و نبوّتش همان مقام عبوديّتش است ، در قرآن مىفرمايد : ( سبحان الّذى اسرى بعبده ليلاً من المسجدالحرام الى المسجدالاقصى ) ( 2 ) منزّه است پروردگارى كه بنده خويش را شبانه از مسجدالحرام به مسجدالاقصى سير داد .\r\nدر اصول الفقه مىگوييم « تعليق حكم بر وصف مشعر به علّيّت است » يعنى هرگاه تحقّق حكمى را براى موضوعى معلّق بر وصفى كردند ، معلوم مىشود اين وصف علّت آن حكم است . در اين آيه مىخواهد بفرمايد : اين كه پيامبر استعداد پيدا كرد كه خدا آن حضرت را از مسجدالحرام به مسجدالاقصى و از آنجا به آسمانها ببرد ، براى اين است كه او عبد و بنده خدا بوده است ، چون اين سير الى اللّه را انجام داده و مقام قرب پيدا كرده است ، خدا اين گونه وسائط و علل را در اختيارش قرار داده است تا اين معراج بزرگ را انجام دهد . لذا حضرت على ( عليه السلام ) مقام عبوديّت را قبل از رسالت آن حضرت ذكر مىكند .\r\n\r\n","description":"","footnote":"\r\n1 - المراجعات ، ص 435 ، مراجعه 54 ; الغدير ، ج 1 ; و بحارالانوار ، ج 37 ، ص 108 تا 253 ، باب 52 در اخبار الغدير\r\n2 - سوره اسراء ، آيه 1\r\n","page_name":" 607 ","page_number":607},
  {"content":"\r\n\r\nويژگى هاى اسلام و قرآن\r\nبعد حضرت على ( عليه السلام ) فرموده اند :\r\n1 - « أَرْسَلَهُ بِالدِّينِ الْمَشْهُورِ »\r\n( خداوند پيامبراكرم ( صلى الله عليه وآله و سلم ) را با دين واضح و روشن فرستاد . )\r\n« شَهَرَ سيفَهُ » معنايش اين است كه شمشيرش را كشيد و ظاهر كرد ، دين مشهور يعنى دينى كه ظاهر است ، چون اسلام دين توحيد است و توحيد امرى بوده كه همه پيغمبران مردم را به آن دعوت مىكردند ، بنابراين دين توحيد بين اهل حق دينى ظاهر و هويداست .\r\n2 - « وَالْعَلَمِ الْمَأْثُورِ »\r\n( و با يك وسيله هدايتى كه به ما رسيده و براى ما نقل شده است . )\r\n« عَلَم » يعنى چيزى كه به وسيله آن انسان هدايت مىشود . در زمان قديم دنباله راهها يك مناره اى و علامتى مىگذاشتند كه مردم به وسيله آنها راه را پيدا كنند ، اينها را « أعلام » مىگفتند . « مأثور » به معناى نقل شده و روايت شده است ، و مقصود از آن ممكن است اين باشد كه دين اسلام وسيله هدايتى است كه نمونه اش - يعنى اصل توحيد - از گذشتگان نظير ابراهيم ، موسى ، عيسى و پيامبران ديگر نقل شده است . و ممكن است مراد اين باشد كه اين اسلامى كه ما مىگوييم همان اسلامى است كه از پيامبر نقل شده است ; زيرا زمان حضرت على ( عليه السلام ) تا زمان پيامبر فرق مىكرد ، و در اثر مرور زمان و سياست هاى حاكم تفاوت در درك اسلام بهوجود آمده بود .\r\n3 - « وَالْكِتَابِ الْمَسْطُورِ »\r\n( و با كتاب نوشته شده . )\r\nكتابى كه باطنش در لوح محفوظ نوشته شده ، و ظاهرش هم در دل مسلمانها و هم در آن كاغذها و كِتفهايى كه نويسندگان وحى نوشته اند گردآورى شده است .\r\n","description":"","footnote":"","page_name":" 608 ","page_number":608},
  {"content":"\r\n4 - « وَالنُّورِ السَّاطِعِ »\r\n( و نورى كه منتشر و پخش شونده است . )\r\nخداوند پيامبر را با نور منتشرشونده فرستاد ; « ساطع » از « سَطَعَ » به معناى « اِنْتَشَرَ » است .\r\n5 - « وَالضِّيَاءِ اللاَّمِعِ »\r\n( و روشنايى درخشان . )\r\nدين توحيد چون مطابق عقل و منطق است ، نور است و راه را به همه نشان مىدهد ; « لامع » به معناى درخشنده است .\r\n6 - « وَالْامْرِ الصَّادِعِ »\r\n( و دستور و فرمان ظاهر . )\r\n« امر » دستور و فرمان است . « صادع » احتمالا به معناى ظاهر است ، و ظاهراً از مادّه « صدع » به معناى شكافتن باشد ، چون دين حق در حقيقت باطل را مىشكافد و حقيقت را ظاهر و روشن نشان مىدهد . حق مثل يك دانه با ارزش است ، همانطور كه اطراف مغزِ دانه را پوسته گرفته است ، اطراف حق را هم پوسته ها و خرافات و اوهام گرفته است ; و پيامبراكرم ( صلى الله عليه وآله و سلم ) از طرف خدا آمد تا حق و حقيقت را كه مغز است ، از پوسته هاى ظاهرى يعنى اوهام و خرافات پاك كند . « صادع » يعنى شكافنده باطل است ، كه باطل را بشكافد و حق را از وسطش ظاهر كند ، شايد در آيه قرآن هم به همين معنا باشد : ( فاصدع بما تؤمر ) ( 1 ) يعنى به وسيله آنچه از طرف خدا امر مىشوى باطل را بشكاف و حق را از وسطش درآور .\r\n7 - « اِزَاحَةً لِلشُّبُهَاتِ »\r\n( براى اين كه شبهات مردم را زايل كند . )\r\n« إزاحة » مصدر باب افعال است به معناى إزاله ، يعنى براى اين كه شبهات و\r\n\r\n","description":"","footnote":"\r\n1 - سوره حجر ، آيه 94\r\n","page_name":" 609 ","page_number":609},
  {"content":"\r\nاوهام را از بين مردم زائل كند . مردم اگر بر فطرت پاك خودشان باقى مىماندند دنبال حق راه مىرفتند ، اما شبهات و اوهام و خرافات روى عقل و منطق را گرفته است و پيغمبراكرم ( صلى الله عليه وآله و سلم ) آمده تا آنها را از بين ببرد .\r\n8 - « وَاحْتِجَاجاً بِالْبَيِّنَاتِ »\r\n( و - پيغمبر آمد - تا براى مردم به دليل هاى روشن احتجاج و استدلال كند . )\r\n« بيّنات » جمع « بيّنة » است يعنى امر روشن ; پيامبر آمده است براى اين كه مطالب عقلى و منطقى روشن را براى مردم بيان كند ، تا بر مردم اتمام حجّت كند .\r\n9 - « وَتَحْذِيراً بِالْآيَاتِ »\r\n( و مردم را به واسطه آيات از كارهاى بد بر حذر دارد . )\r\nممكن است مراد از « الآيات » آيات تكوين باشد ; يعنى آن عقابها كه خدا نسبت به امم گذشته داشت ، آنها همه آيات و نشانه هاى خداست ، در قرآن هم از آنها به آيات تعبير شده است ; و ممكن است مراد از « الآيات » همين آيات قرآن باشد .\r\n« وَتَخْوِيفاً بِالْمَثُلاَتِ »\r\n( و مردم را به وسيله عقوبتها بترساند . )\r\nاين جمله تقريباً مثل همان جمله قبلى است . « مَثُلَة » معنايش عقوبت است ، جمع آن « مَثُلات » است . پيامبر آمد تا مردم را به وسيله عقوبتهايى كه امّتهاى گذشته در اثر طغيان گرفتار آن شدند - سبب هلاكتشان در دنيا شد و در آخرت گرفتار عذاب شدند - بترساند ، تا اين كه گرفتاريهاى آنان را پيدا نكنند .\r\nهدف قرآن از ذكر داستان پيغمبران و امّتهاى گذشته داستان سرايى نيست ، بلكه غرض عبرت گرفتن مردم است . به همين دليل حضرت در اين فراز مىفرمايد : پيامبر آمد تا به مردم با آيات خودش و ذكر عقوبتهاى امّتهاى پيشين عبرت بياموزد .\r\nوالسّلام عليكم و رحمة الله و بركاته\r\n","description":"","footnote":"","page_name":" 610 ","page_number":610},
  {"content":"\r\n\r\nخطبه 2\r\n( درس 39 )\r\nخصوصيات زمان بعثت\r\nترسيم فتنه هاى زمان بعثت\r\nنهج البلاغه ، برتر از كلام مخلوق و پايين تر از كلام خالق\r\nشرايط كمرشكن ازدواج\r\nبهترين خانه و بدترين ساكن\r\nخصوصيات مردم فتنه زده\r\nتحقير عالم و تكريم جاهل\r\nشأن نزول سوره « تبّت »\r\n","description":"","footnote":"","page_name":" 611 ","page_number":611},
  {"content":"\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nبسم الله الرحمن الرحيم\r\n« وَالنَّاسُ فِى فِتَن انْجَذَمَ فِيهَا حَبْلُ الدِّينِ ، وَتَزَعْزَعَتْ سَوَارِى الْيَقِينِ ، وَاخْتَلَفَ النَّجْرُ ، وَتَشَتَّتَ الْاَمْرُ ، وَضَاقَ الَْمخْرَجُ ، وَعَمِىَ الْمَصْدَرُ ، فَالْهُدَى خَامِلٌ ، وَالْعَمَى شَامِلٌ ; عُصِىَ الرَّحْمنُ ، وَنُصِرَ الشَّيْطَانُ ، وَخُذِلَ الْاِيمَانُ ، فَانْهَارَتْ دَعَائِمُهُ ، وَتَنَكَّرَتْ مَعَالِمُهُ ، وَدَرَسَتْ سُبُلُهُ ، وَعَفَتْ شُرُكُهُ ، أَطَاعُوا الشَّيْطَانَ فَسَلَكُوا مَسَالِكَهُ ، وَوَرَدُوا مَنَاهِلَهُ ، بِهِمْ سَارَتْ أَعْلَامُهُ ، وَقَامَ لِوَاؤُهُ ، فِى فِتَن دَاسَتْهُمْ بِاَخْفَافِهَا ، وَوَطِئَتْهُمْ بِأَظْلَافِهَا ، وَقَامَتْ عَلَى سَنَابِكِهَا ، فَهُمْ فِيهَا تَائِهُونَ حَائِرُونَ جَاهِلُونَ مَفْتُونُونَ ، فِى خَيْرِ دَار ، وَشَرِّ جِيرَان ، نَوْمُهُمْ سُهَادٌ ، وَكُحْلُهُمْ دُمُوعٌ ، بِأَرْض عَالِمُهَا مُلْجَمٌ ، وَجَاهِلُهَا مُكَرَّمٌ »\r\nخصوصيات زمان بعثت\r\n« وَالنَّاسُ فِى فِتَن انْجَذَمَ فِيهَا حَبْلُ الدِّينِ »\r\n( خداوند پيغمبراكرم ( صلى الله عليه وآله و سلم ) را در حالى فرستاد كه مردم در فتنه هايى بودند كه ريسمان دين قطع شده بود . )\r\nظاهر عبارت نهج البلاغه اين است كه حضرت على ( عليه السلام ) داستان مردم زمان فرستادن پيغمبراكرم ( صلى الله عليه وآله و سلم ) را مىخواهد بگويد ، بنابراين واو « و النّاس . . . » حاليه است و اين جمله مربوط به جملات پيش است ; ولى بعضى از شارحان نهج البلاغه\r\n","description":"","footnote":"","page_name":" 613 ","page_number":613},
  {"content":"\r\nمعتقدند حضرت امير ( عليه السلام ) حكايت مردم زمان خودشان را شرح مىدهند ; ( 1 ) يعنى مردم كوفه و شام را ، چون مردم كوفه زير نظر حضرت على ( عليه السلام ) بودند و مردم شام تحت لواى حكومت معاويه ; ولى ظاهراً حق با همانهايى است كه جمله را مربوط به قبل گرفته اند ، زيرا معناى جملات روانتر مىشود . به هرحال معناى عبارت چنين مىشود : خدا پيغمبراكرم ( صلى الله عليه وآله و سلم ) را در حالى فرستاد كه مردم در فتنه هايى بودند كه ريسمان دين قطع شده بود ; يعنى ديگر مسأله دين در بين آنها مطرح نبود .\r\nاز ابتدايى كه خداوند بشر را خلق كرده دين حق يعنى توحيد دين مردم بوده ، اما در محيط عربستان دين حق ( دين حنيف ) كه وسيله ارتباط مخلوق با خالق است رشته هايش قطع شده بود ; و مسأله بت پرستى ، جنگ و ستيز و شرك به خدا مطرح بود . اين كه حضرت مىفرمايند : « ريسمان دين قطع شده بود » دين تشبيه شده به ريسمان ، چون دين وسيله ارتباط مردم با خداست ، در قرآن هم كه « حبل اللّه » گفته شده به همين اعتبار است . در اينجا در حقيقت ارتباط معنوى به ارتباط حسى تشبيه شده ، ريسمان وسيله ارتباط حسى است ، اين را براى ارتباط معنوى استعاره ( 2 ) آورده اند . « حبل الدّين » در حقيقت اضافه « مشبّهٌ به » است به « مشبّه » ، دين تشبيه به ريسمان شده چون ريسمان وسيله ارتباط است ، آن وقت « مشبّهٌ به » كه حبل است اضافه شده است به دين كه « مشبّه » است .\r\n« وَتَزَعْزَعَتْ سَوَارِى الْيَقِينِ »\r\n( و ستونهاى يقين متزلزل شده بود . )\r\n« تَزَعْزُع » به معنى متزلزل شدن است ، و « سوارى » جمع « سارية » به معناى ستون\r\n\r\n","description":"","footnote":"\r\n1 - منهاج البراعة ، ج 2 ، ص 296 ; و شرح ابن ميثم ، ج 1 ، ص 241\r\n2 - « استعاره » نوعى از مجاز است كه كلمه اى را در يك معناى مجازى كه شباهت زيادى به معناى حقيقى دارد استعمال مىكنند . ( براى آگاهى بيشتر از ويژگى هاى استعاره به كتابهايى كه در علم معانى و بيان نوشته شده رجوع شود . )\r\n","page_name":" 614 ","page_number":614},
  {"content":"\r\nاست . مردم راهى نداشتند براى اين كه نسبت به حق يقين پيدا كنند ، افرادى نبودند كه مردم را بيدار كنند تا كلمات حق را براى مردم بگويند ، با منطق و استدلال با مردم صحبت كنند ، و در بعضى موارد هم لازم مىشود معجزات و امثال آن تا براى مردم يقين حاصل شود .\r\n« وَاخْتَلَفَ النَّجْرُ »\r\n( و در اصل و ريشه اختلاف شده بود . )\r\n« نجر » در لغت به معناى اصل و ريشه است ، به نجّار هم نجّار مىگويند براى اين است كه با چوبها و ريشه ها كه پايه هاى درخت و اصل درخت است سر و كار دارد نه با شاخ و برگ آن .\r\nگاهى مردم در فروع با هم اختلاف دارند ، مثل اين كه ما همه خدا را قبول داريم ، پيغمبر را قبول داريم ، قرآن را قبول داريم ، نماز را قبول داريم ، اما در فروع مثلا شكيّات نماز يك اختلاف نظرى پيدا كنيم ; ولى يك وقت در ريشه و اصل اختلاف پيدا مىشود ، مثلا يك عده خداپرست و موحد مىشوند و يك عده ماترياليست مىشوند كه قائل به اصالت مادّه اند و منطقشان هم منطق ديالكتيك ( 1 ) است ، و مىگويند كه ما منطق متافيزيك ( 2 ) را قبول نداريم .\r\nمردم عربستان در آن وقتى كه پيغمبر ( صلى الله عليه وآله و سلم ) آمد خداى واحد را قبول نداشتند ، نبوّت را قبول نداشتند ، اساس را كه خداپرستى بود كنار گذاشته بودند ، آنچه مطرح بود بت بود و جنگ و ستيز ، عدالت هيچ مطرح نبود ، در حقوق انسانى هر كس زور و شمشير داشت حق با او بود و « الحقّ لمن غلب » بر آنها حاكم بود ; پس حضرت على ( عليه السلام ) مىخواهند بفرمايند : اصلا پايه هاى منطق مردم اختلافى بود ;\r\n\r\n","description":"","footnote":"\r\n1 - « ديالكتيك » در لغت به معناى منطق جدل ، مناظره و محاوره خاصى است ولى معمولا به منطق كارل ماركس گفته مىشود كه يك منطق مادّى و مبنى بر نفى عالم غيب است .\r\n2 - « متافيزيك » يعنى ماوراء طبيعت و حكمت الهى .\r\n","page_name":" 615 ","page_number":615},
  {"content":"\r\nاساس ، اساس ديگرى شده بود كه بر خلاف حق بود ، نه اين كه مردم اصول را قبول داشتند و اختلاف بر سر فروع بود .\r\n« وَتَشَتَّتَ الْاَمْرُ ، وَضَاقَ الَْمخْرَجُ »\r\n( و امور متشتت شده بود ، و تنگ شده بود راه خروج و رهايى مردم . )\r\n« مخرج » يعنى محل خروج ، جايى كه انسان مىخواهد از شط يا رودخانه يا امثال آن بالا بيايد ، كه اگر تنگ باشد در رفت و آمد برخورد پيدا مىشود . مردم نمىتوانستند محيطى را كه براى خودشان درست كرده بودند تغيير دهند ، مردم عادات و شرايطى براى زندگى خودشان درست كرده بودند ، و چنان گرفتار اين عادات و شرايط شده و در تنگناها و فتنه ها بودند كه نمىتوانستند از آن بيرون بيايند ، يك تحوّل اساسى مىخواست كه يك نفر از طرف خدا مبعوث بشود و يك دفعه تمام اين عادات و آداب باطل و رسوم غلط را زير پا بگذارد ، و مردم را از اين تنگناهايى كه گرفتار شده اند نجات بدهد .\r\n« وَعَمِىَ الْمَصْدَرُ »\r\n( و كور شده بود راه بازگشت . )\r\nعرب به محلّى كه از آن وارد شط مىشوند « مورد » و « منهل » مىگويد ، در مقابل به محل برگشت « مصدر » مىگويد ; حال اگر سيل يا طوفانى بيايد و راه برگشت را كور كند كه مردم ديگر نمىدانند به چه صورت خود را نجات دهند ، مىگويند « عمى المصدر » راه بازگشت كور شد .\r\nدر زمان پيغمبراكرم ( صلى الله عليه وآله و سلم ) فتنه ها مردم را احاطه كرده بود ، و راه خلاص و نجاتى نداشتند ; آداب و رسوم جاهليت ، تقليد از پدران و گذشتگان و . . . گرفتارى براى آنها درست كرده بود و لازم بود پيامبرى بيايد و همه اينها را از بين ببرد .\r\n« فَالْهُدَى خَامِلٌ ، وَالْعَمَى شَامِلٌ »\r\n( پس چراغ هدايت خاموش بود ، و كورى و بى چشمى همه گير شده بود . )\r\n","description":"","footnote":"","page_name":" 616 ","page_number":616},
  {"content":"\r\nيعنى همه كور بودند ، راه حق را گم كرده بودند ، در گردابى گرفتار بودند و نمىدانستند راه نجاتشان چه چيز است .\r\n« عُصِىَ الرَّحْمنُ ، وَنُصِرَ الشَّيْطَانُ ، وَخُذِلَ الْاِيمَانُ »\r\n( خدا معصيت مىشد ، شيطان كمك مىشد ، و ايمان مخذول شده بود . )\r\nتمام كارهايى كه مىكردند معصيت خدا بود ; خواسته هاى شيطان به دست مردم انجام مىشد و ايمان به خدا در نظر مردم كوچك و بى ارزش شده بود .\r\n« فَانْهَارَتْ دَعَائِمُهُ ، وَتَنَكَّرَتْ مَعَالِمُهُ ، وَدَرَسَتْ سُبُلُهُ »\r\n( پس ستونهاى ايمان خراب شده بود ، و علامات و نشانه هاى ايمان به حالت بدى درآمده ، و راههاى ايمان مندرس و كهنه شده بود . )\r\n« انهار » مصدر آن « انهيار » به معناى خراب شدن و سقوط كردن است ، « دعائم » جمع « دِعامة » به معناى ستون است . « تنكّر » معنايش اين است كه چيزى كه صورت خوشى داشته به صورت و حالت زشتى در آمده باشد ، « معالم » جمع « مَعْلَم » است به معناى علامات و راهها . راه ايمان منطق است و استدلال و عقل ، در بين مردم زمان بعثت پيغمبراكرم ( صلى الله عليه وآله و سلم ) منطق و استدلال و عقل حكم فرما نبود ، زور بود و شمشير ، رييس قبيله هرچه مىگفت بايد عمل مىشد ، مسأله تقليد از پدران و گذشتگان براى آنها بسيار مهم بود ، و به منطق و استدلال هيچ اهميّت نمىدادند .\r\n« وَعَفَتْ شُرُكُهُ »\r\n( و راههاى ايمان و حق كهنه شده بود . )\r\n« شُرُك » جمع « شراك » است ، « شراك » بند كفش و راه مستقيم و جاده وسطى را نيز مىگويند . « عَفَتْ » به معناى « دَرَسَتْ » است ، يعنى راه مستقيم ايمان مندرس شده بود .\r\nاينها همه عباراتى است به يك مضمون ; حضرت على ( عليه السلام ) براى مجسّم كردن محيط آن روز اين عبارتها را مىفرمايد ، منظور اين كه جهل و توحّش و بربريت و\r\n","description":"","footnote":"","page_name":" 617 ","page_number":617},
  {"content":"\r\nجنگ و ستيز و . . . در آن محيط حكم فرما بود ، مردم گرفتار عادات و رسوم زشتى بودند كه نمىتوانستند خودشان را از اين وضعيت نجات بدهند .\r\n« أَطَاعُوا الشَّيْطَانَ فَسَلَكُوا مَسَالِكَهُ ، وَوَرَدُوا مَنَاهِلَهُ »\r\n( شيطان را اطاعت كرده پس راههاى او را طى مىكردند ، و به آبشخورهايش وارد مىشدند . )\r\nشيطان مىخواهد مردم را از حق منحرف كند ، مردم را از عقل و منطق دور سازد ، آنها را به طرف عادات و رسوم باطل ، جنگ و ستيز و امثال اينها كشاند ، اين است راههاى شيطان . « مَنهل » و « مَورد » هر دو نام محلّى است كه وارد مىشوند به شط يا رودخانه كه آب بردارند و به آن آبشخور هم مىگويند .\r\nمردم آبشخورهاى حق را رها كرده بودند و به آبشخورهاى شيطان وارد شده بودند ، در راهى كه شيطان براى آنها مقرّر كرده بود مىرفتند ، آب حيات پيدا نمىكردند ، به دنبال آبى كه شيطان برايشان مهيّا كرده بود مىرفتند ، همين آب وقتى كه در جهنّم مجسّم مىشود همان « غِسْلين » ( 1 ) و « صديد » ( 2 ) است كه در قرآن آمده است .\r\n« بِهِمْ سَارَتْ أَعْلَامُهُ »\r\n( عَلَمها و نشانه هاى شيطان به وسيله اين مردم سير مىكرد . )\r\nشيطان ايادى زيادى دارد ، هم ايادى جنّى دارد هم ايادى انسى ، شيطان در اثر اغوا كارى كه مىكند بشر خودش عامل شيطان مىشود ، از باب مثال در اين زمان كه ما گرفتار جنگ با عراق هستيم صدام و كسانى كه در منطقه به او كمك مىكنند همه\r\n\r\n","description":"","footnote":"\r\n1 - سوره الحاقة ، آيات 35 و 36 : ( فليس له اليوم هيهنا حميم ، و لاطعام الاّ من غسلين )\r\n( هيچ آب داغ و غذايى براى شخص معذّب در جهنّم نيست مگر از عرق پوست و گوشت افراد ديگر كه معذّبند ) .\r\n2 - سوره ابراهيم ، آيه 16 : ( من ورائه جهنم و يسقى من ماء صديد )\r\n( از عقب هر گردنكش و عنود آتش جهنّم خواهد بود و از چرك مخلوط با خون سيراب مىشود ) .\r\n","page_name":" 618 ","page_number":618},
  {"content":"\r\nعامل شيطان بزرگ يعنى آمريكا هستند ، آقاى ريگان و كسينجر و ديگر صهيونيستها نه پول مىفرستند نه اسلحه مجانى ، آنها فرمانده هستند و اغواكننده ، هرچه بتوانند نفت مىبرند و دلارهاى آن را در بانكهاى خودشان جمع مىكنند ، آنها نقشه مىكشند و عمّال آنها يعنى بعضى از سران كشورهاى اسلامى اجرا مىكنند ، در حالى كه مىتوانند با اتكا به يك ميليارد مسلمان و قدرت اقتصاديشان يعنى نفت از آمريكا باج بگيرند . واقعاً همان گونه كه امام فرمود آمريكا شيطان بزرگ است ، و كسانى كه با آن همكارى دارند عمّال شيطان .\r\nدر زمان بعثت پيغمبراكرم ( صلى الله عليه وآله و سلم ) نيز ابوجهل ها و ابوسفيان ها پرچم دار شيطان بودند و دستورات شيطان به وسيله آنها اجرا مىشد .\r\nبعضى مردم هستند كه لازم نيست شيطان آنها را دنبال خود بكشد ، خود اينها دنبال شيطان مىروند . مىگويند شخصى شيطان را در خواب ديد كه طنابهاى زيادى با خودش مىبرد ، به شيطان گفت اين طنابها براى چيست ؟ گفت اينها را به گردن بنى آدم مىاندازم و به طرف خودم مىكشم ، در بين طنابها طناب بزرگى ديد ، گفت اين مال چه كسى است ؟ گفت براى شيخ مرتضى انصارى است ، زيرا او مرد بسيار عابد و زاهدى است و نمىشود او را با اين طنابهاى كوچك به طرف خود بكشم ، سؤال مىكند آيا شيخ مرتضى انصارى را هم تا حالا به دام انداخته اى ؟ شيطان مىگويد دو سه مرتبه اى او را به دنبال خودم بردم ولى وسط راه طناب را پاره و فرار كرد ، بعد مىپرسد طنابى كه به وسيله آن مرا به همراه خود مىبرى كدام است ؟ جواب مىدهد تو طناب نمىخواهى ، خودت بى طناب دنبال من مىآيى ! اين طنابها براى آنهايى است كه بايد نيرو صرفشان كرد ; بعضى « قربة الى الشّيطان » از باطل حمايت مىكنند و با حكومت حق و با اسلام به نفع شيطان بزرگ مبارزه مىكنند ، عليه اسلام و انقلاب شعر مىگويند ، مقاله مىنويسند ، در حالى كه آمريكا و شيطان اينها را هيچ به حساب نمىآورند .\r\n","description":"","footnote":"","page_name":" 619 ","page_number":619},
  {"content":"\r\n\r\n« وَقَامَ لِوَاؤُهُ »\r\n( و به وسيله اين مردم پرچم بزرگ شيطان روى پاى خودش ايستاده بود . )\r\n« عَلَم » به پرچم كوچك ، و « لِواء » به پرچم بزرگ مىگويند .\r\nدر زمانهاى گذشته در جنگها يك پرچم بزرگ داشتند كه در جلوى سپاه بوده و به آن « لواء » مىگفتند ، و تا وقتى آن پرچم بزرگ برافراشته بود سپاه مقاومت مىكرد ، اما وقتى پرچم پايين مىآمد علامت شكست بود ، لذا در جنگها بنابر اين بود كه چند نفر به عنوان جانشين پرچم دار باشند ، تا اگر پرچم دار تير خورد ديگرى پرچم را بر دوش بگيرد و هميشه برافراشته باشد .\r\nترسيم فتنه هاى زمان بعثت\r\n« فِى فِتَن دَاسَتْهُمْ بِاَخْفَافِهَا ، وَوَطِئَتْهُمْ بِأَظْلَافِهَا ، وَقَامَتْ عَلَى سَنَابِكِهَا »\r\n( مردم در فتنه هايى بودند كه همچون شتران آنان را پايمال ، و چون گاوان آنان را لگدكوب ، و چون اسبان آنان را زير سم هاى خود له نمودند . )\r\n« فى فِتَن » عطف بيان است براى « فِتَن » اوّل ، يعنى مردم در فتنه هايى بودند كه اين فتنه ها آنان را نابود مىكرد . « داسَتْهُمْ » يعنى مردم را له كرده بود . « اخفاف » جمع « خُفّ » است ، « خُفّ » پاى شتر را مىگويند كه پهن است و ظاهراً خيلى نرم اما خيلى زور و قدرت دارد . اگر شتر نسبت به كسى كينه پيدا كند با پايش او را لِه مىكند .\r\n« وَطِئَ » به معناى له كردن زير پا مىباشد ، قرآن مىفرمايد : ( و لايطئون موطئاً يغيظ الكفّار ) ( 1 ) يعنى قدم نمىگذارند در جايى كه كافران را به خشم مىآورد . « أظلاف » جمع « ظِلف » است ، « ظلف » آن صنف پاهايى است كه گاو و گوسفند دارند و وسط سُمّ آنها باز است . و « سَنابك » جمع « سُنْبُك » يعنى كنار سمّ حيوان كه اينجا منظور همان سمّ است ، مانند سمّ اسب و سمّ ستوران .\r\n\r\n","description":"","footnote":"\r\n1 - سوره توبه ، آيه 120\r\n","page_name":" 620 ","page_number":620},
  {"content":"\r\n\r\n\r\nنهج البلاغه ، برتر از كلام مخلوق و پايين تر از كلام خالق\r\nنهج البلاغه حضرت اميرالمؤمنين ( عليه السلام ) گذشته از اين كه كتاب پرمحتوايى است و مطالب مهمى دارد ، از نظر الفاظ و ادبيات هم خيلى قوى و برجسته است ، و واقعاً فوق كلام مخلوق و دون كلام خالق است ، يعنى فوق كلام انسانهاست اما از كلام خدا پايين تر است . استعارات ، كنايات ، تشبيهات و اين گونه امور در كلمات حضرت زياد است . البته در هر زمان يك نحو تشبيهات رايج و لطيف مىباشد .\r\nدر اينجا حضرت تشبيه كرده اند فتنه ها را به شتران كينه توزى كه مردم را له مىكنند و به گاوها و گاوميش هاى زور دارى كه مردم را زير دست و پاهايشان له مىكنند و به اسبهاى قوى كه سمّ آنها مردم را له مىكند .\r\nبه طور كلّى وقتى جنگ و ستيز و ناامنى و بى اعتمادى ، عادات زشت و رسوم غلط بر مردم حكم فرما بشود ، زندگى بر مردم تلخ مىشود . الآن در اين زمان با اين كه درآمد مردم نسبتاً بد نيست ، عادات غلطى بين مردم مطرح شده ، در گذشته مردم در خانه هاى گلى زندگى مىكردند ، امروز در خانه هايى هم كه آجرى باشد مايل نيستند زندگى كنند ، بايد با بتون ساخته شده باشد ، . . . فرش آن مترى چند هزار تومان باشد ، اين گونه شرايط را براى زندگى درست كرده اند ، كه زندگى را دشوار و همراه با مشكلات طاقت فرسا مىكند .\r\nشرايط كمرشكن ازدواج\r\nدر اين شرايط اگر بخواهند دختر شوهر بدهند و يا پسر زن بدهند نمىتوانند ، خانه مستقل مىخواهد ، خرج عروسى چقدر است ! چقدر بايد مهر باشد ! چقدر شيربها باشد ! چقدر خرج چه و چى ! اين گونه تشريفات و عادات را براى خودشان درست كرده اند ، و قهراً از انجام آنها عاجزند ; در صورتى كه اگر مردم فكر مىكردند ، با يك تصميم و همّت همه اينها را مىشود به هم زد ، چون ركن ازدواج فقط پسر\r\n","description":"","footnote":"","page_name":" 621 ","page_number":621},
  {"content":"\r\n\r\nاست و دختر ، شرط ديگرى ندارد ، هر دو در اين جامعه زندگى مىكنند و نان و آبى هم مىخورند منتها از هم جدا هستند ، به حكم شارع مقدّس با خواندن يك عقد بين آنها ارتباط زناشويى برقرار كنيد ، اين دو نفرى كه از هم جدا هستند بيايند با هم باشند ، ازدواج همين است ; بقيه آن نظير خانه مستقل ، ماشين آن چنانى ، و شيربها چقدر ، اينها همه رسوم غلطى است كه ريشه آن بى اعتمادى مردم نسبت به يكديگر است . از بس به يكديگر دروغ گفته اند اعتمادشان نسبت به يكديگر كم شده و اين شرايط و اين عادات را براى خودشان درست كرده اند ، شرايطى كه زندگى را تلخ و مردم را له كرده است . اگر مردم راستگو و مؤمن مىشدند و به يكديگر اعتماد مىكردند ، بسيارى از مشكلات اجتماعى از بين مىرفت .\r\n« فَهُمْ فِيهَا تَائِهُونَ حَائِرُونَ جَاهِلُونَ مَفْتُونُونَ »\r\n( پس مردم در آن فتنه ها سرگردان و متحيّر و نادان و فتنه زده بودند . )\r\n« تيه » يعنى بيابان ، قرآن در مورد بنى اسرائيل مىفرمايد : ( يتيهون فى الارض ) ( 1 ) يعنى بيابان گردى مىكردند ; مردم در آن فتنه ها سرگردان و متحيّر بودند و نمىدانستند چگونه خود را از عادات زشتى كه براى خودشان درست كرده اند و فتنه هايى كه گرفتار آن شده اند نجات دهند .\r\nبهترين خانه و بدترين ساكن\r\n« فِى خَيْرِ دَار ، وَشَرِّ جِيرَان »\r\n( در بهترين خانه بودند ، و بدترين همسايگان . )\r\nمردمى كه پيغمبر در بين آنها مبعوث شد در بهترين خانه بودند ; چون از مكه بهتر نداريم . ( انّ اوّل بيت وضع للنّاس للّذى ببكّة مباركاً ) ( 2 ) اوّل خانه اى كه براى مردم\r\n\r\n","description":"","footnote":"\r\n1 - سوره مائده ، آيه 26\r\n2 - سوره آل عمران ، آيه 96\r\n","page_name":" 622 ","page_number":622},
  {"content":"\r\n\r\nقرار داده شد خانه اى است مبارك در مكه . اما بدترين ساكنين را داشت - مقصود از همسايه ها كه معناى جيران است ساكنين مكه است - مكه مبارك بود اما مردم مكه در آن روز بدترين مردم ، هم جاهل بودند هم عادات زشت و غلط داشتند هم گرفتار جنگ و ستيز و تقليد از پدران خود بودند .\r\nخصوصيات مردم فتنه زده\r\n« نَوْمُهُمْ سُهَادٌ »\r\n( خوابشان بيدارى بود . )\r\nمردم توجّه داشتند كه گرفتار فتنه ها هستند اما راه فرار و نجاتى نداشتند ، و به قدرى ناراحت بودند كه خوابشان بيدارى بود ; يعنى خواب راحتى نداشتند ، مثل مردم زمان ما كه مىدانند اين عادات و رسوم غلط و تقليد از غرب چقدر برايشان در زندگى فشار و صدمه آورده ، اما راه فرار و رهايى ندارند ، و به قدرى ناراحت اند كه خوابشان بيدارى است . آدمى كه در زندگى براى خودش شرايطى درست كرده كه مثلا خانه اش بايد چطور باشد ، ماشينش چطور باشد ، وسائل زندگى چطور باشد ، و براى رسيدن به آنها خود را گرفتار قرض و . . . كرده است ، اين انسان خواب راحتى ندارد و چنين مردمى خوابشان بيدارى است .\r\n« وَكُحْلُهُمْ دُمُوعٌ »\r\n( و سرمه چشمشان اشكهايشان بود . )\r\n« دموع » جمع « دمع » است ، يعنى اشك چشم ; حضرت مىخواهد بگويد : به جاى سرمه كه وسيله زينت است در چشمشان اشك ظاهر بود ; شرايطى بود كه در زندگى براى خودشان درست كرده بودند ، مثلا مردى كه دختر خود را به دست خودش زنده به گور مىكرد قطعاً ناراحت و گريان بود ، اما اين عادت زشتى بود كه براى خودشان درست كرده بودند و قدرت آن كه بتوانند خود را از آن نجات بدهند\r\n","description":"","footnote":"","page_name":" 623 ","page_number":623},
  {"content":"\r\n\r\n\r\nنداشتند ; تا وقتى كه اسلام و پيغمبراكرم ( صلى الله عليه وآله و سلم ) مىآيد و براى دختر ارزش قائل مىشود و مردم را از اين عادت زشت نجات مىدهد .\r\nتحقير عالم و تكريم جاهل\r\n« بِأَرْض عَالِمُهَا مُلْجَمٌ ، وَجَاهِلُهَا مُكَرَّمٌ »\r\n( پيامبر در زمينى فرستاده شد كه داناى آن زبانش بسته ، و نادانش مورد احترام و تكريم بود . )\r\n« مُلْجَم » يعنى كسى كه دهانش بسته است ، « لجام » آن دهنه اى است كه به اسب مىزنند ، يعنى عالم زبانش بسته بود و نمىتوانست حرف حق بزند و اگر عالمى حرف حق مىزد با او به مبارزه برمى خاستند ، همان گونه كه وقتى پيامبراكرم ( صلى الله عليه وآله و سلم ) فرمود « قولوا لا إله الاّ اللّه تفلحوا » حتى عموى آن حضرت ابولهب مخالفت كرد .\r\nشأن نزول سوره « تبّت »\r\nزمانى كه پيغمبراكرم ( صلى الله عليه وآله و سلم ) دعوتش را عمومى كرد ، روى كوه صفا ايستاد ، وقتى همه جمع شدند فرمود : « قولوا لا إله الاّ اللّه تفلحوا » بگوييد خدايى جز خداى يگانه نيست ، اين بتها و خرافات و عادات زشت را دور بريزيد تا رستگار شويد . ابولهب در جواب دعوت پيامبراكرم ( صلى الله عليه وآله و سلم ) گفت : « تبّاً لك ألهذا دعوتنا ؟ » مرگ بر تو باد ، آيا براى همين ما را به اينجا دعوت كردى ؟ در اين هنگام سوره « تبّت » در جواب ابولهب نازل شد . حضرت مىفرمايند : آن زمان اگر كسى حق را مىدانست جرأت نداشت اظهار كند ، براى اين كه مردم اهل منطق نبودند ، مسأله منطق و عقل مطرح نبود ، مسأله تقليد گذشتگان و اين حرفها مطرح بود ، همان گونه كه حضرت فرمود : « و اختلف النّجر » اساس عوض شده بود و اصل و ريشه محلّ اختلاف شده بود .\r\nوالسّلام عليكم و رحمة الله و بركاته\r\n","description":"","footnote":"","page_name":" 624 ","page_number":624},
  {"content":"\r\n\r\nخطبه 2\r\n( درس 40 )\r\nتعريف فصاحت و بلاغت\r\nخصوصيات آل پيامبر\r\nحديث ثقلين و حقيقت تمسّك به عترت\r\nتوصيه مهم به علماى اهل سنّت\r\nخصوصيات افراد مقابل آل پيامبر\r\nغير قابل قياس بودن ديگران با آل محمّد\r\nوجود ويژگى هاى حاكميّت به حق در آل محمّد\r\n","description":"","footnote":"","page_name":" 625 ","page_number":625},
  {"content":"\r\n\r\n","description":"","footnote":"","page_name":" 626 ","page_number":626},
  {"content":"\r\nبسم الله الرحمن الرحيم\r\nومنها يعنى آل النّبىّ عليه الصّلوة و السّلام :\r\n« مَوْضِعُ سِرِّهِ ، وَلَجَأُ أمْرِهِ ، وَعَيْبَةُ عِلْمِهِ ، وَمَوْئِلُ حِكَمِهِ ، وَكُهُوفُ كُتُبِهِ ، وَجِبَالُ دِينِهِ ، بِهِمْ اَقَامَ انْحِنَاءَ ظَهْرِهِ ، وَأَذْهَبَ ارْتِعَادَ فَرائِصِهِ »\r\nو منها يعنى قوماً آخرين :\r\n« زَرَعُوا الْفُجُورَ ، وَسَقَوْهُ الْغُرُورَ ، وَحَصَدُوا الثُّبُورَ ، لاَيُقَاسُ بِآلِ مُحَمَّد ( صلى الله عليه وآله و سلم ) مِنْ هَذِهِ الْاُمَّةِ اَحَدٌ ، وَلَايُسَوَّى بِهِمْ مَنْ جَرَتْ نِعْمَتُهُمْ عَلَيْهِ اَبَداً ، هُمْ أَسَاسُ الدِّينِ ، وَعِمَادُ الْيَقِينِ ، اِلَيْهِمْ يَفِىءُ الْغَالِى ، وَبِهِمْ يُلْحَقُ التَّالِى ، وَلَهُمْ خَصَائِصُ حَقِّ الْوِلاَيَةِ ، وَفِيهِمْ الْوَصِيَّةُ وَالْوِرَاثَةُ ، الْآنَ اِذْ رَجَعَ الْحَقُّ اِلَى اَهْلِهِ ، وَنُقِلَ اِلَى مُنْتَقَلِهِ »\r\nموضوع بحث درسهايى از نهج البلاغه بود ، خطبه دوّم مطرح بود ، رسيديم به اين قسمت :\r\n« و منها يعنى آل النّبىّ عليه الصّلوة و السّلام »\r\nسيّد رضىّ ( رحمه الله ) شيوه اش اين بوده كه قسمت هايى از يك خطبه را كه به نظر او جنبه ادبى و فصاحت و بلاغتش ممتازتر بوده ذكر مىكرده ، و از اين رو اسم كتاب را « نهج البلاغة » گذاشته است يعنى روش بلاغت ، و چه خوب بود اگر مرحوم\r\n","description":"","footnote":"","page_name":" 627 ","page_number":627},
  {"content":"\r\n\r\n\r\nسيّد رضىّ تمامى آن خطبه ها را براى ما نقل مىكرد و خطبه ها را تقطيع نمىكرد ; زيرا منابع و كتابهايى كه در اختيار سيّد رضىّ بوده در اختيار ما نيست ، و بسيارى از آنها از بين رفته است .\r\nتعريف فصاحت و بلاغت\r\n« بلاغت » يعنى سخن گفتن مطابق با مقتضاى حال و مقام ، يعنى مناسب با موقعيت و درك و استعداد شنونده با رعايت فصاحت در آن كلام ، « فصاحت » يعنى زيبا بودن كلمات و جملات .\r\nچنانچه كلامى از نظر واژه ها و جمله ها خيلى زيبا و لطيف باشد اما از نظر محتوا بى مناسبت باشد ، چنين كلامى فصاحت دارد ولى بلاغت ندارد ; ولى اگر از نظر محتوا بجا و مناسب باشد ولى الفاظش آن زيبايى و تناسب لازم را نداشته باشد ، اين كلام بلاغت ندارد ; زيرا كلامى داراى بلاغت است كه هم مناسب با موقعيت و درك و استعداد شنونده باشد و هم داراى فصاحت باشد .\r\nخصوصيات آل پيامبر\r\n« مَوْضِعُ سِرِّهِ »\r\n( آل پيامبر محلّ اسرار پيامبر هستند . )\r\n« سرّ » مطلبى است كه انسان به هر كسى نمىتواند بگويد . از اينجا معلوم مىشود پيغمبراكرم ( صلى الله عليه وآله و سلم ) علاوه بر مطالب علنى كه براى همه مردم بيان مىكرده اند ، مطالب سرّى هم داشته كه فقط در اختيار آل خود مىگذاشته اند كه قدر مسلّم در زمان پيامبر حضرت على ( عليه السلام ) بوده است .\r\n« وَلَجَأُ أمْرِهِ »\r\n( و پناهگاه امور پيامبرند . )\r\nمفرد مضاف در صورتى كه عهد و قرينه خلافى در كار نباشد دلالت بر جمع\r\n","description":"","footnote":"","page_name":" 628 ","page_number":628},
  {"content":"\r\nدارد ; در اينجا « أمر » مفرد مضاف است ، و چون عهدى در كار نيست دلالت بر جمع دارد . قدر متيقّن از « امره » در اينجا نبوّت و علم و ولايت پيغمبر ( صلى الله عليه وآله و سلم ) است ; البته نبوّت پيامبر مخصوص به خود اوست ، ولى علم و ولايت پيامبر ( صلى الله عليه وآله و سلم ) به آل او منتقل شده است ، و قدر متيقّن از كلمه « امر » ولايت و حكومت مىباشد .\r\n« وَعَيْبَةُ عِلْمِهِ »\r\n( و صندوقچه و ظرف علم پيغمبرند . )\r\nدر اين كلام حضرت على ( عليه السلام ) علم پيغمبر را به چيزهاى با ارزش مثل طلا ، لباسهاى فاخر و امثال آن كه مردم آنها را حفظ و داخل صندوق مىگذارند تشبيه كرده است . بنابراين صندوق علم پيغمبراكرم ( صلى الله عليه وآله و سلم ) آل آن حضرت هستند ، و هر كسى طالب علوم پيامبر باشد - مطابق اين عبارت نهج البلاغه - بايد به سراغ آل پيامبر برود .\r\n« وَمَوْئِلُ حِكَمِهِ »\r\n( و مرجع حكمت هاى پيغمبرند . )\r\n« حِكَمِهِ » وَ « حُكْمِهِ » هر دو صحيح است ، اگر « حِكَم » باشد جمع « حِكْمت » است يعنى مطالب محكم و پايدار ، و اگر « حُكْم » باشد ممكن است مراد حكم حكومتى باشد ; پيغمبراكرم ( صلى الله عليه وآله و سلم ) احكامى را از طرف خدا بيان مىفرمودند ، و احكامى را هم به عنوان اين كه حاكم و والى مسلمين بود بيان مىكردند ، احكامى را نيز در مقام قضاوت صادر مىكردند ; احكامى را كه از طرف خدا بيان مىكردند احكام اللّه مىباشند ، و احكامى كه به عنوان حاكميت بوده احكام حكومتى مىباشند ، و احكامى را كه در مقام قضاوت بيان مىكردند احكام قضائى مىنامند . « موئِل » يعنى محلّ مراجعه .\r\nبنابراين معناى سخن حضرت اين است كه مرجع و محلّ رجوع احكام يا حكمت هاى پيغمبر ( صلى الله عليه وآله و سلم ) آل او هستند .\r\n","description":"","footnote":"","page_name":" 629 ","page_number":629},
  {"content":"\r\n« وَكُهُوفُ كُتُبِهِ »\r\n( و محلّ هاى حفظ و نگهدارى كتابهاى پيغمبرند . )\r\n« كهوف » جمع « كهف » است به معناى غار ، سابقاً چيزهاى نفيس را براى اين كه از دستبرد دزدها و غارتگران محفوظ باشد در غارها مخفى مىكردند .\r\nحضرت مىفرمايند : غارهاى كتابهاى پيغمبراكرم ( صلى الله عليه وآله و سلم ) همان آل آن حضرت هستند . كتابهاى پيغمبر چه بوده است ؟ ممكن است قسمت هايى از قرآن بوده كه پيغمبراكرم ( صلى الله عليه وآله و سلم ) دستور مىداده برايش بنويسند ; يعنى همان تكه هايى از قرآن كه نوشته شده بود . ممكن است مراد از كتابهاى پيغمبر دستورات و فرمانهايى باشد كه براى افراد و پادشاهان داشته است . و ممكن است مراد كتابهاى آسمانى بوده ، چون از اخبار و روايات استفاده مىشود كه كتابهاى آسمانى پيش ائمه ما بوده ، ائمه ما فرموده اند كه 104 كتاب كه از طرف خدا نازل شده همه اش پيش ما هست . ( 1 )\r\n« وَجِبَالُ دِينِهِ »\r\n( و كوههاى دين پيغمبرند . )\r\nدين تشبيه شده است به زمين ، زمين با همه وسعتى كه دارد اگر كوهها را نداشته باشد متزلزل است ، روى پاى خودش نمىايستد ، و لذا قرآن مىگويد : ( و الجبال اوتاداً ) ( 2 ) كوهها را ميخهاى زمين قرار داديم تا مانع تزلزل و اضطراب زمين بشود . دين پيغمبراكرم ( صلى الله عليه وآله و سلم ) اگر بخواهد محفوظ باشد - با همه وسعتى كه دارد - بايد كوههايى داشته باشد تا دين را حفظ كنند ، حضرت على ( عليه السلام ) در اينجا ائمه ( عليهم السلام ) يعنى آل پيغمبر را به كوههاى دين تشبيه فرموده اند ; يعنى آل پيامبر كوههايى هستند كه اضطراب و تزلزل و از بين رفتن دين پيغمبر را بر طرف مىكنند و دين پيغمبر را حفظ مىنمايند .\r\n\r\n","description":"","footnote":"\r\n1 - منهاج البراعة ، ج 2 ، ص 315 ; و توحيد صدوق ، ص 275\r\n2 - سوره نبأ ، آيه 7\r\n","page_name":" 630 ","page_number":630},
  {"content":"\r\n« بِهِمْ اَقَامَ انْحِنَاءَ ظَهْرِهِ »\r\n( پيغمبراكرم ( صلى الله عليه وآله و سلم ) به وسيله آل خود از خم شدن پشت دين جلوگيرى كرد . )\r\nخم شدن پشت دين به اين است كه در اصول و معارف دين تحريف پيدا شود و يا وصله هاى ناهمرنگى به دين بچسبانند . اگر دين ستونهايش را يعنى آن عقايد محكمش را از دست بدهد پشتش خم شده است ، و اگر آل پيغمبر نبودند چه وصله هاى ناهمرنگى كه به دين مىچسبيد و اصول و معارف دين از دست مىرفت .\r\nدروغگويان و دين سازان در زمان پيغمبر ( صلى الله عليه وآله و سلم ) به اين كار مبادرت كرده بودند ، اين حديث معروف است كه پيغمبراكرم ( صلى الله عليه وآله و سلم ) فرمود : « كثرت الكَذّابة علىّ » يا « كثرت الكِذابة علىّ » دروغگويان يا دروغ بر من زياد شده است . آن كسانى كه آگاه بودند به اساس دين و جلوى انحرافات و پيرايه ها را مىگرفتند آل پيغمبر بودند . پيغمبراكرم ( صلى الله عليه وآله و سلم ) آلش را پايه دين قرار داد ، تا دين را حفظ كنند و نگذارند پشتش خم بشود .\r\n« وَاَذْهَبَ ارْتِعَادَ فَرَائِصِهِ »\r\n( و لرزش گوشتهاى زير بغل دين را بر طرف كرده است . )\r\n« فرائص » گوشتهاى زير بغل را گويند . حيوانات وقتى در معرض خطر قرار بگيرند و بترسند ، گوشت پهلوهايشان مىلرزد ; من خودم نسبت به الاغها ديده ام ، زمانى با مرحوم شهيد مطهرى از فريمان به روستا مىرفتيم ، شب بود و هر كدام سوار يك الاغ بوديم ، در راه ده تا پانزده سگ گله به ما حمله كردند ، ما روى الاغها نشسته بوديم ، الاغها وحشت زده شده بودند و به شدّت پهلوهايشان مىلرزيد ، ما خبر نداشتيم و از وسط گله ها مىرفتيم ، بعد چوپانها آمدند و ما را نجات دادند ، آن شب واقعاً براى ما مصيبتى بود .\r\nهنگام ترس گوشت زير بغل حيوان مىلرزد ، اين تشبيه است ; منظور حضرت اين است كه اگر دين با خطرات و مشكلات مواجه شود ، جمعيتى كه مىتوانند دين\r\n","description":"","footnote":"","page_name":" 631 ","page_number":631},
  {"content":"\r\n\r\nرا از خطرات و مشكلات نجات بدهند آل پيغمبر هستند .\r\nحضرت على ( عليه السلام ) در اين قسمت از خطبه بالاترين تعريف را از آل پيغمبر ( صلى الله عليه وآله و سلم ) كرده كه اگر كسى علم پيغمبراكرم ( صلى الله عليه وآله و سلم ) را مىخواهد ، حكمت هاى پيغمبراكرم را مىخواهد ، كتابهاى پيغمبراكرم ( صلى الله عليه وآله و سلم ) را مىخواهد ، دين بى پيرايه پيغمبراكرم ( صلى الله عليه وآله و سلم ) را مىخواهد ، دين حق و واقعى پيغمبراكرم ( صلى الله عليه وآله و سلم ) را مىخواهد ، بايد سراغ آل پيغمبراكرم ( صلى الله عليه وآله و سلم ) برود .\r\nحديث ثقلين و حقيقت تمسّك به عترت\r\nاز اينجا انسان به ياد حديث ثقلين مىافتد ، كه خوشبختانه صحاح اهل سنّت غير از صحيح بخارى ، صحاح ديگر چون صحيح مسلم و ترمذى و غير آنها همه اين حديث را از پيغمبراكرم ( صلى الله عليه وآله و سلم ) نقل كرده اند ، به خاطرم هست كه در كتب اهل سنّت اين حديث را حدود سى و چهار يا سى و پنج نفر از صحابى و صحابية ، يعنى مردها و زنهايى كه از اصحاب پيغمبر بوده اند ، از پيغمبراكرم ( صلى الله عليه وآله و سلم ) نقل كرده اند ، مثل زيد بن ارقم ، جابر بن عبداللّه انصارى ، سعد وقاص ، ابى سعيد خُدرى و . . . از طرق شيعه هم نقل مىكنند كه پيغمبراكرم ( صلى الله عليه وآله و سلم ) فرمود : « انّى اوشك ان ادعى فأجيب و انّى تارك فيكم الثّقلين ، كتاب اللّه و عترتى أهل بيتى ، ان تمسّكتم بهما لن تضلّوا ، و لم يفترقا حتّى يردا علىّ الحوض » من نزديك است از طرف خدا خوانده بشوم و دعوت حق را لبيك بگويم ، من دو چيز نفيس در بين شما باقى مىگذارم ، كتاب خدا و عترتم كه اهل بيت من هستند ، اگر شما به اين دو چيز نفيس تمسّك كنيد و چنگ بزنيد هرگز گمراه نخواهيد شد ، و اين دو از هم جدا نمىشوند تا بر حوض كوثر بر من وارد شوند . ( 1 )\r\nاهل لغت گفته اند : « الثَّقَل » المتاع النّفيس ، يعنى چيز گرانبها ; و ظاهراً « ثِقلين »\r\n\r\n","description":"","footnote":"\r\n1 - رجوع شود به المراجعات ، ص 81 ، مراجعه 8 ; و بحارالانوار ، ج 23 ، باب فضائل اهل البيت\r\n","page_name":" 632 ","page_number":632},
  {"content":"\r\n\r\nغلط باشد ، زيرا « ثِقل » به معناى سنگين است . ( 1 )\r\nدر اين حديث شريف پيغمبر ( صلى الله عليه وآله و سلم ) عترت را در عرض كتاب خدا ذكر كرده اند ، همان گونه كه اگر شما دين خدا را بخواهيد مىبايد به قرآن تمسّك كنيد ، بايد به عترت هم تمسّك كنيد . حقيقت تمسّك به عترت اين است كه ما آنها را ميزان اعمال خودمان قرار بدهيم و گفته ها و كرده هاى آنها را دستورالعمل زندگى خود قرار بدهيم ، چنان كه تمسّك و چنگ زدن به قرآن و كتاب خدا اين است كه با يادگيرى به آن عمل كنيم . تمسّك به عترت معنايش اين نيست كه بگوييم على را دوست داريم و مثلا شب جمعه درويش ها ياعلى ياعلى بگويند .\r\nقابل ذكر است كه اهل سنّت هم مثل شيعه ها دراويشى دارند كه نسبت به حضرت على ( عليه السلام ) اخلاص مىورزند و همان رسومى كه دراويش شيعه دارند شبهاى جمعه آنها هم دارند ، مخصوصاً در شافعى مذهب ها ، آنها نسبت به اهل بيت بسيار عنايت دارند ، به اهل بيت محبت دارند . من در سقز كه تبعيد بودم مىديدم كه دراويش آنان مثل دراويش شيعه نسبت به حضرت على ( عليه السلام ) اظهار عشق و محبت مىكردند .\r\nبه هرحال معناى اين كلام پيغمبراكرم ( صلى الله عليه وآله و سلم ) كه مىفرمايد : « اگر شما به كتاب خدا و عترت چنگ بزنيد گمراه نمىشويد » اين است كه بر طبق قرآن و گفته عترت عمل كنيم .\r\nتوصيه مهم به علماى اهل سنّت\r\nمن در اينجا به علماى اهل سنّت توصيه مىكنم كه در فقه و احكام از روايات نقل شده از آل پيغمبر ( صلى الله عليه وآله و سلم ) هم استفاده كنند ; زيرا اگر بخواهند در مسائل دينى\r\n\r\n","description":"","footnote":"\r\n1 - نهايه ابن اثير ، ج 1 ، ص 216 ; مجمع البحرين ، ج 5 ، ص 330 ; مصباح المنير ، ص 114 ; و المنجد ، ص 73 ، مادّه « ثقل »\r\n","page_name":" 633 ","page_number":633},
  {"content":"\r\n\r\nحكم اللّه را به دست آورند بايد از كتبى كه روايات اهل بيت را نقل كرده استفاده كنند . علماى اهل سنّت توجّه داشته باشند كه سياست بنى اميّه و بنى عبّاس اين بود كه عترت پيغمبر را به طور كلّى از صحنه كنار بزنند كه از صحنه سياست كنار زدند ، و براى اين كه مردم را از آنها دور كنند نمىگذاشتند كه اهل بيت پناهگاه علمى مردم باشند ، اهل بيت و ائمه اطهار در حالت تقيه و وضع غيرعادى زندگى مىكردند ; لازم است ما امروز از كتابهايى كه روايات ائمه اطهار را نوشته اند استفاده كنيم ، نمىگويم هرچه روايت در كتابها نوشته شده صحيح است ، اما اين كه ما همه راويانى را كه از امام باقر و امام صادق ( عليهما السلام ) روايت كرده اند كنار بگذاريم در حقيقت ظلمى است به آل پيغمبر . بايد توجّه كنيم كه صرف محبت و دوستى اهل بيت كافى نيست ، بلكه بايد علاوه بر دوستى و محبت علوم پيغمبر را از مسير آنها به دست آوريم ، چنانچه علماى شيعه به رواياتى كه گفته هاى عترت پيغمبر را نقل كرده اند توجّه دارند و مورد عمل قرار مىدهند .\r\n« و منها يعنى قوماً آخرين »\r\nاين جمله از كلام مرحوم سيّد رضىّ است ; يعنى قسمتى ديگر از اين خطبه است كه حضرت قوم ديگرى غير از آل پيغمبر ( صلى الله عليه وآله و سلم ) را ذكر مىكند .\r\nدر بعضى از نسخه ها آمده « يعنى المنافقين » ممكن است اين اجتهاد سيّد رضىّ باشد ، شايد قرينه اى بر اين معنا داشته است . در نهج البلاغه اى كه شيخ محمّد عبده تصحيح كرده است كلمه منافقين را ندارد .\r\nخصوصيات افراد مقابل آل پيامبر\r\n« زَرَعُوا الْفُجُورَ ، وَسَقَوْهُ الْغُرُورَ »\r\n( تخم گناه و فجور را كشت كردند ، و به وسيله غرور آن را آبيارى كردند . )\r\nكسانى هستند در جامعه كه مىخواهند جامعه را فاسد كنند ، در زمان ما\r\n","description":"","footnote":"","page_name":" 634 ","page_number":634},
  {"content":"\r\nاستعمارگران و عوامل آنها سعى دارند ملّتها را آلوده به گناه و فساد كنند ، براى اين كه اگر ملّت سرگرم فحشا شد عقل دينى و عقل سياسى خود را از دست مىدهد ، ديگر فكر نمىكند سرمايه كشور به كجا مىرود ، ذخائر كشور به كجا مىرود ، سياست كشور را چه كسى اداره مىكند ، و تمامى فكرش متمركز در فساد و فحشا مىشود و در نتيجه اقتصاد و سياست چنين ملّتى قبضه دست ابرقدرتها و صهيونيستها مىشود . بعضى گفته اند : مراد حضرت على ( عليه السلام ) كه فرموده : « زرعوا الفجور » مخالفين حضرت و كسانى بوده كه در شام حكومت مىكرده اند ، يعنى معاويه و عمّال او .\r\nفرمايشات حضرت داراى تشبيه و كنايه و استعاره است ، هر چيزى كه كشت شود بايد آبيارى شود تا رشد كند . خداى تبارك و تعالى چون اين عالم را عالم امتحان قرار داده ، به بشر مهلت داده است ; كسانى كه مرتكب گناه مىشوند ، فساد و فحشا مىكنند ، خدا همان روز اوّل به حسابشان نمىرسد ، بلكه به آنها مهلت مىدهد ، اين مهلت مغرورشان مىكند ، آن وقت به گناه ادامه مىدهند و آن را توسعه مىدهند ; خدا مىفرمايد : ( و لايحسبنّ الّذين كفروا انّما نملى لهم خير لانفسهم انّما نملى لهم ليزدادوا اثماً ) ( 1 ) كسانى كه كافر شدند گمان نكنند كه مهلت ما به آنها برايشان خير است بلكه به آنها مهلت مىدهيم تا گناهانشان زيادتر بشود .\r\nوقتى آنها در اثر امهال مغرور شدند و ديدند هرچه گناه كردند ، هرچه جنايت كردند ، كسى مانعشان نشد بلكه كارشان پيشرفت كرد ، عده زيادى به آنها ملحق شدند ، در اينجا كشتشان رشد مىكند و به وسيله غرور آبيارى مىشود ، فساد جامعه را مىگيرد ، اما وقت درو كردن كه رسيد خداى تبارك و تعالى غفلتاً به حسابشان مىرسد ، به قول معروف « فوّاره چون بلند شود سرنگون شود » خيلى كه رشد كرد يك دفعه يك انقلاب ، يك تحوّل و يك جهش در جامعه\r\n\r\n","description":"","footnote":"\r\n1 - سوره آل عمران ، آيه 178\r\n","page_name":" 635 ","page_number":635},
  {"content":"\r\n\r\nپيدا مىشود و همه آن رشته ها پنبه مىشود ، اين است كه حضرت مىفرمايد :\r\n« وَحَصَدُوا الثُّبُورَ »\r\n( و هلاكت را درو كردند . )\r\nجامعه اى كه تخم فساد كشت كرد رشدش هم مىدهد ، فساد جامعه را مىگيرد ، و اين جامعه يك دفعه هلاك مىشود ، عوض مىشود ; يعنى آن جمعيّتى كه منشأ اين فساد بودند شكست مىخورند ، از بين مىروند ، بنى اميّه و بنى عبّاس با آن همه قدرتى كه داشتند رفتند و در زباله دان تاريخ ريخته شدند و تاريخ هم به خوبى از آنها ياد نمىكند . مثلى است معروف كه « كلّ شىء تجاوز عن حدّه انقلب الى ضدّه » هر چيزى كه از حدّ خود تجاوز كند منقلب به ضدّش مىشود ; بنابراين نتيجه كشت فساد ، هلاكت و خسران دنيا و آخرت است .\r\nغير قابل قياس بودن ديگران با آل محمّد\r\nجمله قبلى تقريباً يك جمله معترضه بود و همان گونه كه عرض كردم سيّد رضىّ قسمت هايى از خطبه را ذكر كرده اند .\r\nحضرت دوباره راجع به فضائل آل پيغمبر صحبت مىكنند و مىفرمايند :\r\n« لاَيُقَاسُ بِآلِ مُحَمَّد ( صلى الله عليه وآله و سلم ) مِنْ هَذِهِ الْاُمَّةِ اَحَدٌ »\r\n( با آل محمّد ( صلى الله عليه وآله و سلم ) از اين امّت احدى مقايسه نمىشود . )\r\nيعنى هيچ كس در اين امّت هرچند عملش زياد و مقامش بالا باشد به آل محمّد ( صلى الله عليه وآله و سلم ) نمىرسد ; هيچ يك از علما و دانشمندانى كه در زمان امام باقر و امام صادق ( عليهما السلام ) بودند ، علمشان به امام باقر و امام صادق نمىرسيده .\r\n« وَلاَيُسَوَّى بِهِمْ مَنْ جَرَتْ نِعْمَتُهُمْ عَلَيْهِ اَبَداً »\r\n( و مساوى و همرديف با آل محمّد ( صلى الله عليه وآله و سلم ) نمىشوند كسانى كه نعمت آل محمّد هميشه بر آنان جارى است . )\r\n","description":"","footnote":"","page_name":" 636 ","page_number":636},
  {"content":"\r\nاين جمله مىفهماند كه آل محمّد نعمتى داشته اند ، كه همان حفظ دين و تفسير و توضيح دين بوده ، و تا آخر مردم همه زير بار اين نعمت اند و آل پيغمبر ولىّ نعمت مردم هستند .\r\n« هُمْ أَسَاسُ الدِّينِ ، وَعِمَادُ الْيَقِينِ »\r\n( آل محمّد ( صلى الله عليه وآله و سلم ) پايه دين و ستون يقين هستند . )\r\nستون يقين همان منطق است ، براى رسيدن به يقين منطق حقى لازم است و منطق حق پيش آل محمّد ( صلى الله عليه وآله و سلم ) بوده است .\r\n« اِلَيْهِمْ يَفِىءُ الْغَالِى ، وَبِهِمْ يُلْحَقُ التَّالِى » يا « يَلْحَقُ التَّالِى »\r\n( كسانى كه در حق آل پيامبر غلو كرده اند بايد از غلو دست بردارند و به آنان برگردند ، و آنهايى كه در حق آنان كوتاهى كرده اند و عقب افتاده اند بايد به آنان برسند . )\r\nكسانى كه با قافله اى همسفر هستند بايد همراه قافله باشند ، اگر جلو بيفتند يا عقب بيفتند مواجه با خطر مىشوند ، بايد خود را به قافله برسانند و از آن فاصله نگيرند . آل پيغمبر مسير حق را طى مىكنند ، آنهايى كه غلو مىكنند و از آنها جلو مىافتند بايد برگردند ; ائمه ( عليهم السلام ) كسانى را كه در حق پيغمبر ( صلى الله عليه وآله و سلم ) يا على ( عليه السلام ) غلو مىكردند طرد مىكردند و جلوى غُلات را مىگرفتند . در حديث است كسانى آمدند و ادّعا كردند على خداست ، حضرت على ( عليه السلام ) دستور داد آنان را سوزاندند . ( 1 ) پس آن كه از ائمه جلو افتاده « غالى » است و بايد به طرف ائمه برگردد و آن كه عقب افتاده « تالى » است و بايد خود را به ائمه برساند تا از هلاكت نجات يابد . در حقيقت حضرت ، آل نبىّ را تشبيه به قافله متشكلى كرده كه مقتدر است و ابزار دفاع دارد ، و هر كس از اين قافله جلو بيفتد يا عقب بيفتد در خطر است ، پس اگر جامعه\r\n\r\n","description":"","footnote":"\r\n1 - اختيار معرفة الرّجال ( رجال كشى ) چاپ دانشگاه مشهد ، ص 106 درباره عبداللّه بن سبا ، و ص 109 درباره هفتاد نفر كه ادّعاى غلوّ كردند و حضرت على ( عليه السلام ) آنان را در آتش سوزاند ; همچنين مراجعه شود به بحارالانوار ، ج 25 ، ص 261 تا 327 ، باب نفى الغلوّ فى النّبىّ و الأئمة ( عليهم السلام )\r\n","page_name":" 637 ","page_number":637},
  {"content":"\r\n\r\nاسلامى مىخواهد از شرّ دشمنان دين و دنيا نجات پيدا كند بايد به آل نبىّ برگردد .\r\nوجود ويژگى هاى حاكميّت به حق در آل محمّد\r\n« وَلَهُمْ خَصَائِصُ حَقِّ الْوِلاَيَةِ »\r\n« و براى آل محمّد ( صلى الله عليه وآله و سلم ) خصيصه هايى است كه حق ولايت مىآورد . )\r\n« ولايت » در اينجا به معناى حكومت است . ابن ابى الحديد معتزلى هم در شرح نهج البلاغه ولايت را در اين مورد به معناى حكومت گرفته ، منتها مىگويد : مراد به ولايت حكومت شخص پيغمبر است ، و اين گونه معنى مىكند : امتيازاتى كه نتيجه ولايت پيغمبر است ، آن امتيازات از او به اهلش منتقل مىشوند .\r\nالبته سخن ابن ابى الحديد خلاف ظاهر است ; زيرا ظاهر كلام حضرت اين است كه حق ولايت را خود آل پيامبر دارند ، و قهراً اين عبارت حرف ما شيعيان را ثابت مىكند كه حكومت و ولايت را بعد از رحلت پيامبر ( صلى الله عليه وآله و سلم ) براى آل پيامبر ثابت مىدانيم .\r\n« خصائص » يعنى امتيازات ، از اين عبارت استفاده مىشود كه هر كسى نمىتواند حق حكومت پيدا كند ، بلكه بايد امتيازاتى داشته باشد ، و قدر متيقّن آن علم و قدرت است . در داستان طالوت قرآن مىفرمايد : وقتى بنى اسرائيل پيش پيغمبرشان اشموئيل آمدند و گفتند : يك رهبر براى ما قرار بده ، پيامبرشان گفت : خداوند طالوت را براى شما قرار داده ، آنها گفتند : طالوت امتيازى ندارد ، مال و ثروت ندارد ، پيغمبرشان فرمود : ( انّ اللّه اصطفيه عليكم و زاده بسطة فى العلم و الجسم ) ( 1 ) خدا او را بر شما اختيار كرده و به او علم زياد و قدرت بسيار داده است .\r\n\r\n","description":"","footnote":"\r\n1 - سوره بقره ، آيه 247\r\n","page_name":" 638 ","page_number":638},
  {"content":"\r\nبنابراين ملاك حكومت و رهبرى علم و قدرت است ; ( 1 ) امام و حاكم مسلمين هم علم مىخواهد و هم قدرت روحى ، از همين جهت حضرت مىفرمايد : خصائص و امتيازات حكومت براى آل پيغمبر قرار داده شده است .\r\n« وَفِيهِمْ الْوَصِيَّةُ وَالْوِرَاثَةُ »\r\n( و وصيت پيغمبر در اهل بيت اوست و آنان وارث او هستند . )\r\nيعنى پيغمبر وصيتش را به آلش كرد ، على ( عليه السلام ) وصىّ پيغمبراكرم ( صلى الله عليه وآله و سلم ) است .\r\nابن ابى الحديد اشعارى را كه اشخاص زيادى راجع به وصىّ پيغمبر بودن على گفته اند ذكر كرده است ، و مىگويد : لازم نيست اين وصايت در حكومت باشد ، بلكه حضرت على وصىّ پيغمبر در شئون ديگر است . ابن ابى الحديد مىگويد : وارث علم پيغمبر هستند ، ما هم قبول داريم كه علم حضرت على ( عليه السلام ) از ديگران زيادتر بود ، لذا عمر بارها گفت : « لولا علىّ لهلك عمر » اگر على نبود عمر هلاك شده بود . ( 2 )\r\nاما ظاهر كلام حضرت اين است كه تمامى شئونى كه پيغمبراكرم ( صلى الله عليه وآله و سلم ) داشته - غير از نبوّت آن حضرت - به اهل بيت رسيده است .\r\n« الْآنَ اِذْ رَجَعَ الْحَقُّ اِلَى اَهْلِهِ ، وَنُقِلَ اِلَى مُنْتَقَلِهِ »\r\n( هم اكنون كه خلافت به من منتقل شد حق به اهلش برگشت ، و حق منتقل شد به آنجايى كه بايد منتقل بشود . )\r\n\r\n","description":"","footnote":"\r\n1 - حضرت استاد مدّظله در جلد اوّل ولايت فقيه ، هشت چيز را در رهبرى شرعى شرط دانسته اند ، و از جمله اعلميت و افقه بودن حاكم از ديگران است .\r\n2 - شرح ابن ابى الحديد ، ج 1 ، ص 141 تا 150 ; همچنين راجع به « لولا علىّ لهلك عمر » رجوع شود به الغدير ، ج 6 ، ص 93 ، 103 و 327 ; و بحارالانوار ، ج 40 ، ص 104 ، 149 ، 229 و 233 . ضمناً اين گونه قضايا در كتابهاى زيادى آمده است ، از جمله در بحارالانوار بيش از 20 مورد به مناسبت هاى گوناگون بيان شده ; همچنين مرحوم علاّمه امينى در الغدير ، ج 6 دو باب : يكى درباره حديث « انا مدينة العلم و علىّ بابها » و ديگرى درباره « نوادر الاثر فى علم عمر » مىآورد و اين قضايا را از كتابهاى اهل سنّت با الفاظ گوناگون به صورت مشروح نقل مىكند .\r\n","page_name":" 639 ","page_number":639},
  {"content":"\r\nابن ابى الحديد مىگويد : اگر كسى بگويد از اين كلام حضرت على ( عليه السلام ) معلوم مىشود تا حالا خلافت بى جا بوده است و الآن به جاى خود منتقل شده ، ما جواب مىدهيم كه حضرت على ( عليه السلام ) نمىخواهد خلافت خلفا را تخطئه كند ، بلكه چون حضرت على بر آنها امتياز داشته و لياقتش براى حكومت بيشتر بوده ، از نظر علم ، شجاعت و سابقه على احق بوده ، اما شرايطى بوده كه نمىشد خلافت به حضرت على برسد ، و الآن كه به آن حضرت رسيده فرمود : حق به اهلش برگشته است ، در حقيقت حضرت على ( عليه السلام ) مىگويد : هرچند من اهل خلافت بودم ولى روى جهاتى كه خدا مصلحت دانست بايد ديگران خليفه باشند ، و الآن حكومت به آن كه علمش زيادتر بود و فضيلتش زيادتر بود برگشت .\r\nولى به نظر ما شيعيان ظاهر عبارت حضرت اين است كه حكومت تا حال بر خلاف بوده است . شارحان نهج البلاغه نوعاً گفته اند : « اذ » زيادى است ; بعضى هم گفته اند : به معناى « قد » است ; و محتمل است به معناى مطلق زمان باشد ; يعنى الآن زمانى است كه حق به اهلش برگشت . ( 1 )\r\nوالسّلام عليكم و رحمة الله و بركاته\r\nو الحمد لله ربّ العالمين\r\nو صلّى الله على محمّد و آله الطّاهرين .\r\n\r\n\r\n","description":"","footnote":"\r\n1 - منهاج البراعة ، ج 2 ، ص 323 و 324 ; و شرح عبده ، ص 25\r\n","page_name":" 640 ","page_number":640}
  ]