[
  {"content":"\r\n\r\nسخنوران نامى معاصر ايران تأليف : سيّد محمّد باقر برقعى\r\nجلد پنجم\r\nنشر خرّم\r\n\r\n","description":"","footnote":"","page_name":" 2889 ","page_number":1},
  {"content":"\r\n\r\nPir برقعى ، سيد محمد باقر ، 1306 -\r\n3543 سخنوران نامى معاصر ايران / سيد محمد باقر برقعى . . .\r\n3 س 4 ب / قم : نشر خرم ، 1373 ، 1329 - 1334 .\r\n1373 6 ج . ج 5 . واژه نامه ها .\r\n6 / 1 فا 8 1 . شاعران ايرانى - سرگذشتنامه . 2 . شعر فارسى - مجموعه ها .\r\nالف . عنوان .\r\nنشر _ خرم\r\nقم ، خيابان صفائيه تلفن 26575\r\n\" سخنوران نامى معاصر ايران \"\r\n( جلد پنجم )\r\nتأليف : سيد محمد باقر برقعى\r\nناشر : نشر خرم\r\nتيراژ : 3300 دوره\r\nنوبت چاپ : اول\r\nتاريخ انتشار : 1373\r\nحروفچينى وصفحه آرايي : پژوهش\r\nليتوگرافى : حميد قم\r\nچاپ : قدس\r\nصحافى : ناصر\r\n\r\n","description":"","footnote":"","page_name":" 2890 ","page_number":2},
  {"content":"\r\n\r\n\r\n[ جلد پنجم 
  ]\r\n\r\nفهرست مندرجات\r\nك\r\n507 - كارو ( كارو ) 2897\r\n508 - كارگر ( على جعفرى ) 2903\r\n509 - كاسب ( عزيز اللّه كاسب ) 2907\r\n510 - كاسمى ( دكتر نصرت اللّه كاسمى ) 2914\r\n511 - كاشانى ( حسن كاشانى ) 2920\r\n512 - كاشف ( آية اللّه سيد على اكبر برقعى قمى ) 2924\r\n513 - كامران ( محمد على عسكرى كامران ) 2932\r\n514 - كريم ( محمد باقر كريمى كلاشمى ) 2937\r\n515 - كسمايى ( جعفر پوركسمايى ) 2942\r\n516 - كمال ( احمد كمال‌پور ) 2945\r\n517 - كمال ( كمال زين الدّين ) 2951\r\n518 - كمالى ( حيدر على اصفهانى ) 2958\r\n519 - كمالى ( حاج سيد على كمالى ) 2964\r\n520 - كمالى ( حسين كمالى ) 2968\r\n521 - كمپانى ( آية اللّه شيخ محمد حسين غروى اصفهانى ) 2972\r\n522 - كوثر ( محمد قولىمياب ) 2978\r\n523 - كورش ( سيد هادى حائرى ) 2982\r\n524 - كوهى ( على اصغر كوهى كرمانى ) 2985\r\n525 - كوير ( دكتر سيد محمد شفيعى ) 2989\r\n\r\n","description":"","footnote":"","page_name":" 2891 ","page_number":3},
  {"content":"\r\n\r\n526 - كهن ( سيد محمد عباسيه كهن ) 2995\r\n527 - كيائى ( زين الدّين كيائىنژاد ) 3000\r\n528 - كيانوش ( محمود كيانوش ) 3006\r\n529 - كيوان ( سيد مجتبى كيوان ) 3012\r\n530 - كيوان ( غلامرضا كيوان سميعى ) 3017\r\n531 - كيوان ( دكتر محمد مكرى ) 3023\r\nگ\r\n532 - گركانى ( فضل اللّه گركانى ) 3026\r\n533 - گرمارودى ( دكتر سيد على موسوى گرمارودى ) 3030\r\n534 - گلبانگ ( كمال اجتماعى جندقى ) 3039\r\n535 - گلبن ( محمد رحيمى ) 3044\r\n536 - گلچين ( دكتر مجد الدّين ميرفخرايى ) 3049\r\n537 - گلچين ( احمد گلچين معانى ) 3053\r\n538 - گلزار ( ليلى گلزار ) 3060\r\n539 - گلشن ( عبد الوهاب ايران‌پور ) 3065\r\n540 - گلشن ( على اكبر گلشن آزادى ) 3069\r\n541 - گلشن ( سيد محمود گلشن كردستانى ) 3073\r\n542 - گلمرادى ( شيرينعلى گلمرادى ) 3079\r\n543 - گودرزى ( يد اللّه گودرزى ) 3083\r\n544 - گورگين ( تيمور گورگين ) 3086\r\n545 - گوهر ( مريم زرنشان ) 3092\r\n546 - گوهرى ( عباس ايران‌دوست ) 3096\r\n547 - گويا ( غلامعلى گويا ) 3101\r\n548 - گويا ( مهندس محمد على گويا ) 3106\r\nل\r\n549 - لاهوتى ( ابو القاسم الهامى ) 3113\r\n550 - لعبت ( لعبت و الا ) 3119\r\n\r\n","description":"","footnote":"","page_name":" 2892 ","page_number":4},
  {"content":"\r\n\r\nم\r\n551 - ماهر ( على اكبر ماهر ) 3126\r\n552 - ماهرخ ( ماهرخ پورزينال ) 3130\r\n553 - مايل ( يد اللّه مايل ) 3134\r\n554 - مباشر ( مهدى مباشر ) 3138\r\n555 - مجرد ( شعبان فرزانه ) 3141\r\n556 - مجمع ( محمد اسماعيل بزاز ) 3146\r\n557 - مجيد ( عبد المجيد بختيارى ) 3152\r\n558 - محبت ( جواد محبت ) 3156\r\n559 - محبوب ( حاج احمد مشجرى ) 3164\r\n560 - محزون ( لطف اللّه جمالى ) 3169\r\n561 - محسن ( محسن ميرزا شمس ملك‌آرا ) 3175\r\n562 - محسن ( دكتر سيد محسن مؤيدى ) 3181\r\n563 - محمود ( محمود منشى ) 3185\r\n564 - محيط ( ميرزا محمد محيط ) 3192\r\n565 - محيط ( سيد محمد طباطبايى ) 3198\r\n566 - محيط ( محمد تقى جامع ) 3205\r\n567 - مخبر ( على فرامرزىراد ) 3210\r\n568 - مدرس ( ميرزا يحيى مدرس اصفهانى ) 3216\r\n569 - مردانى ( محمد على مردانى ) 3221\r\n570 - مرزبان ( دكتر عليقلى محمودى بختيارى ) 3227\r\n571 - مريم ( مريم ثابتى ) 3234\r\n572 - مريم ( مريم مشرّف ) 3240\r\n573 - مزارعى ( سيد على مزارعى ) 3243\r\n574 - مزدا ( غلامرضا جولايى ) 3247\r\n575 - مژده ( دكتر على محمد مژده ) 3253\r\n576 - مژده ( مصطفى قمشه‌اى ) 3257\r\n577 - مژگان ( اقدس كاظمى ) 3263\r\n578 - مستوره ( ماه شرف قادرى ) 3267\r\n\r\n","description":"","footnote":"","page_name":" 2893 ","page_number":5},
  {"content":"\r\n\r\n579 - مستى ( على اكبر كنىپور ) 3271\r\n580 - مسرور ( حسين سخنيار ) 3277\r\n581 - مسعود ( كاظم ثابتى ) 3285\r\n582 - مسعود ( سيد مسعود محمودى ) 3290\r\n583 - مسعودى ( غلام‌عباس گودرزى ) 3295\r\n584 - مشرّف ( اسفنديار مشرّف ) 3300\r\n585 - مشفق ( عباس كىمنش ) 3304\r\n586 - مشيرى ( فريدون مشيرى ) 3310\r\n587 - مصاحب ( دكتر شمس الملوك مصاحب ) 3320\r\n588 - مصباح ( عباس مصباح‌زاده ) 3325\r\n589 - مصفا ( دكتر مظاهر مصفا ) 3329\r\n590 - مصفى ( دكتر ابو الفضل مصفى ) 3336\r\n591 - مظهر ( ميرزا على اكبر مظهر ) 3342\r\n592 - معالى ( محمد رضا معالى ) 3349\r\n593 - معجزه ( حيدر تهرانى ) 3354\r\n594 - معينيان ( دكتر على اصغر معينيان ) 3360\r\n595 - مفتون ( ميرآقا كبريايى ) 3364\r\n596 - مفتون ( يد اللّه مفتون امينى ) 3372\r\n597 - مكرم ( محمد على مكرم حبيب‌آبادى ) 3379\r\n598 - منبرى ( محمد منبرى ) 3385\r\n599 - منزوى ( حسين منزوى ) 3388\r\n600 - منشى ( حسينعلى منشى ) 3395\r\n601 - منصور ( سيد على ميرباذل ) 3403\r\n602 - منعم ( ميرزا شكر اللّه ) 3407\r\n603 - منير ( دكتر منير طه ) 3410\r\n604 - مؤتمن ( زين العابدين مؤتمن ) 3416\r\n605 - مؤيد ( سيد على مؤيد ثابتى ) 3423\r\n606 - مؤيد ( سيد رضا مؤيد ) 3428\r\n607 - موافق ( مير سيد على اكبر نعمت اللهى ) 3432\r\n\r\n","description":"","footnote":"","page_name":" 2894 ","page_number":6},
  {"content":"\r\n\r\n608 - موج ( مصطفى خليفه سلطانى ) 3440\r\n609 - موسوى ( سيد شهاب موسوى ) 3445\r\n610 - موفق ( مهندس نصرت اللّه اربابى ) 3452\r\n611 - مولوى ( محمد هادى مولوى گيلانى ) 3458\r\n612 - مونس ( حاج ميرزا عبد الحسين ذو الرياستين ) 3464\r\n613 - مهاجر ( پرويز مهاجر شجاعى ) 3468\r\n614 - مهجور ( احمد جلالى گوران ) 3472\r\n615 - مهكامه ( سرور محصص ) 3477\r\n616 - مهين ( دكتر مهين‌دخت معتمدى ) 3485\r\n617 - ميرمعظمى ( عشرت ميرمعظمى ) 3492\r\n618 - ميلانى ( دكتر مير نقى ميلانى ) 3496\r\n619 - مينو ( حاج آقابزرگ ) 3500\r\nفهرست اعلام 3507\r\n\r\n","description":"","footnote":"","page_name":" 2895 ","page_number":7},
  {"content":"\r\n . \r\n","description":"","footnote":"","page_name":" 2896 ","page_number":8},
  {"content":"\r\n\r\n\r\n[ ك 
  ]\r\n\r\nكارو ( 1306 )\r\nكارو ، شاعر نوپرداز ارمنى ايرانىتبار ، در سال 1306 هجرى شمسى در شهر همدان ديده به جهان گشود ، تحصيلات ابتدايى و متوسطه را در تبريز به پايان رسانيد و در سال 1323 رهسپار تهران شد و با مطبوعات همكارى كرد و آثار منظوم و منثورش در جرايد و مجلات به چاپ رسيد و چون با زبان انگليسى و فرانسه آشنايى داشت ، آثارى از نويسندگان غربى ترجمه كرد ؛ مانند تاريخ آلمان نازى ، و سرگذشت شوپن .\r\nكارو شاعر نوپردازى است كه در ميان نسل جوان از شهرتى برخوردار است و دو اثر منظوم و منثور او به نامهاى \" شكست سكوت \" و \" ماسه‌ها و حماسه‌ها \" طبع و نشر گرديد .\r\nكارو دربارهء شاعر مىگويد : « شاعر قرن ما ، نويسندهء قرن ما ، همان گونه كه نتيجهء طبيعى شعر و ادب قرون ديرين است ، فرزند اجتناب‌ناپذير قرن ماست ؛ سخن‌سراى قرن ما خود معلول بلافصل يك سرى علتهاست و سخنش ، جرس سپيده‌دم بيدارى ملتهاست . »\r\n\r\nسراب عشق\r\n گشته‌ام غنچهء زارى كه به صحراى سكوت * غير مشتى لجن و خار ، خريدارم نيست\r\nمرغ گم‌گشته‌ديارى كه دم مرگ ، دريغ * جز طپشهاى تب و شيون شب ، يارم نيست\r\n* * واى از اين روح ، از اين روح سيه‌مست سياه * كه به هر در كه زدم ، سرخوش و سرمستم كرد\r\nمن كه خود زادهء مى بودم و پروردهء مى * اشك هر روسپى عشق ، شبى مستم كرد \r\n* *\r\n\r\n","description":"","footnote":"","page_name":" 2897 ","page_number":9},
  {"content":"\r\n\r\n آسمان داند و اين قلب طپش مرده كه عشق * با من شاعر سرگشته چها كرد . . . چها\r\nتا كه سيراب كند كام مرا ز آب حيات * بر سرابى هوس آلوده رها كرد . . . رها\r\n* * اينك اين‌سان منم ، افتاده تك و بىكس و يار * پاى لب‌تشنه‌سرابى لب يك چشمهء مات\r\nچشمهء بىتب‌وتابى كه سرشك دل من * چشمه‌اش كرده ! چه آبى ! چه سرابى ! هيهات \r\n\r\nگفتگو\r\n گفتم اى پير جهان‌ديده بگو * از چه خم گشته بدين‌سان كمرت ؟\r\nمادرت زاد به اين صورت زشت ؟ * يا كه ارثيست تو را ، از پدرت ؟\r\n* * ناله سرداد كه فرزند مپرس * سرگذشت من افسانه‌پرست\r\nآسمان داند و دستم كه چسان * كمرم تا شد و تا خورده شكست\r\n* * هرچه بد ديدم از اين نظم خراب * همه از ديدهء قسمت ديدم\r\nفقر بدبختى خود در همه حال * با ترازوى فلك سنجيدم\r\n* * تن من يخ زده در قبر سكوت * دلم آتش زده از شورش تب\r\nهمه‌شب تا به سحر لخت و ملول * آسمان بود و من و دست طلب\r\n* * عاقبت در خم يك‌عمر تباه * واقعيّات به من كج كردند\r\nتا ره چاره بجويم ز زمين * كمرم را به زمين كج كردند \r\n\r\nاهرام خسته‌اند\r\nدر طى قرنها . . .\r\nقرن از پى قرون . . .\r\nسرگشته‌تر از اشك شب‌آويز ابرها . . .\r\nدر ظلمتى سياه‌تر از قلب قبرها . . .\r\n\r\n","description":"","footnote":"","page_name":" 2898 ","page_number":10},
  {"content":"\r\n\r\nبس خون بىدريغ كه در بيكران « نيل »\r\nپاشيده شد به خاك و به كام طلا فسرد\r\nبس خواستها كه هيچ شد و نسلها كه رفت . . .\r\nبس نغمه‌ها كه ناله شد و عشقها كه مرد\r\nبس رشته‌ها ز خانه و فرزند و شوى و مام . . .\r\nبا دست زور ، در دل شبها ز هم گسيخت\r\nدر چنگ مرگ ، پيكر عريان زندگى !\r\nبس سالها كه مرد و به سر خاك مرده ريخت . . .\r\n* در محبس مخوف و نفس‌سوز ايده‌ها . . .\r\nاى بس اميد زنده كه در سينه‌ها شكست\r\nبس مادر پريش كه با داغ كشتگان\r\nبىيار و بىپناه به خاك سيه نشست . . .\r\n* بس اشكها كه ريخت ز چشمان روشنى\r\nبر دامن پليد فسون فسانه‌ها . . .\r\nمأيوس و دربه‌در !\r\nبس قلب پاك از طپش افتاد و خاك شد !\r\nدر جان شكاف مدفن سرد زمانه‌ها . . .\r\n* بس سالها كه سوخت ز بيداد بردگى\r\nناكام و بىنصيب :\r\nقومى اسير ، در تب صحراى تشنه‌كام . . .\r\nبس گامها كه خرد شد اندر تلاش روز\r\nبا حيله و فريب ،\r\nتا ديو زور ، تشنه نخوابد ، به گاه شام !\r\n*\r\n\r\n","description":"","footnote":"","page_name":" 2899 ","page_number":11},
  {"content":"\r\n\r\nآرى گذشت و رفت بسى روز و سال و قرن\r\nروز سياه ، سال سياه و قرون تار\r\nگه خلق عور ! زنده به گور سياهچال\r\nتا اينكه مرگ عاقبت از پا فتاد و مرد . . .\r\nمنفور و سرشكسته و مقهور و بىقرار\r\n* * * بار دگر گذشت زمان از بسيط درد . . .\r\nاز ملّتى ، به آتش و خون ، ياد مىكند . . .\r\nدادى اسير ، خسته ز بيداد قرنها . . .\r\nبا شعله‌ها سركش عصيان عشقها . . .\r\nدر بيكران تب‌زده ، بيداد مىكند !\r\nاشكى نهفته مىچكد از ديدهء زمان\r\nقلبى شكسته مىرمد از سينهء زمين\r\nشب مىطپد به خاك و خدايان مرده‌خوار\r\nآزرده‌خاطر و غم‌زده ، بىتاب مىشوند !\r\nدر گيرودار كشمكش مرگ و زندگى\r\nتك ميله‌هاى محبس فرياد برده‌ها\r\nبا چنگ روز ، در دل شب ، آب مىشوند !\r\n* اهرام مصر ، خسته ز خاموشى قرون\r\nبر قلب غرب ، خنده‌كنان چنگ مىزنند !\r\nبا رنگ عشق ، عشق به فرداى زندگى\r\nبر چهره سياه قرون ، رنگ مىزنند !\r\n* جمعى سياهكار . . .\r\nآماده مىشوند !\r\nسربازها به صف !\r\n\r\n","description":"","footnote":"","page_name":" 2900 ","page_number":12},
  {"content":"\r\n\r\nسرنيزه‌ها به پيش !\r\nخمپاره‌ها به دست !\r\nبايد كه رفت و گفت :\r\nاى برده‌ها ، خموش !\r\nاين است آنچه هست :\r\nبايد كه دست زور\r\nبا دست زور بست !\r\n* امّا . . . به رغم خصم\r\nعصيان فقر از دل بس سينهء ستبر\r\nمىطوفد و خداى طلا مىكشد به خاك\r\nسوداگران مرگ !\r\nميدان جنگ هرچه جهانسوز و سهمناك\r\nقومى كه مرده است دو صد بار تاكنون\r\nآن را ز مرگ ، در دل خمپاره‌ها چه باك ؟\r\nآخر چقدر . . . تشنه در اين وادى خموش\r\nلخت و پريش و گرسنه و زندگى به دوش\r\nسرگشته ملّتى به فسون سرابها ! ؟\r\nحسرت‌فزاى ديدهء خونبار زندگيش !\r\nگم‌گشته در بسيط تب‌آلود آبها !\r\n* خاموشى و سكوت ، حديث گذشته‌هاست\r\nاى مرده‌خوار غاصب غارتگر پليد !\r\nخاموش ؟ مصر ؟ چسان ؟ تا به كى ؟ چرا ؟\r\nاين سينهء من است ، همين تنگه كاين‌چنين\r\nآسوده حال قلب تب‌افزاش مىدريد !\r\n. . . . .\r\n\r\n","description":"","footnote":"","page_name":" 2901 ","page_number":13},
  {"content":"\r\n\r\nفرياد من به زور كجا مىشود خموش ؟ !\r\nبر خود مپيچ ( صاحب ) ديوانه ، بىسبب !\r\nطبّال مرگ ، طبل فناى تو مىزند !\r\nبا هر طپش كه مىرمد از قلب هر عرب !\r\n* غارتگران فكر\r\nدزدان بحرها\r\nمردم دگر طلسم خموشى شكسته‌اند !\r\nدروازه‌هاى مصر ، ز هر سوى بسته‌اند !\r\nدور از كران مصر !\r\nاهرام . . . خسته‌اند\r\n\r\n","description":"","footnote":"","page_name":" 2902 ","page_number":14},
  {"content":"\r\n\r\n\r\nكارگر ( 1303 )\r\nعلى جعفرى ، متخلص به كارگر ، فرزند حسين ، در سال 1303 هجرى شمسى در شهرك گده‌بك از توابع آذربايجان شوروى ديده به جهان گشود .\r\nدر سال 1309 در حالى كه بيش از شش سال نداشت به اتفاق پدر و خانواده از طريق باكو و بندر انزلى به ايران مهاجرت كرده و در زادگاه پدرش زنوز ، از توابع مرند ، سكونت اختيار كرد .\r\nجعفرى تحصيلات ابتدايى و كمى از متوسطه را فراگرفت و با خودآموزى به كسب دانش پرداخت از آغاز جوانى با زحمت و كار آشنا شد و با فراز و نشيبهاى تند و ملايم زندگى روبرو گرديد ، اما از زندگى خود راضى است و مىگويد : « اگر خود نتوانستم تحصيلاتم را به انجام رسانم ، در عوض كوشيدم فرزندانم داراى تحصيلات عاليه شوند . »\r\nجعفرى از سال 1330 شمسى به استخدام سازمان آب درآمد و در سال 1359 بازنشسته گرديد و اوقات خود را به مطالعهء دواوين شعرا مىگذراند .\r\nجعفرى مىگويد : « من از خانواده‌اى برخاسته‌ام كه پدر و پدربزرگم هر دو شاعر بودند و به شعر علاقهء خاصى داشتند . پدربزرگم ملا عباس افتخارى زنوزى در زمان خود شاعرى بنام بود و با زبان شعر از نيك و بد محيطش سخن مىگفت و پدرم نيز شاعر بود و عشق مفرطى به شعر و ادب داشت و بيشتر به زبان آذرى شعر مىگفت . اما من دير به فكر استفاده از قريحهء خود افتادم و سالها اين استعداد خدادادى را راكد گذاشته بودم . »\r\n\r\nاز پا منشين\r\n از پا منشين خصم بدانديش به كار است * چون گرگ درنده همه در فكر شكار است \r\n\r\n","description":"","footnote":"","page_name":" 2903 ","page_number":15},
  {"content":"\r\n\r\n از پاى نيفكنده تو را افكنش از پاى * غافل منشين خصم بشر دست به كار است\r\nگه با ترور و گاه به صد خدعه و نيرنگ * تا بر من و تو چيره شود روزشمار است\r\nتا ورشكند عزم چو فولاد تو دشمن * با موشك و خمپاره ، شب و روز به كار است\r\nپرهيز كن از تفرقه كاين كار ز غفلت * با دست خود آويختن خويش به دار است\r\nگرديد بسى خرمن جان طعمهء آتش * آن شعله مگر نه ز يكى خرده شرار است ؟\r\nمىسنج كسان را به ترازوى درايت * دشمن مشمار آن كه تو را همره و يار است\r\nهر حفره مپندار كه از گنج نشانيست * آن حفرهء تاريك چه بس لانهء مار است\r\nتا راهسپر راه به منزل برساند * صد چاه نهفته به ره راهسپار است\r\nره كج مكن از راه شهيدان وفاكيش * امروزت اگر آن ره و آن رسم شعار است\r\nنوميد نبايد شدن از دشمنى دى * پايان زمستان نه سرآغاز بهار است ؟\r\nما را نبود غم به دل از نكبت پاييز * كز دولت نوروز گل تازه به بار است\r\nپروا نكند « كارگر » از دشمن خونخوار * بين خصم زبون را كه چسان پا به فرار است \r\n\r\nارث فرهنگى\r\n ره به مردم گر كهن انديشه بست * فكر نو ديوار « برلين » درشكست\r\nشد اروپا در چنين ره پيشگام * تا بشر را زندگى يابد دوام\r\nزندگى از تنگنا آيد برون * حس انسان‌دوستى گردد فزون\r\nزان رسد ما را به گوش آواى نو * دلنشين آوازه از دنياى نو\r\nاى كه سر كردى به حسرت روزگار * نيست همچون زندگى آموزگار\r\nاين رهاورديست خود از زندگى * تا رهد انسان ز قيد بندگى\r\nاى خوش آن روزى كه هرجا فكر نو * فارغ از پندارها در عصر نو\r\nبشكند اين قيدها و بندها * پا بگيرد در جهان پيوندها\r\nهركسى با ميل و با فرهنگ خويش * راه رشد خلق خود گيرد به پيش\r\nدست از كشتار بردارد بشر * خويش را سازد رها از چنگ شر\r\nپيش گيرد ره به تعليم زمان * تا نباشد كس پى بيش از نياز\r\nخويشتن را بازدارد از خطا * پربهارانىست كاندر دست ماست\r\nحفظ آن تاريخ بسپرده به ما * تا سپاريمش به ديگر نسلها \r\n\r\n","description":"","footnote":"","page_name":" 2904 ","page_number":16},
  {"content":"\r\n\r\n\r\nتعصّب كور\r\n تا دچار تعصّب كوريم * از فضيلت به زندگى دوريم\r\nدست تاريخ و دانش انسان * مىگشايد گره ز كار جهان\r\nاز چه دارى غم تعصّب بيش * اندك اندك تحوّل آيد پيش\r\nگل به گلشن به ناگهان ندميد * پلّه پلّه توان به عرش رسيد\r\nهر پديده ز راه رشد و كمال * دم‌به‌دم مىشود ز حال به حال\r\nنرسد تا به نقطهء تغيير * كى دهد دست آب را تبخير\r\nكى به مغز كسى ز راه سرنگ * شده تزريق دانش و فرهنگ\r\nهر نظامى به اقتضاى زمان * نقش سازنده داشته به جهان\r\nدر چنين راه پرنشيب و فراز * نيست جز كاروان سود و نياز\r\nخيز و بنگر كه در قلمرو علم * مشكل آسان شود به صبر و به حلم\r\nزان به دست خرد شده يك‌مشت * در دل كهكشان سراى درشت\r\nشده كوچك جهان پهناور * اى برادر به سعى و علم بشر\r\nنتوان جز به دست علم و عمل * دوزخى بر بهشت كرد بدل\r\nنتوان با سلاح حدس و گمان * ره سپردن به كوره‌راه زمان\r\nزان به دنياى ما به كار و تلاش * هم ز راه تفحّص و كنكاش\r\nراه جسته خرد به عرصهء ماه * تا كه يابد به كهكشانها راه\r\nاز دل سنگ آورد گندم * تا به آسايشى رسد مردم\r\nاى دچار تعصّب از سر كين * فكر نو با كهن بگويد اين :\r\nگر ببنديم ره به آب روان * رسد آن را توان به صدچندان\r\nبشكند سدّ راه بىزنهار * ره به دريا گشايد آخر كار \r\n\r\nقلّهء جستجو\r\n اين گلستان را كه گل پوشيده است * باغبان در حفظ آن كوشيده است\r\nسر به سر گلهاى رنگين و قشنگ * از تلاش باغبان بگرفت رنگ\r\nزان به گلشن لاله‌هاى سختكوش * دم‌به‌دم باشند در جوش و خروش\r\nتا تلاش باغبان را جان دهند * بر جداييهاى خود پايان دهند \r\n\r\n","description":"","footnote":"","page_name":" 2905 ","page_number":17},
  {"content":"\r\n\r\n روز گلها تا نگرديده سياه * بركنند از بيخ و بن هرزه گياه\r\nگفت زان رو لالهء خونين جگر * با گلى نورسته و شوريده سر\r\nكاى به دنبال بهار آرزو * وى تو مغرور نژاد و رنگ و بو\r\nتا به كى پندار را بودن دچار * در تخيّل سر نمودن روزگار\r\nتا به كى بيگانگى با خويشتن * بىخبر از حال و روز خود شدن\r\nخوش بود پيوسته بودن يك‌زبان * تا گل و گلشن بماند در امان\r\nخوش بود هر گل به رنگ و بوى خويش * جانب هم‌بستگى گير و به پيش\r\nور نه مىافتد به تأخير آرزو * در ميان قلّه‌هاى جستجو \r\n\r\nنتوان گره كار به گفتار گشودن\r\n از گفته چه سود آيد اگر كار نباشد * زان كار مرا باشد و گفتار نباشد\r\nنتوان گره كار به گفتار گشودن * گر وحدت انديشه و كردار نباشد\r\nآباد نگردد به سخن هيچ خرابى * در جامعه گر كارگر و كار نباشد\r\nهرگز نرهد صبح ز چنگال شب تار * گر مهر جهانتاب پديدار نباشد\r\nبا نور خرد راه توان يافت به خورشيد * پا بست هرآن كس كه به پندار نباشد\r\nزنجير ستم را نتوانيم گسستن * گر ملّت ما يكدل و هشيار نباشد\r\nدر نزد من آن شيوه مقدّس به جهان است * كان حامى يغماگر خونخوار نباشد\r\nمردم به مراد دل خود مىرسد آن روز * كآثار ز سوداگر غدّار نباشد\r\nبرهند ز بند ستم آنگاه زن و مرد * آنجاى كه « آمريك » جهانخوار نباشد\r\nدشمن به تكاپوست به صد حيله و نيرنگ * تا وحدت ما مردم بيدار نباشد\r\nهشدار كه ره پرخم و پيچ است ، تو راهى * بگزين كه در آن رهزن طرّار نباشد\r\nغافل نىام اكنون ، همه در كوششم از آن * تا همسفرم باز گرفتار نباشد\r\nبا مرغ خوش‌آواز بگو تا كه بداند * در گلشن ما خار دل‌آزار نباشد \r\n\r\n","description":"","footnote":"","page_name":" 2906 ","page_number":18},
  {"content":"\r\n\r\n\r\nكاسب ( 1319 )\r\nعزيز اللّه كاسب ، فرزند محمد ، در سال 1319 هجرى شمسى در شهر يزد قدم به عرصهء حيات نهاد و تحصيلات ابتدايى و متوسطه را در زادگاهش به پاى برد . ازآن‌پس رهسپار تهران شد و در دانشسراى عالى در رشتهء زبان و ادبيات فارسى به تحصيل ادامه داد و به دريافت ليسانس توفيق يافت . آنگاه به استخدام وزارت آموزش و پرورش درآمد و به تدريس در دبيرستانهاى تهران اشتغال ورزيد .\r\nعزيز اللّه كاسب در شمار شاعران خوش‌قريحه و توانا و نويسندگان محقق و گرانمايه است كه صاحب تأليفات عديده در زمينهء تاريخ ايران و تحقيق دربارهء ادبيات كلاسيك مىباشد . او دربارهء شعر خود و كارهاى تحقيقىاش مىگويد : « در شعرم دنبال يك چيزى مىگردم ، يك گمشده كه در حقيقت گم نشده ، همان‌طور كه يك‌وقتى كليد يا يك چيز ديگرى در دست ماست و از سر حواس‌پرتى دنبالش مىگرديم و همهء تلاش من هم متوجه اين نكته است چه در شعرم و چه در جستجوى تاريخى ؛ و صادقانه بگويم اين است راز سردرگمى من . و از اين مقوله است كه من هر قضيه‌اى را با عشق پيوند مىدهم و از هر موضوعى به عشق كشيده مىشوم يا از عشق به هر موضوع ديگر . من در شعرم به عشق مىرسم يا از عشق به شعر مىرسم و از همان كانال به تاريخ و يك موضوع اجتماعى مىروم ، مثلا نظير آنچه را كه در \" منحنى قدرت \" ارائه كرده‌ام يا مثلا از راه همين شعر \" آينه‌ها \" كه برايتان نوشتم از عشق به مسائل اجتماعى مىرسم و اين همان \" سايهء هما \" است كه در جستجويش هستم » .\r\nعزيز اللّه كاسب داراى آثار و تأليفاتى است كه قسمتى از آن به چاپ رسيد ، بدين شرح : 1 - منحنى قدرت در تاريخ ايران ( بررسى و علل ظهور سلسله‌هاى سلطنتى ايران ،\r\n\r\n","description":"","footnote":"","page_name":" 2907 ","page_number":19},
  {"content":"\r\n\r\nعلل نظامى و اقتصادى آن ) ، 2 - شخصيت فرد در نظام فردى ( بررسى مسائل اجتماعى ) ، 3 - پير در آينه ( بررسى مسأله پير و پيرى در ادبيات عرفانى ايران ) ، 4 - زمينه‌هاى طنز و هجا در شعر فارسى از آغاز تا امروز ( در دو جلد ) ، 5 - قصهء دندان ( مجموعه شعر ) ، 6 - آينهء حيرت ( نقد رباعيات خيام براساس نسخهء كمبريج ) ، 7 - آينهء سوم ( نقد ديوان حافظ براساس نسخهء قدسى ) ، 8 - آينهء شوق ( نقد دوبيتىهاى باباطاهر ) . ضمنا دو جلد كتاب به نامهاى آينه‌ها ( نقد مثنوى مولوى ) و گامى در عرض تاريخ ايران ، در دست چاپ دارد كه قريبا منتشر خواهد شد .\r\nعزيز اللّه كاسب داراى دو دختر تحصيل كرده است ، يكى مهندس معمارى است و هم ميناتوريست هنرمند ، كه تابلوهاى حلاج بر دار ، بهاران ، زال و رودابه ، و بيژن و منيژه ، كه بارها در نمايشگاههاى نقاشى به نمايش گذارده است و بيژن و منيژه را بارها از تلويزيون نشان داده‌اند از شهرت و معروفيت زيادى برخوردار گرديد و دختر ديگرش باستان‌شناسى مىخواند و رشتهء اختصاصىاش مرمت اشياء باستانى است و در خط شكسته ممتاز و از شاگردان محمد حيدرى و نستعليق را نزد اخوين تمرين مىكند .\r\n\r\nرؤياى مهتاب\r\n نيمه‌شب بوى تو بر رؤياى مهتابم نشست * پرتو روى تو در آيينهء آبم نشست\r\nگوييا شب بىصلاى غم نمىآيد به سر * كاين‌چنين ياد تو بر اشك چو سيمابم نشست\r\nتابش اشك منت داده‌ست رنگ و بوى گل * گلبن حسنت به باغ اشك بىتابم نشست\r\nمىزدم راه خيالت با هجوم خيل خواب * دشنهء خيل خيالت بر دل خوابم نشست\r\nدامن بيداد هومان را به دوران داده رنگ * تيغ نيرنگى كه بر پهلوى سهرابم نشست\r\nجلوهء فرّ هما در صولت سيمرغ نيست * آفتابى بود و در غوغاى مهتابم نشست \r\n\r\nحباب حيات\r\n تنت به گرمى آغوش خواب مىماند * دلت به روشنى آفتاب مىماند\r\nزلال پاك نگاهت به جام آينه‌ها * به خندهء سحر ماهتاب مىماند\r\nخيال روى تو ، در خاطر شكستهء من * به شهد لذّت كار ثواب مىماند\r\nبيا ! كه باغ دلم از سموم حسرت تو * به راه بسته ، به ساز خراب مىماند \r\n\r\n","description":"","footnote":"","page_name":" 2908 ","page_number":20},
  {"content":"\r\n\r\n بيا ! كه در نفس تندباد اين شب شوم * حيات ما به دوام حباب مىماند\r\nدلم شكستهء اين روزگار پردرد است * نسيم صبح به پيك عذاب مىماند\r\nتو دورى از من و ياد تو پيش چشم دلم * به حرف حرف كلام كتاب مىماند\r\nمگو كه « ملك سليمان نهاده بر باد است » * چو اخگرى به دم مهر آب مىماند\r\n« چراغ عمر نهاده‌ست بر دريچهء باد » * جهان به خندهء برق شهاب مىماند\r\nشكوه ملك سليمان و صيت فرّ هما * طمع مدار ! كه دنيا به خواب مىماند \r\n\r\nگلگونهء شفق\r\n يك‌دم نشد كه نقش تو بر لوح ديده نيست * كس همچو من ز جور تو محنت رسيده نيست\r\nازبس به شام تيرهء هجران گداختيم * پير فلك به محفل ما داغ‌ديده نيست\r\nفرياد ! كز تلاطم امواج روزگار * كس نيست حاليا كه گريبان دريده نيست\r\nچشمم به خون نشست چو گلگونهء شفق * در اين شب سياه ، نشان سپيده نيست\r\nدريادليم و پيش تو خاموش مانده‌ايم * شمع است اين ميان كه زبانش بريده نيست\r\nمىنالم از اسارت و شوقيست در دلم * شوقى كه در ترنّم مرغ پريده نيست\r\nفرّ هما به گنبد افلاك مىدهيم * آيين ما ، اسارت صيد رميده نيست \r\n\r\nدريغ‌گوى وفا\r\n ملول زيسته در شور نوبهارانيم * به غم نشستهء بيداد روزگارانيم\r\nترنّم نفسى از لبى نمىآيد * دريغ گوى وفاى بزرگوارانيم\r\nصفاى خستهء مجنونم آرزوست دمى * بدين اميد ، سراسيمهء ديارانيم\r\nنه من ز بىنفسى مىزنم دم از هوسى * در اين هواى نفس‌سوز بس هزارانيم\r\nنشسته بر لب ساغر غرور هشيارى * خدا ! مگر به ديارت گناهكارانيم\r\nنشان طفلى بربادرفته مىگيرم * ز روزگار ، كه از وى دريغ‌دارانيم\r\nشبانه در نفس خواب هر دو مىگرييم * من و تو هر صلهء تنگ ابر بارانيم\r\nبه خواب خندهء مستانه‌ام هواى تو داشت * در آرزوى تو ، در شور مىخمارانيم\r\nتو برنشسته بر اوج هماى مرحمتى * نظاره‌اى ! كه به ياد تو نىسوارانيم\r\nبيا ! كه پيش رخت آفتاب مىخندد * جمال چهره برافروز ! بىبهارانيم \r\n\r\n","description":"","footnote":"","page_name":" 2909 ","page_number":21},
  {"content":"\r\n\r\n\r\nآواز دستهايت\r\n با هاىهاى صبحدم باران * آواز دستهاى تو مىآيد\r\nاز خندهء شكفتن ميخكها * بوى صداى پاى تو مىآيد\r\n* * وقتى نسيم نم‌زده مىخنديد * بوى نشاط دست تو مىپيچيد\r\nدر ديدگان پنجره‌ها تا صبح * راز نگاه مست تو مىپيچيد\r\n* * وقتى كه دستهاى تو مىلغزيد * بر گردن دعاى سحرگاهان\r\nاز خلوت صفاى تو مىآمد * بوى دعا و زمزمهء باران\r\n* * ديريست دستهاى تو را ديگر * بوى ترانه‌خيز بهاران نيست\r\nديريست آشيانهء چشمم را * رؤياى رقص و شادى باران نيست\r\n* * ديريست در كنارهء اين شب زار * آواز دستهات نمىآيد\r\nبر دوش روز خستهء بىفرياد * گرماى دستهات نمىآيد\r\n* * * ديشب نگاه گرم تب‌آلودم * در گوش شب ترانهء ماتم داشت\r\nدر پايكوب هلهلهء مهتاب * رؤياى دستهاى تو را كم داشت\r\n* * بىدست تو چگونه برآويزم * شرّابهء غرور بهاران را ؟\r\nبىدست تو چگونه دراندازم * در شورزار ، خندهء باران را ؟\r\n* * ديريست بىنشاط بهارانيم * در گوش من حكايت باران كن\r\nدر سردناى اين شب بىمهتاب * چشم مرا دوباره چراغان كن\r\n* * برخيز تا به دست تو برخيزد * اين قيد غم كه بر تن من پيچيد\r\nتا سايهء هماى تو بنشيند * بر دوش من به كوكبهء خورشيد \r\n\r\n","description":"","footnote":"","page_name":" 2910 ","page_number":22},
  {"content":"\r\n\r\n\r\nيار ، بىپرده\r\n در بىنهايت شب غمناكم * نقش خيال روى تو مىبينم\r\nگل‌واژهء لطيف سرودم را * از شاخهء نگاه تو مىچينم\r\n* * مىبينمت در آينهء مهتاب * با عالمى نگاه عتاب‌آلود\r\nدر دفتر نگاه تو مىخوانم * بس قصّه‌ها كه گوش دلم نشنود\r\n* * رازى كه در نگاه تو مىبينم * در ديدهء تپندهء شب پيداست\r\nشعرى كه در نگاه تو مىخوانم * غمنامهء غروب جداييهاست\r\n* * در يك غروب غم‌زدهء پاييز * ديدم ز آفتاب تراويدى\r\nبر قامت حنايى پيچكها * غمگين نگاه كردى و خنديدى\r\n* * آن خنده‌ها كه در وزش ديدار * از عصمت نگاه تو مىبارد\r\nخورشيد را نظارهء آن لبخند * هر صبحدم به راه تو مىآرد\r\n* * مىآيى و ز لذّت رؤياها * چشم مرا سرود چراغان است\r\nمىآيى و نگاه و دلاويزت * هرگونه‌ام طراوت باران است\r\n* * هر شب درون پنجره‌ها تا صبح * عطر تن زلال تو مىپيچد\r\nبر واژه‌هاى مبهم هر شعرم * تا صبحدم خيال تو مىپيچد\r\n* * همچون نسيم ، سر زده مىآيى * در گرمناى يك شب مهتابى\r\nبر سبزه‌هاى غم‌زده مىلغزى * روى نگاه باغچه مىخوابى\r\n* * در شامگاه روشن تابستان * مىآيى از ديار پرستوها\r\nسر مىكشى ز روزنهء مهتاب * با كاروان شور هياهوها \r\n* *\r\n\r\n","description":"","footnote":"","page_name":" 2911 ","page_number":23},
  {"content":"\r\n\r\n در سايه‌هاى روشن يك ديوار * ديدم نشسته سايهء عريانت\r\nشب بود و بوى تند اقاقيها * مىريخت روى چاك گريبانت\r\n* * هر گوشه از اتاق پرآوازم * سرشار از اين خيال پريزاد است\r\nدر لحظه‌هاى خلوت خليايى * در جان من تلاطم فرياد است\r\n* * در سردناى يك شب پاييزى * دستت كنار بستر من جاريست\r\nدستم به روى دست تو مىلغزد * دستى كنار بستر سردم نيست \r\n\r\nآرزوهاى خسته\r\n روزها دسته‌دسته مىريزد * آرزوهاى خسته مىريزد\r\nرفتى و شور هستى از دل من * به خدا جسته جسته مىريزد\r\nهر شب از چلچراغ ديدهء من * صد حباب شكسته مىريزد\r\nبىتو سيماب اشك بىتابم * سر مژگان نشسته مىريزد\r\nتو به فرّ هماى خويش مناز ! * عقد گردون گسسته مىريزد\r\nكاش مىديدم از فراق كسى * اشكت از چشم بسته مىريزد \r\n\r\nآينه‌ها\r\nمن ، چهرهء كريه « ندارى » را\r\nدر عمق چشمهاى تو تصوير مىكنم\r\nو اين كه پاره‌هاى تنم را\r\nتاراجى گرسنه تاراج مىبرد\r\n* آيينه‌ام ، نگاه تب‌آلود كودكيست\r\nكاين قحط سال را\r\nبا صد هزار درد ، به حيرت نشسته است\r\n*\r\n\r\n","description":"","footnote":"","page_name":" 2912 ","page_number":24},
  {"content":"\r\n\r\nآيينهء من و تو !\r\nسيماى نوجوان به حسرت نشسته‌ايست\r\nكه در كلاس درس\r\nكتش را ربوده‌اند\r\n* ديريست من\r\nبا اشتياق ، آينه‌ام را شكسته‌ام\r\n* اى لولى ترنّم انديشه‌هاى من\r\nكه با نشاط\r\nباغ نظاره را به تماشا نشسته‌اى\r\nآيينه‌ات كجاست ؟\r\n\r\nجدايى\r\nدر جا نشسته راكد و سنگين چو آب حوض\r\nكز كرده‌ام به خلوت انديشه‌هاى گنگ\r\nدر جان من\r\nترانهء باد بهار نيست\r\nشب !\r\nحايل است بين من و دستهاى تو\r\nو سرگذشت ما\r\nافسوس !\r\nغير قصّهء درد و دريغ نيست .\r\n\r\n","description":"","footnote":"","page_name":" 2913 ","page_number":25},
  {"content":"\r\n\r\n\r\nكاسمى ( 1288 )\r\nدكتر نصرت اللّه كاسمى ، فرزند ميرزا اسد اللّه خان ( دبير حرم ) ، در سال 1288 هجرى شمسى در تهران به دنيا پا نهاد . وى از مردم مازندران و مولدش تهران و تحصيلات ابتدايى را نيمى در دبستان احمديهء سارى و نيمى در انتصاريهء تهران به انجام رسانيده است .\r\nكاسمى دورهء دبيرستان را در دار الفنون گذرانيد و در سال 1308 شمسى به دريافت گواهينامهء علمى نايل آمد . آنگاه وارد دانشكده پزشكى شد و در سال 1314 فارغ التحصيل گرديد و به دريافت دكترا در رشتهء پزشكى توفيق يافت و پايان‌نامهء دكترى خود را دربارهء قطع عصب سياتيك حوصلى زنان نوشت .\r\nدكتر كاسمى از سال 1317 به تدريس بيماريهاى عمومى در دانشكدهء دندانپزشكى پرداخت و در سال 1319 كه سازمان جديد دانشكدهء پزشكى داده شد ، به عنوان دانشيار كرسى بيماريهاى عمومى و آزمايشى انتخاب گرديد و تا مقام استادى دانشگاه پيش رفت و از سال 1324 تا 1327 مقام سردبيرى و امور فنى دانشكده‌هاى پزشكى و داروسازى و دندانپزشكى را عهده‌دار بود .\r\nدكتر كاسمى در سال ششم دار الفنون بنا بر ذوق و قريحهء ادبى كه داشت ، ايام فراغت را به تحصيل ادبيات و تاريخ و فلسفه پرداخت و از اساتيد فن ، چون شيخ خندق‌آبادى و شيخ مهدى نورى و ديگران ، بهره‌مند شد و در ضمن در انجمن ادبى ايران ، و ازآن‌پس در انجمن ادبى فرهنگستان عضويت يافت .\r\nدكتر كاسمى در مجلس مؤسسان سوم به سمت نمايندهء مازندران و در دورهء شانزدهم مجلس شوراى ملى از طرف مردم سارى به نمايندگى انتخاب گرديد و از سال 1326 به\r\n\r\n","description":"","footnote":"","page_name":" 2914 ","page_number":26},
  {"content":"\r\n\r\nعنوان دبير كل سازمان شاهنشاهى خدمات اجتماعى و عضويت كميتهء دائمى كنگره پزشكى ايران منصوب شد و در دولت دكتر اقبال به عنوان وزير مشاور و دبير كل حزب مليون تعيين گرديد و در ضمن از سال 1325 تا 1327 دبير كل بنياد نيكوكارى نوريانى و سرپرست مجلهء گوهر و انجمن ادبى گوهر بود و انجمن ادبى هنوز پابرجاست .\r\nدكتر كاسمى علاوه بر مقام علمى ، در سرودن شعر از توانايى و مهارت كامل برخوردار و قصايدش در مايه و سبك شعراى تركستانى ( خراسانى ) است و آثار نظم و نثرش در روزنامه‌ها و مجلات انتشار يافته است . تأليفاتش بدين شرح است : چهارصد سال بعد از فردوسى ، ترجمهء كتاب راه خوشبختى دكتر ويكتور پوشه ؛ ترجمهء كتاب آنچه بايد يك جوان بداند ، ترجمهء كتاب آنچه بايد يك دختر بداند ، ترجمهء كتاب آنچه بايد هر زن شوهردار بداند ، مهر مادر ( نظم و نثر ) ، غدد مترشحهء داخلى و بيماريهاى آن ، رسالهء باطل السّحر . از كارهاى مهم او ، تأليف دائرةالمعارف پزشكى ايران در هشت مجلد مىباشد كه هنوز به چاپ نرسيده است .\r\n\r\nدر نكوهش تكبر و غرور\r\n از سر بدر كن اى پسر اين نخوت و غرور * ور نه زمانه از سرت آن را بدر كند\r\nآن‌سان سرت به سنگ زند دست روزگار * كز پا درآيى وز دلت ناله سر كند\r\nاز بهر گوشمالى تو ، يأس و رنج را * هر لحظه پيش تيغ مرادت سپر كند\r\nتيزى كمان چرخ رها سازد از كمين * كان چشم و گوش و عقل تو را كور و كر كند\r\nچون كور و كر شدى بدر اين و آن تو را * هر روز و شب چو شمس و قمر دربه‌در كند\r\nتو در هواى آنكه پرى سوى چرخ و چرخ * خواهد تو را چو بسمل بىبال‌وپر كند\r\nاى آنكه روى خاك قدم مىنهى به ناز * غافل مشو ز چرخ كه خاكت به سر كند\r\nاى مشت خاك اين همه نخوت براى چيست * مرگت به تنگ دخمه ، آخر مقر كند\r\nهرچند ناز بيش فروشى به آسمان * او سعى در زمين ز دلت بيشتر كند\r\nمىنازى ار به حسن خداداد اى جوان * پيرى اساس ناز تو زير و زبر كند\r\nمىنالى ار به سيم فراوان خويش ، فقر * از غصّه زردچهر تو را همچو زر كند\r\nبر حسن و مال فخر سزا نيست مرد را * فخر آن سزد كه مرد به علم و هنر كند\r\nدر چشم مردميست فقير آنكه از غرور * در مردمان به چشم حقارت نظر كند \r\n\r\n","description":"","footnote":"","page_name":" 2915 ","page_number":27},
  {"content":"\r\n\r\n بگذر از آن كسى كه برافتاده مردمان * دامن‌كشان به عجب و تكبّر گذر كند\r\nبر مردمان چو شمس به يك چشم كن نگاه * تا آسمان به رتبه تو را چون قمر كند\r\nكبر افعى است و دشمن جانت به جان تو * فرزانه آن كسيست كز افعى حذر كند\r\nباور نسازم آن كسى كه چو من بنگرد به دهر * جز نيكى و تواضع كارى دگر كند\r\nروشن‌دل آن كسى كه چو من توتياى چشم * از خاك پاى مردم صاحب‌نظر كند\r\nمن فخر مىكنم به كمال و به فضل خويش * گر ديگرى به مال و منال پدر كند\r\nفخر مجازى آنكه پسر دارد از پدر * فخر حقيقى آنكه پدر از پسر كند\r\nسود آن كسى برد كه چو اين قطعه را شنيد * قبل از وقوع حادثه دفع ضرر كند \r\n\r\nزن كيست ؟\r\n زن كيست ؟ شاهكارى دلبند * از شاهكارهاى خداوند\r\nدر كارگاه صنع بسى بست * اين چيره‌دست ، چهرهء دلبند\r\nروزى كه نقش زن بدر آمد * بر كارگاه خود نظر افكند\r\nديد اندر آن ميان نتوان يافت * با زن ، يكى به جلوه همانند\r\nشد در شگفت كاين همه خوبى * بر تار و پودش ، از چه پراكند ؟\r\nوين آفريده را به چه علت * اين‌گونه خوب كرد و خوشايند ؟\r\nگلگونه رخ ، چو غنچه ، باردى * پاكيزه تن چو برف به اسفند\r\nبا گيسويى چو سنبل پيچان * با قامتى ، چو سرو برومند\r\nاز چشم او عيان ، هوس و عشق * در لعل او نهان ، شكر و قند\r\nالهام‌بخش خاطر شاعر * نقش‌آفرين دست هنرمند\r\nنيروفزاى جان ، به تكلّم * روشن كن جهان به شكرخند\r\nاز تازگى ، چو صبح نشابور * وز خرّمى ، چو دامن الوند\r\nوالاگهر چو كان زمرّد * سنگين بها چو معدن ياكند « 1 »\r\nآتش فكن ، به بتكدهء چين * رونق‌شكن ، ز سغد سمرقند\r\nيك جا نشاط خاطر عارف * يك‌سو ، بلاى جان خردمند\r\nچون نيك بنگريست به زن ، ديد * خلقت ز نقش اوست كرامند « 2 »\r\nاو را پسند كرد و به دو بست * دل را و مهر از دگران كند \r\n\r\n\r\n","description":"","footnote":"\r\n( 1 ) - ياكند - ياقوت\r\n( 2 ) - كرامند - با قدر و قيمت\r\n","page_name":" 2916 ","page_number":28},
  {"content":"\r\n\r\n اى زن تو چون پسند خدايى * خود را به دام شيطان مپسند\r\nسرمايه‌ساز صدق و صفا را * يك‌سو گذار جادو و ترفند « 3 »\r\nتو آبروى خلقت اويى * مگذار كابروت بريزند\r\nدر دست مرد ملعبه بودن * باللّه كه از تو نيست خوشايند\r\nهشيار باش و خويش نگه‌دار * از مكر و ريو « 4 » مردم پرفند « 5 »\r\nچون قدر خويشتن بندانى * خواهى چرا كه قدر تو دانند ؟\r\nتو مقصدى ز خلقت و مقصود * از خلقت تو هست به پيوند\r\nجفتى گزين كه طاقى و شهوت * باشد بسان آتش و اسپند\r\nبيگانه را بران ز حريمت * چو زاغ از كمين جگر بند\r\nخانه اگر چو دل نبود پاك ؟ * غرقابه‌ايست از لجن و گند\r\nور پاك شد ، مكان خداى است * دور از خدات ماندن تا چند ؟\r\nدر خانه ، شور عشق برانگيز * چون موبدان به نغمهء پازند « 6 »\r\nاز ره مرو به لحن مخالف * برّند اگرچه بند تو از بند\r\nارزش تو را به جامه نباشد * سوگند مىخورم به تو سوگند\r\nزينت ترا به عشق و به تقواست * خوش آنكه دل از اين دو بيا كند\r\nپرهيز را به عشق بپيوند * چونان زره فراز كژآغند « 7 »\r\nخرّم زنى كه هست به گيتى * تنها به شوى خود خوش و خرسند\r\nزيباترين نگار جهان چيست * زن در كنار شوهر و فرزند\r\nدارم اميد آنكه بگيرى * از گفتهء درست يكى پند\r\nزين شعر ، كز بلندى و پاكى * باشد چو برف تيغ « 8 » دماوند\r\nدر وصف تو ، به لفظ و به معنى * به زين كسى نگفت و نگويند\r\nور يك‌دو شايگان شد و تكرار * از لفظ ، دل به معنى در بند \r\n\r\n\r\n","description":"","footnote":"\r\n( 3 ) - ترفند - فسون و نيرنگ پليد\r\n( 4 ) - ريو - دروغ و حيله\r\n( 5 ) - پرفند - مكر و فريب\r\n( 6 ) - پازند - تفسير زند كتاب زرتشت\r\n( 7 ) - كژآغند - جامهء حرير كه به زير زره پولادين پوشند\r\n( 8 ) - تيغ - قله و ستيغ\r\n","page_name":" 2917 ","page_number":29},
  {"content":"\r\n\r\n\r\nگناه تو يا من\r\n چه شد كه باز فتادى به ياد من اى دوست * به نامه باز نمودى سر سخن اى دوست ؟\r\nبدين بهانه كه روزى منت چنان گفتم * شكستى عهد و بريدى چنين ز من اى دوست\r\nبه پاى سرو قدت چون چمن زنم بوسه * تو نيستى ز چه پابند اين چمن اى دوست\r\nتو خواستى كه پريشان كنى مرا ور نه * به هم نمىزدى آن زلف پرشكن اى دوست\r\nنخواستى تو گرم ، تلخكام چون كردى * ز من مضايقه يك بوسه زان دهن اى دوست\r\nز پيرهن به تو نزديك‌تر منم چه كنم ؟ * كه مىكنى تو عوض زود پيرهن اى دوست\r\nتو خود جفا كنى و خود به شكوه پردازى * نديده‌ام چو تو من اوستاد فن اى دوست\r\nمن و تويى نبود در ميان خدا داناست * پر از تو باشم و خالى ز خويشتن اى دوست\r\nتو گه به نعل زنى چكش و گهى بر ميخ * گناه تو بود اين يا گناه من اى دوست \r\n\r\nسعدى\r\n سعدى جهان گرفت و به تيغ زبان گرفت * آرى جهان به تيغ زبان مىتوان گرفت\r\nبگرفت با توان سخن آنچه پادشاه * با تيغ تيز و لشكر گيتىستان گرفت\r\nنظمش به اتفاق فصاحت ، زمين گشود * نثرش ، به اعتبار بلاغت ، زمان گرفت\r\nروى زمين و دور زمان را به نظم و نثر * پيرانه سر به قوّت طبع جوان گرفت\r\nاقليم پارس بر سخنش تنگ بود از آن * سر از هرات برزد و هندوستان گرفت\r\nچند از هرات و هند كه اين فتنهء زمان * با جادوى سخن همه ملك جهان گرفت\r\nزان مى كه دست ساقى طبعش به جام ريخت * شد جان به شعر زنده ، تن نثر جان گرفت\r\nبازو گشود و بست لب از لاف و يك‌تنه * ملك سخنورى ز كران تا كران گرفت\r\nكلكش ز بس ستاره برافشاند بر ورق * آتش ز رشك در جگر كهكشان گرفت\r\nمضمون بكر را چو گهر در سخن نشاند * معناى نغز را چو شكر در بيان گرفت\r\nاستاد خواند نثرش و نعم البيان سرود * دانا شنيد نظمش و رطب اللسان گرفت\r\nنثرش هزار طعنه به سحر جلال زد * نظمش هزار نكته بر آب روان گرفت\r\nگه بوستان گشود و ز اثمار گونه‌گون * اصحاب را به خوان كرم ميهمان گرفت\r\nگه گلستان نمود و ز ازهار رنگ رنگ * احباب را به بزم طرب در ميان گرفت\r\nگهشان به كف ز لالهء تر جام مى نهاد * گهشان به سر ز شاخ سمن سايبان گرفت \r\n\r\n","description":"","footnote":"","page_name":" 2918 ","page_number":30},
  {"content":"\r\n\r\n ذكر جميل او چو در افواه اوفتاد * هركس شنيد همچو شكر در دهان گرفت\r\nصيت كلام او به بسيط زمين شتافت * چون نقش زر به سكّهء دلها مكان گرفت\r\nآمد به رقص قائل و سامع به هركجا * كان خوش‌سخن به قول و غزل داستان گرفت\r\nآنجا كه او فكند سخن در حديث عشق * مانند شمع سوز دلش در زبان گرفت\r\nآنجا كه لب گشود در ابواب موعظت * بر نفس سركش از سر حكمت عنان گرفت\r\nگوى فصاحت از همه گويندگان ربود * هرجا كه او كميت سخن زير ران گرفت\r\nگويا شد از دهان بلاغت زبان فضل * آنجا كه عشق را ز غزل ترجمان گرفت\r\nدر سهل و ممتنع به غزل پايهء سخن * برتر ز فكر و وهم و قياس و گمان گرفت\r\nسرمايه باخت هركه به بازار شاعرى * آنجا كه او گشود دكانى دكان گرفت\r\nبودش قبيله گرچه همه عالمان دين * او دين به دل بداد و پى عاشقان گرفت\r\nاز نام او گرفت شرف دودمان فضل * او قدر و اعتبار نه از دودمان گرفت\r\nجاويد ماند نام اتابك به شعر وى * هرچند مرگ جان ز تن اين و آن گرفت\r\nمدح كسى نگفت بجز در طريق وعظ * اينت هما كه چشم طمع ز استخوان گرفت\r\nنه كرسى فلك را ز انديشهء بلند * از زير پاى شاه قزل ارسلان گرفت\r\nنام و نشان شعر به دو بود و بعد از او * هركس كه نام جست ز شعرش نشان گرفت\r\nاز طبع آتشين وى اندر جهان خاك * « خورشيد شعله‌ايست كه در آسمان گرفت »\r\nدور سخن تمام به دو گشت در زمان * زان روى نام سعدى آخر زمان گرفت \r\n\r\nبينوا پسر بينوا\r\n دى از رهى گذشتم و ديدم به گوشه‌اى * خلقى ستاده‌اند و هياهو به پا بود\r\nگفتم كه اين تجمّع و غوغا براى چيست * گفتند بهر مردن پيرى گدا بود\r\nگفتم چه نام دارد و فرزند كيست او * گفتند بينوا پسر بينوا بود\r\nاشكم به ديده آمد و گفتم شناختم * اين بينوا برادر بىچيز ما بود \r\n\r\n","description":"","footnote":"","page_name":" 2919 ","page_number":31},
  {"content":"\r\n\r\n\r\nكاشانى ( 1299 )\r\nحسن كاشانى ، فرزند على ، در سال 1299 هجرى شمسى در شيراز ديده به جهان هستى گشود ، تحصيلات خود را تا سال دوم دبيرستان انجام داد ، اما به علت مشكلات زندگى ناگزير شد در راه معاش تلاش كند و به استخدام كارخانهء مرودشت درآيد و بيش از سى سال در آن كارخانه خدمت كرد و سرانجام بازنشسته گرديد و اوقاتش را بيشتر به مطالعه كتاب مىگذراند .\r\nكاشانى از آغاز جوانى به سرودن شعر پرداخت و چون داراى استعداد و قريحهء كافى بود با مطالعهء دواوين شاعران متقدم به رونق شعر خود كوشيد و در سال 1316 به عضويت انجمن ادبى فارس ، كه به رياست شادروان على روحانى وصال تشكيل مىشد ، درآمد و از محضر اساتيد شعر و ادب كسب فيض كرد و با فنون شعر و رموز آن آشنايى يافت .\r\nكاشانى در همان ابتداى جوانى با مطبوعات نيز همكارى كرد و آثار نظم و نثرش در روزنامه‌ها به چاپ مىرسيد . خود دراين‌باره مىگويد : « شادروان حسينعلى مستعان ، نويسنده و مترجم معروف ، زمانى كه مجلهء راهنماى زندگى را منتشر مىساخت با اقتراح مسابقات ادبى و داستان‌پردازى به پيشرفت من كمك شايانى كرد و چند بار در ميان شركت‌كنندگان در مسابقه رتبهء اول را حايز گشتم و در سال 1350 وزارت كار در پانزده دوره موضوع داستان‌نويسى به لهجهء محلى را به اقتراح گذاشت و با داورى وزارت فرهنگ و هنر در تمام دوره‌ها شركت كردم و رتبهء اول را حايز شدم و جوايزى نيز نصيبم گرديد و يك‌بار در رژيم گذشته و دو بار در دورهء انقلاب ديپلم افتخارى در همين زمينه به من داده شد . »\r\nكاشانى نه تنها در شعر و شاعرى مهارت و توانايى خود را نشان داده ، بلكه در\r\n\r\n","description":"","footnote":"","page_name":" 2920 ","page_number":32},
  {"content":"\r\n\r\nزمينه‌هاى هنرى و بازيگرى در تئاتر و خوشنويسى از استعداد كافى برخوردار مىباشد .\r\nكاشانى با اينكه در انواع شعر طبع‌آزمايى كرده ، اما طبعش بيشتر به سرودن غزل مايل است و در حقيقت بايد او را شاعرى غزل‌سرا ناميد .\r\n\r\nگفت ، گفتم\r\n گفت : چونى ؟ گفتمش : كافر مباد اين‌سان كه هستم * گفت : از كى ؟ گفتمش : تا دل به گيسوى تو بستم\r\nگفت : كى آموختت با من طريق مهرورزى ؟ * گفتمش : اين سرنوشتى بود از روز الستم\r\nگفت : از بالاى من هرگز بلاتر ديده گيتى ؟ * گفتمش : من در مقام معنى اين نكته پستم\r\nگفت : با مردم چسانى ؟ گفتمش : بيگانه ، زيرا * گفت : هان ؟ گفتم : كز آنان رشتهء الفت گسستم\r\nگفت : مىخواهى مرا ؟ گفتم : تو را ؟ آرى ، به حدّى * گفت : تا ؟ گفتم : دهم جان ، چون جز اين نايد ز دستم\r\nگفت : با درد غمم تا كى مدارا مىتوانى ؟ * گفتمش : داند خداى آسمانها تا كه هستم \r\n\r\nنرگس مست تو\r\n تا نرگس مست تو ز غوغا ننشيند * اين فتنهء برخاسته از پا ننشيند\r\nيا رب سببى تا كه پس از آن‌همه اقرار * در محكمه بر كرسى حاشا ننشيند\r\nو الا نشود قيمت در ، در شكم ابر * تا قطره صفت در دل دريا ننشيند\r\nتأثير كلامى كه نباشد ز سر سوز * هر قدر بود پخته ، به دلها ننشيند\r\nگر در حرم دوست مقيمم عجبى نيست * تا مىنشود صاف به مينا ننشيند\r\nقاصد چو به دست تو دهد نامهء ما را * از پاى محال است همان جا ننشيند\r\nتا شور نباشد نتوان شعر ترى گفت * اشكى نچكد درد به دل تا ننشيند\r\nآن كس كه مرا كرده بدين روز گرفتار * امّيد به روز من ديوانه نشيند \r\n\r\n","description":"","footnote":"","page_name":" 2921 ","page_number":33},
  {"content":"\r\n\r\n\r\nشيوا ترانه\r\n اجازه ده به سر انگشت شاعرانهء خويش * ميان زلف تو جويد دلم نشانهء خويش\r\nبه جاى آنكه نهى بار غم به شانه من * دمى گذار برم را به روى شانهء خويش\r\nتو را ز خويش چو هرگز جدا نمىبينم * ز خانهء تو گرفتم سراغ خانهء خويش\r\nز درد هجر تو مىگريم و به ديدهء خلق * حديث مرگ پدر مىكنم بهانهء خويش\r\nتو را به جعد پريشان زلف خود سوگند * به دانه دانه دندانه‌هاى شانهء خويش\r\nدل مرا مزن آتش از آنكه مىترسم * زنى ز غفلت آتش بر آشيانهء خويش\r\nقدم كمان شده امّا به خويش مىبالم * كه گاه پيرى خود مىكشم كمانهء خويش\r\nالا لطافت مهر تو ساحل اميد * مرا رسان ز ره لطف تا كرانهء خويش\r\nهلا حرارت قهر تو چشمهء خورشيد * مرا مسوز از اين بيش در زبانهء خويش\r\nتو و ترنّم ابيات عاشقانهء من * من و سرودن شيواترين ترانهء خويش\r\nبيا كه در قدمت ريزم اى رميده غزال * به يادگار غزلهاى جاودانهء خويش \r\n\r\nاى خواجه . . .\r\n اى خواجه اين قدر ز خدا بىخبر مباش * غافل ز حال مردم صاحب نظر مباش\r\nفارغ ز ناله‌هاى دل بيدلان مشو * وز اشك ديدهء ضعفا بىحذر مباش\r\nمن منكر نماز و عبادت نيم ، وليك * اين نكته را شنو ز من اكنون و كر مباش\r\nدر خير خلق كوش و به فتواى من دگر * فكر نماز شام و دعاى سحر مباش\r\nبهر شكست خصم سر خويش جدّ مكن * وزبهر انتقام عجولى اگر ، مباش\r\nچون نارون ز سايهء خود بهره‌اى ببخش * مانند خار مانع هر رهگذر مباش\r\nسر در سر هرآنچه دهد ، دردسر مده * مفتون سيم و عاشق انبان زر مباش\r\nهمّت بلند دار و چو مردان پاكباز * جز فكر دانش از ره سمع و بصر مباش\r\nهمواره بر ارادهء خود باش متّكى * در انتظار گردش شمس و قمر مباش\r\nبهر دو نان به خدمت دونان كمر مبند * يعنى خدا نخواسته خم تا كمر مباش\r\nاز من شنو اگر از سر خويش بگذرى * سرپيچ از حمايت نوع بشر مباش\r\nاين بود راه خير و سلامت كه گفتمت * خواهى اگر تو باش ، نخواهى و گر مباش \r\n\r\n","description":"","footnote":"","page_name":" 2922 ","page_number":34},
  {"content":"\r\n\r\n\r\nبهار شيراز\r\n آنان كه بامداد بهشت آرزو كنند * خوب است در بهار به شيراز رو كنند\r\nبا يك كرشمهء دختركان سياه‌چشم * تاراج هوش و غارت دل از دو سو كنند\r\nگل‌چهرگان به چشمهء سعدى گشاده موى * عريان شوند و غوطه‌زنان شستشو كنند\r\nاشك بهشت ، باغ ارم ، قصر دلگشا * خبّات را مجسّم در پيش‌رو كنند\r\nهمّت طلب ز سعدى و حافظ كه عالمى * تكريم اين دو شاعر آزاده‌خو كنند\r\nنازم بر اهل فارس كه بهر معاشرت * هرجا رسند اهل دلى جستجو كنند\r\nدندانه‌هاى كاخ خشايارشا هنوز * از شوكت قديمى خود گفتگو كنند\r\nدلدادگان كعبهء زرتشت را بگوى * اوّل در آب چشمهء زنگى وضو كنند\r\nصاحبدلى كجاست كه دانشوران فارس * جان را فداى مقدم مسعود او كنند \r\n\r\nبهارها\r\n دوباره ابر فرودين ، به سنّت بهارها * فروزدود زنگ غم ز روى شاخسارها\r\nهوا عبيربيز شد ، زمين آلاله‌خيز شد * دوباره باغ نيز شد ، جوان چنان كه پارها\r\nمگر كليم فروردين ز طور بازگشته دى * كه بر بساط سبز باغ اوفتاده نارها\r\nز چشمه‌سار چشم من دوباره در فراق او * روان سرشك غم چنان‌كه آب ز آبشارها\r\nدلم به ياد روى دوست آن‌چنان همىطپد * كه در هواى جام باده قلب ميگسارها\r\nبه ياد باده تا زنم براى رفع درد و غم * ز جامهاى دميدم به جان غم شرارها\r\nبساز مطربا كنون به ساز خود ترانه‌اى * ز نغمهء « ملوكها » به شعر « شهريارها »\r\nصباح عيد خوش بود نظر به روى دوستان * كه روى دوست مىدهد به جان و تن قرارها\r\nستايش بهار را چگونه مىتوان كنم ؟ * كه پيش از اين بهار را ستوده‌اند بارها\r\nاميدوارم از خدا كه در حيات سال نو * به آرزوى خويشتن رسند اميدوارها \r\n\r\n","description":"","footnote":"","page_name":" 2923 ","page_number":35},
  {"content":"\r\n\r\n\r\nكاشف ( 1366 - 1278 )\r\nآية اللّه سيد على اكبر برقعى قمى ، فرزند سيد رضى ، متخلص به كاشف ، در سال 1278 هجرى شمسى در شهر قم از مادر زاد ، آموزش مقدماتى را در مكتب فراگرفت و از همان كودكى به تحصيل دانش دلبند و در فراگرفتن علوم علاقهء وافرى از خود نشان داد ، چندانكه مايهء شگفتى گرديد . ازآن‌پس به تحصيل علوم دينيه و ادبيه و عربيه پرداخت و با سرعت مراحل تحصيل را طى كرد و به مدارج عاليهء علمى دست‌يافت .\r\nعلامه سيد على اكبر برقعى از حافظه‌اى نيرومند و سرشار برخوردار بود ، به‌همين‌جهت تحصيلاتش با سرعت پيش رفت . هنوز دور بيستم از ساليان عمر را طى نكرده بود كه در علوم متداوله زمان خود بارع گرديد و حلقهء درسى به وجود آورد و دانش‌پژوهان را بپرورانيد و با همان جديت و پشتكار ، دانش‌پژوهى را دنبال كرد و در بيست‌سالگى پا به مرحلهء اجتهاد گذاشت و از مراجع مهم زمان اجازهء اجتهاد كسب كرد . اساتيدش در ادب شيخ جعفر غفرانى و شيخ قاسم نحوى و در منقول حاج ميرزا محمد ارباب و حاج شيخ حسن فاضل و شيخ ابو القاسم ملا محمد كريم و در خارج از سطح آيات عظام حاج شيخ عبد الكريم حايرى يزدى و حاج ميرزا حسين نائينى و سيد ابو الحسن اصفهانى و مقدمات معقول را از حاج ميرزا محمد ارباب و تحصيلات عاليه معقول را از ميرزا على اكبر حكمى يزدى آموخت .\r\nپس از ورود آية اللّه حاج شيخ عبد الكريم حايرى به قم و تأسيس حوزهء علميه ، آية اللّه برقعى يكى از مشاوران او بود و دربارهء مشكلات روحانيت و وضع تحصيلى طلاب با او تبادل نظر مىكرد . آية اللّه برقعى عقيده داشت كه تحصيلات طلاب بايد با برنامه پيش رود و از طلاب بايد امتحان به عمل آيد تا آنان كه صلاحيت تحصيل دارند بمانند و در ضمن معتقد\r\n\r\n","description":"","footnote":"","page_name":" 2924 ","page_number":36},
  {"content":"\r\n\r\nبود كه طلاب بايد با زمان پيش بروند و با علوم جديد آشنا شوند . به‌هرحال ، او از ياوران مرحوم حاج شيخ عبد الكريم حايرى در سروسامان دادن به وضع حوزه بود و تا حد زيادى هم در بهبود وضع حوزهء علميه اصلاحات به عمل آمد .\r\nاما آنچه بيش از مقام دانشمندى در او نمودار بود ، روش مخصوص او در زندگى بود كه از ديگر روندگان ممتاز بود . او عارفى وارسته و عالمى آزادانديش و نويسنده‌اى محقق بود و در كارهاى خوب اجتماع تا جايى كه توانايى داشت پيش رفت و در سال 1313 شمسى در قم دبستان حيات و در سال 1315 دبيرستانى تأسيس كرد كه سپس هر دو به نام سنايى موسوم گرديد .\r\nآية اللّه برقعى در زمان جنگ بين‌الملل دوم كه آذوقه ناياب ، و مردم در تنگنا و سختى ، و فقرا و بينوايان از گرسنگى رنج مىبردند ، نتوانست بىتفاوت باشد . از اين روى به تشكيل انجمن خيريه همت گماشت و از متمكنين تهران و قم كمك گرفت و در منطقه‌اى كه سكونت داشت نانوايى ايجاد كرد . بدين‌طريق به بينوايان كمك و مساعدت نمود و خود اوقاتش بيشتر مصروف درماندگان مىشد و خانه‌اش پناهگاه بينوايان و فقيران بود و با كمال بردبارى و بلندنظرى مشكلاتشان را حل مىكرد .\r\nآية اللّه برقعى در مسائل اجتماعى و سياسى نيز بىتفاوت نبود ، هر زمان كه لازم بود از دولتها انتقاد مىكرد و دردهاى اجتماعى را با مقامات مسئول در ميان مىگذاشت ، اما كمتر گوش شنوايى بود . او از كسانى بود كه عميقا با جنگ و خونريزى مخالف بود و دولتهاى بزرگ را مسبب جنگها مىشمرد و جنگ را نمونهء توحّش انسان مىدانست . او نه تنها با جنگ مخالف بود ، بلكه با هر ستيزه‌جويى و اختلاف و كشمكش و منازعهء شخصى هم مخالف بود و در جنگ جهانى دوم كه آمريكا از سلاح اتمى استفاده كرد و دو شهر ژاپن را با مردمش به كام مرگ كشاند و در جنگ كره كه امريكا آن‌همه فجائع را مرتكب گرديد ، نهضت جهانى صلح در اروپا به وجود آمد و فرانسه پايگاه نهضت جهانى صلح شد و در كشورها نهضت صلح گسترش يافت و در سال 1329 در ايران نيز جمعيت هواداران صلح به رياست ملك‌الشعراء بهار تشكيل گرديد و چون از منويات آية اللّه برقعى در موضوع جنگ اطلاع داشتند ، از او خواستند كه به جمعيت صلح در ايران كمك كند و او نيز اولين سخنرانى خود را در مسجد شاه ( امام خمينى ) تهران تحت عنوان صلح و نيروى نگهبان آن ايراد كرد كه جمعى از روحانيون و نمايندگان مجلس و مقامات دولتى در آن شركت كردند\r\n\r\n","description":"","footnote":"","page_name":" 2925 ","page_number":37},
  {"content":"\r\n\r\nو شعار « به عدل سوگند صلح پيروز است » از آن او بود كه شهرت يافت و به همين منظور دو سفر به كنگرهء جهانى صلح دعوت شد و به پاريس و وين رفت و به عنوان يك پيشواى روحانى مسلمان نداى صلح را سرداد و سخنرانى كرد و پس از مراجعت از سفر اروپا هيئت حاكمه به دستور امريكا او را از قم به شيراز و بعد به يزد تبعيد كرد و مدت چهارده سال اين تبعيد طول كشيد و سرانجام در سيزدهم مرداد ماه 1366 شمسى چشم از جهان فروبست .\r\nعلامه برقعى در ادب اطلاعات وسيعى داشت ، بخصوص دربارهء زبان فارسى . و شنيدم كه مىگفت زبان فارسى اسپرانتوى زبانهاست ، اما هنوز نظم درست آن را نجسته ، دستورها و فرهنگهاى پراكنده پيرامون آن پرداخته‌اند . ولى در شعر با آنكه از آغاز جوانى به آن دلبند و به حفظ آن اهتمام داشت تا بيست‌سالگى به نظم شعر نپرداخت و ازآن‌پس كه به نظم شعر پرداخت اهتمامى به ضبط آن نداشت . ناظم الملك ضيايى كه مردى اديب و هم شاعر بود و ترجمتش در همين كتاب مذكور است در يكى از روزها كه به ديدنش آمد ، دفترى با خود آورد و درخواست كرد كه سراييده‌هاى خود را در اين دفتر ثبت كنيد و ازاين‌پس به ضبط آنها اهتمام ورزيد . با اين وصف قسمتى از اشعارش از ميان رفت و اين مقدار كه مانده نزديك به دو هزار بيت و گردآوريدهء نگارنده است كه در سال 1351 طبع و نشر گرديد .\r\nاز آثار و تأليفات چاپ‌شدهء اوست : راهنماى دانشوران ( در سه مجلد ) ، كانون احساسات ، مهر تابان ، جلوهء حق ، بامداد روشن ، كاخ دلاويز ( تاريخ شريف رضى ) ، راه نو در جهان‌شناسى ، تذكرهء مبتكران ، شيعه يا پديدآورندگان فنون اسلام ، راهنماى قم ( تاريخ قم ) ، درج گهر ، چرا از مرگ بترسم ، راهنماى دينداران .\r\nاينك نمونه‌هايى چند از شعر او :\r\n\r\nچكامه\r\n اى پاى خرد به راه پويا باش * اى دست هنر به كار كوشا باش\r\nاى طاير عقل كز تو شد پيدا * اسرار نهفته سدره‌پيما باش\r\nاى جلوهء علم كز تو حيرت زاد * پيوسته به دهر حيرت‌افزا باش\r\nاى طلعت داد كز تو دلها شاد * در حكم شهان هماره پيدا باش \r\n\r\n","description":"","footnote":"","page_name":" 2926 ","page_number":38},
  {"content":"\r\n\r\n اى دست سخا كه از تو شد آباد * دنياى بشر بسان دريا باش\r\nاى پير جهان ز بعد فرتوتى * از فرّ فروغ علم برنا باش\r\nاى چشم به عيب خويشتن بنگر * وز ديدن عيب مردم اعمى باش\r\nدر پيش حوادث توانفرسا * اى قلب چو كوه پاى برجا باش\r\n* * در راه كمال نفس رفتن گير * زو تيرگى درون مصفّا باش\r\nاندر ره كسب كمترين دانش * چون ذرّه ز پاى تا به سر پا باش\r\nبر ذلّت مستمند رحمت آر * وز حالت دردمند جويا باش\r\nبيرون ز جهان ملك منزل گير * برتر ز برين سپهر مينا باش\r\nمشهور به فضل و هوش و حكمت شو * معروف به نام نيك و تقوا باش\r\nدلشاد مشو به نام بىمعنى * خرسند به اسم با مسمّى باش\r\nمنظور عموم اهل دانش شو * محسود يهود و گبر و ترسا باش\r\nتوام به عمل نماى دانش را * در علم و عمل حكيم و الا باش\r\nديباچهء دفتر سعادت شو * بر لوحهء كار نيك طغرا باش\r\nبا مردم اگرچه تندخو باشند * نيكوروش و گشاده‌سيما باش\r\nبا روى گشاده از دل و خاطر * اندوه‌زدا چو روى صحرا باش\r\nدر بزم كسان چو شمع روشن باش * در رزم خسان چو تيغ برّا باش\r\nز آلودگى جهان منزّه شو * برتر ز فضاى تنگ غبرا باش\r\nامروز به كار خويشتن پرداز * فردا چو شود به كار فردا باش\r\nدر دادن پند و گفتن حكمت * « كاشف » به ادب هماره گويا باش \r\n\r\nسوز هجر\r\n گر بخت كند يارى بر زلف تو آويزم * اندر شكن زلفت صد شور برانگيزم\r\nبارد به تنم گر تير از تير نتابم سر * آيد به سرم گر سنگ از سنگ نپرهيزم\r\nدر كندن كوه جان چالاك چو فرهادم * در دادن نقد دل بىباك چو پرويزم\r\nآن روز كه من ديدم ، بىپرده رخت ، گفتم * سوگند بدان رويت با حور نياميزم\r\nخاك سر كويت را روبم به سر مژگان * گرد كف پايت را در ديده فروريزم \r\n\r\n","description":"","footnote":"","page_name":" 2927 ","page_number":39},
  {"content":"\r\n\r\n از سوز تف هجرت چون نار شرر بارم * در طىّ ره وصلت چون باد سبك‌خيزم\r\nاجزاى وجودم را بگرفت سراسر دوست * از هرچه به غير از دوست بيزارم و بگريزم\r\nزان قامت موزونت اين شعر درر بارم * زان چهرهء گلگونت اين طبع گهرريزم\r\nاز دايرهء فرمان « كاشف » نرود بيرون * حكم از تو كه بنشينم رأى از تو كه برخيزم \r\n\r\nعقيدهء شاعر\r\n ز مهر خوبرويان دل بريدن * ز وصل گلعذاران پا كشيدن\r\nز اقيانوس اطلس پاى بسته * به يك هنگام تا ساحل جهيدن\r\nخميده پشت بار كوه بر دوش * به سنگستان چهل منزل دويدن\r\nشبانگه در ميان خار خفتن * سحرگه خواب وحشتناك ديدن\r\nلب‌تشنه كنار آب مردن * بريده سر ميان خون طپيدن\r\nبه نزد من هزاران بار بهتر * كه در دامان ذلّت آرميدن \r\n\r\nسوگند به عدل\r\n جنگ است اگرچه آتشى عالم‌سوز * آينده بود ز صلح گيتى افروز\r\nهم جنگ طلب ز بن برافتد هم جنگ * سوگند به عدل ، صلح باشد پيروز \r\n\r\nرخسار هنر\r\n بر دامن آزادگى ار چنگ زنى به * دل بر سر اين كار به دريا فكنى به\r\nسدّى بود عادات و طلسمى بود اوهام * آن را ز بن اندازى و اين را شكنى به\r\nنخلى كه بود مايهء خون جگر و رنج * از بيخ براندازى و از ريشه كنى به\r\nرخسار هنر اى پسر از چيست كه پوشى * فضل و هنر و حسن و ملاحت علنى به\r\nخورشيد صفت نورفشان باش به كردار * مانا كه در اين مرحله‌ات بىدهنى به\r\nدر محفل ارباب فن و فضل و بلاغت * هشدار ، كه خاموشىات از كم‌سخنى به\r\nدر علم نكوشيدن و در جهل بماندن * هرچند بسى بد بود از ما و منى به\r\nآزاد چنان سرو شو از بار تعلّق * دل گر ندهى هيچ به دنياى دنى به\r\nاز « كاشف » ره يافته گر پرسى از اسرار * گويد كه نديديم ز بىخويشتنى به \r\n\r\n","description":"","footnote":"","page_name":" 2928 ","page_number":40},
  {"content":"\r\n\r\n\r\nسعى و عمل\r\n ز اندرزهاى خداوند پند * يكى پندم آمد بسى دلپسند\r\nبگفتم كه دست از تكاهل بدار * چه گيتيست ميدان مردان كار\r\nكسى را نصيب است فرخندگى * كه فكرش بلند است در زندگى\r\nگرت هست در سر هواى منال * زبون‌وار كنجى مخسب و نپال\r\nبرون كن ز سر فكر تن‌پرورى * گرت هست بر همگنان برترى\r\nكه تن‌پروران را در اين خاكدان * تو يك‌مشتى از خار يا خاك دان \r\n\r\nچكامه « 1 »\r\n داد از سياهكارى چرخ ستمگرم * نفرين به گردش فلك سفله پرورم\r\nدر تنگناى محبس گيتى دلم فكند * در زير پاى بىهنران كوفت پيكرم\r\nدر گوشه‌اى كه ياد نيارم كسم براند * جايى كه دل نماند برم يا كه دلبرم\r\nكورانه جام باده آسايشم بريخت * مستانه تاخت بر سپه جمع خاطرم\r\nشيرازهء مقام پرآوازه‌ام دريد * جرمم همين‌كه با خرد و هوش همسرم\r\nهم با جمال خسرو دانش پسر عمم * هم با جلال خسرو بينش برادرم\r\nپستى گرفت اوج من ازبس‌كه روزگار * بشكست زير پنجه دونان همىپرم\r\nنفرين به جان سفله كه فرصت نمىدهد * كز نخل فضل ميوهء مقصود برخورم\r\nخونى نماند در دلم اى سفله تا مكى * عرقى نماند تا زنى اين قدر نشترم\r\nبس باشد اين غمم كه ز جور سپهر دون * پيوسته چون سپند به بالاى آذرم\r\nفضل و هنر كه مايهء فخر و تقدّم‌اند * دردا كه گشته‌اند اساس تأخّرم\r\nدل در درون سينه شرربار و اى عجب * سيل سرشك ديده كند مشتعل‌ترم\r\nعمرى چو عمر نوح ببايد چو درد خويش * خواهم كه نزد يار خردپيشه بشمرم\r\nاى دادگر خداى جهاندار دادخواه * بستان ز جان دون‌صفتى چند كيفرم\r\nوى بىهنر زمانه در آزار من مكوش * روزى رسد كه ياد كنند از مفاخرم\r\nجمعى كه دل به غير فضيلت نمىدهند * قومى كه شهره‌اند به جمع هنرورم \r\n\r\n\r\n","description":"","footnote":"\r\n( 1 ) - اين چكامه را در روزهايى كه روزگار به كام نبود و دانش و فضل را مشترى نداشت ، سروده است .\r\n","page_name":" 2929 ","page_number":41},
  {"content":"\r\n\r\n شوقا الى لقائهم ار ياد من كنند * مشمول لطف و همّت و احسان بىمرم\r\nبارآور است هر شجرى سال چند مه * من آن درخت در همه اوقات مثمرم\r\nازهار آن لآلى درياى حكمتم * انوار آن بدائع فكر منوّرم\r\nدر قعر بحر سينه‌ام افزون لآلى است * غواص كو ؟ كه كيسه كند پر ز گوهرم\r\nچون نيست فضل را به جهان قدر و قيمتى * بهتر همان‌كه خويشتن آن را به جان خرم\r\nگيتيست يار سفله و « كاشف » مدار اميد * زين زشت كار بدسير مكر اندرم \r\n\r\nدر عاريت گرفتن كتاب\r\n از من به عاريت مستان هيچ‌گه كتاب * زيرا كتاب دلبر شيرين‌كلام ماست\r\nدلبر كسى نداد به گيتى به عاريت * دلبر به عاريت ستدن سخت نارواست \r\n\r\nقسمتى از يك چكامه « 1 »\r\n بذكرك الهج ما ان حييت * و اهتف باسمك فى المجمع\r\nفيا غائبا لم يزل حاضرا * اراه بقلبى و فى مسمعى\r\nشفقت بحبّك مستأثرا * هواك و قد حلّ فى اضلعى\r\nو لست بغال اذا ما اقول * اقضّ فراقك لى مضجعى\r\nتشب بقلبى نار النّوى * و ما بسوى القرب من منقع\r\nفهلا تعود ليالى الوصال * لاسعدنى شخصك الارفع\r\nأ قطب رحى الفضل و المكرمات * اليك اشتياق اخ مولع\r\nرجى اللّه مبتهلا ان يفوز * بقربك فى هذه الاربع\r\nو يحظى مدى الدهر فى غرة * تفوّق سنا الشّمس فى المطّلع\r\nفدم للشّريعة يا ذخرها * فانت لها خير مستودع\r\nو حياك ربّى من عالم * بليغ بمنبره مصقع\r\nفكم ذا كشفت عن المشكلات * بثاقب رأيك من برقع\r\nلذلك سميت بين الورى * عليّا و لقبت بالبرقعى \r\n\r\n\r\n","description":"","footnote":"\r\n( 1 ) - اين قصيده را در سال 1320 يكى از افاضل اديبان و دانشمندان خاندان صدر در عراق در ستايش آية اللّه برقعى سروده كه بيتى چند از آن را مىآورم .\r\n","page_name":" 2930 ","page_number":42},
  {"content":"\r\n\r\n\r\nديدهء عبرت‌بين\r\n دل به دست آر و مباش از پى آزار كسى * تيشهء جور مزن بر بن ديوار كسى\r\nنبرد صرفه ز آزار كسان در همه عمر * هركه چون بدكنش افتد پى آزار كسى\r\nهركس از ديدهء عبرت به جهان كرد نگاه * گنجى اندوخت ز پند از همه كردار كسى\r\nناكس آن است كه خواهد بدى روز كسان * يا نخواهد كه گشايد گره از كار كسى\r\nبشنو اين پند و گهروار كن آويزهء گوش * ديده بردوز چو من از در شهوار كسى\r\nتا تو را زر بود از رنجبران رنج بنه * تا تو را زور بود باش مددكار كسى\r\nره چو « كاشف » سپر اى رهرو پاكيزه سرشت * كه نجسته‌ست ز اقبال خود ادبار كسى \r\n\r\nفرياد عاشق\r\n فرياد ز جور خوبرويان فرياد * شهرآشوبان خانمان ده بر باد\r\nنى تاب كه در فراقشان بشكيبيم * نى بار « 1 » كه از وصالشان گردم شاد \r\n\r\nرباعى\r\n چون عمر اندك است و دانش بسيار * نتوان شدن از تمام آن برخوردار\r\nدر هر علمى به روح آن مىپرداز * وز لاشهء بىحاصل آن دست بدار \r\n\r\n\r\n","description":"","footnote":"\r\n( 1 ) - بار - اذن و اجازه\r\n","page_name":" 2931 ","page_number":43},
  {"content":"\r\n\r\n\r\nكامران ( 1313 )\r\nمحمد على عسكرى كامران ، در سال 1313 هجرى شمسى در شهر يزد پا به عرصهء حيات گذاشت . پدرش مرحوم غلامحسين خان از معاريف آن شهر بود و پدربزرگش معروف به خان بزرگ ، نيز از مردان نيكوكار بود و در عمران و آبادانى زادگاهش سعى بليغ داشت و يادگارهاى خيرى از خود بر جاى نهاده است .\r\nمحمد على عسكرى كامران ، تحصيلات ابتدايى و متوسطه را در زادگاه خود به پايان رسانيد ، ازآن‌پس به تهران عزيمت كرد و در رشتهء روابط عمومى و امور اجتماعى در دانشكدهء علوم ارتباطات به تحصيل ادامه داد و ليسانس خود را گرفت و سفرهايى جهت مطالعات به چند كشور اروپايى كرد .\r\nعسكرى كامران در سال 1339 با محمد على شيرازى ، مدير مجلهء ماه نو همكارى نزديك داشت و به عنوان سردبير با چند تن از نويسندگان معروف در انتشار مجله كوشيد و طى اقامت طولانى خود در تهران با روزنامه‌هاى مركز همكارى كرد و اشعار و مقالاتش در روزنامه‌هاى اطلاعات ، كيهان ، دنياى جديد ، تجدد ايران و مجله‌هاى سپيد و سياه ، خواندنيها ، خوشه ، مهر ايران ، تهران مصور ، اطّلاعات بانوان ، زن روز ، و نداى آسمانى به چاپ رسيد .\r\nكامران نويسنده‌اى پركار و شاعرى خوش‌ذوق است كه به سبك نو و سنتى هر دو شعر مىسرايد و شادروان محمد على رياضى دربارهء او چنين مىگويد :\r\n به گيتى جوان مانى و كامران * ز بخت جوان عسكرى كامران\r\nنورا هست طبعى و ذوقى لطيف * خدا را خدا داده را قدر دان\r\nچه ذوقى ز شمشير برّنده‌تر * چه طبعى روان‌تر ز آب روان \r\n\r\n","description":"","footnote":"","page_name":" 2932 ","page_number":44},
  {"content":"\r\n\r\nعسكرى كامران در حال حاضر در دبيرستان تفت به تدريس اشتغال دارد و بيشتر اوقاتش به مطالعه و تحقيق مىگذرد و كمتر به سرودن شعر مىپردازد .\r\n\r\nحديث دلتنگى\r\n به ياد روى تو هرجا گليست مىبويم * حديث تنگى دل را به غنچه مىگويم\r\nنگار دربر من جان و ، جان جدا از تن * چه مشكل است نگو من هميشه با اويم\r\nدل است آينه يار و ما تماشاگر * درون آينه من نقش يار مىجويم\r\nدر اين چمن همه گلها چو خودبخود رستند * چرا تو سرزنشم مىكنى كه خودرويم\r\nنمود رند دغل منعم از حكايت عشق * كه گفت نشنوم اين را رفيق دلجويم\r\nچو پيكر شهداى وطن پر از خون شد * دريغ بر من غافل كه عافيت جويم \r\n\r\nپرواز\r\n اى كاش آنكه دست تواناى سرنوشت * نام مرا به دفتر دنيا نمىنوشت\r\nيا مىنوشت نامم و در پيش نام من * نامى ز آرزوى فريبا نمىنوشت\r\n* * اى كاش در كرانه اميدهاى دور * خورشيد بخت از افق عمر مىدميد\r\nبوم سياه بال از اين بام مىگشود * صبح وصال هيچ به آخر نمىرسيد\r\n* * اى كاش آنكه جنبش جادويى نسيم * طومارهاى مكر و ريا را دريده بود\r\nاز بادهء وفا همه سرمست مىشديم * اين شام شوم گر كه به پايان رسيده بود\r\n* * اى كاش در طلايه اين راه پرهراس * غير از اميد چيز دگر راهبر نبود\r\nاز انتظار جان به لب ما نمىرسيد * در كاروان ز شام جدايى خبر نبود\r\n* * اى كاش آنكه دست تواناى سرنوشت * خط سيه به دفترت اى عمر مىكشيد\r\nديگر ز من نه نام به‌جا بود و نه نشان * چون مرغ جان از اين قفس تنگ مىپريد \r\n\r\n","description":"","footnote":"","page_name":" 2933 ","page_number":45},
  {"content":"\r\n\r\n\r\nاشك اختران\r\n شبها ستارگان فلك گريه مىكنند * بر رفتگان خواب ابد ، در درون خاك\r\nبر ما فسانه‌هاى كهن بازگو كنند * ز اسرار جاودانى آن اختران پاك\r\n* * شبها ستارگان فلك گريه مىكنند * تا شستشو دهند ز گيتى گناه را\r\nغم مىكشد زبانه و سر مىزند ز دل * بندد به سينه شعله آن راه آه را\r\n* * شبها ستارگان فلك گريه مىكنند * بر بخت ما كه ساخت سيه سرنوشت را\r\nشادى گريخت از دل و غم جاى آن گرفت * زان پس فروختيم به دوزخ بهشت را\r\n* * شبها ستارگان فلك گريه مىكنند * بر عمر رفته‌اى كه چو باد صبا گذشت\r\nاشكم ز ديده ريخت چو اشك ستارگان * از آن گذشت بار غمى بر دلم نشست \r\n\r\nمرغ اسير\r\n من آن پربسته مرغ لامكانم * كه بركندند از بن آشيانم\r\nچو اندر دام عشق ناتوانم * مزن سنگ از جفا ديگر به جانم\r\nبهار آغاز شد ، گلها شكفتند * به جاى گل قفس شد سايبانم\r\nكجا رفتند مرغان خوش‌الحان * كه مرغى نيست ديگر هم‌زبانم\r\nاسيرم من چو از بيداد صيّاد * نپرسيد از حديث گلستانم\r\nشود آگاه روزى از دل من * كه باقى نيست غير از استخوانم \r\n\r\nغم هجر\r\n منظور من از ديدن مه روى تو باشد * محراب دعايم خم ابروى تو باشد\r\nديوانه شدم از غم هجران تو اى يار * زنجير من آن حلقهء گيسوى تو باشد\r\nدر هر چمنى صحبت زيبايى سرو است * سروم به چمن قامت دلجوى تو باشد\r\nگر فتنهء چشم تو مرا كشت عجب نيست * عاشق‌كشى و فتنه‌گرى خوى تو باشد\r\nبشكست دلم را ، تو خدايا مددى كن * چون دل شكنم بندهء مهروى تو باشد \r\n\r\n","description":"","footnote":"","page_name":" 2934 ","page_number":46},
  {"content":"\r\n\r\nتقديم به اهالى شريف تفت\r\n\r\nدر وصف شهرستان تفت\r\n تفت بس زيبا بود گويى كه بىهمتاستى * سبز و خرّم چون زمرد گوهر يكتاستى\r\nلاله‌ها دارد بسى خونين به گلزار وطن * هركجا پا مىنهى در يادشان غوغاستى\r\nدر جوانمردى ابنايش مرا افسانه‌هاست * مردمش را در حقيقت همتى والاستى\r\nنيست در قاموسشان نيرنگ و تزوير و ريا * صاف‌دل ، روشن‌روان ، بىباك و بىپرواستى\r\nبانوانش پاكدامان و عفيف و باهنر * رهرو راه محمّد ( ص ) پيرو زهراستى\r\nروزگارانى دراز از عمر آن بگذشته است * نقش آن در صفحه تاريخ ما پيداستى\r\nرنجها ديده‌ست از افغان و ارباب ستم * ليك در طول زمان جاويد و پابرجاستى\r\nبس محبت ديده‌ام عمرى ز فرزندان تفت * سينه‌ام از مهر روزافزونشان درياستى \r\n\r\nخاموشى\r\n خدايا با كه گويم عقده دل * كه آسان نيست شرح درد گفتن\r\nزبان سودن وجود خود شكستن * سخن از درد با نامرد گفتن\r\n* * چه بهتر آنكه لب بربندم از غم * چو بوتيمار خاموشى گزينم\r\nشراب از رنج نوشم مست گردم * روم كنجى فراموشى گزينم\r\n* * خدايا سينه مالامال درد است * ولى افسوس ما را همدمى نيست\r\nاز اين ناآشنا ياران چه گويم * كه در انبوه آنان محرمى نيست\r\n* * چراغ بخت من خاموش گرديد * فروغ زندگانى در دلم مرد\r\nدرون كلبهء غم جا گرفتم * گل صد آرزو نشكفته افسرد \r\n\r\nبخت‌بسته\r\n مزن آتش به جان خسته من * مسوزان اين دل بشكستهء من\r\nبه عمرى سوختم در آتش هجر * گره كم زن به بخت‌بستهء من \r\n\r\n","description":"","footnote":"","page_name":" 2935 ","page_number":47},
  {"content":"\r\n\r\n\r\nدرون اشك\r\n چه بد كردم كه كردم آشنايى * بريدن به ز ياران ريايى\r\nچو شمعى سخت مىسوزم به راهش * چرا اين‌سان كند از ما جدايى\r\nندارم گوهرى جز اشك ديده * كه افزون است آن در پربهايى\r\nبه شب در آسمان دامن من * درخشان است اندر روشنايى\r\nز پاكى پاك‌تر از اشك گشتم * كه اشكم كرد جانا رهنمايى\r\nدرون اشك خود ديدم رخ يار * كه مىخنديد بر اين بىنوايى\r\nبه آتشگاه دل بين آتش عشق * كه افزوده همى در خودنمايى\r\nنرو جانا كه جانم رفت از تن * نه بر من سهل باشد اين جدايى \r\n\r\nپژمردهء تقدير\r\n ما رهبر ارباب وفاييم ، كه بوديم * از خدعه و نيرنگ جداييم ، كه بوديم\r\nبىپا و سر اندر طلب دوست دويديم * اندر ره او بىسروپاييم ، كه بوديم\r\nسر تا به قدم يار و ز يار از چه جداييم * ما بندهء مردان خداييم ، كه بوديم\r\nنشكفته گل گلشن گلزار وجوديم * پژمرده ز تقدير و قضاييم ، كه بوديم\r\nگر طالب آتشكده‌اى سينهء ما بين * آتشكده از عشق شماييم ، كه بوديم\r\nغم نيست اگر زار كشى يا بنوازى * جانا به رضاى تو رضاييم ، كه بوديم \r\n\r\nآهو و صيّاد\r\n الهى دلبران دلشاد باشيد * دل آهووشان صيّاد باشيد\r\nكتاب عشق پر از نامتان باد * چو شيرين در دل فرهاد باشيد \r\n\r\n","description":"","footnote":"","page_name":" 2936 ","page_number":48},
  {"content":"\r\n\r\n\r\nكريم ( 1303 )\r\nمحمد باقر كريمى كلاشمى ، فرزند صفر على ، در سال 1303 هجرى شمسى در روستاى كلاشم از توابع فومن تولد يافت . در كودكى به مكتب روستاى خود رفت و خواندن و كمى نوشتن آموخت ، در سيزده‌سالگى پدر خود را از دست داد و مسئوليت زندگى بر دوشش افتاد و به جستجوى كار از زادگاهش به رشت رفت و ضمن كار روزانه ، شبها در كلاس اكابر شركت كرد و اولين مدرك تحصيلى كه دريافت نمود گواهينامهء دوم اكابر بود .\r\nكريمى در سال 1320 به استخدام بيمارستان پورسيناى رشت درآمد و اوقات بيكارى را زير نظر آموزگار خصوصى درس خواند و در سال 1323 گواهينامهء ششم ابتدايى را گرفت و در سال 1329 كلاس پزشك‌يارى وزارت بهدارى را در تهران گذراند و به ادارهء كل بهدارى استان گيلان منتقل و در روستاها مشغول خدمت گرديد و در سال 1336 به علت نزديك بودن به مراكز فرهنگى به تحصيل دورهء متوسطه ادامه داد و هرساله يك كلاس را امتحان داد و موفق گرديد و سرانجام در سال 1348 ديپلم خود را دريافت داشت .\r\nكريمى در سال 1349 در كنكور سراسرى دانشگاه تهران شركت جست ، اما به علت بالا بودن سن از پذيرش او خوددارى گرديد و در سال 1359 پس از سى و هشت سال خدمت با سمت بهيار بازنشسته شد .\r\nكريمى از دوران كودكى سرودن شعر را آغاز كرد و در بيست‌سالگى رسما كار شاعرى را شروع نمود . خود دراين‌باره گويد : « از سال 1358 بدون اينكه استادى داشته باشم شروع به سرودن غزل كردم . اولين غزلى را كه سرودم مطلعش اين بود :\r\n چشم امّيد من هرگز نبريده‌ست از دوست * گرچه اندر طلبش ديدهء گريان دارم \r\n\r\n","description":"","footnote":"","page_name":" 2937 ","page_number":49},
  {"content":"\r\n\r\nاز سال 62 از دو تن شعراى گيلان ، به نام فخرىنژاد و مرحوم معالى استفاضه كرده‌ام و از سال 1365 از اديب و شاعر معاصر گيلان رحمت موسوى بهره‌مند شده‌ام . »\r\nكريمى كه در شعر كريم تخلص مىكند ، به دواوين شعراى متقدم مانند سعدى ، حافظ ، حكيم نظامى ، عراقى و كليم كاشانى دلبستگى خاصى دارد و از معاصرين از اشعار پروين اعتصامى و فرخى يزدى لذت مىبرد . وى غير از شعر فارسى به زبان محلى گيلكى شعرهايى سروده است .\r\n\r\nسنگ استقامت\r\n نه به سر هواى كويى نه به جان شرار دارم * نه به دام عشقى اندر ، نه به دل قرار دارم\r\nنه عبيد شيخ و زاهد نه مريد پير و مرشد * نه خراب و مست از مى نه دو چشم زار دارم\r\nشده قهر و ناز خوبان ، سپر بلاى جانم * من از اين بلاى گردان ، گله صد هزار دارم\r\nبه حريم گلعذاران ، ز سعايت رقيبان * به گناه بىگناهى همه نيش خار دارم\r\nز شمار رفته بيرون و گذشته آب از سر * به ستارگان عالم غم بىشمار دارم\r\nنرود به خواب چشمم همه‌شب كه تا درآيد * به خيال آسمانم مهى در كنار دارم\r\nگل حسرت ار نصيب است مرا رواى نبود * كه حذر ز باغ و بستان و ز جويبار دارم\r\nز درون تنگ سينه رسد اين پيام هردم * كه اميد بيكرانى بر كردگار دارم\r\nنه نبرد با حريفان ، شده‌ام چو سنگ خارا * نروم برون ز ميدان سر كارزار دارم\r\nسر مشكلات گيتى تو به سنگ استقامت * بشكن « كريم » كامشب نفس بهار دارم \r\n\r\nخطّ امامت\r\n آمد بهار و مرغ دلم را ترانه نيست * درگير موج و بحر غمم را كرانه نيست\r\nكشتى ما به دست قضا و قدر شكست * ناجى به‌جز خداى بزرگ يگانه نيست\r\nدر باغ زندگى گل حسرت نصيب ماست * دانا به رنج اندر ، و اين يك فسانه نيست\r\nداديم نقد عمر و جوانى به ناز يار * غافل كه شرط عهد بر نازدانه نيست\r\nتا بسته‌ايم چشم ز خوبان روزگار * از ديده جز سرشك ملامت روانه نيست\r\nآماج تير دشمن غدّار روز و شب * از خويش نيز حراست اين نام و خانه نيست\r\nگشتيم هركجا كه توان گشت بهر دوست * آن كيمياى دهر چرا در زمانه نيست \r\n\r\n","description":"","footnote":"","page_name":" 2938 ","page_number":50},
  {"content":"\r\n\r\n نى در حريم مسجد و نى در مقام دير * از قيل و قال زاهد و راهب نشانه نيست\r\nپرواز شرق و غرب نمودن ز ابلهيست * دانا رهى رود كه در آن دام و دانه نيست\r\n« خير الامور اوسطها » گفتهء نبيست * در خطّ مستقيم امامت بهانه نيست\r\nجان را به ياد نام خدا زنده كن « كريم » * دلهاى آرميده به چنگ و چغانه نيست \r\n\r\nاميد بهاران\r\n در نهانخانهء دل نقش و نگاران دارم * گل خزان ديده ، من امّيد بهاران دارم\r\nنغمهء بلبل و پرواى زمستان يك‌سو * هم‌نفس با گل و غوغاى هزاران دارم\r\nطاير بىپروبالم من و در حسرت اوج * ديده بر بام فلك ليل و نهاران دارم\r\nپير اقبال به ساز آيد اگر با دف و چنگ * مقدم بخت جوان را چه نثاران دارم\r\nساغر از باده تهى مانده و در كاسهء صبر * ژالهء صبحدم لاله عذاران دارم\r\nچه كنم گر نكنم بندگى خواجهء عقل * عشق را برحذر از بوس و كناران دارم\r\nرس به داد دلم اى ساقى مستغنى طبع * كه شكايت برت از باده‌گساران دارم\r\nشاد باد آن كه به ياد دل شيدايى ماست * كز غمش ديده به يك نقطه نظاران دارم\r\nگفته در گلشن جان بيم خزان است « كريم » * ليك اندر دلت امّيد بهاران دارم \r\n\r\nدست تولّا\r\n بىگل رويت مباد ، چهرهء خندان ما * بىغم عشقت مباد ، ديدهء گريان ما\r\nجان به نثار تو باد ، ديده خمار تو باد * كنج خرابات و دير ، جان تو و جان ما\r\nچاه زنخدان شده ، دامگه عقل و دين * طرّهء گيسوى دوست ، حلقهء زندان ما\r\nجان شده بىبرگ و بار ، طاير دل بىقرار * بىمى نابت مباد ، ساغر و پيمان ما\r\nبيدل و دلداده‌ايم ، بنده و آزاده‌ايم * شيوه وارستگى ، پيشه مردان ما\r\nكورى چشم رقيب ، هست به فرّ حبيب * گرمى بازار حسن ، يوسف كنعان ما\r\nباد سر عجب را ، بادهء بىغش برد * بار خدايا مگر ، اين صله از خوان ما\r\nاى به تو ما ميهمان ، وى ز تو اندر امان * محو ريا كن تو از ، ظاهر و پنهان ما\r\nدست تولّا « كريم » ، در كف پاكان خوش است * گاه گذر بايدت ، مجلس رندان ما \r\n\r\n","description":"","footnote":"","page_name":" 2939 ","page_number":51},
  {"content":"\r\n\r\n\r\nعروس چمن\r\n اى دل آن شاهد شبابت كو ؟ * شور عشق و خيال و خوابت كو ؟\r\nبا حريفان بزم و محفل انس * پنجه در زخمهء ربابت كو\r\nكنج دير خراب و خلوت جمع * ساقى و ساغر و شرابت كو ؟\r\nبه هواى وصال حضرت دوست * درد هجران ، و التهابت كو ؟\r\nنقد جان سوختى به آتش دل * درهمى با عيار نابت كو ؟\r\nدر غم شمس آسمان وجود * آب در ديدهء سحابت كو ؟\r\nشده‌اى سربراه مسلخ عشق * چهره در خون دل خضابت كو ؟\r\n* * رفت دى ، نوبهار مىآيد * شوق ديدار آفتابت كو ؟\r\nبه تن مرده بازآمده جان * پايكوبى و پيچ و تابت كو ؟\r\nجمع ياران به عيش بنشستند * سر همراهى و شتابت كو ؟\r\nبه گلستان خرام مرغ چمن * بيم صيّاد بىحسابت كو ؟\r\nگل ز شوق تو مىزند لبخند * بلبل نغمه‌خوان جوابت كو ؟\r\nشد عروس چمن به حجله « كريم » * فصل گل مىرود گلابت كو ؟ \r\n\r\nتلخى هجران\r\n عنان توسن دل را به عشق بايد داد * به كوى دوست روانيم هرچه بادا باد\r\nحديث ليلى و مجنون ز بر كنم از شوق * بريم حادثهء عمرو و زيد را از ياد\r\nشويم خدمت رندان مست بادهء عشق * نهيم حلقهء طاعت به گوش چون عبّاد\r\nبه حكم مى ز قضا و قدر كشيم دمار * دهيم خاك غم روزگار را بر باد\r\nبه پاى قصّهء شيرين نشسته تا دم صبح * كنيم ياد ز تنهايى شب فرهاد\r\nخوريم بادهء گلرنگ ساغر دل خويش * زنيم آتش جان را به خرمن بيداد\r\nاگرچه درد و غم ما ز جور معشوق است * ولى خوشيم و سلامت در اين خراب‌آباد\r\nخداى خواهد اگر بخت نيز يار شود * نجات مايهء غم گردد و خراب آباد\r\n« كريم » تلخى هجران و شيرين است * به كام تلخ ، مى خوشگوار بايد داد \r\n\r\n","description":"","footnote":"","page_name":" 2940 ","page_number":52},
  {"content":"\r\n\r\n\r\nدست كوتاه\r\n به كوى ميكده مه‌طلعتى خوش‌الحان است * نگاه گوشهء چشمش مراد ياران است\r\nامير مجلس و چشم و چراغ محفل انس * به جمع خرد و كلان ناطقى سخن‌دان است\r\nطنين لطف كلامش نشسته بر دل‌وجان * هميشه بر سر خوانش نخوانده مهمان است\r\nنمىشود دل مشتاق سير از جودش * به كام تشنهء احباب آب حيوان است\r\nبه فيض ديدن او صف كشيده دشمن و دوست * به درد اهل دل از مهر خويش درمان است\r\nز شيخ و شاب ربوده‌ست دين و دل كه چو گل * به آرزوى وصالش هزار دستان است\r\nچه حكمت است به گرمى نجويد از ما حال * كه ما رعيّت و او در مقام سلطان است\r\nكجاست هاتف غيبى رساند اين پيغام * به گوش جان عزيزش كه جان جانان است\r\nكه التفات خود از بيدلان دريغ مدار * دواى درد دل مستمند احسان است\r\nتهى ساغر و جان تشنه كام و دل مشتاق * كنار دجله كه آبش حلال انسان است\r\nبه شكوه گفت ظريفى زمانه ايمن نيست * ز ناز و عشوه كه اندر نهاد خوبان است\r\n« كريم » گر نرسد دست ما به دامن دوست * گناه كوتهى دست ما ز دامان است \r\n\r\n","description":"","footnote":"","page_name":" 2941 ","page_number":53},
  {"content":"\r\n\r\n\r\nكسمايى ( 1319 )\r\nجعفر پوركسمايى ، در سال 1319 هجرى شمسى در شهر رشت قدم به عرصهء حيات نهاد ، تحصيلات ابتدايى و متوسطه را در زادگاهش به انجام رسانيد ، آنگاه به استخدام وزارت فرهنگ درآمد و در يكى از روستاهاى حومهء رشت مأموريت يافت و به شغل معلمى پرداخت و پس از هفت سال خدمت در سال 1349 به تهران منتقل شد و سكونت اختيار كرد .\r\nكسمايى در تهران به تحصيل خود ادامه داد و در رشتهء زبان فرانسه و مديريت مشغول تحصيل گرديد و تا سطح كارشناسى ارشد پيش رفت و ليسانس خود را دريافت داشت .\r\nكسمايى از سال 1335 هنگامى كه در سال چهارم دبيرستان بود با زبان شعر آشنا شد و به شعر و شاعرى پرداخت و با دوستانى چون بهمن صالحى و رحمت موسوى ، دو شاعر نامدار گيلان ، مأنوس و دمساز گرديد و در وادى شعر و ادب افتاد و به شعر نو از زمانى دلبستگى يافت كه در سال 1337 نيمايوشيج سفرى به رشت آمد و با توقف چند روزه‌اى كه داشت به ديدارش شتافت و تحت تأثير كلام و شعرش قرار گرفت .\r\nكسمايى در جوانى گرفتار دلدادگى شد و به عشقى سوزان مبتلا گرديد ، چون عشقى ناموفق بود و دچار شكست شد ، اين شيفتگى در شعرش اثر گذاشت و به شعرش جلا و رونق بخشيد . خود مىگويد : « نمىدانم عشق ، استاد من در شاعرى بود يا شاعرى را به من آموخت ، در عين حال نه شاعر خوبى شدم و نه عاشقى موفق . »\r\nنمونه‌هاى زير از نظم اوست :\r\n\r\n","description":"","footnote":"","page_name":" 2942 ","page_number":54},
  {"content":"\r\n\r\n\r\nدر فصل سوگوارى\r\n بايد براى بودن كارى نمود كارى * حتّى اگر ز ياران حاصل نگشت يارى\r\nبايد حريم جان را از غم سترد ، زيرا * درمان نگشته دردى با آه و اشكبارى\r\nمصباح راه‌جويان عشق است و آشنايى * مشكل‌گشاى انسان صبر است و پايدارى\r\nچون در خزان هستى پيريست همّتى كن * روزى اگر شكفتى چون غنچهء بهارى\r\nبرخيز و پايكوبان بشكن طلسم خود را * زانوى غم رها كن در فصل سوگوارى\r\nتكرار كن به گرمى فرياد خويشتن را * اين است رسم بودن ، آيين ماندگارى\r\nبر مركب مرادت محكم نشين كه دشمن * دارد هنوز در سر ، انديشهء سوارى\r\nاز خلوت حريفان آيد صلاى كشتن * وز جمع پاكبازان ، آهنگ سربدارى\r\n« هيهات منّا الذّلة » درسيست جاودانه * پا در ركاب خون كن در راه رستگارى\r\nبا ياد رفتگانم ، دارد شرار سينه * شعرى اگر سرودم ، اكنون به يادگارى \r\n\r\nاختيار در قفس\r\n در جهان سودى ندارد مرده را پيغام يار * كى اثر بخشد كوير خشك را باد بهار\r\nعاشقان را در طلب پاى ارادت خسته شد * در قياس آسان‌تر آمد مرگ را از انتظار\r\nلب اگر از لب نگردد باز از بىهمدميست * حرفها ناگفته داريم از سكوت روزگار\r\nسركشان را مىكند دست طبيعت سر به زير * سر به پاى سنگ سايد با غرورش آبشار\r\nتنگ‌چشمى اهل دنيا را نشايد چون درخت * سايه دارد بيشتر افزون چو گردد شاخسار\r\nبا محبّت مىتوان در كنج دلها جا گرفت * با زبان خوش برون آرد سر از سوراخ مار\r\nبند بگشا از زبان خلق تا آيد سخن * شير غرّان در قفس هرگز ندارد اختيار \r\n\r\n","description":"","footnote":"","page_name":" 2943 ","page_number":55},
  {"content":"\r\n\r\n سينه‌ها از غم رها كن تا كه بينى نقش خويش * بىغبار آيينه را تصوير آيد آشكار\r\nشعر پندآميز ما بر نكته‌دانان آيتيست * سورهء ياسين كجا تأثير دارد بر حمار \r\n\r\nشب را چه فايده\r\n آمد ز رفته‌ها ياد دوباره‌اى * بر لب نشست آه بر جان شراره‌اى\r\nعمر دوروزه را جز غم نبود و نيست * با دل اگر كنى بر آن نظاره‌اى\r\nهرگز نمىتوان آسودن از بلا * درياى غصّه كى دارد كناره‌اى\r\nجز درد زيستن چيزى اگر گذاشت * افسانه بود و خواب ، يا استعاره‌اى\r\nدر بحر زندگى كشتى شكسته را * دلبستگى چه سود بر تخته پاره‌اى\r\nخورشيد اگر كه مرد شب را چه فايده * روشن اگر شود گاهى ستاره‌اى\r\nدرمان درد ما ديدار آشناست * بىجمع همدلان ما را چه چاره‌اى\r\nتا كى در انتظار بايد نشست و بس * كز يار مهربان آيد اشاره‌اى\r\nبايد به كام دل كوشيد بعد از اين * ممكن اگر شود عمر دوباره‌اى \r\n\r\nطالب عذاب\r\n دلم جمال تو هر شب به خواب مىطلبد * كه خاك روشنى از آفتاب مىطلبد\r\nچو وصل يار نباشد ، به خواب دل بنديم * هميشه تشنه‌لبان را سراب مىطلبد\r\nز چشم دوست مپوشان رخ چو ماهت را * به پيش غير پرىرو حجاب مىطلبد\r\nخراب چشم تو دارد هواى ميكده‌ها * خمار وصل دمادم شراب مىطلبد\r\nز سوز درد از آن مىرود قرار از دست * كه مو چو شعله فتد پيچ‌وتاب مىطلبد\r\nبه شوق دوست ورق مىزنيم دفتر عمر * ز بهر علم ، محصّل كتاب مىطلبد\r\nاگرچه نامه نوشتيم و پاسخى نرسيد * هنوز اين دل مسكين جواب مىطلبد\r\nز بعد مرگ به گورم بريز اشك و بجاست * درون خاك اگر ريشه آب مىطلبد\r\nبه راه عشق تو سرگشته‌ام چو « كسمايى » * كسى كه با همه ذلّت عذاب مىطلبد \r\n\r\n","description":"","footnote":"","page_name":" 2944 ","page_number":56},
  {"content":"\r\n\r\n\r\nكمال ( 1297 )\r\nاحمد كمال‌پور ، در سال 1297 هجرى شمسى در مشهد ديده به جهان گشود ، تحصيلات خود را در مدرسه نظميهء شهر خود گذراند ، سيزده‌ساله بود كه پدر خود را از دست داد و سرپرستى او را دايىاش به عهده گرفت ، اما خود نيز ناگزير بود درآمدى براى تحصيل و معيشت دست و پا كند و در سال 1301 شاهنامه‌خوانى را وسيلهء كسب درآمد قرار داد ، بنابراين روزها به مدرسه رفت و شبها به شاهنامه‌خوانى پرداخت .\r\nكمال بىشك از استعداد و قريحهء شعر و شاعرى بهره داشت و شاهنامه‌خوانى زمينهء شاعرى او را آماده كرد و ذوق و توانايى شعر را در وى بيدار و تقويت ساخت . در آغاز زمزمه‌هايى را شروع نمود ، به تدريج شعرش قوّت و مايه گرفت و دايىاش كه شاعر و نقاش بود در تشويق و تقويت استعداد او نيز مؤثر بود .\r\nكمال‌پور كه در شعر تخلص كمال را برگزيد ، در آن هنگام كه شاعرى را تجربه مىكرد به انجمن ادبى سرگرد نگارنده راه يافت و ازآن‌پس به انجمن ادبى فرّخ پا گشود و در اين انجمن با غلامرضا قدسى آشنايى يافت و در سلك شاعران درآمد و محمود فرّخ در ارشاد و راهنمايى شعر او از عوامل مؤثر بود و سپس از استادان دكتر فياض ، دكتر رجايى ، و نويد بهره‌ها گرفت و به عنوان شاعرى توانا درآمد .\r\nكمال در سرودن انواع شعر تواناست ، بخصوص در قصيده‌سرايى مهارت و استادى دارد و اشعارش از انسجام و استحكام لفظ و لطف مضمون برخوردار مىباشد و در سال 1356 مجموعهء آيينهء كمال ، به كوشش محمد حسين ساكت ، در بزرگداشت او چاپ كرده است .\r\nاشعار زير نمونه‌هايى از نظم اوست :\r\n\r\n","description":"","footnote":"","page_name":" 2945 ","page_number":57},
  {"content":"\r\n\r\n\r\nبگريستم\r\n من نه تنها بر خود از بار گران بگريستم * بر گران‌باران بىتوش‌وتوان بگريستم\r\nهركه مىگريد به حال خويش مىگريد نخست * من تمام عمر را بر ديگران بگريستم\r\nروز من هر روز يا با رنج طى شد يا به درد * شب همه‌شب ناله كردم بىامان بگريستم\r\nهيچ‌كس در چهره‌ام آثار درد و غم نديد * ناله را آهسته كردم بىفغان بگريستم\r\nجلوهء افسردگى در چهره‌ام نقشى نداشت * خنده كرده آشكارا در نهان بگريستم\r\nگرد من پروانهء رنگين پرى هرگز نگشت * سالها بر غربت خود رايگان بگريستم\r\nگل به روى هركسى خندد به هنگام بهار * من به ياد برگ‌ريزان خزان بگريستم\r\nخاطر افسرده‌ام از هيچ مىگردد ملول * گل اگر ديدم ز رنج باغبان بگريستم\r\nاشك طاقت‌سوزم از امروز يا ديروز نيست * تا گشودم ديده در اين خاكدان بگريستم\r\nصبر و آرام و قرار اين همرهان بىشكيب * يك به يك رفتند و بر اين همرهان بگريستم\r\nپرتو مهرى از اين عالم نمىتابد به چشم * بر سواد هستى كون و مكان بگريستم\r\nبود و نابود جهان غمگين و خرسندم نكرد * هم به بود و هم به نابود جهان بگريستم\r\nسفرهء رنگين عالم ، لقمه‌اى شيرين نداشت * دست را شستم ز خوان ، بر ميزبان بگريستم \r\n\r\n","description":"","footnote":"","page_name":" 2946 ","page_number":58},
  {"content":"\r\n\r\n با تمام تنگ‌دستيها در اين ماتم‌سرا * نى براى آب و نى از بهر نان بگريستم\r\nيا نشان مردمى در عالم خاكى نبود * يا نشانى بود و من بر بىنشان بگريستم\r\nهر گمانى را ز نادانى يقين پنداشتم * بر يقين برمانده ، در بند گمان بگريستم\r\nز انده بىبرگ و بارى ، وز غم بىدانشى * بر خود و بر غفلت خود همچنان بگريستم\r\nروزگارى داشتم بر كسب دانش همّتى * زرد شد گلگونهء همّت ، از آن بگريستم\r\nنيست باد آن مزرعى كاو حاصلش بىحاصليست * مزرع بىحاصلم را ابرسان بگريستم\r\nشد بنان از دست و گردون خامه را درهم شكست * خامه را افسوس خوردم بر بنان بگريستم\r\nتا سخن شد بندى چونان منى بيهوده‌گوى * بر سخن اين مانده در بند گران بگريستم\r\nلفظ و معنى كاروانى شد سخن از ياد رفت * من به حسرت در قفاى كاروان بگريستم\r\nشد عروس لفظ تا در حجلهء معنى غريب * فاش بر مشّاطهء شعر زمان بگريستم\r\nياوهء هر ژاژخايى مايهء تحسين خلق * شرمسارى را بر اين بد داوران بگريستم\r\nشد سخن بازيچهء افكار مشتى بىهنر * بر هنرمند و هنر بر اين و آن بگريستم\r\nدسته‌اى مسحور غرب و عدّه‌اى مقهور شرق * من به كج‌انديشى اين گمرهان بگريستم\r\nكهنه و نو هر دو بىرنگ‌اند و بس نااستوار * در كنار هر دوان ، بر هر دوان بگريستم \r\n\r\n","description":"","footnote":"","page_name":" 2947 ","page_number":59},
  {"content":"\r\n\r\n سالمندان ، خودپرست و تازه‌سالان ، خودنماى * همچنان بر مكتب پير و جوان بگريستم\r\nآنچه در گنجينهء ما بود از پيشينيان * شد به غارت گنج و بر اين رهزنان بگريستم\r\nاى دريغ از آن‌همه آثار زيبا ، اى دريغ ! * مرگ آن آثار را تا جاودان بگريستم\r\nنى دگر يادى ز فردوسى ، نه مولانا ، نه شيخ * ناسپاسى را بر اين نامردمان بگريستم\r\nگوسپندان در هراس گرگ و چوپان مست خواب * من به بىهنگامى خواب شبان بگريستم\r\nهان نپندارى كه خرسندم به شعر خويشتن * هم به شعر خويش و هم بر ديگران بگريستم\r\nشايگان شد گر قوافى ، لفظ اگر بى جا نشست * شعر را بيهوده گفتم رايگان بگريستم\r\nغم اگر ريزد ز شعر گريه‌آلودم « كمال » * چامه را بر غربت شعر زمان بگريستم \r\n\r\nچكامهء شب\r\n بيا براى دل دوستان ترانه بگو * براى دلشدگان شعر عاشقانه بگو\r\nبگو براى من دل‌شكسته قصّهء عشق * بگير خامهء خونين و از زمانه بگو\r\nبه پرده‌هاى دل اى دوست رازهاست تو را * نگفته‌هاى نهان را بدين بهانه بگو\r\nز آب و دانه مگو مرغ رشته بر پا را * براى مرغ گرفتار ز آشيانه بگو\r\nبيا ز قصّهء زندانيان سخن سر كن * ز آه و ناله دردآور شبانه بگو\r\nاگر نمانده در آيينه‌ات غبار ملال * از آنچه مانده به خاطر ز تازيانه بگو\r\nز جانفشانى ياران سخن بسى گفتى * كنون ز حلقه‌به‌گوشان آستانه بگو\r\nنواى مرغ حق و چامهء شب « قدسى » * به خون نشاند دلم زين سپس فسانه بگو\r\nبگو چكامهء شب را ولى براى « كمال » * سخن ز مرگ شهيدان جاودانه بگو \r\n\r\n","description":"","footnote":"","page_name":" 2948 ","page_number":60},
  {"content":"\r\n\r\n\r\nفريب دهر\r\n هر بامداد سر چو ز بستر برآيدم * اندوه روز رفته به خاطر در آيدم\r\nبينم كه باز شادى و راحت ز من گريخت * تا اين گريز پاى كجا در بر آيدم\r\nشب رفت و دل به سينه مرا مىتپد كه باز * روز آمد و هزار غم ديگر آيدم\r\nديروز رفت و انده او همچنان به‌جاست * امروز بار تا چه بلا بر سر آيدم\r\nهر روز با گذشتن شب دارم اين اميد * روزى مگر ز روز دگر بهتر آيدم\r\nدارم دريغ و درد كه هر روز بىدريغ * غمهاى تازه بر دل غم‌پرور آيدم\r\nهر روز من به حسرت روز گذشته رفت * آينده نيست جز كه همان منكر آيدم\r\nشب با همه سياهى و سنگينى و سكوت * بهتر ز روز روشن حيلت‌گر آيدم\r\nسرمىكشد چو تيغ سحر از نيام شب * گويى پيام مرگ ز بام و در آيدم\r\nمژگان واژگونهء خورشيد بامداد * چونان بود كه راست به دل نشتر آيدم\r\nهر صبحدم شعاع زراندود آفتاب * تيريست از كمين كه به چشم اندر آيدم\r\nروز شباب و شادى من با شتاب رفت * اى واى اگر كه عمر چنين بر سر آيدم\r\nآيينه‌ام غبار غم جاودان گرفت * باشد به پاكسازى اسكندر آيدم\r\nمن راست بر وفايم و زين واژگون سپهر * باور نداشتم كه چنين كيفر آيدم\r\nخوردم فريب دهر و دريغا هنوز هم * زين بىوفا حديث وفا باور آيدم\r\nگفتم كه در لواى فضيلت شوم مگر * زين رهگذر بزرگى جاه و فرّ آيدم\r\nسودم به پيشگاه سخن جبههء نياز * گفتم مگر كه طبع سخن‌گستر آيدم\r\nخواندم به قدر همّت خود نظم و نثر را * باشد كه لفظ و معنا فرمان‌بر آيدم\r\nهر شب كتاب ، مونس من بود تا به صبح * بد تا كه فضل و دانش افزونتر آيدم\r\nآن همنشين جان كه سخن بود نام او * بگرفت سايه از سروكى ديگر آيدم\r\nاميد خير داشتم از فنّ شاعرى * كى بود باورم كه از اين فن شرّ آيدم\r\nگفتم شراب شعر مگر مستى آورد * غافل كه جاى مستى دردسر آيدم\r\nبا آتشى كه در دل من شعله مىكشيد * بر سر روا نبود كه خاكستر آيدم\r\nجان تا كه بىشكيب و گران‌بار دردهاست * از دل چگونه شعر چو شكّر برآيدم\r\nتا بانگ واىواى بود گوشوار گوش * در گوش كى نوازش را مسگر آيدم\r\nمن زادهء شكستم و پروردهء ملال * جز رنج اين كريوه كجا درخور آيدم \r\n\r\n","description":"","footnote":"","page_name":" 2949 ","page_number":61},
  {"content":"\r\n\r\n مطرب نزد به تار دلم نغمهء نشاط * بر تارتار جان زچه‌رو نشتر آيدم\r\nاز ساقى سپهر مرا نيست انتظار * كز بادهء نشاط به كف ساغر آيدم\r\nتا غم چو كوه سايه فكنده‌ست بر سرم * از سينه كى نفس به مدارا برآيدم\r\nفرصت برفت و عمر برفت و توان برفت * شادى نماند و غم پى غم بىمر آيدم\r\nگاهى به طفره گر بگريزم ز چنگ غم * خود غم بود كه باز به غم رهبر آيدم\r\nترسم كه زى بهشت برندم اگر به حشر * باز اين نديم دوزخى از در ، درآيدم\r\nنى سايه‌اى مراست به سر از هماى عشق * نى بخت آن كه باز به بر دلبر آيدم\r\nشادم از اين چكامه كه حسن ختام را * مدح يگانهء دوجهان ، حيدر آيدم\r\nنستوه بنده‌اى كه خدايش ستوده است * كى وصف او در آينهء خاطر آيدم\r\nآن را كه كرده مدح خداوند در نبى * مدحش كجا رواست كه در دفتر آيدم\r\nخورشيد آسمان ولايت كه سايه‌اش * دارم اميد روز جزا بر سر آيدم\r\nچون بسته‌ام ز روز ازل دل به مهر او * مهر سرير و تاج كجا درخور آيدم\r\nگردن نهاده‌ام چو به فرمان او « كمال » * اجرام چرخ بنده و فرمان‌بر آيدم \r\n\r\nمرگ جوانى\r\n در بهار عمر از بىهمزبانى سوختم * روز پيرى از غم مرگ جوانى سوختم\r\nسوخت يك شب شمع و سر بر بالش راحت نهاد * من تمام عمر را از سخت‌جانى سوختم\r\nآتش پروانه و من هر دو از يك شعله بود * سوخت گر او آشكارا من نهانى سوختم\r\nسوخت از نامهربانيها به عالم هركه سوخت * سوختم من هم ، ولى از مهربانى سوختم\r\nگوش اميدم پيام جان‌نوازى درنيافت * همچو موسى از جواب لن‌ترانى سوختم\r\nلاله و من هر دو بزم‌افروز گلشن بوده‌ايم * او ز خاموشى و من از نغمه‌خوانى سوختم\r\nگل نبودم تا ز ابر لطف سيرابم كنند * خار بىقدرم ، ز برق آسمانى سوختم\r\nكاش طبع سركشم خاموش مىشد از سخن * من چو شمع محفل از آتش‌زبانى سوختم\r\nجلوهء حسنى چراغ ديده را روشن نكرد * سوختم در عشق امّا رايگانى سوختم\r\nهيچ‌كس با من « كمال » از مهربانى دم نزد * من تمام عمر از نامهربانى سوختم \r\n\r\n","description":"","footnote":"","page_name":" 2950 ","page_number":62},
  {"content":"\r\n\r\n\r\nكمال ( 1299 )\r\nكمال زين الدّين ، در سال 1299 هجرى شمسى در اصفهان قدم به عرصهء هستى نهاد .\r\nپدرش مرحوم حاج ميرزا على هسته‌اى ( شيخ زين الدّين ) از علماى بزرگ و فقهاى عاليقدر و خطباى نامور بود . موقعيت و شهرتش از نظر منبر بخصوص در جامعهء روحانيت اظهر من الشمس است .\r\nكمال زين الدّين تحصيلات ابتدايى را در زادگاه خود و دورهء متوسطه را در تهران به انجام رسانيد ، آنگاه در رشتهء علوم ادارى و مديريت به تحصيل ادامه داد و فارغ التحصيل گرديد و به دريافت ليسانس نايل آمد . ازآن‌پس در سال 1325 به استخدام دولت درآمد و در مشاغل مختلف مديريت انجام‌وظيفه كرد و آخرين پست ادارىاش در وزارت تعاون و كشاورزى بود كه سرانجام بازنشسته گرديد .\r\nكمال از سال 1322 به كار روزنامه‌نگارى پرداخت در آغاز با مرحوم عباس خليلى مدير روزنامهء اقدام همكارى نزديك داشت و در اين رهگذر صدها مقالهء ادبى و اجتماعى و تاريخى در روزنامه‌ها و مجله‌هاى كشور از او منتشر شد .\r\nكمال از سال 1339 اقدام به تأسيس انجمن ادبى كمال كرد و متجاوز از سى سال است كه آن را همچنان پابرجا نگاه داشته و جمعى از شاعران و اساتيد دانشگاه و شخصيتهاى علمى در آن شركت مىكنند . اين انجمن از نظر كيفيت يكى از پربارترين انجمنهاى ادبى تهران به شمار مىرود كه در حال حاضر هر پانزده روز يك‌بار روزهاى دوشنبه تشكيل مىشود .\r\nدربارهء اين انجمن دكتر جمال رضايى چنين مىگويد : « بىهيچ ترديد بزرگترين و مفيدترين و مؤثرترين خدمتى كه كمال زين الدّين به ادب و هنر و زبان و شعر و فرهنگ ايران\r\n\r\n","description":"","footnote":"","page_name":" 2951 ","page_number":63},
  {"content":"\r\n\r\nكرده و خوشبختانه هنوز آن خدمت گرانسنگ را با علاقه و پشتكار و صميميت ادامه مىدهد ، بنيان گذاردن و ادارهء انجمن ادبى كمال است . »\r\nدكتر ضياء الدّين سجّادى نيز اضافه مىكند : « بدون شك همهء كسانى كه با انجمن ادبى كمال آشنا هستند ، اگر يك‌بار هم در آن محفل شعر و ادب و انس و الفت حاضر شده باشند از كوشش و دلبستگى آقاى كمال در ادامه كار و توجه به شعر و ادب و دانش در آن مجلس عالى آگاهى يافته‌اند . »\r\nدكتر رعدى آذرخشى نيز مىگويد : « ارادتمند اگرچه از مهر ماه 1362 وارد اين انجمن شده‌ام و از سى سال فقط چهار پنج سال سهم حضور در آن را داشته‌ام ، با اين وصف مانند اعضايى كه از سى سال پيش سعادت عضويت در اين انجمن را داشته‌اند خود را به آن علاقه‌مند و دلبسته مىبينم و معتقدم كه علّت پايدارى در تداوم خدمات ارزنده فرهنگى و علمى و ادبى ، آن است كه مدت سى سال بدون وقفه ادامه داشته است . »\r\nانجمن ادبى كمال هر سال براى يك يا دو تن از دانشوران و شعراى بنام مجالس بزرگداشت و تجليل بر پا داشته است .\r\nكمال از شعراى توانا و خوش‌قريحه و دانشمندى كه از رهگذر شعر و ادب خدمات ارزنده‌اى انجام داده و براى نمونه شعر مادر به نام \" جان هستى \" او برندهء جايزه اول شعر از تهران گرديده است .\r\n\r\nشاخ هنر\r\n تا شاخ هنر را به جهان بار و برى هست * در هر چمنى بلبل شوريده‌سرى هست\r\nچون طبع لطيف آيد و دل روشن و آگاه * از لطف سخن نيز در آن دل اثرى هست\r\nپيوند وفا ميوه از اين شاخ برآرد * بر نخل برومند صفا گر ثمرى هست\r\nبايد كه درآميخت به آن جمع كه از مهر * بر صدر ز اهل هنرش راهبرى هست\r\nدر مجمع اين مردم آزاده به تحقيق * بگشوده هم از گلشن فردوس درى هست\r\nگر تير حوادث ز همه سوى ببارد * غم نيست كه جمعيّت ما را سپرى هست\r\nجز رامش و آرامش همنوع نخواهد * آن را كه دل پاكى و حسن سيرى هست\r\nتا هم‌نفست مرد سخن‌دان و اديب است * آگاهى از او جوى كه وى را خبرى هست\r\nاين شور كه بينى تو به سرحدّ « كمال » است * ز انفاس خوش مردم صاحب‌نظرى هست \r\n\r\n","description":"","footnote":"","page_name":" 2952 ","page_number":64},
  {"content":"\r\n\r\n\r\nدام عشق\r\n دور از نرگست اى گل چه كنم باده به جام * كه حرام است مرا بىتو مى ناب مدام\r\nهم از شور و شر عشق رهايى خواهند * ما در انديشه كه چون باز درافتيم به دام\r\nآنچه بر ما گذرد جز غم رسوايى نيست * زان كه در بارگه عشق نه جا هست و نه نام\r\nمستم آن‌سان كه ندانم به سراپردهء وصل * لب پيمانه كدام است و لب يار كدام\r\nجامه چون غنچه به تن چاك كنم از سر شوق * گر نسيم سحر از سوى تو آرد پيغام\r\nخواستم بىتو شكيبا شوم اى مونس جان * چه كنم درد فراق تو ندارد فرجام\r\nشب هجران به وفاى تو بنازم اى غم * كه زمانى نكنى ترك دل بىآرام\r\nدگر از طعنهء دشمن چه كنى شكوه « كمال » * طشت رسوايى عشّاق درافتاد از بام \r\n\r\nسپاس\r\n مرا ز خاك گرفتيد و بال‌وپر داديد * به تخت نور نشانديد و زيب و فر داديد\r\nشراب مهر شما مست كرد و مدهوشم * ز جام لطف مرا نشأتى دگر داديد\r\nز قطره قطرهء باران مهر ، اى ياران * خزان طبع رهى را بهار و بر داديد\r\nسواى لطف عميمى كه بود شامل من * مرا به قول و غزل تحفه از هنر داديد\r\nبه واژه واژهء اشعار روح‌پرور خويش * چو بلبلان خوش‌آهنگ نغمه سر داديد\r\nمرا ز مهر ستوديد و با سخاوت طبع * ز گونه گونهء اشعار خود گهر داديد\r\nاز آن قصايد غرّا و چامه‌هاى بلند * ز شرم و شوق مرا ديدگان تر داديد\r\n« كمال » را بستوديد با كرامت نفس * مس وجود مرا كيمياى زر داديد\r\nز كام جان بزدوديد تلخى اندوه * چو شهد ، شادى شيرين‌تر از شكر داديد\r\nز ميزبان و هنرمند و شاعر و استاد * به رهگذار محبّت مرا گذر داديد\r\nز جان و دل بگزارم سپاستان ، زيرا * مرا ز راه كرم هديه بىشمر داديد\r\nبه شعر و نغمه و گل ، با سخن به فيض حضور * نهال بىبر عمر مرا ثمر داديد\r\nسپاس ايزد منّان و جمع ياران را * كه در سراى عنايت مرا مقر داديد\r\n« كمال » را به كمال است شرم و شادى و شكر * كه گوش و ديده بدين شعر مختصر داديد \r\n\r\n","description":"","footnote":"","page_name":" 2953 ","page_number":65},
  {"content":"\r\n\r\nتقديم به مادران بزرگوارى كه جهان و هستى را از عشق و محبت و شكيبايى خود مالامال ساخته و بىاجر سردرگريبان تنهايى فروبرده و يا روحشان به آسمانها پرواز كرده است :\r\n\r\nجان هستى\r\n ز ما بر تو اى جان هستى درود * كه بگرفته هستى ز تو تار و پود\r\nپس از آفريننده ، دل سوى توست * در آيينهء جان همه روى توست\r\nسلامى ز صافىّ دل بيخته * به مهر و صفا درهم آميخته\r\nسلامى چو عطر گل نوبهار * به‌سوى تو اى افسر روزگار\r\nسلامى به پهناى دشت و دمن * به پاكىّ گلهاى باغ و چمن\r\nدرودى به‌سوى تو درياى نور * براى تو اى برتر از انس و حور\r\nسپاسى به ژرفاى دريا و رود * نثار تو بادا به شعر و سرود\r\nپيامى به بالاى ماه بلند * براى تو اى مادر ارجمند\r\nكه جانت پر از مهر و تابندگيست * دلت روشن از پرتو زندگىست\r\nصفا از تو بگرفته فرّ و شكوه * به استادگى پايدارى چو كوه\r\nچه ريزم به پاى تو اى مام من * كه هستى به هرجا تو هنگام من\r\nمرا پروراندى به مهر و و داد * گهرهاى اشكم نثار تو باد\r\nبه جان تو سوگند مادر كه من * سزاوار مهرت نگفتم سخن\r\nكه تو برتر از جان و انديشه‌اى * وجود مرا چون رگ و ريشه‌اى\r\nبه محراب جان سجده‌گاهم تويى * در اندوه و سختى پناهم تويى\r\nمرا هديه‌اى نيست جز اين سخن * فداى تو بادا تن و جان من\r\nچو هستى به گيتى دلت باد شاد * تو را زندگانى به دلخواه باد\r\nچو زينجا برفتى به دار بقا * تو را لطف يزدان و ما را دعا\r\nسخن در كمال و ثناى تو بود * كه آهنگ شادى براى تو بود\r\nاگر من نكردم سزاى تو كار * ببخشاى فرزند و عذرش بدار\r\nبه هرجا ز فرزند خود ياد كن * تو اى جان هستى مرا شاد كن « 1 » \r\n\r\n\r\n","description":"","footnote":"\r\n( 1 ) - اين شعر برندهء جايزه از طرف تلويزيون شده است .\r\n","page_name":" 2954 ","page_number":66},
  {"content":"\r\n\r\n\r\nتنها مانده‌ام\r\n هردم از دم‌سردى دوران تلخ روزگار * مىخورم افسوس و در امّيد فردا مانده‌ام\r\nدر غروب زندگى همچون نهالى خشك و زرد * يا چو خارى در مسير باد صحرا مانده‌ام\r\nچون جدا گشتم ز ياران ره ندانم اى دريغ * حاليا گم‌كرده‌راهى بىهما وامانده‌ام\r\nمرغ طوفانم ولى در گردباد زندگى * در كوير خشك دور از ابر و دريا مانده‌ام\r\nواژگون بختيست ما را اى عجب صيّاد هم * ترك ما كرده‌ست و زين غم ناشكيبا مانده‌ام\r\nهمچو زنجيرى كه حلقه حلقه از هم بگسلد * من هم از ياران جدا گشتم ز ره وامانده‌ام\r\nكاروان سالار هستى مىزند بانگ رحيل * اى دريغا پاى رفتن لنگ و برجا مانده‌ام\r\nبارالها واپسين دم دست اين افتاده گير * راه ناهموار و مقصد دور و از پا مانده‌ام\r\nشب همه‌شب ديده پرآب است زين حسرت « كمال » * دوستان رفتند و « من تنهاى تنها » مانده‌ام \r\n\r\nبگذر\r\n بگذر ز گذشته‌ها ، تو بگذر * آيينهء دل مكن مكدّر\r\nعيد است و بهار و شادمانى * بگذشت ز ما بهار ديگر\r\nبيهوده گمان برى كه ياران * دورند ز هر خطا و منكر\r\nگر رفت خطا گلايه كم كن * شيرين بنما دهان چو شكر\r\nبيهوده حسد برى به آن جمع * دارند ز تو بساط خوش‌تر\r\nبيدل همه جا غمين و زار است * از بخت سياه و حال كشور \r\n\r\n","description":"","footnote":"","page_name":" 2955 ","page_number":67},
  {"content":"\r\n\r\n آتش بگرفت و خرمنى سوخت * سرتاسر آن ز خشك و از تر\r\nبا پشت خميده ما كشيديم * اين بار گران به جان مضطر\r\nناليم ز غير و اين ندانيم * خود خاك نموده‌ايم بر سر\r\nخود خواسته را ثمر همين بس * كس خورده ز بيد ميوه و بر\r\nاى دوست بيا كه باز پرسيم * حال هم و سالهاى بهتر\r\nشايد كه نبينمت دگر بار * اين قدر مگو كه بار ديگر\r\nدير است و دگر نمانده عمرى * درياب تو اين دو روز آخر\r\nترسم كه دمى شوى خبردار * كز طاير جان نمانده جز پر\r\nما سوخته ز آتش زمانيم * بپذير تو عذر ما و بگذر \r\n\r\nبه مناسبت روز عاشورا\r\n تا بياموزد به مردم راه و رسم سرورى * دست بر كارى بزد بر سنّت پيغمبرى\r\nداد گيتى را خبر از نهضت والاى خويش * پر شد از نام همايونش ثريّا تا ثرى\r\nتافت خوش چون آفتاب از خاور آيين حق * در شبان تيرهء ما از پى روشنگرى\r\nسبط پيغمبر ، حسين دادجوى دادگر * پور والاى على مرتضى در سرورى\r\nآنكه بركند از جهان بنياد بيداد و ستم * آنكه جز برحق نمىفرمود هرگز داورى\r\nآنكه شد مسندنشين عرش اعلا از شرف * آنكه روشن كرد گيتى را به فرّ حيدرى\r\nآنكه در عشق و صفا جاويد و نام‌آور بود * آنكه در راه خدا بگرفت جان را سرسرى\r\nخيمه زد بر پهن‌دشت دردخيز نينوا * با علمدارى دلاور شهره گاه صفدرى\r\nبا نوايى خوش‌تر از صوت ملك تسبيح‌گوى * كرده باطل همچو موسى نقش سحر سامرى\r\nاز نماز شامگاهان تا سحر تكبيرخوان * پرتوافشان شد ز مهر وى زمين تا مشترى\r\nشب به صبح آمد به آيين پيمبر در نماز * بوسه زد بر خيمه‌گاهش صبح مهر خاورى\r\nيك طرف موجى چو كوه از لشكر غدّار خصم * سوى ديگر كوهى از ايمان و عشق و ياورى\r\nنوجوانان همچو شيران ايستاده جان به كف * پيش رويش بوسه زن بر آستان چاكرى\r\nخواستار از پيشگاهش كاى خديو راستين * خوش‌تر از اين دم نباشد نوبت فرمانبرى\r\nتا بيابند اذن جانبازى به فرمان امام * هريكى آماده‌تر در بذل جان از ديگرى\r\nداد فرمان جمع ياران را به بزم ناكسان * آنكه نامش مانده جاويدان به فرّ مهترى \r\n\r\n","description":"","footnote":"","page_name":" 2956 ","page_number":68},
  {"content":"\r\n\r\n روز پيكار است امروز اى دليران همّتى * تا فروريزد ز بن بنياد ظلم و جابرى\r\nيك‌يك آن دريادلان شيرمرد بىهمال * در ميان خون خود غلطان به تيغ جوهرى\r\nظهر عاشوراست يارانش ز پا افتاده‌اند * دشمنان بسته به رويش هر در از حيلتگرى\r\nسر به‌سوى آسمان برداشت كاى ربّ جليل * جز توام كس نيست ياور به كه رحمت آورى\r\nدل به فرمان تو دارم با كم از بيگانه نيست * رخصتى ده تا سر افشانم به رسم كهترى\r\nحمله‌ها كرد آن امام پاك راى پاك دين * دشمنان را كرد حيران از چنان رزم‌آورى\r\nباژگون شد جسم پاكش از فراز زين به خاك * كشته شد رادى ، دليرى ، شهره اندر رهبرى\r\nشور عشق است اين شهادت هركسى را زهره نيست * زان كه بايد بهر آن از هرچه دارى بگذرى\r\nگر سرى دارى ز عشق‌پور زهرا پر ز شور * پيروى كن از حسين آن پاكباز عبقرى\r\nجان پاكان شد فداى دين و آيين رسول * تا بپايد با كمال خويش كيش جعفرى\r\nدوستدار آل طاها دوست دارد وصف او * « قدر زر زرگر شناسد قدر گوهر گوهرى »\r\nگرچه شعر من نباشد درخور تشريف دوست * در مديحش باز مىبالم به گفتار درى \r\n\r\nبار زندگى\r\n آرزو ناچيز شد در زير بار زندگى * هر قدم در پاى دل بشكست خار زندگى\r\nگر سرابى ساخت دلشادم زمانى صورتى * مانده‌ام حيران و سرگردان به كار زندگى\r\nآزمودم بخت را يك‌دم نشد همراه ما * نقد هستى دادم از كف در قمار زندگى\r\nدر كتاب زندگانى هركسى حرفى نوشت * نيست جز آراء ناقص يادگار زندگى\r\nعمر ما پايان پذيرفت و اگر امّيد نيست * بار ديگر كى نمايد رخ بهار زندگى\r\nدر چنين سرگشتگى خود بارها كردم سؤال * مىتوان آسان غنودن در كنار زندگى ؟\r\nداد پاسخ مرد دانايى چنين بر گفته‌ام * خود توانى يافت از نو پود و تار زندگى\r\nراه استغنا گزين و جان مفرساى از طمع * بندهء آزى ، از آنى بىقرار زندگى\r\nور سپارى دل به شادى در گذرگاه اميد * مىتوان آسان گرفتن اختيار زندگى\r\nكوشش و همّت شعار مرد حق باشد « كمال » * جهد بايد تا نگردى خاكسار زندگى \r\n\r\n","description":"","footnote":"","page_name":" 2957 ","page_number":69},
  {"content":"\r\n\r\n\r\nكمالى ( 1328 - 1250 )\r\nحيدر على اصفهانى ، كه در شعر كمالى تخلص كرد و به همان تخلص شهرت يافت ، فرزند حاج محمد مهدى بلورفروش ، در سال 1289 هجرى قمرى در ابرقو چشم به جهان گشود .\r\nدر كودكى به اتفاق پدر و خانواده‌اش به اصفهان مهاجرت كرد و در همان شهر رحل اقامت افكند .\r\nكمالى از آغاز جوانى به امر پدر چندى پيشهء آهنگرى آموخت ، آنگاه در مشاغل مختلف ديگر به كار پرداخت و چون در همهء آنها با عدم موفقيت روبه‌رو گشت و پيشرفتى حاصل ننمود ، بلكه كارش به ورشكستگى انجاميد ، ناگزير از پيشه‌ورى روى برتافت .\r\nكمالى از بيست و سه‌سالگى شروع به تحصيل كرد و خواندن و نوشتن آموخت . ازآن‌پس به تحصيل علوم ادبيه پرداخت و از استادان فن عصر خود كسب فيض و دانش كرد و بهره‌ها اندوخت و در ضمن به مطالعهء دواوين شعر رغبت نمود و از اين رهگذر ذوق و قريحهء شعرى در وى بيدار گشت و به نظم شعر پرداخت .\r\nكمالى از شعراى توانا و خوش‌ذوق و از نويسندگان مبرز و متبحر بود كه آثار نظم و نثرش در روزنامه‌ها و مجله‌هاى عصر انتشار يافت و چندى نيز به نشر روزنامهء پيكار اقدام كرد .\r\nكمالى ازآن‌پس كه به تهران كوچيد تا پايان عمر در آن شهر زيست و دو دوره از طرف مردم نيشابور به نمايندگى مجلس شوراى ملى انتخاب شد و در آبان ماه 1328 دچار سكته گرديد و بدرود زندگى گفت .\r\nاز آثار اوست : مظالم تركان ، افسانه لازيكا ، و منتخب اشعار صائب . ديوان اشعارش نيز طبع و نشر شد .\r\n\r\n","description":"","footnote":"","page_name":" 2958 ","page_number":70},
  {"content":"\r\n\r\n\r\nطرح نو\r\n بس‌كه خون در غمت از ديده فروريخته‌ايم * خاك گيتى همه با خون دل آميخته‌ايم\r\nشبى از فتنهء چشمان تو حرفى گفتيم * اى بسا فتنه كه زان حرف برانگيخته‌ايم\r\nعاقلان رشك به ديوانگى ما بردند * تا كه در سلسلهء زلف تو آويخته‌ايم\r\nگر زنى تيغ و و گر لطف نمايى شاديم * زان كه پيوند دل از غير تو بگسيخته‌ايم\r\nما نه تسبيح شناسيم و نه زنّارپرست * كه هم از دير و هم از صومعه بگريخته‌ايم\r\nاثرى نيست به وادى جنون از مجنون * خاك آن دشت خطرناك همه بيخته‌ايم\r\nاز بد حادثه برديم به ميخانه پناه * تا « كمالى » چه شود ، طرح نوى ريخته‌ايم \r\n\r\nملك خراب\r\n چند ببايد نشست و بود نگهبان * ديد به ويرانى و خرابى ايران\r\nوه كه تحمّل ز حد گذشت و صبورى * بيشتر از اين نگاه كردن نتوان\r\nكشور سيروس گشته ملعبه‌اى چند * فاسد و جاهل به فرد و مغرض و نادان\r\nريخت به خاك آبروى خانهء كسرى * رفت به ياد افتخار بنگه ساسان\r\nيك ده آباد در كنار خزر نيست * گر تو ببينى درست تا لب عمّان\r\nرفت به تاراج مرز و بوم كشاورز * زو اثرى نيست غير كلبهء ويران\r\nباللّه اگر دل نهى به كاخ زراندود * گر تو ببينى سياه خانهء دهقان\r\nملك خراب اين چنين ز ما و شگفتا * دست نداريم باز ما ز سر آن\r\nاز پى امّيد يك‌دو روز وزارت * چشم بپوشيم از خدا و ز وجدان\r\nتا كه ببينى همه دلير به تهمت * تا نگرى جمله چيره‌دست به بهتان\r\nبهره چه برديم ما و ملك چه ديده‌ست * غير نفاق و خلاف هان بنما هان\r\nملّتى اكنون به تيره‌بختى ما نيست * گر تو ببينى در آشكار و به پنهان\r\nپيشتر از آنكه اين اساس به خوارى * هستى ما بركند ز بيخ و ز بنيان\r\nبايد از اين دسته‌ها يكى بگشايد * دست و دگر دسته را بكوبد دندان\r\nگيرد ازآن‌پس به دست دولت و راند * در همهء ملك بىمعارض قومان\r\nعهده كند كارهاى ملك و نگردد * از شتم و قدح عمرو و زيد پريشان \r\n\r\n","description":"","footnote":"","page_name":" 2959 ","page_number":71},
  {"content":"\r\n\r\n\r\nشب هجر\r\n دامن از خون دلم پر ز گل رنگين است * آنچه شد حاصل من در غم عشقت اين است\r\nدل ندانم كه شد از عشق كه پامال ، و ليك * اين‌قدر هست كه دست تو به خون رنگين است\r\nحال ما را به شب هجر تو در بستر خواب * داند آن كس كه ز خوارش همه‌شب بالين است\r\nمن ندانم كه چه كرده‌ست به گيتى فرهاد * كه به هرجا سخن از وى گذرد شيرين است\r\nسخنى روزى از آن حور معنبر گفتم * سالها رفت و مرا باز نفس مشكين است\r\nدل از آن زلف پر از حلقه نشايد بردن * كه شكن روى شكن باشد و چين در چين است\r\nچند گويى كه بود عشق بتان آفت دين * آنچه درمان نتوان يافت « كمالى » دين است \r\n\r\nياد آر ز محنت ما\r\n اى اختر كاخ و كشور جم * تا كى به خلاف ره سپارى\r\nزان دور نشاط و عهد خرّم * آخر چه شود كه ياد آرى\r\nبس مو كه سفيد كردى از غم * كوتاه كن اين سياهكارى\r\nروزى ز وفا و مهر ترسم * اين كج‌روشى ز سر گذارى\r\nگه نيست ز خاك ما اثر هم * اى آنكه ز بعد ما نهى پا\r\nدر ملك وجود شاد و خندان * آباد چو بنگرى و زيبا\r\nسرتاسر اين سراى ويران * چون روى نهى به كوه و صحرا\r\nآزادتر از هواى بستان * ياد آر ز روز محنت ما\r\nوين حالت هولناك ايران * كآگه شود از پدر پسر هم \r\n\r\n","description":"","footnote":"","page_name":" 2960 ","page_number":72},
  {"content":"\r\n\r\n چون رخت سياهى از جهان بست * اى كودك عهد روشنايى\r\nوين نحسى روزگار بشكست * كرد اختر سعد خودنمايى\r\nدانش به سرير حكم بنشست * در داد نداى پادشايى\r\nدانم كه كنند عهد ما پست * اخلاف به جرم تيره‌رايى\r\nتو پرده مباش و پرده‌در هم * بشنو ز درون پرده تا من\r\nاين راز به پرده با تو گويم * كامروز به پاى فكر روشن\r\nاين راه چنان كه هست پويم * نه دامن كس كنم ملوّن\r\nنه جامهء خوب و دشت شويم * تا مرگ چو خيزدم ز مكمن\r\nوز باده تهى شود سبويم * زين قصّه تو را رسد خبر هم\r\nچون سبزه‌دمى كه ما دميديم * در گلشن و باغ زندگانى\r\nاز سردى باد دى نديديم * در لاله طراوت جوانى\r\nتا نالهء بلبلان شنيديم * افسرد رياض شادمانى\r\nآوخ كه از اين چمن بريديم * امّيد و هواى كامرانى\r\nوين خار شكست در جگر هم * اى چشمهء آفتاب مگذار\r\nما را به خدا در اين سياهى * از طلعت صبح پرده بردار\r\nوز حالت ما ببر تباهى * اى باد بهار شو پديدار\r\nوين باغ بكن چنان كه خواهى * باشد كه در اين چمن دگربار\r\nگل پاى نهد به تخت شاهى * ابر آيد و آورد گهر هم \r\n\r\nچكامه\r\n تا كى ز ملك پرسى و اصلاح آن ز من * صد بار از اين طريق فزون گفته‌ام سخن\r\nتا داهيه‌اى به دست نگيرد ز مام كار * باور مكن كه ملك رها گردد از محن\r\nتدبير رزم صعب ز رأى قوى طلب * زيراكه ناتوان نبود هيچ صف‌شكن\r\nاين بار هم نبيند تعمير اين سراى * معمارش ار نباشد دانا و ممتحن\r\nروزى كه رخت بست ستبداد از اين ديار * و افتاد كارمان همه در دست خويشتن \r\n\r\n","description":"","footnote":"","page_name":" 2961 ","page_number":73},
  {"content":"\r\n\r\n گفتم كه ملك ما شود آباد از اين سپس * رشك اروپ گردد از سعى ما وطن\r\nبنگر كه چون شگفت بداده است امتحان * در علم و در لياقت ايرانى كهن\r\nدانى كه ما چنين ز چه واپس برفته‌ايم * در پيش چشم مردم دنيا ز مرد و زن\r\nزان رو كه ما نه خود به جهانيم مرد كار * نه مرد كار باز گزينيم ز انجمن\r\nخواهى ز مرد كار گهر بدهمت نشان * گر مرد كار را نتوانى شناختن\r\nآن است مرد كار كه گاه عمل چو كوه * نهراسد از دسيسه و ننديشد از فتن\r\nاحكام قاهرانه براند به ملك ليك * با قلب همچو آينه و طينت حسن\r\nبگشايدى دهن به خلافش كس ار به كيد * با مشت آهنش فروكوبدى دهن\r\nنگذاردى به كار كس الّا كه مرد كار * نگماردى به هيچ فن الّا كه مرد فن\r\nگيرد ز دست بىهنران كارهاى ملك * جاى فرشتگان نگذارد به اهرمن\r\nتا بىهنر بداند كش نيستى بها * گيرد پى هنر اگرش بايدى ثمن\r\nبدهد سزاى رهزن و كذّاب تا به ملك * چندين فزون نگردد كذّاب و راهزن\r\nاز چنگ رشوه دامن كشور كند رها * چونان كه گفته است خداوند ذو المنن\r\nحكّام با درايت و عادل كند گسيل * در ملك ، تا به ملك نيايد چنين شكن\r\nكشور سوى علوم و صنايع برد كشان * وين سوك‌خانه را به درآرد از اين حزن\r\nبا عقل دوربين و تفكّر صلاح ملك * بشناسد و پديد كند مار از رسن\r\nداند كه غير نام نماند از او به جاى * زان پس كه گشت جانش با مرگ مقترن\r\nموقع‌شناس و عادل و قانون‌گذار و راد * بر دوست نيك‌بين و به بدخواه تيره‌ظن\r\nروشن كند سياست خود همچو آفتاب * با تيغ پيش عالم و با حرف پيش من \r\n\r\nهواى سخن\r\n خيال زلف تو دوشم چنان پريشان كرد * كه با زبان و قلم وصف و شرح نتوان كرد\r\nشدن به كوى تو با پاى عقل مشكل بود * نهاد پا به ميان عشق و كار آسان كرد\r\nشكسته حالى و رنگ من آشكار نمود * غمى كه دل به همه حال از تو پنهان كرد\r\nحديث هجر تو مىرفت و اشك ديدهء من * بيا ببين كه چها با كنار و دامان كرد\r\nبه سير روضه و رضوان نياورد بيرون * كسى كه سر ز فراق تو در گريبان كرد\r\nاگر نداشت « كمالى » به سر هواى سخن * دوباره جذبهء حسن تواش سخن‌دان كرد \r\n\r\n","description":"","footnote":"","page_name":" 2962 ","page_number":74},
  {"content":"\r\n\r\n\r\nدعوى عشق\r\n نيست غم گر به دل از عشق غبارى برسد * كز پس گرد بناچار سوارى برسد\r\nبه كمين در پس هر سنگ ببايد بودن * تا مگر روزى از اين دشت شكارى برسد\r\nدعوى عشق كند بلبل و من در عجبم * نالد از گل گرش آسيب ز خارى برسد\r\nگر همه سردهم از دست نخواهم دادن * دست‌يازم گر از آن طرّه به تارى برسد\r\nعمر ما دستخوش دى شد و ايّام خزان * بايدى عمر دگر تا كه بهارى برسد\r\nچرخ در كار خود از ما و تو سرگشته‌تر است * مبر امّيد كز او در تو قرارى برسد\r\nسير گشتيم « كمالى » به خدا زين هستى * بود آيا كه به ما وقت فرارى برسد \r\n\r\nنخل برومند\r\n با آنكه بود بىسر و پايى سپر ما * مويى نبرد تيغ حوادث ز سر ما\r\nصد رنگ جهان بر سر ما پيش فروريخت * نگرفت ولى رنگ ز پاكى گهر ما\r\nبىروى تو از ديده ز بس اشك فشانديم * عالم همه آب است به پيش نظر ما\r\nدر آتش از آه دل خود عمر گذاريم * سرچشمهء خورشيد بود رهگذر ما\r\nگه در شكن دام و گهى بند قفس بود * گر باز نشد در چمنى بال‌وپر ما\r\nرفتيم و دگر در طلبش بازنياييم * اى برق مسوزان نفس اندر اثر ما\r\nآن نخل برومند جنونيم كه يكسر * داغ و غم درد است « كمالى » ثمر ما ! \r\n\r\nدر حال بيمارى سروده است\r\n دست بلا و رنج به سختى دگر مرا * از پا فكند و كرده هم‌آغوش بسترا\r\nغير از نهيب دهر نديدم به عمر خويش * يا رب چه شوم بود كه زادم ز مادرا\r\nآخر شد از چه روى چنين سرنوشت من * كاين گونه ناله بايدم از تيره‌اخترا\r\nتا بنگرى به خويش نبينم جز اينكه من * با درد همنشينم و با رنج هم‌سرا\r\nبا بخت من مباد كسى همدم و قرين * با روز من مباد كسى اندر اين سرا\r\nگويند با نشاط ببايد سپرد عمر * كز هستى آنچه رفت نبايد دگر مرا\r\nپيرى نهاد گرچه غمى بر سر غمان * ليكن از آن ندارم خاطر مكدّرا\r\nكان را سزا كه شكوه ز پيرى كند همى * كو ديده در جوانى روزى نكو مرا \r\n\r\n","description":"","footnote":"","page_name":" 2963 ","page_number":75},
  {"content":"\r\n\r\n\r\nكمالى ( 1292 )\r\nحاج سيد على كمالى ، فرزند سيد رضى الدّين ، نوادهء سيد حسين ظهير الاسلام ، در سال 1292 هجرى شمسى در دزفول از مادرزاد . علوم ابتدايى و متوسطه را در زادگاه خود و اهواز به پايان رسانيد ، ازآن‌پس به تهران آمد و در دانشكدهء معقول و منقول به تحصيل ادامه داد و به دريافت ليسانس نايل آمد .\r\nكمالى در سال 1322 شمسى كه عمويش ظهيرالاسلام‌زاده ، متخلص به حجازى بدرود حيات گفت ، اشتغال به امور خانوادگى بيشتر اوقات او را مشغول كرد . با اين وصف دست از فعاليتهاى دينى و تبليغى و اجتماعى برنداشت و با ايراد يك سلسله سخنرانيهاى مفيد و جالب در دزفول و اهواز توانست به بيدارى و رشد فكرى مردم كمك نمايد . در دورهء پانزدهم ، كانديداى نمايندگى مجلس شورا بود و چندى نيز مدير عامل جمعيت شير و خورشيد سرخ و رياست انجمن معتمدين محل را عهده‌دار بود .\r\nكمالى از مهر 1329 با خانوادهء خود به تهران آمد و رحل اقامت افكند و گاهى براى انجام امور ملكى و خانوادگى به دزفول مىرود .\r\nكمالى شاعرى خوش‌قريحت و خطيبى دانشمند و تواناست و در نثر شيوهء خاصى دارد . ساده نيست ، ولى پرمعنى و عميق است . به نظم شعر چندان دلبستگى از خود نشان نمىدهد ، اما آنچه مىسرايد مورد توجه مىباشد . از او چند اثر نيز طبع و نشر شده است .\r\n\r\nچه شد آن زمان كه گذشت ؟\r\n هست اقيانوس موّاجى زمان * كشتىاى بر روى آن باشد جهان\r\nسرنشينانيم در كشتى همه * بحرپيماييم ما بىواهمه \r\n\r\n","description":"","footnote":"","page_name":" 2964 ","page_number":76},
  {"content":"\r\n\r\n حادثات دهر همچون موجها * از پى هم دسته‌ها و فوجها\r\nدر ميانه فكر ما چون ناخداست * كه به هرجايى ز دريا آشناست\r\nحال و استقبال و بگذشته زمان * آب اين درياى ژرف بيكران\r\nگفته‌اى چون شد زمانى كان گذشت * همچو تيرى كه برون آمد ز شست\r\nآن به پيش ما بود انديشه كن * رهزن عقل خود اندر شيشه كن\r\nآن زمان كو رفت خود همراه ماست * گر كه يك روز است يا خود قرنهاست\r\nجاى ديگر نيست تا آن روزها * رخت خود آنجا برد در اختفا\r\nدان تو آن بگذشته را همچون درخت * ميوهء آن دانش و فرهنگ و بخت\r\nهرچه آن بگذشتگان آموختند * بهر ما آيندگان اندوختند\r\nدانش اين نسل تا هر پايه‌ايست * بهر فرزندان ما سرمايه‌ايست\r\nهركسى كاوش كند بگذشته را * زود يابد دلبر گم‌گشته را\r\nمىخورم محصول آن روزى كه رفت * ميوهء تخمى كه كشتند و گذشت\r\nهركه را بگذشته و آينده نيست * گرچه با حال است دانم زنده نيست\r\nگر نگيرى وام از بگذشتگان * فاقد آبى شوى چون تشنگان\r\nملّتى را كز شرف پيشينه نيست * عمر او از شنبه تا آدينه نيست\r\nشوق فرزندان به اوج اعلا * هست از فرّ نياكان شما\r\nگويد اين من شعلهء آن آذرم * گويد آن من زادهء اين افسرم\r\nحبّذا آن شاه فرزند خلف * كو به عزّ باب افزايد شرف\r\nحاصل آن باشد كه در آن سير و گشت * من نمىبينم زمانى كان گذشت\r\nچشمهء انديشه از نوك قلم * گشت جارى زد بر اين كاغذ رقم\r\nاز « كمالى » تحفه‌اى ناقابل است * ارمغان و هديهء اهل دل است \r\n\r\nمطرب از صدق خويش\r\n مطربى شد ز كار خويش خجل * شرمساريش بود اندر دل\r\nعارفى را بديد و گفتش باز * كه مرا نيست روى راز و نياز\r\nگنه افزون و روى گشته سياه * نامه‌ام پر ز كارهاى تباه\r\nرو ندارم كه توبه‌ساز كنم * چاره‌اى كن كه روى باز كنم \r\n\r\n","description":"","footnote":"","page_name":" 2965 ","page_number":77},
  {"content":"\r\n\r\n گفت عارف كه گر خداى ودود * رحمت آرد به هفت نفس عنود\r\nشيخ الاسلام وان فقيه بلد * قاضى آن برنشسته بر مسند\r\nوان امام جماعت واعظ شهر * مرشد آن ذكر گوى خفيه و جهر\r\nوان مدرّس كه در ظهور و خفا * درسها گفت جز ز صدق و صفا\r\nهم به تو رحمت آورد ايزد * رو تو از صدق خويش خواه مدد\r\nزان كه مطرب به نزد بار خدا * نيست شرمنده‌تر ز اهل و ريا\r\nچونكه ايشان دورويه كار كنند * پيش حق نفس خويش خوار كنند\r\nتو اگر سرفراز اگر پستى * آن‌چنانى كه آن‌چنان هستى\r\nبيش از كار خود نخواهى مزد * نه به ظاهر امين ، به باطن دزد\r\nمطرب از صدق خويش وز اخلاص * از عذاب خداى گشت خلاص \r\n\r\nگل پژمرده\r\n بلبلى بر سر پژمرده گلى * نغمه سرداد به قلبى سوزان\r\nبا نوايى كه هرآن كس بشنيد * دلش خونين شد و چشمش گريان\r\nگفتم اى چهچه تو قوّت جان * وى نوايت طرب‌افزاى جهان\r\nاين همه گل كه شكفته‌ست به باغ * مر نبينى چو چراغان رخشان\r\nآن‌همه غنچه رها ساخته‌اى * دل به پژمرده گلى داده چسان\r\nگفت بيهوده مدان كار مرا * كه به كار من ، رازيست نهان\r\nاوّلين بار كه از چهچه خود * نغمه‌ها ساختم از پردهء جان\r\nبه رخ اين گل ، منقار زدم * پر از اين غنچه نمودم دامان\r\nبود استاد من اين غنچهء گل * بود الهامم از اين قوت روان\r\nبود معنايى بنهفته در او * من شدم از دل‌وجان عاشق آن\r\nگر هزاران گل ديگر در باغ * بشكفد باد مبارك به كسان\r\nپژمرد اين گل اگر دانم هست * راز او زنده و الهام جوان\r\nلذّت من ز وفادارى خود * هست نز شكل فلان و به همان\r\nدر گلستان به تماشا روزى * رفته بودم من شاد و خندان\r\nصد هزاران گل بشكفته در او * فارغ از فكر وى و رنج خزان \r\n\r\n","description":"","footnote":"","page_name":" 2966 ","page_number":78},
  {"content":"\r\n\r\n در ميان همه آن نخوت و كبر * كه همىرفت ابا آدميان\r\nغنچه‌اى بود دهن‌بسته ز ناز * شده در گوشهء گلبن پنهان\r\nتا مرا ديد به رويم خنديد * خنده‌اش درد مرا شد درمان\r\nيافتم آنچه نمىدانستم * مقصد از زندگى و معنى جان\r\nاين گل آن غنچهء نوخاسته است * كه تو بينيش نژند و پژمان\r\nهست پيوند من و او جاويد * در سه روزى نه چو پيمان خسان\r\nتا كه هستم به جهان نوگلم اوست * بلبلم تا كه بود او به جهان\r\nنغمهء نغز من و نكهت او * فارغ آمد ز گزند حدثان\r\nاين بود شرط وفادارى و عشق * برترين گوهر پاك انسان \r\n\r\nاكسير محبّت\r\n تا در آغوش خيالت همه‌شب تا سحرم * روز سرمستم و تا شام ز خود بىخبرم\r\nجز تو هر سنگ‌دلى ديد مرا با غم و درد * رحم آورد به خون دل و سوز جگرم\r\nنذر كردم كه كنم خاك رهت سرمهء چشم * گرد گر باره به درگاه تو افتد گذرم\r\nهمچو جان تنگ در آغوش كشم نيم‌شبت * تا بدانند كه همخوابهء قرص قمرم\r\nدلبرا گر ز جفا تير به چشمم بزنى * من نه آنم كه رود چشم به جاى دگرم\r\nاين و آن را چه دهى جرعه از آن آب حيات * من به بوسيدن لبهاى تو محتاج‌ترم\r\nمن سبكبار شوم از خود و پرواز كنم * گر تو چون شعلهء خورشيد درآيى به برم\r\nبود هستى « كمالى » چو مسى زنگ‌آلود * كرد اكسير محبّت ز طلا پاك‌ترم \r\n\r\nيك قطعه ترجمه از انجيل\r\n از من برود هرآنچه فانيست * پيوند زمانى و مكانيست\r\nماند به دلم سه گوهر پاك * كز اين سه بود دلم طربناك\r\nاميد و محبّت است و ايمان * محصول قلوب و ميوهء جان\r\nبرتر ز همه محبّت آمد * كز حلق بر خلق رحمت آمد \r\n\r\n","description":"","footnote":"","page_name":" 2967 ","page_number":79},
  {"content":"\r\n\r\n\r\nكمالى ( 1313 )\r\nحسين كمالى ، در سال 1313 هجرى شمسى در شهر قم ديده به جهان گشود . پدرش حاج محمد على كمالى از وعاظ و خطباى مشهور گيلان بود كه در سال 1369 بدرود حيات گفت .\r\nكمالى تحصيلات ابتدايى و متوسطه را در قم و لنگرود به پايان رسانيد و در رشتهء ادبى ديپلم گرفت ، آنگاه به شغل آزاد پرداخت و در لنگرود مشغول كار شد .\r\nكمالى دربارهء شعر و شاعرى خود گويد : « در زندگى با شعر و شاعرى سروكار نداشته و شعرى نگفته‌ام ، تا اينكه براثر يك سلسله مجاهدات نفسانى و خدمات صادقانه به بندگان خدا و نزديكى با ائمهء اطهار عليهم السلام مورد عنايت ثامن الائمه امام رضا ( ع ) قرار گرفتم و قدرت بيان و قلم و شعر ، از مراحم آن امام همام است كه از سال 1365 نصيبم گرديد و از اين زمان به شعر گفتن پرداختم و از بركت اين توفيق با همت دوستان در سال 1368 اقدام به تأسيس انجمن ادبى حافظ در لنگرود كردم و اين انجمن هر هفته به طور مرتب تشكيل مىشود و انجمنى پربار مىباشد . »\r\n\r\nسراچهء فريب\r\n عمرم گذشت و از گذرش يك نشانه ماند * مرغ از قفس پريد و از او آشيانه ماند\r\nاز آن‌همه فسانه و غوغا اثر برفت * جز سوز و ساز سيم ، به تار زمانه ماند\r\nافسانه بود عمر و مرا خواب درگرفت * بيدار چون شدم اثر از آن فسانه ماند\r\nگشتم به دام و دانه اسيرى چو عندليب * اينك نه دام به‌جا ماند و نه دانه ماند\r\nاشكم ز ديدگان شده جارى از اين نصيب * زان تار سوزناك به‌جا اين ترانه ماند \r\n\r\n","description":"","footnote":"","page_name":" 2968 ","page_number":80},
  {"content":"\r\n\r\n غوغاى عمر بود چراغى به روى باد * خاموش گشت و از او اين زبانه ماند\r\nاز باغ پرنشاط جوانى دريغ و درد * آثار برگ و بار خزان در خزانه ماند\r\nعيش جهان سراب بود جاودانه نيست * ياد وىاش به دفتر ما جاودانه ماند\r\nما را هواى عشرت و شادى ز سر برفت * مهرش برون شد از دل و يادش به خانه ماند\r\nدرس وفا و مهر و محبّت به يادگار * از ما به روزگار و زمان و زمانه ماند\r\nهركس ز دام آز و طمع از جهان گذشت * پايان عمر در دوجهان شادمانه ماند\r\nاغيار ، عمر خويش به باطل سپرده‌اند * زان يادگار عمر فقط يك نشانه ماند\r\nدنيا سراچه‌ايست « كمالى » پر از فريب * افسوس هركه خورد از او آه و ناله ماند \r\n\r\nدريغا\r\n دريغا جوانى چه آسان گذشت * به درد و غم و رنج و حرمان گذشت\r\nز كف رفت سرمايهء عمر من * چه حاصل كه آن هم شتابان گذشت\r\nنشد حاصل از عمر بىحاصلم * سحابى و برقى به دامان گذشت\r\nبه روز جوانى و شور و نشاط * به جرم و گناه فراوان گذشت\r\nنكردم من از خواجه شرم و حيا * چنان آشنا با گناهان گذشت\r\nعنان خرد را سپردم به دل * چو موجى به درياى طوفان گذشت\r\nسرشكى نشستم ز صاحب غمى * نكردم در او درد و درمان گذشت\r\nشدم غرق درياى جهل و گناه * به خواب اندرون عمر و دوران گذشت\r\nچراغ خرد كشته شد در سرم * ز غفلت مر آن ماه تابان گذشت\r\nنچيدم گل از باغ عشق و اميد * خزان شد پديد و بهاران گذشت\r\nكنون در سراشيب عمرم چه سود * مرا گر سرى بود و سامان گذشت\r\nجهان نوعروس و « كمالى » چه زود * تو را حجلهء نوعروسان گذشت \r\n\r\nآرزوى وصل\r\n ز شوق ديدن تو چون بهار مىگريم * چو ابر در چمن و لاله‌زار مىگريم\r\nنسيم كوى تو افتاده در سراچهء من * ز عطر و بوى تو من بىقرار مىگريم\r\nبه جلگهء دل من كبك و هم هزار تويى * كه من چو زمزمهء آبشار مىگريم \r\n\r\n","description":"","footnote":"","page_name":" 2969 ","page_number":81},
  {"content":"\r\n\r\n ستارهء سحرى روشن از جمال تو بود * صفاى روشن تو اى نگار مىگريم\r\nبساط ما ز گل روى خود ، نما گلشن * ببين ز هجر تو چون شام تار مىگريم\r\nطبيب جسم و روانم تويى بيا دلبر * ز شوق ديدن تو شرمسار مىگريم\r\nقدم گذار به كاشانه‌ام تماشا كن * كه بىقرار تو در انتظار مىگريم\r\nعيادت من بيمار اى طبيب دلم * كه پيش شمع تو پروانه‌وار مىگريم\r\nدرون سينه به‌جز مهر تو نمىبينم * به يادبود تو اى يادگار مىگريم\r\nكنون كه حاصل عمرم شده پريشانى * چو بلبلى كه به گشت و گذار مىگريم\r\nحديث عشق و جوانى ز سر برفت مرا * كنون ز هجرت آن زار ، زار مىگريم\r\nز لطف دوست « كمالى » نيم دمى محروم * در آرزو وصل تو اميدوار مىگريم \r\n\r\nعشق من\r\n اى به يادت همه جوانى من * مايهء شور و شادمانى من\r\nاز تو روشن چراغ زندگىام * روشنىبخش زندگانى من\r\nزندگى بىتو زنده در ظلمات * اى چراغ ره جوانى من\r\nشور و غوغاى زندگى از توست * از تو سيراب نوجوانى من\r\nبىتو هرگز نبود شور و نشاط * نشأت شور و كامرانى من\r\nمايهء رونق حيات منى * اى همه ارزش نهانى من\r\nمنبع فيض عالم و آدم * اى ز بعد از خداى ثانى من\r\nجان عالم تويى به بحر وجود * اى در سرمدى كانى من\r\nرشتهء عمر من به تو پيوند * خورده با مهر جاودانى من\r\nبىتو كى مىرسم به آب حيات * واى بر عجز و ناتوانى من\r\nشد « كمالى » به وادى تو اسير * عشق من ، عشق آسمانى من \r\n\r\nدر تهنيت ميلاد حضرت مهدى ( ع )\r\n بار ديگر بهار مىآيد * موسم لاله‌زار مىآيد\r\nاز نسيم و هواى دلكش او * مشك و عنبر به بار مىآيد\r\nهر طرف بنگرى شكوفه و گل * در چمن بار ، بار مىآيد \r\n\r\n","description":"","footnote":"","page_name":" 2970 ","page_number":82},
  {"content":"\r\n\r\n سوسن و نرگس و شقايقها * همره جويبار مىآيد\r\nآمدن از طرف باغبان پيغام * لاله در لاله‌زار مىآيد\r\nبا هواى بهار ما امسال * همرهش بوى يار مىآيد\r\nمژده بر نوعروس باغ و چمن * گرد ره آن نگار مىآيد\r\nعرش و فرش و زمين معطر شد * جلوه گل عذار مىآيد\r\nصاحب قدرت خداوندى * مهدى با وقار مىآيد\r\nاز وجودش جهان پر از غوغا * رونق هر بهار مىآيد\r\nبا ورودش رسيده غم پايان * دورهء انتظار مىآيد\r\nمژدگانى رسيد موكب يار * دشمنش خوار و زار مىآيد\r\nاز نسيم بهار دولت او * صبح ، هر شام تار مىآيد\r\nباغبان دورهء خزان طى شد * آن هميشه بهار مىآيد\r\nموكبش در بهار آزادى * بهرهء بىشمار مىآيد\r\nپرچم عدل و داد ، در دستش * آيت كردگار مىآيد\r\nيادگار محمّد است و على * مژده آن يادگار مىآيد\r\nدوستان شاد و دشمنان مقهور * ناصر و كامكار مىآيد\r\nكشور صاحب زمان اينجاست * صاحب اين ديار مىآيد\r\nاى شهيدان ز جاى برخيزيد * خونبها در كنار مىآيد\r\nرونق دين و وارث قرآن * از ره ، آن تاجدار مىآيد\r\nدشمنان تار و مار خواهد كرد * رونق روزگار مىآيد\r\nخاك كويش مراست سرمهء چشم * اشك من زار ، زار مىآيد \r\n\r\n","description":"","footnote":"","page_name":" 2971 ","page_number":83},
  {"content":"\r\n\r\n\r\nكمپانى ( 1320 - 1257 )\r\nآية اللّه شيخ محمد حسين غروى اصفهانى ، معروف به كمپانى ، كه در شعر تخلص مفتقر را برگزيد ، در سال 1296 هجرى قمرى در كاظمين تولد يافت . پدرش حاج محمد حسن از بازرگانان بنام كاظمين و مردى پارسا بود و به مناسبت اينكه اجدادش از نخجوان به اصفهان مهاجرت كرده و در آن شهر متوطن شده‌اند به اصفهانى شهرت يافته‌اند .\r\nمحمد حسين غروى در خانواده‌اى متمكن و مرفه زيست و پس از مرگ پدر ميراث هنگفتى براى او به‌جا ماند و شايد علت شهرتش به كمپانى از همين بابت باشد . وى خواندن و نوشتن و فراگيرى قرآن و هنر خط را در مكتب آموخت و با اينكه از تمكن مالى برخوردار بود به جانب علوم دينيه روى آورد .\r\nآية اللّه شيخ محمد حسين ، تحصيلات مقدماتى را در كاظمين نزد اساتيد فن فرا گرفت ، آنگاه براى ادامهء تحصيل راهى نجف شد و در سلك شاگردان آخوند ملا محمد كاظم خراسانى در اصول منظوم گشت و فقه را نيز از محضر علامهء محقق شيخ محمد اصفهانى آموخت و پس از فوت اين دو استاد ، چندى در رشتهء فلسفه نزد فيلسوف عارف ، ميرزا محمد باقر اصطهباناتى كسب فيض كرد و در آن علم نيز تبحر يافت . سپس به تدريس پرداخت و شاگردانى پروريد كه بعدها خود از اساتيد و مدرسين به شمار آمدند .\r\nشيخ محمد حسين كمپانى مبانى اصول را بر چهار مبحث نهاد و خود آن را پايهء تدريس خود قرار داد : مبحث الفاظ ، مبحث ملازمات عقليه ، مبحث حجيت ، و مباحث اصول عمليه . وى قصد داشت كتاب اصولى بر اين مبنا پايه‌گذارى كند ، اما اجل مهلتش نداد و سرانجام در سال 1361 هجرى قمرى بدرود حيات گفت و به سراى باقى شتافت .\r\nآية اللّه كمپانى مشربى فلسفى داشت ، اما آن را با عرفان درآميخته بود و حتى در\r\n\r\n","description":"","footnote":"","page_name":" 2972 ","page_number":84},
  {"content":"\r\n\r\nتدريس مسائل غير فلسفى چاشنى كلامش عرفان بود و اين معنى از خلال گفته‌هايش ظاهر مىگشت و اثر فلسفى او به نام تحفة الحكيم را به صورت منظوم درآورده است .\r\nآثار و تاليفات ديگرش بدين شرح است : حاشيه بر كفاية الاصول ، حاشيه بر مكاسب ، رساله‌اى در اجاره ، رساله‌اى در اجتهاد و تقليد ، رساله‌اى در نماز مسافر ، رساله‌اى در نماز جمعه ، رساله‌اى در تحقيق حق و حكم ( در مكاسب ) ، رساله‌اى در اجرت گرفتن بر اعمال واجبه ، رساله‌اى در معاد ، رساله‌اى در مشتق ، رساله‌اى در قواعد تجاوز و فراغ و اصالت صحت و اصالت يد ، منظومه‌اى در مدايح و مراثى رسول اللّه و ائمهء اطهار ، منظومه‌اى در روزه ، منظومه‌اى در اعتكاف ، ديوان شعر فارسى ، غزلهاى عرفانى ، و . . .\r\nآية اللّه كمپانى در شعر از توانايى كامل برخوردار بود و مضامين شعرىاش بيشتر جنبهء عرفانى دارد و مراثى او شور و حالى در انسان به وجود مىآورد . اينك نمونه‌هايى از اشعار او :\r\n\r\nبه مناسبت يازدهم ماه محرم سروده\r\n خاك غم بر سر گلزار جهان باد امشب * رفته گلزار نبوّت همه بر باد امشب\r\nخرگه چرخ ستم‌پيشه بسوزد كه بسوخت * خرگه معدلت از آتش بيداد امشب\r\nسقف مرفوع ، نگون باد كه گرديده نگون * خانهء محكم تنزيل ز بنياد امشب\r\nشد سراپردهء عصمت ز اجانب ناپاك * در رواق عظمت زلزله افتاد امشب\r\nشده از سيل سيه كعبهء توحيد خراب * وين عجب‌تر شده بيت الصّنم آباد امشب\r\nاز دل پرده‌نشينان حجازى عراق * مىدود تا به فلك ناله و فرياد امشب\r\nشورش روز قيامت رود از ياد گهى * كز ابو الفضل كنند اهل حرم ياد امشب\r\nاز غم اكبر ناشاد و نهال قد او * خون دل مىچكد از شاخهء شمشاد امشب\r\nنوعروسان چمن را زده آتش به جگر * شعلهء شمع قد قاسم داماد امشب\r\nمادر اصغر شيرين دهن از داغ كباب * تيشه بر سر زند از غصّه چو فرهاد امشب\r\nبانوان اشك‌فشان ، ليك چو ياقوت روان * خاطر زادهء مرجانه بود شاد امشب\r\nديو ، انگشتر و انگشت سليمان را برد * نه عجب خون رود از چشم پريزاد امشب\r\nچهرهء مهر سيه باد كه بر خاكستر * خفته آن آينهء حسن خداداد امشب\r\nبرق غيرت‌زده در خرمن هستى ز تنور * كه دو گيتى شده چون رعد پر از داد امشب \r\n\r\n","description":"","footnote":"","page_name":" 2973 ","page_number":85},
  {"content":"\r\n\r\n\r\nبه اميد روى تو\r\n به هواى كوى تو آمدم ، كه رها ز بند هوا شوم * به اميد روى تو آمدم ، كه مگر ز تو كامروا شوم\r\nنه رها ز بند هوا شدم ، نه ز يار كامروا شدم * نه چنان دچار بلا شدم ، كه دگر به فكر دوا شوم\r\nهمه‌روزه روزى من غم است ، همه‌شب شبم شب ماتم است * نه چنان كمند تو محكم است ، نه اميد آنكه رها شوم\r\nنه مرا به خويش دهى رهى ، نه ز خويشتن دهى آگهى * نه دلالتى و نه همرهى ، متحيّرم به كجا شوم\r\nنه ز سفرهء تو نواله‌اى ، نه ز غمزهء تو حواله‌اى * نه مرا به درد پياله‌اى ، كرمى كه ز اهل صفا شوم\r\nنه تو راست لطف و عنايتى ، نه مراست قوّت و طاعتى * به كدام شورى و حالتى ، من بينوا به نوا شوم\r\nنه به دل‌نوازىام آمدى ، نه به سرفرازىام آمدى * نه به نغمه‌سازىام آمدى ، كه ز شوق ، بىسر و پا شوم\r\nنه به حال « مفتقر » نظر ، كه زند به‌سوى تو بال‌وپر * نه به سرپرستى او گذر ، كه به زير ظلّ هما شوم \r\n\r\nاى پير خرابات\r\n دلبرا گر بنوازى به نگاهى ما را * خوش‌تر است ار بدهى منصب شاهى ما را\r\nبه من بىسروپا گوشهء چشمى بنما * كه محال است جز اين گوشه پناهى ما را\r\nبر دل تيره‌ام اى چشمهء خورشيد بتاب * نبود بدتر از اين روز سياهى ما را\r\nاز ازل در دل ما تخم محبّت كشتند * نبود بهتر از اين مهر گياهى ما را\r\nگرچه از پيشگه خاطر عاطر دوريم * هم مگر ياد كند لطف تو گاهى ما را\r\nبا غم عشق كه كوهيست گران بر دل ما * عجب است ار نخرد دوست به كاهى ما را\r\nنه دل‌آشفته‌تر و شيفته‌تر از دل ماست * نه جز آن خاطر مجموع گواهى ما را\r\n« مفتقر » راه به معمورهء حسن تو نبرد * بده اى پير خرابات تو راهى ما را \r\n\r\n","description":"","footnote":"","page_name":" 2974 ","page_number":86},
  {"content":"\r\n\r\n\r\nگذشتم\r\n به اميد روى دلدار ز آبرو گذشتم * به هواى صحبت يار ز هاىوهو گذشتم\r\nز سرشك چشم و خونابهء دل نگار بستم * ز خط عذار و خال لب و رنگ و بو گذشتم\r\nبه كمند مشك‌مويان شده‌ام اسير ليكن * به دلاورى و همّت ، ز ميان مو گذشتم\r\nنه چو خضر سر به صحرا زده‌ام به جستجويت * كه ز جوى زندگى نيز به جستجو گذشتم\r\nسر چون كدوى بىمغز فكنده‌ام به پايت * نه عجب كه بهر سروى ز سر كدو گذشتم\r\nهمه‌روزه گفتگوى من و عاشقان تو بودى * چه نماند محرمى از سر گفتگو گذشتم\r\nبه خيال شست‌وشويى به در تو رخت بستم * ز غبار ره چنانم كه ز شست‌وشو گذشتم\r\nدل و دين من ز كف رفت به باد آرزوها * چه غم تو روزىام شد ز هر آرزو گذشتم\r\nدل « مفتقر » ز شوق تو لبالب است آرى * كه هماره دربه‌در رفتم و كو به كو گذشتم \r\n\r\nدر رثاء موسى بن جعفر ( ع ) « 1 »\r\n زندانيان عشق چه شب را سحر كنند * از سوز شمع و اشك ، روانش خبر كنند\r\nمانند غنچه سربه‌گريبان درآورند * شور و نواى بلبل شوريده سر كنند\r\nچون سر به خشت يا كه به زانوى غم نهند * يكباره سر ز كنگرهء عرش بركنند\r\nبا آن شكسته‌حالى و بىبال و بىپرى * تا آشيان قدس به خوبى سفر كنند\r\nچون ره‌سپر شوند به سيناى طور عشق * از شوق سينه را سپر هر خطر كنند\r\nآنان كز اين معامله هستند بىخبر * برگو كه تا به محبس هارون نظر كنند\r\nتا بنگرند گنج حقيقت به كنج غم * آن لعل خشك را به در اشك تر كنند\r\nبر پا كنند حلقهء ماتم به ياد او * تا عرش و فرش را همه زير و زبر كنند\r\nآتش به عرصهء ملكوت قدم زنند * ملك حدوث را ز غمش پرشرر كنند\r\nتا شد به زير سلسله سرحلقهء عقول * افتاد شور غلغله در حلقهء عقول \r\n\r\n\r\n","description":"","footnote":"\r\n( 1 ) - يك بند از تركيب‌بندى است كه مرحوم كمپانى در رثاء موسى بن جعفر ( ع ) سروده است .\r\nخوانندگان مىتوانند به ديوان شاعر مراجعه كنند .\r\n","page_name":" 2975 ","page_number":87},
  {"content":"\r\n\r\n\r\nپاى همّت\r\n هله اى نيازمندان كه گه نياز آمد * سر و جان به كف بگيريد كه سرو ناز آمد\r\nهله اى كبوتران حرم حريم عزّت * كه هماى عرش‌پيما سوى كعبه بازآمد\r\nهله اى پياله‌نوشان كه ز كوى مىفروشان * صنمى قدح به كف با دف و چنگ و ساز آمد\r\nهله اى گروه مستان كه به كام مىپرستان * به دو صد ترانه آن دلبر دلنواز آمد\r\nهله اى اميدواران به اميد خود رسيدند * كه صلاى رحمت از حضرت بىنياز آمد\r\nهله اى عراقيان شور و نوا كه كعبه اكنون * به طواف كوى دلدار من از حجاز آمد\r\nهله اى غزل‌سرايان كه شكفته غنچهء گل * به ترنّم و نوا بلبل نغمه‌ساز آمد\r\nهله طالبان ديدار جمال « لن‌ترانى » * كه ز طور عشق ، آواز جگرگداز آمد\r\nهله « مفتقر » در اين راه بكوب پاى همّت * كه به همّت است هر بنده كه سرفراز آمد \r\n\r\nدر رثاء صديقهء طاهره ، فاطمه زهرا ( ع ) « 1 »\r\n تا در بيت الحرام از آتش بيگانه سوخت * كعبه ويران شد حرم از سوز صاحبخانه سوخت\r\nشمع بزم آفرينش با هزاران اشك و آه * شد چنان كز دود آهش سينهء كاشانه سوخت\r\nآتشى در بيت معمور ولايت شعله زد * تا ابد زان شعله هر معمور و هر ويرانه سوخت\r\nآه از آن پيمان‌شكن كز كينهء خم غدير * آتشى افروخت تا هم خم و هم پيمانه سوخت\r\nليلى حسن قدم چون سوخت از سر تا قدم * همچو مجنون عقل رهبر را دل ديوانه سوخت\r\nگلشن فرّخ فر توحيد آن دم شد تباه * كز سموم شرك آن شاخ گل فرزانه سوخت\r\nگنج علم و معرفت شد طعمهء افعى صفت * تا كه از بيداد دونان گوهر يك‌دانه سوخت\r\nحاصل باغ نبوّت رفت بر باد فنا * خرمنى در آرزوى خام آب و دانه سوخت\r\nكركس دون پنجه زد بر روى طاوس ازل * عالمى از حسرت آن جلوهء مستانه سوخت\r\nآتشى ، آتش‌پرستى در جهان افروخته * خرمن اسلام و دين را تا قيامت سوخته \r\n\r\n\r\n","description":"","footnote":"\r\n( 1 ) - يك بند از تركيب‌بندى كه شاعر سروده است ، انتخاب گرديد .\r\n","page_name":" 2976 ","page_number":88},
  {"content":"\r\n\r\n\r\nدر رثاى حسين بن على ( ع ) « 1 »\r\n باز اين چه آتش است كه بر جان عالم است ؟ * باز اين چه شعلهء غم و اندوه و ماتم است ؟\r\nباز اين حديث حادثهء جانگداز چيست ؟ * باز اين چه قصّه‌ايست كه با غصّه توأم است ؟\r\nاين آه جان‌گزاست كه در ملك دل به پاست * يا لشكر عزاست كه در كشور غم است ؟\r\nآفاق پر ز شعلهء برق و خروش رعد * يا نالهء پياپى و آه دمادم است ؟\r\nچون چشمه ، چشم مادر گيتى ز طفل اشك * روى جهان چوى موى پدر گشته درهم است\r\nزين قصّه سر به چاك گريبان كروبيان * در زير بار غصّه قد قدسيان خم است\r\nگلزار دهر گشته خزان از سموم قهر * گويا ربيع ماتم و ماه محرم است\r\nماه تجلّى مه خوبان بود به عشق * روز بروز جذبهء جانباز عالم است\r\nمشكاة نور و كوكب درّى نشأتين * مصباح سالكان طريق وفا حسين \r\n\r\n\r\n","description":"","footnote":"\r\n( 1 ) - يك بند از دوازده بندى است كه شاعر به اقتفاى دوازده بند محتشم سروده است و ما بند اول آن را انتخاب كرديم .\r\n","page_name":" 2977 ","page_number":89},
  {"content":"\r\n\r\n\r\nكوثر ( 1330 )\r\nمحمد قولىمياب ، كه در شعر كوثر تخلص مىكند ، در سال 1330 در روستاى مياب از توابع مرند در يك خانواده كشاورز قدم به عرصهء حيات گذاشت و از همان كودكى به كار و زحمت تن درداد و بعد از تحصيلات ابتدايى رهسپار تهران شد و با كار طاقت‌فرسا و مشقت‌بار به درس ادامه و به قول خودش با جان كندن موفق به اخذ فوق ديپلم شد .\r\nمحمد قولى دربارهء زندگى و شعرش چنين مىگويد : « از همان كودكى روحيه‌اى حسّاس و زودرنج داشتم و از وقتى كه خود را شناختم از مردم مىرميدم و در طبيعت مىآرميدم و به زمزمه مىپرداختم ، كه بعدها اين زمزمه‌ها برايم مفهوم شعر را پيدا كرد . تا يازده‌سالگى به مدرسه نرفتم و معلّم من طبيعت بود . وقتى كه به مدرسه رفتم ، سالى پنج ماه بيشتر درس نمىخواندم و اين مدت گاهى به دو ماه نيز تقليل پيدا مىكرد و دوران متوسطه هم اين وضع ادامه داشت ، اما با اين حال هميشه شاگرد اول مدرسه و كلاس بودم . »\r\nمحمد قولى شاعرى است كه به دو زبان فارسى و آذرى شعر مىسرايد و قصه مىپردازد و در نظر دارد در صورتى كه امكانات اجازه دهد و فرصتى پيش آيد ، آثارش را طبع و منتشر سازد و در حال حاضر با سمت دبيرى مسئول بخش شعر و قصه ، در امور تربيتى منطقهء هشت آموزش و پرورش تهران به فعاليت و انجام‌وظيفه مىپردازد .\r\n\r\nدر ميلاد مبارك حضرت رسول اكرم ( ص )\r\n مىنشينم به بوى يار امشب * مىزدايم ز دل غبار امشب\r\nرقص بال فرشته مىآيد * نرم‌نرمك ، نسيم‌وار امشب\r\nچشم بالا به‌سوى پايين است * عرش در حال انتظار امشب \r\n\r\n","description":"","footnote":"","page_name":" 2978 ","page_number":90},
  {"content":"\r\n\r\n در زمين و زمان خبرهاييست * گونه‌اى ديگر است كار امشب\r\nلرزه بر پيكر بتان گيرد * طاق كسرى شود دوپار امشب\r\n« شب مكه ستاره باران است » * آسمان گشته بىقرار امشب\r\nارض را حرمت از سماء بالاست * بنگر لطف كردگار امشب\r\nبهترين گوهر هدايت را * مىكند بر زمين نثار امشب\r\nشب عيد است و مىشود طالع * آفتابى در اين ديار امشب\r\nساقيا از شراب روحانى * جرعه‌اى هم به ما بيار امشب\r\nشادى عاشقان مبارك باد * مىرسد مژدهء نگار امشب \r\n\r\nنماز ( بانگ اذان )\r\n دخترم ! وقت سحر شد ، برخيز * بانگ پرشور اذان مىآيد\r\nگرچه بيدار شدن در دل شب ! * بر تو بسيار گران مىآيد\r\n* * بايد امّا تو ز جا برخيزى * خواب را هم‌سفر آب كنى\r\nصورت همچو گل زيبا را * خرّم و تازه و شاداب كنى\r\n* * باز كن پنجره را تا بينى * نفس باد سحر مىآيد\r\nشب تاريك ندارد رمقى * صبح امّيد دگر مىآيد\r\n* * دخترم اى گل زيباى بهشت * سحر از چشم تو جان مىگيرد\r\nخانهء ساكت و بىرونق ما * با تو گلبانگ اذان مىگيرد\r\n* * جان فداى تو و سجّادهء تو * چه نكو ياد خدا مىكردى\r\nدوش ديدم كه به هنگام نماز * به پدر نيز دعا مىكردى\r\n* * دخترم ! وقت سحر شد ، برخيز * فرصت راز و نياز آمده است\r\nبانگ پرشور اذان مىشنوم * لحظهء خوب نماز آمده است \r\n\r\n","description":"","footnote":"","page_name":" 2979 ","page_number":91},
  {"content":"\r\n\r\n\r\nدر وفات حضرت فاطمه زهرا ( س )\r\n هنگامهء بدرود با زهراست ، امشب * يا رب على تنها ، على تنهاست امشب\r\nفرياد وا ويلا ز هر سويى بلند است * در خانهء مولا على غوغاست امشب\r\n* * امشب على با آل خود تنها نشسته * خونين جگر در ماتم زهرا نشسته\r\nامشب غم بىمادرىّ كودكانش * در سينهء غم‌پرور مولا نشسته\r\n* * امشب قلوب امّت ما داغدار است * امشب دل ياران مولا بىقرار است\r\nخونين شده امشب دل آل محمّد * ختم الرّسل با عرشيان چشم انتظار است\r\n* * امشب عزيزى ميهمان دارد محمّد * داغ فراغش را به جان دارد محمّد\r\nاز پيكر آزردهء زهراى اطهر * بر گونه‌ها اشك روان دارد محمّد\r\n* * هنگامهء بدرود با زهراست ، امشب * يا رب على تنها ، على تنهاست امشب\r\nفرياد وا ويلا ز هر سويى بلند است * در خانهء مولا على ، غوغاست امشب \r\n\r\nبهترين گوهر هدايت\r\n جوشش كوثر ز شوق روى اوست * بوستان را نكهت گيسوى اوست\r\nسرفرازى سرو را ، شمشاد را * مظهرى از قامت دلجوى اوست\r\nعاشقان را آنچه شيدا مىكند * طرّهء پرپيچ عنبر بوى اوست\r\nقدرت اعجاز موسى كليم * عاجز اندر حضرت جادوى اوست\r\nميگساران را دو چشم او قدح * روزه‌داران را هلال ، ابروى اوست\r\nجلوه‌اى كرد و دل عشّاق برد * عالمى در گفتگوى روى اوست\r\nاز من بيدل نشان دل مپرس * دل گرفتار كمند موى اوست\r\nتا كه اين كون و مكان برجا بود * قبله‌گاه عشقبازان كوى اوست\r\nشهد شعر « كوثر » شوريده حال * از لب شيرين شكّر خوى اوست\r\nگو سرآمد شهرت مشك ختن * دور ، دور نافهء آهوى اوست \r\n\r\n","description":"","footnote":"","page_name":" 2980 ","page_number":92},
  {"content":"\r\n\r\n\r\nتقديم به آزادگان\r\n بوى جبهه ، بوى سنگر مىدهى * بوى شب ، بوى منوّر مىدهى\r\nبوى دريا ، بوى ساحل ، بوى موج * بوى گردان تكاور مىدهى\r\nبوى غيرت ، بوى همّت ، بوى رزم * بوى زخم‌آگين خنجر مىدهى\r\nبوى عطر جا نماز عاشقان * بوى ايمان ، بوى باور مىدهى\r\nبوى خورشيد پگاه نوبهار * بوى چشم‌انداز خاور مىدهى\r\nبوى معراج پرستوهاى فوج * بوى پرواز كبوتر مىدهى\r\nبوى خوب كوچه‌هاى شهرمان * بوى عود و بوى عنبر مىدهى\r\nاز كدامين بوستان آغشته‌اى ؟ * بوى گلهاى معطّر مىدهى\r\nبوى خاك كربلا ، بوى حسين * بوى قاسم ، بوى اكبر مىدهى\r\nهمنشين لاله‌ها بودى مگر ؟ * بوى آن گلهاى پرپر مىدهى\r\nبوى صبر و بوى صدق و بوى عشق * بوى خصلتهاى رهبر مىدهى\r\nگرچه بودى سالها دور از وطن * بوى ميهن ، بوى كشور مىدهى\r\nبوى حرف دلنشين بوى غزل * بوى شعر ناب « كوثر » مىدهى \r\n\r\n","description":"","footnote":"","page_name":" 2981 ","page_number":93},
  {"content":"\r\n\r\n\r\nكورش ( 1295 )\r\nسيد هادى حائرى ، كه در شعر كورش و گاهى حائرى تخلص مىكند ، فرزند سيد محمد ، در سال 1295 هجرى شمسى در بين النهرين ( كربلا ) چشم به جهان گشود .\r\nحائرى تحصيلات ابتدايى را در دبستان جاويد و حسينيهء تهران فراگرفت و دورهء متوسطه را در دبيرستان فردوسى و كالج آمريكايى به پايان رسانيد . ازآن‌پس به استخدام دولت درآمد و در وزارت دارايى به خدمت پرداخت و به چند شهرستان مأموريت يافت ، از جمله ادارهء غلهء سمنان و دامغان و بوشهر و بهبهان و چند نقطهء ديگر كه در پست رياست آن ادارات انجام‌وظيفه كرد .\r\nحائرى از سالهاى پيش آثار نظم و نثرش در روزنامه و مجله‌هاى تهران به چاپ مىرسيد . ديوان اشعارش از پنج هزار بيت تجاوز مىكند كه قسمتى از آن به نام \" برگ سبز \" طبع و نشر گرديد و نيز ديوان عارف قزوينى و جلال الدّين ايرج ميرزا را تصحيح و به چاپ رسانيد .\r\n\r\nآشفته خاطر\r\n يك‌دم از فكر و خيال آسوده نبود خاطرم * باطنم آشفته ليك آرام باشد ظاهرم\r\nدر تملّق‌گويى و مردم فريبى ناشىام * در حقيقت‌جويى و دشمن‌تراشى ماهرم\r\nدر كمال و هوش و بينش در طراز اوّلم * وز مقام و جاه و رتبت ، در رديف آخرم\r\nدر طريق حق‌پرستى شاه‌باز قدسىام * در هواى نفس ، بال‌وپر شكسته طايرم\r\nاز چه يك‌عمر اى هماى بخت « كورش » غايبى * من كه دايم بهر تقديم سر و جان حاضرم \r\n\r\n","description":"","footnote":"","page_name":" 2982 ","page_number":94},
  {"content":"\r\n\r\n\r\nفقر و بيداد\r\n فقر در ايران فراوان باشد و بيداد هم * زور و شلاق است و زندان جور و استبداد هم\r\nهر وطن‌خواهى كز آزادى زند دم بىدرنگ * بهر او گردد مهيّا دار هم ، جلاد هم\r\nبارالها كى نصيب كشور دارا شود * دولتى ميهن‌پرست و ملّتى آزاد هم\r\nهيئتى دلسوز اگر گيرد زمام كار ملك * كارها اصلاح گردد مملكت آباد هم\r\nاز امور اجتماعى قطع مىبايد نمود * دست افراد خيانت‌پيشه و شيّاد هم\r\nخوش بود در زندگانى آنكه صد رنگ است و دون * خاصه در مردم‌فريبى گر بود استاد هم\r\nوانكه نبود اهل نيرنگ و بود يكرنگ و پاك * خاطرى دارد پريشان و دلى ناشاد هم\r\nبود اگر چون ما گرفتار نبرد زندگى * عشق را از ياد بردى قيس هم ، فرهاد هم\r\nگر كه مظلوم انتقام خود ز ظالم مىگرفت * ظلم ننمودى به كس فرعون هم ، شدّاد هم\r\nمشت را با مشت بايد داد پاسخ « حائرى » * تا برافتد از جهان رسم و ره بيداد هم \r\n\r\nقطعه\r\n من از زودرنجى و دير آشنايى * به گيتى زيانهاى بسيار ديدم\r\nنمودم به ياران بسى مهربانى * ولى در عوض رنج و آزار ديدم\r\nجفا ، كينه ، نامهربانى ، خصومت * ز ياران خود بيش از اغيار ديدم\r\nصد آوخ ! كه من هرچه ديدم به دنيا * از اين دوستان رياكار ديدم \r\n\r\n","description":"","footnote":"","page_name":" 2983 ","page_number":95},
  {"content":"\r\n\r\n به دوران اقبال و مال و تنعّم * بس اغيار را مهربان يار ديدم\r\nولى يار يكرنگ را گاه نحسى * نظير يكى خصم خونخوار ديدم\r\nچو دنيا به من روى آورد ، ناگه * در اطراف خود يار بسيار ديدم\r\nيكى هم نديدم من از خيل ياران * به روزى كه خود را گرفتار ديدم \r\n\r\nنور حقيقت\r\n رخسارهء آن لعبت دردانه درخشيد * يا در دل شب مهر در اين خانه درخشيد\r\nدر جام جهان‌بين مى اسرار ازل بين * بس نور حقيقت كه ز پيمانه درخشيد\r\nدر طور نه تنها متجلّيست جمالش * در صومعه و كعبه و بتخانه درخشيد\r\nخنديد چو در مرگ كسان سوخت سراپاى * شمعى كه به خاكستر پروانه درخشيد\r\nويرانهء من گشت منوّر چو رخ دوست * تا ماه در اين خانهء ويرانه درخشيد \r\n\r\nاقارب يا عقارب\r\n مردمانى كه ز اقوام هم و خويش همند * عجب اينجاست كه بدخواه و بدانديش همند\r\nنوش خواهند و نيابند ز ياران جز نيش * واى از اين دوره كه نالان همه از نيش همند\r\nدوستان موجب آرامش خاطر بودند * چه شد اكنون كه چنين باعث تشويش همند\r\nديدم آنها كه چو گل ظاهر زيبا دارند * از جهالت همگى خار دل‌ريش همند\r\nآه و افغان اقارب چو عقارب شده‌اند * بىسبب دشمن اقوام هم و خويش همند \r\n\r\nآبشار\r\n نيست روز و شب به غير از گريه كار آبشار * گريه آرد گريهء بىاختيار آبشار\r\nگريه‌هاى زار ، زار از ابر آخر از چه روست * سوخت او را دل مگر بر حال زار آبشار\r\nسر زدن بر سنگ و شبها ناله سر كردن به كوه * كار من هم هست ، تنها نيست كار آبشار\r\nروزگار آبشار از روزگار من بتر * روزگار من بتر از روزگار آبشار\r\nدر شب هجر تو چشم اشكبارم مىبرد * گوى سبقت را ز چشم اشكبار آبشار\r\nخوش بر احوال كسى « كورش » كه در مهتاب شب * خفت در آغوش يار اندر كنار آبشار \r\n\r\n","description":"","footnote":"","page_name":" 2984 ","page_number":96},
  {"content":"\r\n\r\n\r\nكوهى ( 1300 )\r\nعلى اصغر كوهى كرمانى ، در پانزدهم فروردين سال 1300 هجرى شمسى در شهر كرمان قدم به عرصهء حيات گذاشت و تحصيلات ابتدايى و متوسطه را در همان زادگاه خود به پايان رسانيد . خود مىگويد : « اگرچه تمايلى به خدمات دولتى نداشته ، ولى دست تقديرم به پشت يكى از ميزهاى ژاندارمرى كشاند و در مشاغل متعددى خدمت كردم و پس از بيست سال بنا به تقاضاى شخصى بازنشسته شدم و بلافاصله به رياست يكى از شيرخوارگاههاى كرمان انتخاب كه سه سال اين خدمت خداپسندانه و انسانى را هم جزو افتخارات دوران زندگى خود مىدانم . »\r\nكوهى از سال 1346 شمسى به تهران مهاجرت كرد و در اين شهر رحل اقامت افكند و فرزندانى شايسته در حد دكتر و ليسانس ، تربيت و تقديم جامعه نمود .\r\nكوهى در انواع شعر طبع‌آزمايى مىكند ، اما طبعش به غزلسرايى بيشتر مايل است و آثارش كمتر در مطبوعات به چشم مىخورد . نمونه‌هاى زير از نظم اوست :\r\n\r\nدل بينواى عشق\r\n ساز شكستهء دل من ، بىصدا شده * عشق به خون نشستهء من مبتلا شده\r\nموج بلا رسيده به كشتى آرزو * سكّان رها ز حيطهء اين ناخدا شده\r\nدر غربتى فتاده دل بينواى عشق * مرغى شكسته‌بال ز دامى رها شده\r\nموسى طبع ما به تجلّاى طور ماند * گوساله سامريست ، كه بر ما خدا شده\r\nمعناى عشق پاك مگر از ميانه رفت * حرفى فتاده در دهنى جابه‌جا شده\r\nكم زن تو دم ز عشق كه اين ورطه پربلاست * ميل تو كج‌رويست ، به‌سوى خطا شده \r\n\r\n","description":"","footnote":"","page_name":" 2985 ","page_number":97},
  {"content":"\r\n\r\n عاشق كسيست لب نگشايد پى گله * صدق سكوت او همه جا برملا شده\r\nدر عشق كام‌جويى و خودبينىات خطاست * خودمحورى ماست كه اين ماجرا شده\r\n« كوهى » به راه عشق اگر پاكباز شد * صد درد او به نيم نگاهى دوا شده \r\n\r\nقطعه\r\n اى سر ، تو هواى تاج دارى * با تاج ، اميد باج دارى\r\nغافل شده‌اى ز كار دنيا * كو كرده به كيد و مكر غوغا\r\nاين پير عجوزه عالم‌آرا * با كس نكند دمى مدارا\r\nبس چشم شهان ز غم شده تر * بس چرخ كسان نموده چنبر\r\nبس تاجوران كه تاج دادند * سر در ره تاج ، باج دادند\r\nبس خوار و نزار يافت عزّت * بس صاحب گنج يافت ذلّت\r\nدل را به فريب او مكن بند * زهرش به لب است و لب پر از قند\r\nنادر كه رها شد از سيه‌چال * بر تخت نشست فارغ البال\r\nسرداد به راه تاج‌دارى * جان داد ولى در اوج خوارى\r\nرنگى كه عجين شده به لاله * خون است درون اين پياله\r\nگر چرخ فلك فتد به مشتت * باريست فتاده روى پشتت\r\nلبخند فلك مگير بر ريش * قدرى به جفاى آن بينديش\r\nغافل شده‌ايم جمله از بند * از خندهء چرخ گشته خرسند \r\n\r\nشمع وجود\r\n در دل ، اميد خندهء مستانه مىزند * ديوانه بين كه سنگ به ديوانه مىزند\r\nشمع وجود تو به دلم پرتو افكند * اين شعله‌ايست بر پر پروانه مىزند\r\nخواهد طبيب واقف اسرار دل شود * بيگانه‌ايست شب در بيگانه مىزند\r\nشايد دعاى نيمه شبى كارساز شد * ساغر نگر كه خنده به پيمانه مىزند\r\nگر زلف افكنى ز سر شوق و بيخودى * زاهد سرى به گوشهء ميخانه مىزند\r\nهستى دمى و عمر دمى پايدار عشق * « كوهى » چه جاهلان ره افسانه مىزند\r\nاى دوست من به لطف تو دارم اميدها * زين رو دل است عربده مستانه مىزند \r\n\r\n","description":"","footnote":"","page_name":" 2986 ","page_number":98},
  {"content":"\r\n\r\n\r\nنالهء جانسوز\r\n دل به هر ديده سپرديم خدنگى آمد * پا به هر كوچه نهاديم به سنگى آمد\r\nدل سپرديم به هركس به تمنّاى صفا * زد به جام دل ما تلخ شرنگى آمد\r\nسر تسليم نهاديم چو در راه رضا * هركه ديديم كمربسته به جنگى آمد\r\nهركجا ديده گشوديم پى ديدن يار * پيش‌رو روزن تاريكى و تنگى آمد\r\nبت و بتخانه نرفته‌ست هنوز از دل ما * اين متاعيست كه هر روز به رنگى آمد\r\nخون دل خورده و گفتم كه بود عمر دو روز * واى از اين عمر كه هر لحظه درنگى آمد\r\n« كوهى » از نالهء جانسوز تو دانستم من * هركجا چشم گشودى تو ، خدنگى آمد \r\n\r\nآتش دل\r\n ديشب از آتش دل تا به سحر جان مىسوخت * از تف آه درون دامن حرمان مىسوخت\r\nپير ره كج‌روى از باد صبا مىآموخت * باده‌پيماى جگرسوخته گريان مىسوخت\r\nمحتسب مست مى ناب و قضا مست غرور * در ميان شاكى افروخته دامان مىسوخت\r\nيوسف از كيد فلك يافت غرورى در دل * زير زنجير بلا خفت و گريبان مىسوخت\r\nصوفيان صاف نگردند به پشمينه قبا * اى بسا زاهد صدساله كه ايمان مىسوخت\r\nآنكه مىگفت كه عيب دگران باشد كفر * ديدم از گرمى بازار رقيبان مىسوخت\r\nآنكه گويد كه فلاطون زمانم نشنو * اى بسا مدّعى علم چه نادان مىسوخت\r\nعيب « كوهى » نتوان گفت كه بدبين باشد * از پريشانى اين خلق پريشان مىسوخت \r\n\r\nاميد رستگارى\r\n ديدى كه درد عاشق ، هرگز دوا ندارد * چون مردن ضعيفان ، هرگز صدا ندارد\r\nطوفان عشق سركش ، موج بلا خروشان * اين كشتى دل ما ، بين ناخدا ندارد\r\nنازم به آن گدايى ، چشمش به كس نباشد * اين شوكت و جلالت ، هر پادشا ندارد\r\nدر پيشگاه ذاتش ، جز روسياهىام نيست * باكى دلم ز لطفش ، زين ماجرا ندارد\r\nدر سايهء عطوفت ، هردم دلى به دست آر * جز اين رهى دگر ره ، سوى خدا ندارد\r\nاى روزگار با من ، هرچند مىتوانى * جور آور و ستم كن ، دردم دوا ندارد\r\n« كوهى » به بستر مرگ ، مىخواند خوش سرورى * امّيد رستگارى ، جز از خدا ندارد \r\n\r\n","description":"","footnote":"","page_name":" 2987 ","page_number":99},
  {"content":"\r\n\r\n\r\nرباعيات\r\n ديدى كه نگشت حل ز صد مشكل ما * يك مسأله تا كه شاد گردد دل ما\r\nدر بىخبرى عمر به پايان برسيد * در بىخبرى كوزه كنند از گل ما \r\n* * *\r\n در كار جهان هيچ حسابى نبود * در اين دل گرداب حبابى نبود\r\nصدها دل بىگنه بسوزد از ظلم * در شامهء كس بوى كبابى نبود \r\n* * *\r\n هرجا نگرم جمال او مىبينم * هرجا كه روم كمال او مىبينم\r\nدر هستى خويش هرچه آيد به نظر * از هستى لايزال او مىبينم \r\n* * *\r\n چون باد صبا دامن گل ريخت به هم * بوى سمن و بنفشه آميخت به هم\r\nاز ابر بهار ژاله‌ها ريخت به دشت * خاك سر كيقباد و جم بيخت به هم \r\n* * *\r\n از كين فلك هراس در دل مىدار * مغرور مباش كار مشكل مىدار\r\nچون نيستىات مسلّم است آخر كار * صد آرزوى شكفته در دل مىدار \r\n* * *\r\n گر ببر دمان همى و گو شير ژيان * يك پشه تو را به تنگ آرد به ميان\r\nهر ذرّهء خاك تو فلك كوبد سخت * گر رستم يل هستى و سهراب زمان \r\n\r\nتك‌بيت‌ها\r\n منّت از جان مىبرم تا آبرو برجا بود * آبرو گر رفت ، جان ديگر ندارد ارزشى \r\n* * *\r\n در باغ بود نرگس شهلا و چشم مست * اكنون چه گشته است در آن زاغ مىچمد \r\n* * *\r\n هزار كشور جم را نمىخرد به جوى * هرآن‌كه ملك قناعت به دست آورده \r\n* * *\r\n ديدى فلك چگونه زمين‌گير مىكند * آن كس كه بر زمين نبدش اعتنا ز كبر \r\n\r\n","description":"","footnote":"","page_name":" 2988 ","page_number":100},
  {"content":"\r\n\r\n\r\nكوير ( 1299 )\r\nدكتر سيد محمد شفيعى ، فرزند سيد احمد ، در سال 1299 هجرى شمسى در اصفهان چشم به جهان هستى گشود . جد اعلاى وى ، حاج ميرزا شفيع مستوفى ، فرزند حاج ميرزا يحيى ، صاحب كتابهاى تعيين الثقل الاكبر و تفضيل الائمه عليهم السلام ، كه در كتاب الذريعة از آنها ياد شده است و حاج ميرزا حسن انصارى در تاريخ اصفهان و شادروان معلم حبيب‌آبادى در مكارم الآثار ، شرحى در كتابهاى خويش از آن عارف بزرگوار ياد كرده‌اند .\r\nدكتر محمد شفيعى تحصيلات ابتدايى و متوسطه را در زادگاه خود به پاى برد و در سال 1320 فارغ التحصيل دانشسراى مقدماتى گرديد و ازآن‌پس به شغل آموزگارى و دبيرى در طالخونچهء اصفهان و شهرهاى آباده و اقليد و ابركوه فارس و باغ فردوس تجريش و سرانجام در دبيرستان عظيميه شهر رى انجام‌وظيفه كرد و در سال 1326 به كادر ادارى منتقل شد و در سمتهاى كارمند ادارهء كل تعليمات عاليه و روابط فرهنگى خدمت كرد و در سال 1336 تا مقام معاونت مديركل آموزش و پرورش پيش رفت .\r\nدكتر شفيعى در سال 1328 براى ادامهء تحصيل رهسپار تهران شد و در دو دانشكدهء ادبيات و حقوق ثبت‌نام كرد و هم‌زمان به اخذ دو ليسانس در رشتهء زبان و ادبيات و رشتهء قضايى توفيق يافت و در سال 1330 بار ديگر به تحصيل در رشتهء فلسفه و علوم تربيتى پرداخت و سومين ليسانس خود را گرفت ، آنگاه دورهء دكتراى زبان و ادبيات را پى گرفت و در سال 1334 فارغ التحصيل دكترى شد . ازآن‌پس مأمور تدريس در آموزشگاه عالى شهربانى كل كشور گرديد .\r\nدكتر محمد شفيعى بنا به دعوت استاد دكتر صورتگر ، به شيراز رفت و تصدى معاونت\r\n\r\n","description":"","footnote":"","page_name":" 2989 ","page_number":101},
  {"content":"\r\n\r\nدانشكدهء ادبيات را عهده‌دار شد و در سال 1340 به مقام استادى دانشگاه با رتبهء ده استادى دست‌يافت و در سال 1349 بازنشسته گرديد . آنگاه به لاهيجان عزيمت كرد و عهده‌دار معاونت مدرسهء عالى مديريت گيلان شد و در سال 1352 به اصفهان بازگشت و در مدرسهء عالى كورش كبير به تدريس پرداخت و تا سال 1357 در اين مدرسه انجام‌وظيفه نمود و در حال حاضر به شغل وكالت دادگسترى اشتغال دارد و هفته‌اى چند ساعت نيز در دانشگاه پيام‌نور شهر خود تدريس مىكند .\r\nدكتر شفيعى از كودكى به تشويق پدربزرگ خود به سرودن شعر پرداخت و در جرايد اصفهان مقاله مىنوشت و در سال 1323 نخستين اثر خود را به نام \" در راه ميهن \" نوشت و آثار ديگر او عبارت است از : زبان و زبان‌شناسى ، تصويرى از فرهنگ ايران ، مفسران شيعه ، و چند اثر ديگر . او علاوه بر تاليف كتاب ، تاكنون بيش از يك‌صد مقاله ادبى و تحقيقى و اجتماعى در مجله‌ها و روزنامه‌هاى تهران و شيراز و اصفهان چاپ كرده است و اخيرا مجموعهء اشعار خود را جمع‌آورى و آمادهء چاپ نموده و نيز منظومه‌اى در 250 بيت ساخته كه ماجراى زندگى خود را از دوران كودكى تا امروز به تصوير كشيده و ضمن آن از شخصيتهاى مختلف روحانى و علمى و هنرى در آن نام برده است كه دوستانش به اين اثر منظوم \" سيماى اصفهان \" نام داده‌اند .\r\nدكتر شفيعى با آنكه شاعرى توانا و خوش‌قريحه است ، اما هيچ‌گاه به شاعرى خود تظاهر نكرده است . وى در شعر شفيعى تخلص مىكرد ، اما در اين اواخر تخلص كوير را برگزيده است .\r\nدكتر شفيعى فرزندان شايسته و تحصيل كرده‌اى دارد كه عنوان دكترا و مهندسى دارند و در راه خدمت به مردم و كشورشان گام مىنهند .\r\n\r\nقمار عشق\r\n كيستم دلداده‌اى از چشم يار افتاده‌ام * محو و روشن سايه‌اى بر رهگذار افتاده‌ام\r\nبا جوانان ، دل نياميزد دگر زيراكه من * پيرمردى خسته‌ام كز حال و كار افتاده‌ام\r\nمن به چشم بلبل سرگشته مىآيم غريب * برگ خشكى در خزان از شاخسار افتاده‌ام\r\nخنده را با چهرهء من الفتى ديگر نماند * قطرهء اشكى ز چشم سوكوار افتاده‌ام\r\nنور اميدى نمىتابد مرا از هيچ سوى * راه خود گم كرده‌اى در شام تار افتاده‌ام \r\n\r\n","description":"","footnote":"","page_name":" 2990 ","page_number":102},
  {"content":"\r\n\r\n با من افتاده كج تابد سپهر كج‌مدار * گوئيا من هم ز چشم روزگار افتاده‌ام\r\nكس به بازى هم نمىگيرد مرا در جمع خويش * كودك محزون از بازى كنار افتاده‌ام\r\nباختم سرمايهء هستى به پاى مهر دوست * در قمار عشق از داروندار افتاده‌ام\r\nاز شعاع جان من پروانه را پرهيز نيست * پرتو كمرنگ شمعى بر مزار افتاده‌ام\r\nبوتهء خشكيدهء خارم كه رويد در « كوير » * تك‌درختى تشنه‌ام كز برگ و بار افتاده‌ام \r\n\r\nدريغ\r\n مرا ز هرچه وفا بود سير كردى و رفتى * شكوه عشق و صفا را حقير كردى و رفتى\r\nز كودكان لب از شير ، ناگرفته ، بريدى * به جامشان همه خون جاى شير كردى و رفتى\r\nتو قهرمان شرف را به دام خويش كشيدى * تو شهريار ادب را اسير كردى و رفتى\r\nتو ترك‌زاده در آغوش سرو ناز ! جوان باش * چو ترك صحبت اين رند پير كردى و رفتى\r\nبه زير برف هوس همچو كبك چهره نهفتى * ز فرط شرم مرا سربه‌زير كردى و رفتى\r\nخداى قطرهء باران رحمتت بچشاند * كه بوستان دلم را كوير كردى و رفتى\r\nگريختم ز تو اى از حيا گريخته زيرا * كز اين گريز مرا ناگزير كردى و رفتى\r\nدريغ دارم از اين رفتنت ولى چه دريغى * دريغ آنكه بدين پايه كردى و رفتى \r\n\r\nگل اميد\r\n دلى كه شاد بود اندر اين زمانه كجاست ؟ * سرودن غزل ناب را بهانه كجاست ؟\r\nنهال عشق بخشكيد در دلم افسوس * ترانه‌هاى جگرسوز عاشقانه كجاست ؟\r\nدرخت عمر ، پر از شاخ و برگ من پژمرد * پناهگاه كجا رفت و آشيانه كجاست ؟\r\nشرار سركش و توفندهء اميد و نشاط * كه مىكشيد ز بام دلم زبانه كجاست ؟\r\nشكوفه‌ها همه بر شاخ آرزو خشكيد * اميدهاى فريباى كودكانه كجاست ؟\r\nسكوت سرد و غم‌افزاى روزگارم كشت * نشاط كو ؟ لب خندان چه شد ؟ ترانه كجاست ؟\r\nشراب‌خوارهء گم‌كرده‌خانه را مانم * نشان خانه نخواهم ، شرابخانه كجاست ؟\r\nمن خزان‌زده را با بهار الفت نيست * بهار را به دل خسته‌ام ، نشانه كجاست ؟\r\nگرفتم آنكه وزد بر « كوير » باد بهار * گل اميد كه در دل زند ، جوانه كجاست ؟ \r\n\r\n","description":"","footnote":"","page_name":" 2991 ","page_number":103},
  {"content":"\r\n\r\n\r\nبه اقتفاى مسعود سعد\r\n افسرده دل از جفاى دورانم * آزاده‌ام و اسير زندانم\r\nاز روز نخست گوئيا گردون ، * با اختر نحس بسته پيمانم\r\nچون آتش مانده زير خاكستر * من چشم‌به‌راه باد و طوفانم\r\nمقهور دو سنگ آسيا گشته * سرگشته ميان پتك و سندانم\r\nدر معرض خشم آتش و دودم * در معبر سوز برف و بارانم\r\nآشفته بود همى مرا دفتر * شيرازه گسيخته است ديوانم\r\nگه آلت دست حسرتم بينى * گه پاى به بند يأس و حرمانم\r\nكر كرده دو گوش خلق فريادم * بررفته به چرخ چارم افغانم\r\nپژمردگى است چيره بر جسمم * افسردگى است آفت جانم\r\nاز چار طرف مرا ببارد تير * آماجگه هزار پيكانم\r\nسربسته همىبگويمت اى دوست * در خانهء خويشتن گروگانم\r\nبا آنكه به خانه اندرم گويى * آوارهء كوه و دشت هجرانم\r\nدل‌شورهء مبهمى فكندم پوست * تب‌لرزهء غم شكست ستخوانم\r\nمانند پياده‌اى به ره مانده * شطرنج حيات را هراسانم\r\nهر لحظه حريف ، كيش من گويد * در عرصهء زندگى نه سلطانم\r\nبر صحنهء نرد هستىام كشته * در شش‌در غم نشسته مهمانم\r\nگويى كه در اين فراخنا ميدان * چون گوى در انتظار چوگانم\r\nدست از سر من نمىكشد اندوه * غم مىنكند رها گريبانم\r\nفردا كه دو ديده وا كنم بينم * افسرده دل و نژند و پژمانم\r\nاندوه و محن كه خانشان آباد * آخر زچه‌رو نموده ويرانم\r\nگيرد همه روزگار بر من سخت * يك‌لحظه چرا نگيرد آسانم\r\nدر گردش روزگار مهرى نيست * خون ارچه همىچكد ز مژگانم\r\nخونى كه به عمر خورده‌ام بينى * در گردش هر وريد و شريانم\r\nبا خاطر جمع گويمت اى دوست * در مجمع دوستان پريشانم\r\nبر گفتهء خلق گر كه بىدينم * در باور خلق گر مسلمانم\r\nنه بيم از آنكه شهرهء اينم * نه فخر بدانكه فتنهء آنم \r\n\r\n","description":"","footnote":"","page_name":" 2992 ","page_number":104},
  {"content":"\r\n\r\n دندان ننهم به روى حرف حق * ريزد به دهان اگرچه دندانم\r\nاز مهر و وفاست جامه‌ام بر تن * وز مكر و فريب و زرق عريانم\r\nشوريده سرى چو خود نمىبينم * افسرده‌دلى چو خود نمىدانم\r\nزندانى بىگناهم و گويى * مسعودم و پور سعد سلمانم\r\nبااين‌همه غم چون او نخواهم گفت * « از كردهء خويشتن پشيمانم »\r\nاين مايه شگفت سخت جانى را * از قدرت خويش سخت حيرانم\r\nتنها گنهم در اين جهان اين است * كآزاده و شاعر و سخن‌دانم\r\nبا آنكه بريده نايم از اندوه * در باغ ادب هزاردستانم\r\nبا آنكه خزف رواج بازار است * من گوهر تابناك و غلطانم\r\nبا آنكه عراقى است آثارم * دلبستهء مكتب خراسانم\r\nبا آنكه هنر گران به دست آيد * در ديدهء يار خويش ارزانم\r\nگر زان كه مرا ربوده دل شيراز * زاييدهء خطّهء سپاهانم\r\nدر فصل گل ار مرا بخواهى جست * مىمندم و باغ فين كاشانم\r\nاز غير وطن همه بريدم دل * دلبستهء خاك پاك ايرانم\r\nكو اهل دلى كه پرده برگيرد * از چهرهء رازهاى پنهانم\r\nكو آنكه مرا چو درد بشناسد * مردانه قدم نهد به درمانم\r\nشادم كه به بزم دوستان چون شمع * تا جان به لبم رسد فروزانم\r\nگيرم كه نباشم آنچه را گفتم * خرسندم از آنكه شايد انسانم \r\n\r\nحسرت مبهم\r\n روزى كه پا به عرصهء عالم گذاشتم * بنياد عمر يكسره بر غم گذاشتم\r\nدل را بدان اميد كه يابد وصال دوست * در انتظار حسرت مبهم گذاشتم\r\nتا جاودانه سازمش از عشق در جهان * از جان خويش كاستم و كم گذاشتم\r\nهر بامداد بوسه گرفتم ز روى گل * داغ وصال بر دل شبنم گذاشتم\r\nيك‌دم نبود خاطرم آسوده از غمش * عمر عزيز بر سر اين دم گذاشتم\r\nاهريمنانه هرچه خطا بود كرده‌ام * عذر خطا به گردن آدم گذاشتم\r\nخو كرده‌ام به كلبهء ويرانه در « كوير » * پا بر بساط عيش فراهم گذاشتم \r\n\r\n","description":"","footnote":"","page_name":" 2993 ","page_number":105},
  {"content":"\r\n\r\n\r\nغم‌نامه براى فريدون توللى\r\n از ديده جاى اشك بسى خون گريستم * خون در عزاى مرگ فريدون گريستم\r\nبر كاروان كه قافله‌سالار خويش ديد * بازيچهء بلاى شبيخون گريستم\r\nبر باغبان پير كه در بوستان شعر * آورده سر ز پنجره بيرون گريستم\r\nايدر هوا گرفته و ايدون شكسته دل * من خود به سوك ايدر و ايدون گريستم\r\nآزاده را فلك به‌جز از جام خون نداد * اندر جفاى اين فلك دون گريستم\r\nليلاى شور و حال حصارى شده‌ست و من * بر سر زنان به شيوهء مجنون گريستم\r\nآوارگان وادى سيناى ذوق را * موسى صفت ز رحلت هارون گريستم\r\nاندر « كوير » تشنه دريغا به مرگ دوست * دريا صفت به جلگه و هامون گريستم\r\nاندوه مرگ او نه چنان سوخت دل كه من * گويم چگونه سوختم و چون گريستم \r\n\r\n","description":"","footnote":"","page_name":" 2994 ","page_number":106},
  {"content":"\r\n\r\n\r\nكهن ( 1325 )\r\nسيد محمد عباسيه كهن ، در سال 1325 هجرى شمسى در بند انزلى قدم به عرصهء وجود نهاد ، تحصيلات ابتدايى را در دبستان انورى و دورهء متوسطه را در دبيرستانهاى كوشيار و بوذرجمهر به پايان رسانيد ، در سال 1346 به دانشكدهء ادبيات و علوم انسانى دانشگاه تهران راه يافت ، اما به علت اعتصابات از دانشگاه متوارى و اخراج گرديد .\r\nكهن ازآن‌پس داوطلب سپاهى عدالت شد و به تويسركان اعزام گشت و در آزمون سراسرى وزارت دادگسترى شركت كرد و پذيرفته شد و به سمت كارمند دادسراى شهرستان صومعه‌سرا مشغول خدمت گرديد .\r\nكهن در سال 1355 بار ديگر به دانشكدهء ادبيات و علوم انسانى دانشگاه تهران راه يافت و در رشتهء زبان و ادبيات فارسى به تحصيل پرداخت و در سال 1358 به دريافت ليسانس نايل آمد . ازآن‌پس به استخدام آموزش و پرورش درآمد و پس از چند سال تدريس و تصدى ادارهء آموزش و پرورش شهرستانهاى طالش و فومن ، در حال حاضر در سمت كارشناس كانون شعرا و نويسندگان امور تربيتى ادارهء كل آموزش و پرورش گيلان انجام‌وظيفه مىكند .\r\nسيد محمد عباسيه كهن ، كه در شعر كهن تخلص مىكند ، از سال 1346 آغاز شاعرى كرد و به مطالعهء دواوين بزرگان و اساتيد شعر هندىسرا پرداخت و تحت تأثير اين شيوه قرار گرفت و در كار خود توفيق يافت و بيشتر در غزلسرايى طبع‌آزمايى مىكند .\r\nنمونه‌هاى زير از نظم اوست :\r\n\r\n","description":"","footnote":"","page_name":" 2995 ","page_number":107},
  {"content":"\r\n\r\n\r\nرياى يار\r\n رياى يار ، به اغيار آشنايم كرد * جفاى دوست ، شد افزون و بىوفايم كرد\r\nچو ابر ، پيش وى از جور او گريسته‌ام * چو برق ، خنده ولى او به گريه‌هايم كرد\r\nبه دانه در چمنم ، صيد كرده بود ، ولى * دريغ ، كند پرم را و پس رهايم كرد\r\nمحبّتى نكند يار ، تا كه خود نكنم * كه كوه را چو صدا كرده‌ام ، صدايم كرد\r\nبراى او كه من از عاشقان ديرينم * براى خاطر بيگانه‌اى ، فدايم كرد\r\nبه دست باد خزان ، خشك ، دست گلچينى * كز آشيانهء گرم ، اى « كهن » ، جدايم كرد \r\n\r\nكبوتران حرم\r\n چه بىنصيب ، من از التفات صيّادم * كه جان دهم به قفس ، تا رسد به فريادم\r\nچه روزگار خوشى بود ، سير در گلشن * كنون به ياد گل باغ ، در قفس شادم\r\nكبوتران حرم ، طوق منّت تو ، كشند * من آشناى تو ، امّا چو بلبل آزادم\r\nچو قدر نعمت وصل تو را ندانستم * من از حريم تو ، محروم و دور افتادم\r\nبه ياد قصّهء شيرين عشق ، خوش نشويد ! * كه مانده است به ياد ، اين سخن ز فرهادم\r\nبه كامرانى اگر عمر در ارم گذرد * معذّبم كه طفيل بهشت شدّادم !\r\nبه پاى يار « كهن » ، خاكسار گرديدم * گرفت دست مرا عشق و داد بر بادم \r\n\r\nدل من\r\n يار ، تا ديد مرا ، با دل من * گفت : هى ! يا دل تو ، يا دل من !\r\nگفتمش : عشق ، هوس‌بازى نيست * گفت : بازى نكنى با دل من !\r\nگفتمش : سست نشد پيمانم * گفت : شك كرد ، همين‌جا دل من\r\nگفتمش : آى ، چرا دلتنگى ؟ * گفت : ژرف است چو دريا ، دل من\r\nگفتمش : چشم تو با من چه كند ؟ * گفت : دارد سر سودا دل من\r\nگفتمش : چشم مرا روشن كن * گفت : هرجا ننهد پا دل من\r\nگفتمش : دست مرا مهمان مان * گفت : آخر چه كند تا دل من ؟ !\r\nگفتمش : حرف « كهن » با تو چه بود ؟ * گفت : مىگفت : دريغا دل من ! \r\n\r\n","description":"","footnote":"","page_name":" 2996 ","page_number":108},
  {"content":"\r\n\r\n\r\nآسوده نيست\r\n هيچ‌كس از آتش سوزان جنگ آسوده نيست * آهن ، آرى با همه سختى ، ز زنگ آسوده نيست\r\nخار ، مىپيچد به دست و پاى اوج گردباد * انقلاب ، از نيش آزار فرنگ آسوده نيست\r\nنيست جاى خواب سنگين ، آسياب آسمان * گر فلاخن ، بسترى گسترد ، سنگ آسوده نيست\r\nدر هياهو ، دشمن از غفلت ، به مقصد مىرسد * در صداى آب ، از دشمن پلنگ آسوده نيست\r\nنعل در آتش بود اين چرخ را از آفتاب * سركشان را يك‌نفس ، دل بىدرنگ آسوده نيست\r\nآبرو را اعتبارى نيست ، خودآرا مباش * گل ز بيم دستبرد آب و رنگ آسوده نيست\r\nگوهر توحيد را آسان خريدن ، مشكل است * هيچ غوّاص ، از غم زخم نهنگ آسوده نيست ! \r\n\r\nگم مىشود\r\n زندگى ، در هرزه‌آباد هوس گم مىشود * كاروان رفته را ، بانگ جرس گم مىشود\r\nآتش عشق ، از فراق يار ، در خاكستر است * نالهء جانسوز بلبل در قفس گم مىشود\r\nنقد عمر ما كه دستاورد روز حرمت است * در شب ، از درگيرى چندين عسس گم مىشود\r\nهر نفس ، گوياترين خطيست از حق ، اى دريغ * حرف حق ، در خطّ طومار نفس گم مىشود\r\nآرزوهاى هواپرورد ، از كف مىرود * موج دريا را حباب از دسترس گم مىشود \r\n\r\n","description":"","footnote":"","page_name":" 2997 ","page_number":109},
  {"content":"\r\n\r\n حب دنيا را توان ، معراج خود كردن به حق * گردباد امّا به پاى خار و خس گم مىشود\r\nخار را در پاى ما ، ننگ شكستى بيش نيست * راه شيطان ، در بيابان طبس گم مىشود \r\n\r\nآينهء مات ماه\r\n احساس مىكنم كه تو را ديده‌ام ، تو را * امّا كدام روز ؟ كجا ديده‌ام تو را ؟\r\nدر حيرتم چو آينهء مات ماه ، آه * آيا تو را شنيده و يا ديده‌ام تو را ؟\r\nمىفهمم از نگاه تو ، چشم تو آشناست * ازبس‌كه آشناى خدا ديده‌ام تو را\r\nبوى بهشت ، مىدهى ، اى آشناى من * ديوانه‌ام به بوى تو ، تا ديده‌ام تو را\r\nجان مىدهى به باغ دلم ، مثل نوبهار * آخر ، به لطف باد صبا ديده‌ام تو را\r\nآن‌قدر ، در دلم به تو نزديك بوده‌ام * كز رنگ گل ، چو بوى ، جدا ديده‌ام تو را\r\nمثل ستاره ، دورنما مىشوى ، ولى * امروز ، آفتاب چرا ديده‌ام تو را ؟ \r\n\r\nدو سطر ، اشك\r\n « در انزواى سكوتى ، اسير اندوهم » * پرنده‌اى نگذشت از كوير اندوهم\r\nبه آفتاب چه حاجت ؟ كه فصل پاييز است * چو برگ ، هم‌سفر مرگ‌ومير اندوهم\r\nاگرچه مژدهء فصل بهار مىدهمت * گل يخم ، همهء سرد سير اندوهم\r\nچه راست گفت به سرو بلند ، نيلوفر ! * ز كج‌روى است كه در آبگير اندوهم\r\nمرا به ياد نمىآورى و حق دارى * نمىشناسىام ، اى دوست ؟ پير اندوهم\r\nدو سطر ، اشك نوشتم ، كسى نمىخواند * تو ، هم دو خط بنويس آه ، زير اندوهم \r\n\r\nپنجره\r\n دوست دارم ، بهار پنجره را * آفتاب كنار پنجره را\r\nاين چه صبح عفيف معصوميست ؟ * كه ندانست كار پنجره را !\r\nدل من مثل شيشه بود و شكست * تا به هم زد قرار پنجره را\r\nدستى از دوش ، برنمىدارد * پردهء كوله‌بار پنجره را \r\n\r\n","description":"","footnote":"","page_name":" 2998 ","page_number":110},
  {"content":"\r\n\r\n چشم بارانىام ، چه كرد ؟ مگر * به تكانم غبار پنجره را\r\nبا قلم‌موى خيس مژگانم * مىكشم انتظار پنجره را\r\nبوى گل ، مىتراود از لبخند * بازخوان ، رهگذر پنجره را \r\n\r\nنگه دارد\r\n كى اين دلم ، هوس يار خود نگه دارد ؟ * كه كوزه ، آب به مقدار خود نگه دارد\r\nبه گل ، علاقه ز تهديد خار ، بلبل يافت * به حيله ، يار ، هوادار خود نگه دارد\r\nحكايت تو و تكيه به حسن ، آن‌گونه‌ست * كه سايه ، قامت ديوار خود نگه دارد\r\nبه دست آمده ، از دست مىرود ، كه هوا * نشد كه ابر گهربار خود نگه دارد\r\nبه زادگاه ، كسى پشت كرد ، نالد سيل * نماند ، حرمت كهسار خود نگه دارد\r\nتغافلى كه طبيب « كهن » كند ، به چه صبر * تواند او ، دل بيمار خود نگه دارد ؟ \r\n\r\nكاش\r\n كاش مىشد ، آبى دريا شوم * يك شب مهتابى دريا شوم\r\nسر نهم در دامن ساحل ، چو موج * همدم بىتابى دريا شوم\r\nبا دلى سرشار از نجواى سبز * كى ، لب محرابى دريا شوم ؟\r\nرود را هم‌بستر توفان كنم * گر تب بىخوابى دريا شوم\r\nماهيان ! آسوده مىخوابيد ، اگر * مخمل سنجابى دريا شوم\r\nآبرويى را اگر از كف دهم * بيشهء مردابى دريا شوم \r\n\r\nرباعيات\r\n اى زلزله ! خوب ، دست ما را خواندى * خاكى به سروصورت ده افشاندى\r\nطفلان گرسنه را در آغوش زمين * لالايى گرم خواندى و خواباندى ! \r\n* * *\r\n شمشير كه از نيام ، گل كرد و شكفت * بر شاخهء انتقام ، گل كرد و شكفت\r\nخورشيد كه خواست پيشتر برخيزد * از فرق سر امام ، گل كرد و شكفت \r\n\r\n","description":"","footnote":"","page_name":" 2999 ","page_number":111},
  {"content":"\r\n\r\n\r\nكيائى ( 1296 )\r\nزين الدّين كيائىنژاد ، كه در شعر گاهى از تخلص كيائى استفاده مىكند ، در سال 1296 هجرى شمسى در يكى از روستاهاى طالقان از مادر زاد ، علوم مقدماتى را در همان طالقان به پايان رسانيد و چون در خانواده‌اى روحانى پرورش يافته بود ، به تحصيل در رشتهء علوم قديمه گرايش پيدا كرد . از اين روى ، براى ادامهء تحصيل رهسپار تهران شد و در دانشكدهء معقول و منقول به تحصيل پرداخت و موفق به دريافت ليسانس شد . ازآن‌پس در رشتهء حقوق به تحصيل ادامه داد و از دانشكدهء حقوق فارغ التحصيل شد ، بنابراين در دو رشتهء معقول و حقوق ليسانس گرفت ، آنگاه به استخدام دولت درآمد و در مشاغل متعددى انجام‌وظيفه كرد و در سالهاى آخر خدمت خود در سمت مشاور حقوقى وزارت دارايى به كار اشتغال ورزيد و سرانجام بازنشسته گرديد .\r\nكيائىنژاد دانشمندى والامقام و شاعرى تواناست ، اما كمتر به شاعرى شهرت يافته ، زيرا از تظاهر به شعر و شاعرى همواره خوددارى كرده است . نگارنده وقتى ترجمهء \" المنقذ من الضلال \" غزالى را كه از آثار اوست مطالعه مىكردم ، به چند قطعه شعر از او برخوردم كه نشان از توانايى او در شعر مىكرد . لذا درصدد برآمدم از اين شاعر يادى كرده باشم ، اما آنچه دربارهء شعر او مىتوان گفت اين است كه در مضامين شعرش همه جا روح يأس و بدبينى سايه افكنده است ، ولى هيچ‌گاه از ارزش شعرش نمىكاهد .\r\nكيائىنژاد كه اوقاتش بيشتر مصرف مطالعه و ترجمه و تأليف مىگذرد ، تاكنون آثارى چند از خود به جاى گذاشته است : 1 - اعترافات ( ترجمه المنقذ من الضلال غزالى ) ، 2 - تأثير زمان و مكان در قوانين ( ترجمه ) ، 3 - بقاء روح پس از مرگ ( تأليف خواجه نصير طوسى ) ، 4 - رسالهء لدنيه ( تأليف غزالى ) ، 5 - اشك و لبخند ، 6 - قطعاتى از نويسندهء\r\n\r\n","description":"","footnote":"","page_name":" 3000 ","page_number":112},
  {"content":"\r\n\r\nنامدار لبنانى جبران خليل جبران ، و چند اثر ديگر .\r\nنمونه‌هاى زير از شعر اوست :\r\n\r\nشاهد هستى\r\n به بزم حسن ساقى تا نشستم * شكستم ، جام صهبا را شكستم\r\nچو پيوستم به مشكين طرّهء يار * گسستم ، از همه عالم گسستم\r\nبيا مطرب به نى زن بوسهء عشق * كه من از بوس جام عشق ، مستم\r\nفنا سرلوحهء نقش جهان است * بده ساقى مى باقى به دستم\r\nاگر افتاده‌ام در پاى يارى * مكن منعم كه من زيباپرستم\r\nز روى شاهد زيباى هستى * نگيرم ديده تا روزى كه هستم\r\nجز او انديشهء ديگر ندارم * به جان پابند پيمان الستم\r\nشدم تا آشناى آن دلارام * در دل را به روى غير بستم\r\nهمه اويم ، همه اويم ، همه او * چو او را يافتم از خويش رستم \r\n\r\nآرزوى شاعر\r\n در سنگلاخ زندگى و شوره‌زار عمر * فرسوده پاى گشتم و آبى نيافتم\r\nهر منزلى كه بهر اقامت گزيدمش * جز كاروانسراى خرابى نيافتم\r\n* * تا چشم نيم‌خفته‌اى باز شد به صبح * امواج شام تيره مرا در ميان گرفت\r\nمن روز دل‌فروز زمان را نديده‌ام * داد از جهان ! كه روز مرا رايگان گرفت\r\n* * رؤياى شوق در دل غم ناپديد شد * در آسمان عشق مرا اخترى نماند\r\nآن شعله‌هاى گرم كه نامش اميد بود * خاموش شد چنان كه از آن اخگرى نماند\r\n* * از دوره‌اى كه نام جوانى به خود گرفت * جز خاطرات تلخ نمانده‌ست يادگار\r\nفردا كه عهد تيرهء پيرى فرارسد * خواهد چه كرد با دل من دست روزگار \r\n* *\r\n\r\n","description":"","footnote":"","page_name":" 3001 ","page_number":113},
  {"content":"\r\n\r\n چشمم هرآنچه مىنگرد سايهء غم است * گوشم هرآنچه مىشنود نغمهء بلاست\r\nتنها نه من به كورهء حرمان گداختم * « بر هركه بنگرى به همين درد مبتلاست »\r\n* * دنيا دگر به ديدهء من دلپذير نيست * لذّات زندگى همه بهرم فسانه است\r\nتنها تسلّى دل اندوهناك من * اين آرزوى ديررس جاودانه است\r\n* * روزى رسد كه عدل بپيچد بساط ظلم * بنيان داد در همه جا مستقر شود\r\nهر شام تيره را سحرى پرفروغ هست * اين شام تيره نيز بلاشك سحر شود \r\n\r\nهواى كوى يار\r\n سوزى كه بود در اين جهان ما را * سوزد همه كوه و دشت و دريا را\r\nآن سوز ، نه سوز جسم و تن باشد * نه طاقت وى بود سر و پا را\r\nسوزيست كه بهر آن دوايى نيست * راهى نبود بر آن مداوا را\r\nآن سوز فراق دلبر جانيست * كازرده نموده جان و الا را\r\nما را به سر ، عشق روى يارى هست * كاتش زده زهرهء دلارا را\r\nتا دل به هواى كوى او بستيم * كرديم رها ، تمام دنيا را\r\nهركس كه در او شرار عشقى نيست * افسانه شمارد اين قضايا را\r\nبرگو به حكيم ، كاى خردپرور * مشكن دل عاشقان شيدا را\r\nبيهوده سخن مگو كه نتوان حل * بنمود به حكمت اين معمّا را\r\nبر دامن عشق دست همّت زن * تا بنگرى آن غزال رعنا را\r\nاز قيد حروف و لفظ بيرون شو * تا عرضه كنند بر تو معنا را\r\nتا كى پى اختلاف و اشكالى * يك‌دم بنگر جهان يكتا را\r\nماييم كه در جهان يكى بينيم * اين خاصيت است چشم بينا را\r\nدر مذهب عاشقان نفاقى نيست * يكسان نگرند گبر و ترسا را\r\nهرجا كه محلّ ذكر يار ماست * ما بوسه زنيم خاك آنجا را\r\nدر كعبه و دير ، او بود مطلوب * هرجا طلبند روى زيبا را\r\nعشق رخ او بود كه بر پا كرد * اين شورش مسجد و كليسا را \r\n\r\n","description":"","footnote":"","page_name":" 3002 ","page_number":114},
  {"content":"\r\n\r\n\r\nدرود بر شب !\r\n نهان شد روز در اعماق گيتى * بيا اى شب تو را گيرم در آغوش\r\nدر آغوشت بگيرم تا دم مرگ * نمايم روز را يكسر فراموش\r\n* * بيا اى شب نهان از ديدهء روز * ببويم عنبرين موى سياهت\r\nكشم بر ديدگان دردمندم * به جاى سرمه گرد و خاك راهت\r\n* * بيا اى مايهء آسايش جان * كه من بيزارم از روز جفاكار\r\nتو هر اندازه با ما مهربانى * جفاكار است بر ما روز مكّار\r\n* * تو با تاريكى خود مىنمايى * فروزان اختران آسمان را\r\nاز اين درياى ژرف لاجوردى * برون آرى درخشان گوهران را\r\n* * و ليكن روز با نور و فروغش * كند تاريك يكسر جان ما را\r\nدر اعماق زمين پنهان نمايد * فروزان كوكب وجدان ما را\r\n* * تويى آن آرزوى جاودانى * كه ما را مىبرى تا بام هستى\r\nكنى ز آلودگيها جان ما را * دهى در دست ما جام الستى\r\n* * و ليكن روز مغرور سبكسر * كشاند دم به دم ما را به پستى\r\nبرد در دخمه‌هاى تنگ و تاريك * به زندان غرور و خودپرستى\r\n* * تو سرتاپا سكوت جان‌فزايى * سكوتى كاندر آن باشد زبانها\r\nسكوتى ناقل صوت ملائك * كه مىخوانند اندر آسمانها\r\n* * و ليكن روز سرتاپاست فرياد * كه خيزد از جفا و جور بيداد\r\nز سويى نالهء جان كندن صيد * ز ديگر سو ، غريو تير صيّاد \r\n* *\r\n\r\n","description":"","footnote":"","page_name":" 3003 ","page_number":115},
  {"content":"\r\n\r\n تو اى شب ! محرم محروم مايى * به دل دارى هزاران درد دلها\r\nبپايت اشك و خون جاريست چون سيل * قدم آهسته در اين آب و گلها\r\n* * تو يار و ياور واماندگانى * پناه رهروان زار و خسته\r\nرفيق و همدم بيچارگانى * انيس روح دلهاى شكسته\r\n* * تو اى شب سايهء لطف خدايى * مهين الهام‌بخش انبيايى\r\nتو استاد بزرگ شاعرانى * همه فرزانگان را رهنمايى\r\n* * به زير سايهء تو فكر شاعر * فروزان مىشود چون نور خورشيد\r\nقلوب انبيا در دامن تو * تهى گشته ز ريب و شك و ترديد\r\n* * بيا اى شب كه من هم چون تو هستم * يكى باشيم اندر سوز و در ساز\r\nوجود من بسان تو پر از رمز * وجود تو بسان من پر از راز\r\n* * مرا هم چون تو ، اى شب در زمانه * بسى افسانه‌ها و داستانهاست\r\nنهان اندر ضمير من جهانيست * كه اندر آن زمينها ، آسمانهاست\r\n* * مرا هم در فضاى جان تاريك * فروزان اخترانى بىشمار است\r\nدر اعماق دلم ماهى درخشان * نهان در پردهء ابر و غبار است\r\n* * مرا هم چون تو روحى باشد آرام * گريزان است از هر هاىهويى\r\nدر آن تنها زبان عشق گوياست * كه با دلدار دارد گفتگويى\r\n* * شبا ، من هم شبى همچون تو باشم * شبى آرام و تاريك و مه‌آلود\r\nبرآيد صبح من آن دم كه يكسر * شود عمر عزيزم محو و نابود \r\n\r\n","description":"","footnote":"","page_name":" 3004 ","page_number":116},
  {"content":"\r\n\r\n\r\nراه و رسم من\r\n جز عشق و شور و شوق چه باشد گناه من * آرى همين بود به جهان اشتباه من\r\nدر راه مهر ، بار ملامت كشيده‌ام * قد شكسته و تن خسته گواه من\r\nخود سوختم به محفل انس و وفا چو شمع * تا خنده‌ها به پا شود از اشك و آه من\r\nديشب نظر به دفتر تاريخم اوفتاد * ديدم به غم گذشته همه‌سال و ماه من\r\nمويم سپيد گشته چو روى سپيد او * بختم سياه مانده چو شام سياه من\r\n* * صاحبدلى نشانهء كاشانه‌ام گرفت * گفتم بود به بام فلك بارگاه من\r\nدر اين چمن مرا نبود آشيانه‌اى * گويى نرسته نه گل من و نى گياه من\r\nعمريست با شكسته‌دلان مىبرم به سر * گرديده كوى غم‌زدگان خانقاه من\r\nاز مردم دوروى منافق دلم گرفت * زين روى گشته گوشهء عزلت پناه من\r\nبيزارم از مصاحبت اهل زور و زر * هرگز مباد جانب ايشان نگاه من\r\nجانم فداى صحبت درويش حق‌پرست * من نيكخواه اويم و او نيكخواه من\r\nمن سالك طريق حقيقت‌پرستىام * اين بود خطّ سير من ، اين است راه من\r\nروزى اگر « كيائى » از اين ره به در شوى * آن روز واى بر من و حال تباه من \r\n\r\n","description":"","footnote":"","page_name":" 3005 ","page_number":117},
  {"content":"\r\n\r\n\r\nكيانوش ( 1313 )\r\nمحمود كيانوش ، از شاعران نوپرداز و نويسندگان و مترجمان بنامى است كه در سال 1313 هجرى شمسى در شهر مشهد قدم به عرصهء هستى نهاد ، تحصيلات ابتدايى و قسمتى از دورهء متوسطه را در زادگاه خود به پايان رسانيد ، ازآن‌پس به تهران رهسپار شد و به تحصيل ادامه داد و در سال 1338 در رشتهء زبان انگليسى از دانشكدهء ادبيات به اخذ درجهء ليسانس نايل آمد ، چند سالى در آموزش و پرورش خدمت كرد ، آنگاه به وزارت اقتصاد منتقل و مشغول انجام‌وظيفه گرديد .\r\nكيانوش آثار نظمى و نثرىاش در مطبوعات چاپ و منتشر شده و چندى نيز سردبيرى مجلهء سخن را عهده‌دار بوده است . از آثار منظوم او \" شباويز و شبستان \" ، \" ساده و غمناك \" ، \" شكوفهء حيرت \" و \" ماه و ماهى در چشمه باد \" را بايد نام برد و در ضمن چند داستان به نامهاى \" مرد گرفتار \" و \" غصه‌اى و قصه‌اى \" از او چاپ و منتشر شده است .\r\nكيانوش علاوه بر سرودن شعر و نوشتن داستان ، آثارى از نويسندگان خارجى را به فارسى ترجمه كرده كه از آن جمله است : كرايه شب ( از مرى الن چيس ) ، به خدايى ناشناخته ( از جان اشتاين بك ) ، زنى كه گريخت ( از لارنس ) ، سير روز در شب ( از اونيل ) ، عشق در ميان كومه‌هاى يونجه ( از لارنس ) ، بچه‌هاى عمو توم ( از ريچارد رايت ) ، بىقراريهاى شانتى آنديا ( از پيو باروخا ) ، مالون مىميرد ( از ساموئل بكت ) ، و چند اثر ديگر .\r\nاينك چند نمونه از شعر او :\r\n\r\n","description":"","footnote":"","page_name":" 3006 ","page_number":118},
  {"content":"\r\n\r\n\r\nشادى\r\n مرغ اندوه ، در من خاموش * ديرگاهيست آشيان دارد\r\nگاه پرواز شعله‌اى در سر * گاه ناخن به تار جان دارد\r\n* * همدم و همنشين و يارم او * سبزه و آب و آسمانش من ،\r\nاو ز سوز نهان من سيراب * تشنهء آتش نهانش من\r\n* * گرچه گويند : - رفتنت از دل * جان افسرده را سبك‌باليست\r\nنه خدا را ، مرو ، مرو بىتو * تا ابد آشيانه‌ات خاليست . \r\n\r\nشب در بيابان\r\nشب از هر سو هجوم ديو\r\nو خاموشى :\r\nكمين گرگ در چشمان مشعلها\r\nو مشعلها به گرد سفرهء سورى نگهبانند\r\nچه دلگرم است و بىپروا\r\nشبان\r\nدر حلقهء گرگان\r\nوقاحت را تمام روز در بازو\r\nتبختر را تمام باد در غبغب\r\nشقاوت را تمام حيله در دندان\r\nبلاگردان اين « با گرگ عشرت » گوسفندانند\r\nحوادث با همه آزادگى دارند با شب عهد در كتمان اين بيداد\r\nنه طوفان زمين بر آسمان دوزى\r\nنه سيل عاصى بنيان براندازى\r\nنه ، قهرش را بنازم ، زلزله دارد سر قهرى\r\nو گرگان در پناه خنده چوپان خداوند بيابانند\r\n\r\n","description":"","footnote":"","page_name":" 3007 ","page_number":119},
  {"content":"\r\n\r\nتو مىبينى كه از آبادى خفته\r\nصدايى برنمىخيزد كه :\r\n« مردم گرگ ! مردم گرگ ! »\r\nو مىبينى كه چوپان در ميان گرگها آسوده مىخندد\r\nو از خود رفته\r\nبا حيرت\r\nبه خود نوميد مىگويى\r\n« يقين چيزى ميان گرگ و آبادى\r\nبه هر آگاه و آگاهى در اين شب راه مىبندد\r\nخدايا ، خفته را بيدار كن ! »\r\nامّا نمىدانى كه بيداران هراسانند\r\nسگان را پشت بر ايمان آبادى\r\nسگان را روى با دلجويى يغماست\r\nبه خنجرهاى دندانشان گواه كاذب ناچارى چوپان\r\nبه مشعلهاى دندان رهنماى گرگ تا نابودى گله\r\nنشسته دور تر از سور\r\nلوله زن\r\nگرسنه نال\r\nدم جنبان\r\nبه گاهى استخوانى گوشتمند نيم‌خورده ، نيم ليسيده\r\nدر اين سور شبانه\r\nبا شبان و گرگ مهمانند .\r\n\r\nساده و غمناك\r\nزندگى چون كودكى تنهاست\r\nساده و غمناك ،\r\nاشك سردى همچو مرواريد\r\n\r\n","description":"","footnote":"","page_name":" 3008 ","page_number":120},
  {"content":"\r\n\r\nمىدود در جام چشمانش\r\nمىچكد بر خاك .\r\n* سادگى در چهره‌اش پيداست ،\r\nگاه يك لبخند\r\nمىدهد در آسمان گونه‌هايش گرم\r\nغنچهء آزرم .\r\n* گاه ابر تيرهء اندوه\r\nبر جبينش مىكشد دامن ،\r\nسر فرومىآورد ناشاد\r\nچون نهالى نرم و نازك تن\r\nدر گذار باد .\r\n* زندگى زيباست\r\nساده و مغموم\r\nچون غزالى در كنار چشمه‌اى ، در خلوت جنگل\r\nمانده از ديدار جفت گمشده محروم ،\r\nديده‌اش از انتظارى جاودان لبريز .\r\n* در بهارى سرد\r\nمرغ زيبايى نشسته شادمان بر شاخهء اندوه\r\nسادگى افتاده همچون شبنمى از ديدهء مهتاب\r\nبر سكون حيرتى خاموش\r\nبر عقيق بوتهء اعجاب ،\r\nزندگى چون كودكى تنهاست\r\nساده و غمناك ،\r\nزندگى زيباست .\r\n\r\n","description":"","footnote":"","page_name":" 3009 ","page_number":121},
  {"content":"\r\n\r\n\r\nباران . . .\r\nباران زهرناك تو روياند\r\nدر خاك تشنهء من\r\nصد بوته\r\nهر بو به صد گل نفرين\r\nهر گل هزار پر\r\nسيلاب تلخ تو پر كرد\r\nبا خشم\r\nسيلاب تلخ تو دشت شكيب را\r\nدرياى مهر و جنگل خواهش را پر كرد .\r\n\r\nزمزمه‌اى در گذرگاه\r\nاى شكفته سبز بىپايان\r\nگاه خونين چهره ، گه نيلوفرين دامان\r\nاز تو بادا ديده‌ام لبريز .\r\n* عرضهء پندار بشكسته ،\r\nنغمهء دريا سكوت سنگ ،\r\nسفره‌اى از نام\r\nكوزه‌اى از رنگ\r\nتوشهء اين راه بىفرجام .\r\n* اى سياه تنگ تلخ آغوش\r\nگور سرد روشنان و همچنان خاموش ،\r\nاز تو بادا خلوتم سرشار .\r\n\r\n","description":"","footnote":"","page_name":" 3010 ","page_number":122},
  {"content":"\r\n\r\n\r\nبىغبار\r\nرفتيم و رفت شب\r\nو چشمهاى منتظر ما\r\nبه عشوه‌هاى يك ستارهء گستاخ ، خيره ماند\r\nرفتيم و هرچه شد\r\nكوتاه عمر ،\r\nاين شب سنگين دراز شد\r\nو آن تيره گشته منظر خاموش تيره ماند\r\nرفتيم و عشق از پيش افتاد\r\nو آن اشك‌فروز وسوسه‌پرداز بر اعتقاد خسته تاريك چيره ماند\r\n* بگذار بگذريم ، برادر\r\nوز اين سفر كه سفر نيست\r\nحرفى به روزگار نماند\r\nوقتى كه راه و شب\r\nهمراه مىروند\r\nچه بهتر\r\nكز كاروان غبار نماند\r\nبگذار هيچ و پوچ نمانيم و بگذريم\r\nتا هيچ نوسفر به چشم پيامى\r\nبا شب در انتظار نماند .\r\n\r\n","description":"","footnote":"","page_name":" 3011 ","page_number":123},
  {"content":"\r\n\r\n\r\nكيوان ( 1290 )\r\nسيد مجتبى كيوان ، فرزند حاج سيد محمد ، معروف به زرگرباشى ، در سال 1330 هجرى قمرى در اصفهان تولد يافت ، تحصيلات ابتدايى خود را در دبستان علميه و دورهء متوسطه را در دبيرستان صارميه به پايان رسانيد .\r\nكيوان در سال 1305 شمسى به اتفاق پدر و خانواده به شوشتر كوچيد و در آن شهر از محضر درس سيد نور الدّين شوشترى كسب دانش كرد . آنگاه به استخدام فرهنگ درآمد و به عنوان آموزگار به تدريس اشتغال ورزيد و در خلال خدمات آموزشى از محضر شيخ احمد حائرى نصرآبادى دقايق شعر و فنون آن را فراگرفت و تا سال 1313 در مدارس شوشتر و اهواز و رامهرمز به كار تعليم و تربيت پرداخت .\r\nكيوان براثر اقدام مرحوم صور اسرافيل حكمران اصفهان به اصفهان انتقال يافت و در سال 1314 اقدام به تأسيس دانشسراى مقدماتى پسران كرد و در سال 1315 خود را به استخدام بانك ملى درآورد تا بازنشسته گرديد .\r\nكيوان كه تخلص خود را از نام خانوادگى برگزيده است ، در انجمنهاى ادبى اصفهان شركت كرد و از محضر استادان شعر و ادب بهره‌مند گرديد .\r\nاشعار زير چند نمونه از نظم اوست :\r\n\r\nچه شد اى دوست\r\n چه شد اى دوست كه در مجلس ما آمده‌اى * خواجگى كرده‌اى و پيش گدا آمده‌اى\r\nطالع است اينكه به دلجويى من آمده است * يا تو اى ترك ختا راه خطا آمده‌اى\r\nبا چنين چستى و چالاكى و طنّازى و ناز * آخر اى آهوى وحشى ز كجا آمده‌اى \r\n\r\n","description":"","footnote":"","page_name":" 3012 ","page_number":124},
  {"content":"\r\n\r\n مگر از كار فروبسته گره بگشايى * طرّه بگشوده‌اى و عقده‌گشا آمده‌اى\r\nبشكفد تا دم جانبخش توام غنچهء بخت * بس سبك‌بال‌تر از باد صبا آمده‌اى\r\nحاليا كامده‌اى در بر من فاش بگو * بر سر مرحمتى ، يا به جفا آمده‌اى\r\nگرنه مقصود تو آن است كه مقصود من است * بىمحابا و مىآلود چرا آمده‌اى\r\nبعد يك‌عمر ارادت كه ز « كيوان » ديدى * نه عجب گو به سر مهر و وفا آمده‌اى \r\n\r\nتضمين غزل خواجه حافظ « 1 »\r\n ازبس‌كه باد و باران آزار داد ما را * « دل مىرود ز دستم صاحبدلان خدا را »\r\nچون ريخت سقف و ديوار ، كردم فغان و گفتم * « دردا كه راز پنهان خواهد شد آشكارا »\r\nابر است و باد و باران ، سرما و سيل و طوفان * « گر تو نمىپسندى تغيير ده قضا را »\r\nميخانه و كليسا با هم خراب گشته * « ساقى بده بشارت رندان پارسا را »\r\nشبها در آسمانها ديدار يك ستاره * « اشهى لنا و احلى من قبلة العذارا »\r\nآلوده دامن ما ازبس‌كه گل بر آن ريخت * « اى شيخ پاك‌دامن معذور دار ما را »\r\nبااين‌همه خرابى ترسم كسى نماند * « تا بر تو عرضه دارد احوال ملك دارا »\r\nديدم كه زير باران چون شمع اشك مىريخت * « دلبر كه در كف او موم است سنگ خارا »\r\nگر خاك و كاه دارى بشناس قدر آن را * « كاين كيمياى هستى قارون كند گدا را » \r\n\r\n\r\n","description":"","footnote":"\r\n( 1 ) - در آذر ماه سال 1333 كه بارانهاى متوالى در اصفهان مىباريد غزل فوق را سرود .\r\n","page_name":" 3013 ","page_number":125},
  {"content":"\r\n\r\n\r\nقسمتى از يك چكامه\r\n اى كاش كه مىبودم مستغرق رؤياها * تا ديده همىبستم از ديدن پيداها\r\nاى كاش مرا خاطر مىبود چنان فارغ * تا رنج نمىبردم در حلّ معمّاها\r\nاز پرسش بىپاسخ ، جانم به فغان آمد * شو خانه‌خراب اى عقل ، اى خانهء آياها\r\nاز ننگ به تنگ آمد جانم ، چه توان كردن * تا ثبت كنم نامى در دفتر رسواها\r\nآن قطرهء بارانم كز ابر چو برخيزم * آرام نمىگيرم جز در دل درياها\r\nدشوارى گيتى را بگرفت توان آسان * امّا چه توان كردن بااين‌همه امّاها\r\nگمراهى قومى را در وادى خودخواهى * موسى نكند چاره با آن يد و بيضاها\r\nاسرار نهان فاش است در ميكده‌ها زين رو * بر مست نمىآيد بيرون كس از آنجاها\r\nگر چشم ز خود پوشى صد نكته فروخوانى * در خندهء ساغرها در گريهء ميناها\r\nزيبايى خلقت را با ديدهء دل بنگر * در جلوهء قامتها در پرتو سيماها\r\nمن راز سعادت را روشن به تو مىگويم * رازى كه اگر گويند ، گويند به ايماها\r\nجز مهر على راهى تا منزل جانان نيست * باقى همه بيراهه ، پيچ و خم دعواها\r\nگر مهر على دارى هر كار كه خواهى كن * فارغ ز غم امروز و انديشهء فرداها\r\nاو مظهر انعام است ، انعام على عام است * كى تلخ بماند كام بااين‌همه حلواها\r\nاى سرور انس و جان اى برخى خاكت جان * تو منعم ، ما محتاج ، ماييم و تمنّاها\r\nجز از او نمىزيبد با خيل گنهكاران * اين لطف عنايتها وين حسن مداراها\r\nتو منبع ارشادى تو لطف خدادادى * تو مايهء ايجادى ، سرمنشأ انشاها\r\nاسرار نهانى تو ، محبوب جهانى تو * آرامش جانى تو در اين همه غوغاها\r\nجانها به فداى تو ، ماييم گداى تو * چشمى به كرم بگشا بر روى گدا ، شاها\r\nلطف تو بود حافظ تا كشور ايران را * ايران نشود حيران در ظلمت يلداها\r\nاين ملك مصون مانده‌ست از چشم بد اغيار * با آنكه به نيك و بد كرده‌ست تماشاها\r\nديده‌ست شرارتها از دست سكندرها * برده‌ست حرارتها در قصّهء داراها\r\nاز روم و عرب گاهى ديده‌ست چه زحمتها * وز ترك و مغول چندى ديده‌ست چه يغماها\r\nدر حادثهء چنگيز داده‌ست بسى سرها * در واقعهء تيمور ديده‌ست بس ايذاها\r\nيك‌چند تطاولها ديده‌ست ز پايينها * يك‌چند تجاوزها ديده‌ست ز بالاها\r\nبا اين همهء احوال ، با لطف خداوندى * رسته‌ست ز محنتها با جهد و تقلّاها \r\n\r\n","description":"","footnote":"","page_name":" 3014 ","page_number":126},
  {"content":"\r\n\r\n\r\nطبع سخن‌دان\r\n فاش مىگويم غمت آسايش جان من است * قامتت سرو من و رويت گلستان من است\r\nخانهء قلبم حريم عشق راحت‌بخش توست * شام ، زلف سايهء روز پريشان من است\r\nسختگيريهاى تو جانم به لب آورده ليك * آنچه را سستى نباشد عهد و پيمان من است\r\nبر من و بر عشق من بىاعتنايى تا به كى * آخر اين بىاعتنايى دشمن جان من است\r\nدرد قلبم را پزشكان پرخطر دانسته‌اند * ليك عنّاب‌لب لعل تو درمان من است\r\nگرچه رسواى جهان گشتم به شيدايى ولى * پاك چون برگ گل روى تو دامان من است\r\nگر خلافى شد خلاف از حسن طاقت‌سوز توست * ور خطايى شد گناه از عشق سوزان من است\r\nيك‌دو ماهى سوختم در آتش بيداد دوست * ليك تقصير من و جان پشيمان من است\r\nآنچه « كيوان » قيمتى دارد به پيش چشم يار * روح حساس من و طبع سخن‌دان من است \r\n\r\nقطعه\r\n عيد بر آن كسى مبارك باد * كه دل خلق از او بياسايد\r\nآنكه در راه شادمانى خويش * بر غم ديگران بيفزايد\r\nدامن حرمت كسان ندرد * دامن خود به بد نيالايد\r\nآنكه بر روى مردمان فقير * به حقارت نظر نفرمايد\r\nهركسى خير خلق مىخواهد * گر كند افتخار مىشايد\r\nنيك‌بختى بود سزاى كسى * كه به‌جز كار نيك ننمايد \r\n\r\n","description":"","footnote":"","page_name":" 3015 ","page_number":127},
  {"content":"\r\n\r\n با همه يار و با همه غمخوار * مرد را سيرتى چنين بايد\r\nخدمت خلق كه روز حساب * به‌جز اين دو رقم نمىآيد\r\nكى به سرمنزل مراد رسد * هركه راه طلب نپيمايد\r\nنيكويى كن كه نيكبخت شوى * كه سعادت ز نيكويى زايد\r\nهركسى خيرخواه مردم شد * مردم او را به خير بستايد\r\nشاد باشد روان آنكه مدام * گره از كار خلق بگشايد \r\n\r\nفكاهى به لهجهء اصفهانى\r\n فداى ماه رخد شم كه جفتى خورشيدس * كسى قشنگ‌تر از تو كوجاس و كى ديدس\r\nتو حرف دلخوشى اصلش نمىزنى با كس * يا گوش من از اين حرفا تا حالا نشنيدس\r\nيدفعه تو كوچه ديدم تو را و تا ايمروز * هزار بار بدنم مثلى بيد لرزيدس\r\nكياد دلم نيمند درد عالم بشم راحت * خدايا اين چه طنافيس به پام پيچيدس\r\nجذاب يار كه مار اوّلش ز روز ازل * رقيب نكبتيم تاره ور قلنبيدس\r\nز كار عاشقى ازبس‌كه دردسر ديدم * به مرگ مود قسم چشم بنده ترسيدس\r\nبيا و سينما بشكاف ببين به قدرت حق * چطور غم به دلم جفت و جزم چسبيدس\r\nدلى كه منبع عشق است و كان احساسات * به پيش چشم بتم تكه گوشتى گنديدس\r\nز بس‌كه كم‌محلّى مىكونى تو با « كيوان » * حقيقتش را بخواى يخده از تو رنجيدس \r\n\r\n","description":"","footnote":"","page_name":" 3016 ","page_number":128},
  {"content":"\r\n\r\n\r\nكيوان ( 1372 - 1292 )\r\nغلامرضا كيوان سميعى ، محقق دانشمند و فقيه والامقام و شاعر بلندپايهء معاصر ، فرزند محمد صادق ، كه در شعر كيوان تخلص مىكند ، در سال 1292 هجرى شمسى در كرمانشاه چشم به دنيا گشود . در پنج‌سالگى به دبستان نصرت رفت و چون به كلاس چهارم رسيد پدرش براى او معلم سرخانه گرفت تا عصرها پس از تعطيل دبستان صرف و نحو بياموزد ، امثله و صرف مير و عوامل ملا محسن و صمديه را نزد ميرزا باقر توحيدى آموخت و دورهء دبستان را نيز به پاى برد . علاوه بر آن ، دو كتاب كبرى در منطق و شرح انموذج در نحو را نزد شيخ عزيز اللّه واعظ خواند .\r\nكيوان سميعى آنگاه به دبيرستان رفت و همچنان پس از فراغت از مدرسه به فراگرفتن علوم عربيه پرداخت و شرح سيوطى بر الفيه ابن مالك و حاشيه ملا عبد اللّه بر تهذيب در منطق و شرح جامى بر كافيه ابن حاجب در نحو و معالم الاصول و قوانين در علم اصول و اكثر شرح لمعه را در فقه ، نزد حاج آقا محمد ميبدى تلمذ كرد و در خلال دروس دبيرستانى و علوم عربيه به تحصيل در رشتهء رياضيات و زبان انگليسى در شبها اشتغال ورزيد . پس از اتمام دورهء دبيرستان بنا به پيشنهاد و درخواست پدر و مادرش در هيجده‌سالگى تن به ازدواج داد .\r\nكيوان سميعى در نوزده‌سالگى براى تحصيل به قم عزيمت كرد و كتاب رسائل را در محضر آية اللّه سيد محمد حجت و كتاب مبدأ و معاد ملا صدرا را نزد استاد معقول ميرزا محمد على شاه‌آبادى فراگرفت ، ازآن‌پس به مشهد رهسپار شد و كتاب مطول را نزد شيخ محمد تقى اديب نيشابورى ( ثانى ) آموخت و شرح خواجه بر اشارات و اسفار را در دو نوبت از محضر حكيم متأله آقابزرگ عسكرى تلمذ كرد و شرح منظومه سبزوارى را نزد\r\n\r\n","description":"","footnote":"","page_name":" 3017 ","page_number":129},
  {"content":"\r\n\r\nفرزندش ميرزا مهدى عسكرى تعليم گرفت . آنگاه به صوب تهران عزيمت نمود و علم كلام را از شريعت سنگلجى آموخت و در تهران با مجامع ادبى و بزرگان و دانشمندان درآميخت و با حاج شيخ عبد اللّه حايرى ( رحمت عليشاه ) و حاج شيخ عباسعلى كيوان قزوينى به مشرب عرفان آشنا شد و شرح قيصرى بر فصوص الحكم را تلمذ كرد .\r\nكيوان آنگاه به زادگاه خود بازگشت و چندى نيز از محضر حاج حيدر قلى خان سردار كابلى جامع معقول و منقول و رياضيات كسب فيض كرد و به دنبال معيشت چندى به تجارت پرداخت و در اين كار توفيقى نيافت ، تا سرانجام به استخدام بانك كشاورزى درآمد و سالها امور حقوقى بانك را عهده‌دار بود و پس از سى سال خدمت در سال 1352 بازنشسته شد . سرانجام وى در چهارم مرداد ماه 1372 چشم از جهان فروبست و در بهشت زهراى تهران در قطعهء مقبرة الشعراء مدفون گرديد .\r\nاستاد كيوان سميعى در سال 1322 به تهران كوچ كرد و در اين شهر رحل اقامت افكند و اوقات خود را بيشتر صرف مطالعه و تحقيق و نوشتن گذراند كه آثار زير از آن جمله است : زندگانى سردار كابلى ( 1361 ) ، مقدمه‌اى بر شرح گلشن راز ( 1337 ) ، رساله در شرح احوال طبيب اصفهانى ( 1347 ) ، تحقيقات ادبى ( 1361 ) ، اوراق پراكنده ( 1366 ) ، مقدمه بر قبله‌شناسى تصنيف سردار كابلى ( 1324 ) ، مقدمه بر اوصاف الاشراف خواجه نصير طوسى ( 1336 ) ، مقدمه بر تذكرهء مختصر شعراى كرمانشاه تأليف باقر شاكرى ( 1337 ) ، مقدمه‌اى بر خاك‌نشينان عشق تأليف فرشيد يوسفى ( 1364 ) ، مقدمه‌اى بر تحقيق در مسائل فقهى ( 1349 ) ، مقدمه‌اى بر ديوان آزاد همدانى ( 1356 ) ، مقدمه‌اى بر ديوان صابر همدانى ( 1337 ) ، مقدمه‌اى بر ديوان هادى رنجى ( 1341 ) ، مقدمه‌اى بر ديوان كىفر ( 1342 ) ، راز دل ( مجموعه شعر ، به اهتمام محمد على سلطانى 1363 ) ، مقدمه بر مناظرات ترجمهء المراجعات تأليف سيد شرف الدّين عاملى با ترجمهء سردار كابلى ( 1324 ) ، و دهها حواشى و تأليفات و مقالاتى كه در مجلات و جرايد به چاپ رسيده است . « 1 »\r\nنمونه‌هاى زير از نظم اوست :\r\n\r\n\r\n","description":"","footnote":"\r\n( 1 ) - در شرح حال فوق از كتاب « راز دل » بهره جستم كه استاد كيوان سميعى بنا به درخواست شاعر والامقام استاد بهزاد كرمانشاهى نوشته است .\r\n","page_name":" 3018 ","page_number":130},
  {"content":"\r\n\r\n\r\nدلبر جفاپيشه\r\n دلبرم عزم سفر كرد چو پار و پيرار * ليكن از درويش امسال نمىگريم زار\r\nپار مىرفت و مرا مونس جان بود ولى * نيست امسال مرا مونس جان همچون پار\r\nپار مىرفت و من از فرقت آن ماه تمام * چون هلالى به يكى هفته شدم زار و نزار\r\nدر غمش چشم ترم ابر بهارى مىبود * زان كه در لطف و صفا بود به از فصل بهار\r\nاى دريغا كه دگر دلبر مه‌پيكر من * نيستى دلبرم اكنون كه تويى دل‌آزار\r\nگهر دل به تو دادم كه عزيزش دارى * نه كه پامال جفايش كنى اين گونه و خوار\r\nتو كه اول نبدى عهدشكن ، از چه شدى * سست پيمان و جفاپيشه چنين آخر كار ؟\r\nرشتهء صحبت ما بسته به مويى ، هشدار ! * مگسل اين رشته كه پيوستنش آيد دشوار\r\nمن كه در پاى گل حسن تو هستم چو گياه * بر دلم داغ منه اين همه ، اى لاله‌عذار\r\nمن كه دادم ز صفا بر تو صنم خانهء دل * تو هم آخر ز وفا مگذر و معمورش دار\r\nبا من دل‌شده اين گونه جفا سخت‌كشيست * با همه خوبى تو ، زشت بود اين رفتار\r\nمن از آن در غم هجر تو نگريم ، كه دگر * نيستى آن بت خندان پسنديده شعار\r\nنكنم گريه به هجر تو ، كنم گريه به خود * كز جفاهاى تو روزم شده همچون شب تار\r\nمن همان عاشق دلسوخته فرهاد توام * تو دگر نيستى آن دلبر شيرين گفتار\r\nمن همان قيس بنى عاهر مجنون توام * تو دگر نيستى آن ليلى نيكواطوار\r\nكام جانم كه شد از شهد وفايت شيرين * كردى از زهر جفا تلخ‌تر از سمّ الفار\r\nدلبرا مشكن از اين بيش دل « كيوان » را * زان كه برده‌ست به سر با تو بسى ليل و نهار \r\n\r\nاز غزلى\r\n تا بر او رنگ شهان پا زنم از كبر و غرور * بر سرم سايهء عزّت فكن اى مرغ هماى\r\nهر نفس بوسه ربايد ز گلى باد صبا * تو هم آخر ز رخ غنچه‌لبان بوسه‌رباى\r\nبلبل از جلوهء گل نغمه‌سرا شد به چمن * كم ز مرغى تو نه‌اى ، بر گل رويى بسراى\r\nتا زنى بالى و از سدره و طوبى گذرى * پاى مرغ دلت از بند تعلّق بگشاى\r\nگر كه آسايشى از دور زمان مىطلبى * رو تو در سايهء صاحب نفسى مىآساى\r\nخرّمى نيست به عالم ز چه نالى كه جهان * بحرى از حادثه باشد به ستم طوفان‌زاى\r\nجايى ار مىطلبى بهر اقامت « كيوان » * نيست از كوى خرابات ، تو را بهتر جاى \r\n\r\n","description":"","footnote":"","page_name":" 3019 ","page_number":131},
  {"content":"\r\n\r\n\r\nسوز عشق\r\n آتشى بينى اگر سر زده از گفتارم * سوز عشقيست كه از دل به زبان مىآرم\r\nدامنم را كه پر از گوهر غلتان بينى * خون دل بوده كه از ديده فرومىبارم\r\nپاره‌هاى دل و لخت‌جگر خونين است * لعل و ياقوت و عقيقى كه مقابل دارم\r\nخبر عشق و حديث مى و دلبر باشد * آنچه نقل آمده در دفترم از آثارم\r\nنشود ذرّه‌اى از مهر رخت اى مه ، كم * گر به زندان بلا درفكنى صد بارم\r\nهم به خواب آن رخ زيبا نتوانم ديدن * زان كه شب تا به سحر از غم تو بيدارم\r\nعاشق و رند و هوس‌بازم و مىخوارهء شهر * روزگاريست كه نبود بجز اين‌ها كارم\r\nبود در مدرسه و خانقهم جاى و كنون * گوشهء ميكده‌ها هم قدح خمّارم\r\nهمدمم جمله اديبان و حكيمان بودند * هست اكنون دوسه دلدادهء رسوا يارم\r\nهيچ‌كس ز اهل بصيرت نكند صحبت عقل * با من مست ، چو ناديده دمى هشيارم\r\nهمه ز ارباب فضيلت به شمار آرندم * خود بجز عشق ز هر فضل و ادب بيزارم\r\nگفت « كيوان » كه مرا بود هنرمايهء فخر * حالى از دولت عشق از هنر آيد عارم \r\n\r\nداغ بلبل\r\n گر رهايى طلبى از غم نو يا كهنى * خاطر خويش كن آزاد ز هر ما و منى\r\nتلخكام از غم گردون چه نشينى ، برخيز * شاد كن دل ز وصال بت شيرين‌دهنى\r\nروى آزادى و آسايش جان كى بيند * آنكه از حرص فكنده‌ست به گردن رسنى\r\nبا همه مال كه اندوختى اى خواجه به عمر * وقت رفتن نبود بهرهء تو جز كفنى\r\nمشكن هيچ دلى را كه بسى رفته به باد * تاج و تخت شهى از آه دل پيرزنى\r\nنيست در مسجد و ميخانه كسى صاحب حال * نه در آن مؤمن صادق نه در اين مؤتمنى\r\nخانقه گشته تهى ز اهل دل و شور سماع * خرقان مانده ولى نيست در آن بوالحسنى « 1 »\r\nطوطيانند كه شكّرشكنانند ، ولى * ريخته چرخ شكر در بر زاغ و زغنى\r\nپر شد از زاغ و زغن باغ و دريغا كه در آن * نيست ديگر اثر از طوطى شكرشكنى\r\nخوش‌تر از باغ بهشت است وطن گرچه كه نيست * مهر او در دل هر دوزخى بىوطنى \r\n\r\n\r\n","description":"","footnote":"\r\n( 1 ) - ابو الحسن خرقانى از بزرگان صوفيه بوده است كه در ديهء خرقان ، نزديك شهر بسطام به دنيا آمده و در همان‌جا اقامت داشته و از دنيا رفته است .\r\n","page_name":" 3020 ","page_number":132},
  {"content":"\r\n\r\n چون ننالد به چمن بلبل از اين داغ ، كه ديد * همه گلها شده پرپر ز سموم فتنى\r\nهست آنجا سخن از بلبل و گل بىهنگام * كه نه گلزار به‌جا مانده نه باغ و چمنى\r\nميوه زان باغ نچينى كه درختانش را * همه افكنده ز پا تيشهء هيزم‌شكنى\r\nنشناسيم بد از خوب و بجا گفت آن كس * همه يكسان بر ما دف‌زن و شمشيرزنى\r\nزان همه يار وفادار كه بودت « كيوان » * هيچ دانى كه نمانده‌ست مگر يك‌دو تنى ؟ \r\n\r\nمحصول حيات\r\n هرگز از مسجد كسى نامد برون از اهل دل * اهل دل را جستجو كن از در ميخانه‌اى\r\nكن به هر سويى نظر ، باشد كه ناگه نور حق * بر تو تابد پرتوى از روزن بتخانه‌اى\r\nنيك‌بين ، كن ديده را تا خار را بينى كه هست * بهر زلف نوعروسان چمن چون شانه‌اى\r\nزين گناه نفس دون شرمنده‌ام در نزد خويش * كآشنا را ترك كردم از پى بيگانه‌اى\r\nنيست محصول حيات ما جز اين ، كز نيك و بد * چند روزى در جهان ماند ز ما افسانه‌اى\r\nخواهم از ساقى دوران تا كند قسمت مرا * ساغر رندانه‌اى ، در خدمت جانانه‌اى\r\nاى توانگر ! هم ز رحمت روزى آخر باز پرس * حالت يك بينوا را در دل ويرانه‌اى\r\nاى شده مغرور نيروى جوانى ، بينمت * پير پر بشكسته‌اى ، در گوشهء كاشانه‌اى\r\nگر نه كار شمع بودى سوختن از بهر غير * كى برايش جان خود كردى فدا پروانه‌اى\r\nمعرفت آموز « كيوان » زان كه باشد معرفت * در جهان آفرينش گوهر يك‌دانه‌اى \r\n\r\n","description":"","footnote":"","page_name":" 3021 ","page_number":133},
  {"content":"\r\n\r\n\r\nدلبر وفاپيشه\r\n تا برفتى ز برم اى مه سيمين به سفر * منم و گوشهء تنهايى و چشمانى تر\r\nعمر من ، مستى و ، با رفتن تو نيست مرا * جز تنى زار و رخى زرد و دلى غم‌پرور\r\nدمى از ياد تو غافل نيم و ، مىنگرم * هركجا ، روى چو ماه توام آيد به نظر\r\nهمه آسوده بخوابند و من خونين دل * تا سحر از غمت اى ماه ، شمارم اختر\r\nبا سر زلف تو هر راز كه شبها گفتم * حاليا شرح دهم آن‌همه با باد سحر\r\nسوختم ز آتش شوق تو بدانسان كه سحاب * بارد از ديده به همدردى من اشك مطر\r\nنتوانم چو دمى غافل از احوال تو بود * گيرم از هرچه كه بوى تو دهد از تو خبر\r\nتو كه دانى من سودازده را جز تو كسى * مونسى نيست ، چرا مىروى آخر به سفر ؟\r\nهركسى مالى و جاهى به جهان مىجويد * من ندارم بجز از عشق تو سوداى دگر\r\nراحت و عيش و نشاطم همه با خود بردى * هستم اكنون من و غم ، ماحضرم خون جگر\r\nجان من هستى و بىجان نتوان داشت حيات * وقتى آيى كه نيابى ز من خسته اثر\r\nگر كسان گنج زر و سيم جهان مىطلبند * عشقت اى كان هنر ! هست مرا گنج گهر\r\nديگران راست اگر دلبر تنها ، تو مرا * هم تن و روحى و هم عمر ابد ، هم دلبر\r\nنه همين زندگى ظاهر من با تو يكيست * جان من با تو درآميخته چون شير و شكر\r\nجز كه خونين دل « كيوان » كنى از دورى خويش * گو برى از سفر اى ماه دوهفته چه ثمر ؟ \r\n\r\nسى سال خدمت « 1 »\r\n سى سال مرا گذشت از عهد شباب * در خدمت ابناء وطن با تب‌وتاب\r\nاكنون كه به عمر رفته درمىنگرم * گويى كه به خواب ديده‌ام نقش سراب \r\n\r\n\r\n","description":"","footnote":"\r\n( 1 ) - روزى كه حكم بازنشستگى استاد پس از سى سال خدمت در بانك كشاورزى صادر شد اين دو رباعى را زير حكم نوشت .\r\n","page_name":" 3022 ","page_number":134},
  {"content":"\r\n\r\n\r\nكيوان ( 1298 )\r\nدكتر محمد مكرى ، فرزند عبد اللّه ( حسن صفرى ) از خانوادهء ولاة مكرى باباميرى كردستان است .\r\nدكتر مكرى در سال 1298 هجرى شمسى در كرمانشاه ( باختران ) قدم به عرصهء هستى نهاد ، تحصيلات ابتدايى را در همان شهر فراگرفت ، آنگاه به تهران شتافت و دورهء متوسطه را در دبيرستان شرف به انجام رسانيد . ازآن‌پس براى ادامهء تحصيل وارد دانشسراى عالى شد و در رشتهء زبان و ادبيات به تحصيل پرداخت و به دريافت ليسانس نايل آمد و دورهء دكترى ادبيات را نيز دنبال كرد و آن را به پاى برد و پايان‌نامهء دكتراى خود را در موضوع بحث در لهجه‌هاى مغرب ايران نوشت .\r\nدكتر مكرى پس از طى مراحل تحصيلى ، به استخدام وزارت فرهنگ درآمد و در مشاغل مختلف به كار پرداخت و چندى نيز رياست تعليمات ايلات و عشاير ايران و بازرسى عالى وزارت فرهنگ را عهده‌دار بود . پس از كودتاى بيست و هشتم مرداد سال 1332 عازم اروپا گرديد و سالها در فرانسه اقامت گزيد و هنگامى كه انقلاب اسلامى ايران به پيروزى رسيد به ايران بازگشت و به سمت سفير كبير ايران در مسكو منصوب گرديد .\r\nدكتر مكرى از دانشمندان برجسته و محققين بنامى است كه آثار ارزشمندى از خود بر جاى گذاشته و ضمن آشنايى با چند زبان و خط به زبان پهلوى نيز تسلط كامل دارد و آثارى از متون پهلوى به فارسى ترجمه كرده است .\r\nآثارى كه از او به چاپ رسيده به شرح زير است : گورانى يا ترانه‌هاى كردى ، فرهنگ نامهاى پرندگان در لهجه‌هاى كردى ، اندرز خسرو قبادان ، عشاير كرد ايران ، قطعه‌اى به\r\n\r\n","description":"","footnote":"","page_name":" 3023 ","page_number":135},
  {"content":"\r\n\r\nزبان كردى از سيد يعقوب ماهيدشتى ، ترجمهء رسالهء پهلوى پوشت فريان ، نمونه‌هاى نظم و نثر فارسى ، پند و امثال كردى ، رسالهء خدا يارت بوند ، انواع مالياتها و مراسم تحميلى در مناطق كردنشين ، داستانهاى كهن فارسى و كردى ، ماد ( 1 ) ، ماد ( 2 ) ، بغستان ، بازيهاى كردى ، فرهنگ پارسى ، يادبود اجتماع سران عشاير در تهران ، و چند اثر ديگر . نخستين مجموعهء شعرى كه از او به چاپ رسيد نغمه‌هاى جوانى بود .\r\n\r\nنصيب دشمن باد\r\n هميشه ديده‌ام از ديدهء تو روشن باد * دل من از گل روى تو رشك گلشن باد\r\nبه پيش قد تو گر سرو گردن افرازد * ز تندباد حوادث شكسته گردن باد\r\nز چاك پيرهنت بوى جان همىشنوم * هزار جان گرامى فداى آن تن باد\r\nاگرچه در چمن حسن تو هزارانند * نگاه لطف تو پيوستن شامل من باد\r\nكنون كه در بر خوبان لطافتى دارى * هميشه نيّت پاك تو لطف كردن باد\r\nهرآن كسى كه تو را مىكند جدا از من * بسوز قلب پريشم دچار شيون باد\r\nاگر به جنّت كويت مرا مقامى نيست * الهى آنكه مرا در دل تو مسكن باد\r\nبه روزگار بدى اوفتاده‌ام ز غمت * كه هيچ دوست نبيند نصيب دشمن باد\r\nشنيده‌ام سخنى تا ره از بدانديشى * خدا كند كه شنيدن خلاف ديدن باد\r\nبه پاى سرو قد دلكش تو « كيوان » را * پس از حيات مجازى هميشه مدفن باد \r\n\r\nبار گناه\r\n رفتى و نكردى به عقب هيچ نگاهى * بر دوش كشيدى به عبث بار گناهى\r\nروشن دل من بود كه بودى تو در اين شهر * آن روز خوشم گشته كنون شام سياهى\r\nاى گلبن آمال من اى شاخهء اميد * بعد از تو در اين باغ نروييد گياهى\r\nبىروى تو اى روشنى ديده و دلها * در ديده و دل هست مرا اشكى و آهى\r\nاندوه تو جانكاه‌تر از كوه گرانيست * با كوه گرانى چه كند پردهء كاهى ؟\r\nچون چشم سياه تو گنهكار نبودم * خستى به نگاهى دل ناكرده گناهى\r\nمن رو به تو آورده‌ام اى پشت و پناهم * جز درگه تو نيست مرا پشت و پناهى\r\nجز راه تو و روى چو ماه تو مرا نيست * بر راهى و روى دگرى رويى و راهى \r\n\r\n","description":"","footnote":"","page_name":" 3024 ","page_number":136},
  {"content":"\r\n\r\n\r\nتأثر زبان\r\n ديگر مجال گشت و تماشا نمانده است * حالى براى ديدن صحرا نمانده است\r\nآن‌سان فسرده‌ايم كه ما را به لاله‌زار * ديگر هواى سير و تماشا نمانده است\r\nبىاعتبار گشته چنان سال و ماه عمر * كامروز را اميد به فردا نمانده است\r\nآن حال و آن نشاط و جوانى پارسال * حيفا و صد فسوس كه حالا نمانده است\r\nاى نوبهار ، خيمه به صحرا چه مىزنى * كان شادى و نشاط به دلها نمانده است\r\nآن‌سان كه قهر كرده ز دل شادى و سرور * جايى براى آشتى ما نمانده است\r\nبىمشتريست گوهر بازار مردمى * چيزى به دست مردم دنيا نمانده است\r\nاى دل مرنج از غم غوغاى روزگار * جايى برون ز فتنه و غوغا نمانده است\r\nبشكافت آفتاب سحر ، تيره‌ابر و گفت * يزدان بشر اهرمنان وا نمانده است\r\nدستى زنيم و پاى كه جانى بدر بريم * چندان رهى به ساحل دريا نمانده است\r\n« كيوان » طمع مبر كه به دنياى نو ، وفا * آيين كهنه‌ايست كه برجا نمانده است \r\n\r\nبه اميد تو\r\n اى خرمن گل اينجا ، بر بوى تو مىآيم * تنها به خيال تو ، در كوى تو مىآيم\r\nموى تو دلاويز و موى تو عبيرآميز * سوگند به موى تو ، بر بوى تو مىآيم\r\nعمريست كه دور از تو مىسوزم و مىسازم * پروانه‌صفت گرد ، مشكوى تو مىآيم\r\nمهر تو به دل دارم ، اى ماه كمان ابرو * سرگشته به دنبال ، ابروى تو مىآيم\r\nاى قبله‌گه آمال ، رو سوى تو خواهم كرد * تو سوى كه خواهى رفت ، من سوى تو مىآيم\r\nاى آهوى بىآهو ، اى صيد گريزنده * دنبال دو چشمان ، آهوى تو مىآيم\r\nاينجا نه به خود آيم ، جادوى ترا نازم * پيوسته به تأثير ، جادوى تو مىآيم\r\nاى پشت و پناه من ، اميد به تو دارم * تنها به اميد تو ، در كوى تو مىآيم\r\nبا موى تو خواهم گفت ، اسرار پريشان را * آشفته به دنبال ، گيسوى تو مىآيم \r\n\r\n","description":"","footnote":"","page_name":" 3025 ","page_number":137},
  {"content":"\r\n\r\n\r\n[ گ 
  ]\r\n\r\nگركانى ( 1350 - 1295 )\r\nفضل اللّه گركانى ، فرزند ميرزا محمد تقى مجتهد گركانى ، در سال 1295 هجرى شمسى در تهران از مادر زاد . از سال 1299 ( چهارسالگى ) پا به مكتب گذاشت و پس از نه سال از مكتب فارغ التحصيل شد . ازآن‌پس در دبستان فردوسى ثبت‌نام كرد و با امتحان ورودى به كلاس ششم راه يافت و در ضمن نزد پدرش صرف و نحو و منطق و فقه را فراگرفت .\r\nگركانى تحصيلات متوسطه را با كوشش قابل تحسينى ادامه داد و توانست از سوم متوسطه به كلاس پنجم شعبهء علمى ارتقاء يابد و در سال 1314 به دريافت ديپلم توفيق يافت . ازآن‌پس به دانشسراى عالى وارد شد و در رشتهء زبان و ادبيات فرانسه به تحصيل ادامه داد و در سال 1316 دورهء مزبور را به انجام رسانيد و به اخذ ليسانس نايل آمد . آنگاه به استخدام وزارت دارايى درآمد و در پستهاى مختلف از جمله بازرس وزارت دارايى مشغول انجام‌وظيفه گرديد و سرانجام در سال 1350 چشم از جهان فروبست .\r\nگركانى در سال 1323 شمسى مجموعه‌اى از اشعار خود را به نام \" امواج \" منتشر ساخت و آن را به سه موج تقسيم كرد : موج اول ، با زمزمه‌هاى عشق توأم است ؛ موج دوم ، از دردها و آلام حكايت مىكند ؛ و موج سوم ، از ناكاميها و شكستهاى زندگى قصه مىگويد و \" تهمت شاعرى \" نام اثر ديگر اوست .\r\nگركانى شاعرى خوش‌ذوق و توانا بود و در سرودن انواع شعر طبع‌آزمايى كرد ، اما بيشتر به غزلسرايى پرداخت و در شعر گاهى بهرى ، و زمانى شميده ، و وقتى صالح تخلص مىكرد .\r\nاشعار زير نمونه‌هايى از نظم اوست :\r\n\r\n","description":"","footnote":"","page_name":" 3026 ","page_number":138},
  {"content":"\r\n\r\n\r\nآرزوى دل\r\n در اين سياه شبم دل هواى كوى تو دارد * منش چه گفت توانم كه آرزوى تو دارد\r\nسخن ز حسن تو با هركسى كه ساز نمودم * رقيب من و شد و ديدم كه عشق روى تو دارد\r\nخداى را منما موى خود پريش و ملرزان * دلى كه جاى در آن حلقه حلقه موى تو دارد\r\nبگفتهء غلط زاهد از چه گوش نمايد ؟ * هرآن كسى كه به جان ميل گفتگوى تو دارد\r\nچرا « شميده » نپيچد كنون رخ از دل و دينش * كه در طريق محبّت نظر به‌سوى تو دارد \r\n\r\nقصّهء وفا\r\n چون بگذرى به خشم سوى ما نظر مكن * ما را ذليل و خوار در اين رهگذر مكن\r\nترك ختا به عاشق اگر به كند خطا * بىمهرى ، اى مه از اين بيشتر مكن\r\nگفتى اگر كه جان سپرى ، بوسه مىدهم * با جان سپرده اين همه « شايد - اگر » مكن\r\nما خود دچار جنگ جهانسوز گشته‌ايم * جز از وفا و صلح دگر قصّه سر مكن\r\nآنجا كه دم ز « نظم نوين » جهان زنند * هرگز خيال راحت نوع بشر مكن\r\nبا خصم گو كه در غم ما بىجهت مباش * ما از تو خير اميد ، نداريم شر مكن \r\n\r\nاى شب\r\n ندارم از تو كسى خوب‌تر سراغ اى شب * كه از دلم بزدايد ملال و داغ اى شب\r\nز روشنايى روز است قلب من تاريك * بيا و باش براى دلم چراغ اى شب\r\nمه و ستاره تو را كرد چون دم طاوس * به رغم آنكه شمردت پر كلاغ اى شب\r\nبيا و طرّه بيفشان و مو به مو بشنو * حكايت دل قمرى ز سرو باغ اى شب\r\nنكرد دشمن اگر دوستى ، تعجّب نيست * كه جيفه عطر نبخشيد بر دماغ اى شب\r\nاگرچه كرد مرا مبتلا به درد فراق * ندارم از غم آن مه دمى فراغ اى شب \r\n\r\n","description":"","footnote":"","page_name":" 3027 ","page_number":139},
  {"content":"\r\n\r\n\r\nتوسن عمر\r\n اشك آلوده به خون تا كه به جام من و توست * جان من ، تلخ در اين ميكده كام من و توست\r\nآخر الامر لگدكوب نمايد همه را * توسن عمر مپندار كه رام من و توست\r\nچشم مادر ، همه جا دوخته بر فرزند است * اى پسر فكر وطن باش كه مام من و توست\r\nره به‌سوى حرم يار نخواهيم سپرد * تا كه اندر كف اغيار زمام من و توست\r\nدشمنان خود به خود از پاى نخواهند فتاد * حلّ اين نكته محوّل به قيام من و توست \r\n\r\nآتش عشق\r\n تا بر دلم از آتش عشقت شرر افتاد * روزم ز شب تيره بسى تيره‌تر افتاد\r\nاندر قفس هجر جمالت دو صد افسوس * كز مرغ ستمديدهء دل ، بال‌وپر افتاد\r\nبرگير ز رخ پرده ، ببين مردم چشمم * از جور تو در لجّهء خون غوطه‌ور افتاد\r\nزيبايى مه از نظرم پاك نهان گشت * تا آنكه مرا بر مه رويت نظر افتاد\r\nهرجا ز غم عشق رخت ناله كشيدم * از نالهء من گوش نيوشيده كر افتاد\r\nبر تربتم از لطف قدم رنجه بفرماى * زان پس كه مرا روح ز قالب به در افتاد\r\nگرديده بلاى تن و جان حلقهء عشقت * فرياد بر آن كس كه به اين حلقه درافتاد\r\nخجلت‌زده خورشيد شد و چهره نهان كرد * تا در نظر خلق رخت جلوه‌گر افتاد\r\nاندر طلبت « بهرى » بيچاره هماره * زين كوى به آن كوى چو من دربه‌در افتاد \r\n\r\nبدبينى سمّ اجتماع است\r\n به نوع بشر آنكه بدبين بود * هميشه دلش زار و غمگين بود\r\nمباش اى جوان بدگمان بر بشر * كه بر پا كنى عاقبت شور و شر\r\nاز اين زشت خصلت بيا ، دور باش * ز خود غصّه بزدا و مسرور باش \r\n\r\n","description":"","footnote":"","page_name":" 3028 ","page_number":140},
  {"content":"\r\n\r\n چرا سوءظن مىبرى بر كسان * كه منفور گردى بسان خسان\r\nتو را بدگمانى به مخلوق كرد * چنين زار و محزون و رخسار زرد\r\nهرآن كس به مردم بود نيك‌بين * كند زيست با عيش و عشرت قرين\r\nنباشد ز كس ترسى اندر دلش * همه شادمانى بود حاصلش\r\nبه وجد و مسرّت كند زندگى * نيايد برش طرفه وامندگى\r\nتو نيز اى پسر گر به خلق جهان * نباشى چو برخى كسان بدگمان\r\nز دل گرددت رفع درد و الم * نگردى به عمرت گرفتار غم\r\nز حسن گمان است بر خلق دهر * كه از دهر « بهرى » گرفته‌ست بهر \r\n\r\nشبهاى من . . . !\r\n رفت از بر ، آن نگار به از ماهم * نابود سازد اين غم جان‌كاهم\r\nاز دست من شد آن صنم زيبا * ديگر به خويشتن ندهد را هم\r\nنه آتشش فروبنشاند اشكم * نه در دلش نمود اثرى ، آهم\r\n* * آن روزها كه عاشق و دلداده * بوديم ما دو تن همه جا ، با هم\r\nمادر ، ز عشق برحذرم مىساخت * مىساخت خود ز عاقبت آگاهم\r\nخواهر هميشه موعظتم مىكرد * تا راه را نشان دهد از چاهم\r\nنشنيدم آنچه مادر و خواهر گفت * مىكردم آنچه بود به دلخواهم\r\nگفتم به ترك آن دو نفر ناچار * بر اقتضاى همّت كوتاهم\r\n* * آوخ گه كبت و خطر اين عشق * از هر طرف گرفت به ناگاهم !\r\nهم خواهر از كفم شد و هم مادر * هم آن صنم براند ز درگاهم !\r\nاينك غريب و يكّه در اين گرداب * ماتم گرفته همچو پر كاهم !\r\nشبها كه لشكر الم و اندوه * بر قلب خيمه سازد و خرگاهم !\r\nاين ناله بر شود ز دلم گاهى * اين آه و استغاثه بود ، گاهم :\r\nاى مادر ، از تو مىطلبم پوزش ! * اى خواهر ، از تو عذر همىخواهم ! \r\n\r\n","description":"","footnote":"","page_name":" 3029 ","page_number":141},
  {"content":"\r\n\r\n\r\nگرمارودى ( 1320 )\r\nدكتر سيد على موسوى گرمارودى ، در سال 1320 هجرى شمسى در شهر قم از مادر زاد .\r\nپدرش ، سيد محمد على ، از عالمان دين و عارفان و مدرس علوم اسلامى و به ويژه علم كلام و فلسفه است كه در نوجوانى از روستاى گرمارود الموت براى تحصيل به قم عزيمت كرد ، آنگاه به نجف اشرف براى تكميل تحصيلات رفت و پس از اتمام آن به قم مراجعت نمود و پس از سالها توقف در اين شهر به مشهد مهاجرت كرد .\r\nسيد على گرمارودى پنج‌ساله بود كه به خواندن و نوشتن و يادگيرى قرآن پرداخت و نصاب الصبيان ابو نصر فراهى و بعد گلستان سعدى و طاقديس شيخ عراقى و گزيده‌هايى از خمسهء نظامى را نزد پدر خود آموخت ، سرانجام او را به دبستان باقريه فرستادند و در كلاس اول ثبت نامش كردند ، اما چند روزى بيش در آن كلاس نماند و با امتحان ورودى به كلاس سوم راه يافت . بارى دورهء ابتدايى را در آن مدرسه به پاى برد و دورهء متوسطه را در دبيرستان دين و دانش كه در آن زمان سرپرستى آن با دكتر بهشتى بود ، به انجام رسانيد .\r\nگرمارودى در هفده‌سالگى به اتفاق پدر به مشهد عزيمت كرد و به تحصيل علوم عربيه و ادبيه پرداخت و از استادانى چون فردوسىپور و واعظ طبسى و اديب نيشابورى دوم و مرحوم نهنگ كسب دانش كرد و بهره‌ها اندوخت و پس از چهار سال به قم بازگشت و به فعاليت سياسى پرداخت و پس از واقعهء پانزدهم خرداد به تهران رفت و در دبستان و دبيرستان علوى به تدريس اشتغال ورزيد . چون داراى ديپلم رياضى بود سعى كرد در خلال خدمت آموزشى ديپلم ادبى خود را نيز اخذ كند و موفق شد و در سال 1345 به دانشكدهء حقوق راه يافت و سرانجام به اخذ ليسانس نايل گرديد .\r\nگرمارودى در سال 1348 در مسابقهء شعر مجلهء يغما شركت جست و شعر خاستگاه\r\n\r\n","description":"","footnote":"","page_name":" 3030 ","page_number":142},
  {"content":"\r\n\r\nنور او برندهء قسمت شعر نو گرديد و به اخذ جايزه نايل آمد و در خلال اين ايام با دكتر شريعتى و جلال آل احمد آشنا شد و نخستين مجموعهء شعرش به نام \" عبور \" انتشار يافت .\r\nگرمارودى در سال 1352 به‌وسيله ساواك دستگير شد و مدت چهار سال در زندان بود و پس از آزادى از زندان بار ديگر به مبارزهء خود ادامه داد و دو مجموعهء ديگر از شعرش به نامهاى \" سرود رگبار \" و \" در سايه‌سار نخل ولايت \" منتشر كرد و در جلسات شب شعر انستيتو گوته شركت مىجست .\r\nگرمارودى در جريان پاگرفتن انقلاب ، به اتفاق خانم طاهرهء صفارزاده كانون فرهنگى نهضت اسلامى را راه انداخت و دبير اول كانون گرديد و با همكارى آية اللّه خامنه‌اى و مير حسين موسوى و زهرا رهنورد و شهيد دكتر باهنر و دكتر غلام‌عباس توسلى و دكتر على شريعتمدارى و ديگر مبارزان در يك صف به فعاليت پرداخت و پس از پيروزى انقلاب ، بار سنگين كانون بر دوش خانم صفارزاده قرار گرفت .\r\nگرمارودى مدت يك سال مجلهء گلچرخ را به عنوان ضميمه مستقل ادبى اطلاعات منتشر كرد و چون تمام وقتش مصروف كار مجله مىشد ، ناگزير از مسئوليت آن كناره گرفت و در نتيجه مجله نيز تعطيل گرديد .\r\nگرمارودى دورهء دكترى ادبيات را نيز گذراند و موضوع رسالهء دكتراى خود را دربارهء شرح زندگى و ديوان اديب الممالك فراهانى قرار داد كه استاد دكتر سيد جعفر شهيدى راهنمايى او را عهده‌دار گرديد .\r\nگرمارودى در سرودن انواع شعر به شيوهء استادان متقدم توانايى دارد ، اما طبعش بيشتر به سرودن شعر نو مايل است و در اين زمينه فعاليت زيادترى از خود نشان داده و موفق نيز شده است و نگارنده در اينجا به ذكر نمونه‌هاى شعر كلاسيك و شعر نو او مىپردازم .\r\nاز آثار منظوم ديگر او مجموعه‌هاى : در فصل مردن سرخ ، چمن لاله ، خط خون ، مرد تا با كجا ( ترجمه شصت شعر كوتاه به زبان ايتاليايى ) ، و دست‌چين ، را بايد نام برد و آثار منثور او عبارت است از : در مسلخ عشق ، با تاريخ ، شرح زندگى بافقى ، شرح و تلخيص شاهنامه ، جوشش و كوشش در شعر حافظ ، و بررسى ادبيات معاصر .\r\nاشعار زير نمونه‌هايى از شعر اوست :\r\n\r\n","description":"","footnote":"","page_name":" 3031 ","page_number":143},
  {"content":"\r\n\r\n\r\nتلك شقشقة هدرت . . . « 1 »\r\n اى سوخته حال ، اى دلك غم‌زدهء من * بشناس كمى بيشتر ، احوال جهان را\r\nز اوّل نه مگر گفتمت اين نكتهء شيرين * تلخ است ، مخور بادهء ابناء زمان را\r\nتا مصر بلا چون روى اى يوسف تنها * همراه مبر ، هيچ‌يك از اين اخوان را\r\nنيكى مكن و نان به دل دجله مينداز * كت كس به بيابان نزند سنگ و سنان را\r\nنيكى همه بر جاى هنرمندان كردى * يك‌چند مكن خوبى ، جز بىهنران را\r\nآن بىهنرك را هنر اين بس‌كه همه عمر * هرگز بنيازرد نه خرد و نه كلان را\r\nاز چوبهء « گز » رايحهء « عود » نخيزد * ليكن بنگر تا چه از او خاست ، كمان را\r\nزيباست بهاران ، به نظر ناربن ، امّا * آزادگى « سرو » خجل كرد خزان را\r\n* * اى كاش نبودى دل من ، شيفتهء شعر * مردم همه از شيفتگى يافت زيان را\r\nديدى دلكا بيهده ، از پاى فتادى * چون تاختى از شوق ، در اين راه حصان « 2 » را\r\nاى قاصدك غصّه ، كنون باز فراخيز * وز من برسان « ثالث مهدى اخوان » را :\r\nكاى بر منت از خوان ادب منّت بسيار * امّا ز چه « با خون دل آغشتى » خوان را\r\nآيا نه منت خواستم آيى به كنارم * تا در بر مردم « 3 » نهم آن سرو روان را\r\nترياق تو آيا نه همين دست من آورد * كز پا فكند بهر تو مر زهر گران را\r\nاين بود مرا دست مريزاد كه گفتى : * « آلوده به منّت مكن اين لقمهء نان را » ؟\r\nمردم همگى عايلهء خوان خدايند * كس از چه برد منّت به همان و فلان را\r\nمن خويش ، تو را هيچ بجز نيكى ، گفتم * بر من چه نهى نام چنين را و چنان را\r\nتا مىشنوى زمزمهء موسى عمران * چون مىطلبى دمدمهء سامريان را\r\nچون دعوى دجّال پذيرد به زمانه * آنكو شنود ، دعوت « مهدى » زمان را \r\n\r\n\r\n","description":"","footnote":"\r\n( 1 ) - تلك شقشقة هدرت ثم غرّت : اين آهى بود كه برآمد و خاموش شد . يكى از خطبه‌هاى معروف حضرت على ( ع ) خطبهء شقشقيه است كه شاعر اين عنوان را براى شعر خود به مناسبتى برگزيده . حضرت على آه برآمده و شكوه جانسوز خود را به شقشقهء شتران نر تشبيه فرموده و شقشقه كيسه‌اى است در گلوى وى كه بهاران به هنگام گشن آمدن شتران ماده همراه با كف از دهان بيرون برمىآورد .\r\n( 2 ) - حصان : اسب ، اسب سفيد .\r\n( 3 ) - مردم : مردمك چشم .\r\n","page_name":" 3032 ","page_number":144},
  {"content":"\r\n\r\n لجّاره اگر عيب تو مىكرد به تفضيح * باللّه ز منش بود دو صد مشت دهان را\r\nتو شكوه به جدّم على آوردى و بردى « 1 » * من شكوهء تو با كه برم ، تا برم آن را ؟\r\nاسلام مرا گفت كه پاس تو بدارم * كز پيش تو آموخته‌ام شعر روان را\r\n« مزدشت » تو آيا به تو فرمود كه گويى * آن گفته كه افسرده كند جان و جنان را « 2 »\r\nآن شاعر يمگان نه مگر گفت و بجا گفت * كه « از گفتهء ناخوب ، نگهدار زبان را » « 3 »\r\n* * صد شكر كه آن حال بسى دير نپاييد * و احوال بگرديد و بديدى تو نهان را\r\nصد شكر كه آن خوب‌ترين يار دگر بار * آمد به سر مهر و صفا داد ، ميان را\r\nديدى چو منت بوده‌ام از پيش هواخواه * يك‌سوى نهادى ، همه ناخوب گمان را\r\nصد شكر كه آن پير سخندانان بنواخت * با مهر خود اين شاعر فرزند و جوان را\r\n* * امّيد كه « امّيد » به من خرده نگيرد * اين پاسخ نادرخور ناسفته بيان را\r\nبه كز مثلى مردمى آرم سخنى نغز * تا شرح كنم نسبت خويش و اخوان را :\r\nيارم همه‌دانى و منم هيچ مدانى * بارى چه كند هيچ مدانى ، همه‌دان را ؟ \r\n\r\nحكم ديوان قضا\r\n هركه را ديده بر آن چهرهء گلگون افتاد * چون شقايق ، دلش از داغ تو ، پرخون افتاد\r\nباد سرگشته در آفاق شب تيره ، چو ماه * هركه از دايرهء مهر تو ، بيرون افتاد\r\nعقلم از عشق ، نه بيهوده به خود سلسله بست * حكم ديوان قضا بود ، كه مجنون افتاد\r\nبر در عشق نه من حلقه به گوشم تنها * ماه نو نيز ، در اين حلقه ز گردون افتاد\r\nسر بازار وفا ، جان همه بگذار و برو * آن كه جان برد از اين معركه ، مغبون افتاد\r\nدل شيران به عبث ، صيد غزالان نشود * كس ندانست به دام تو ، دلم چون افتاد\r\nنه همين سينهء من سوخت ، كه از مهر تو بود * داغ هر لاله كه بر سينهء هامون افتاد \r\n\r\n\r\n","description":"","footnote":"\r\n( 1 ) - بردى : در اينجا به معناى « نفع بردى » و يا « سود بردى » است .\r\n( 2 ) - جنان : قلب ، نهان .\r\n( 3 ) - وامى از ناصر خسرو علوى قباديانى .\r\n","page_name":" 3033 ","page_number":145},
  {"content":"\r\n\r\n\r\nقبس\r\nكوله‌بار توشه‌اى بر پشت\r\nو عصايى در مشت\r\nموسىوار ، راهى بيابان شبم\r\nگوسپندان پراكنده\r\nو همسر آبستن\r\nشلاق توفان در پس پشت\r\nبر گرده\r\nو پيش روى\r\nفرعون\r\nفرعون\r\nماندن ، از دست رفتن است\r\nو چاره ؟ رفتن است .\r\nاز هيچ سوى\r\nنه چراغى ، نه قبسى\r\nمىروم\r\nموسىوار\r\nبا ايمان به رسالتى كه در دل دارم\r\nو كتاب عشقى در كف\r\n* آه ، اى جادوان شب\r\nكوه طور ، در اين همسايگى نيست ؟\r\n* همراهم را مىگويم : برخيز\r\nو پاىافزارى بدوز از شكيب\r\nفرعون مردنيست .\r\nأ ليس الصّبح بقريب ؟\r\n\r\n","description":"","footnote":"","page_name":" 3034 ","page_number":146},
  {"content":"\r\n\r\n\r\nفرصت كم است\r\nفرصت كم است\r\nبايد راه افتاد\r\nبايد به گياهان\r\nيكايك\r\nسلام گفت\r\nبايد كنار چشمه‌هاى جهان\r\nبيدار نشست\r\nو روى\r\nدر آينهء صافىشان\r\nآراست\r\nبايد به پا خاست\r\nبايد\r\nبه بالاى بلند امواج درياها\r\nنماز برد\r\nبايد فروتن شد\r\nو هر شب را\r\nدر كشكول درويشى يك حلزون\r\nگذرانيد\r\nبايد\r\nدر سينهء صدف خزيد\r\nو در پرتو چراغ مرواريد\r\nسرمشق تنهايى را رج زد !\r\nبايد با ساربانان ، همراه\r\nشب صحرا را\r\nيك جا نوشيد\r\n\r\n","description":"","footnote":"","page_name":" 3035 ","page_number":147},
  {"content":"\r\n\r\nبايد ميليونها دست پينه بسته را\r\nبا فروتنى گل رس\r\nدر كوره‌پزخانه‌ها\r\nبوسيد .\r\nفرصت كم است\r\nبايد راه افتاد\r\nبايد هزاران زالو را\r\nدر جادهء ابريشم\r\nزير پا ، ماليد .\r\nبايد زالوها را\r\nاز مزارع برنج برچيد\r\nبايد يك‌دو گام گهى برگشت\r\nو چو پايه‌هاى پرچين را\r\nجابه‌جا كرد\r\nو گردونه‌هاى افتاده را\r\nبرداشت\r\nبايد كاشت\r\nبايد\r\nكشت مارچوبه را از سر گرفت\r\nو مهرهء مار را\r\nدور انداخت\r\nبايد پرواز را\r\nاز مرغان مهاجر آموخت\r\n- از سينه سرخها -\r\nبايد پرزينتى درناها را\r\nاز كلاه‌خود نادرها\r\nبرداشت\r\n\r\n","description":"","footnote":"","page_name":" 3036 ","page_number":148},
  {"content":"\r\n\r\nو با آن\r\nتمام كتاب نون و القلم را\r\nرونويسى كرد .\r\nبايد كاسهء بسيارى از سرها را\r\nافكند\r\nو خلطهاى كينه را\r\nدر خلاى آن\r\nتف كرد !\r\nبايد گلوى تنگ سحر را عمل كرد ،\r\nبا فرياد\r\nبايد سپيده را\r\nبه افريقا فرستاد\r\nو سپيدى را\r\nتبعيد كرد .\r\n* فرصت كم است\r\nبايد راه افتاد . . .\r\n\r\nحجلهء خون\r\nحنا بسته دستان را بگو :\r\nاى عروسان امشب !\r\nكه گل‌گيسان را به ستاره آذين كرده‌ايد\r\nو در هودجى از كهكشان\r\nبه شويخانه مىرويد !\r\nچشمانتان ياس كبود را\r\nدر چشمه به رقص واداشته است\r\n\r\n","description":"","footnote":"","page_name":" 3037 ","page_number":149},
  {"content":"\r\n\r\nو سينه‌هاتان\r\nچون طبلهاى كوچك\r\n- هنگام كه بر آن نمىكوبند -\r\nمجموعهء همه صداهاى خاموش است ؛\r\nاى حنا بسته دستان !\r\nعروس همارهء مرا به ياد آوريد\r\nكه جاودانه در حجلهء خون خفته است ؛\r\nو هر پگاه\r\nشفق\r\nگيسوانش را\r\nبر شانهء آفتاب\r\nمىافكند\r\nو صداى « رگبار » سرب\r\nترانهء هميشهء اوست\r\nكه شهادت را\r\n« مبارك باد » مىگويد .\r\n\r\n","description":"","footnote":"","page_name":" 3038 ","page_number":150},
  {"content":"\r\n\r\n\r\nگلبانگ ( 1308 )\r\nكمال اجتماعى جندقى ، متخلص به گلبانگ ، فرزند حبيب ، كه از طرف مادر نسبش به يغماى جندقى مىپيوندد .\r\nاجتماعى در سال 1308 هجرى شمسى در شهر شيراز چشم به جهان گشود ، تحصيلات ابتدايى را در همان شهر و مشهد و قسمتى از متوسطه را به پايان رسانيد ، ازآن‌پس در دانشسراى مقدماتى تهران به تحصيل ادامه داد و به اخذ ديپلم نايل آمد ، آنگاه به استخدام آموزش و پرورش درآمد و به شغل آموزگارى پرداخت . در سال 1330 به خدمت نظام‌وظيفه رفت و پس از آنكه گواهينامهء ششم ادبى را دريافت كرد ، وارد دانشكدهء ادبيات شد و به دريافت ليسانس توفيق يافت . در سال 1332 به وزارت كار و امور اجتماعى در ادارهء مشاغل و كاريابى منتقل و به انجام‌وظيفه مشغول شد . سپس به بنگاه ترجمه و نشر كتاب مأموريت يافت و در آن مؤسسه مشغول كار شد .\r\nگلبانگ تا چند سال پيش شعله تخلص مىكرد ، ولى چون شعله تخلص شاعر ديگرى بود از آن چشم پوشيد و تخلص گلبانگ را برگزيد .\r\n\r\nمست و عسس\r\n عسس ، مست به ره افتاده‌اى ديد * چو مىگرديد در گشت شبانه\r\nگرفت از آستينش كاى خطاكار * تو را بايد زدن صد تازيانه\r\nولى اكنون بيا با من كه تا صبح * نمايم سوى زندانت روانه\r\nجوابش داد مست ، اى مرد هشيار * نباشد گفته‌هايت عاقلانه\r\nگرم مىبود پاى راه رفتن * چرا ز اوّل نمىرفتم به خانه ! ؟ \r\n\r\n","description":"","footnote":"","page_name":" 3039 ","page_number":151},
  {"content":"\r\n\r\n\r\n. . . تا دل ببرد\r\n موى بر روى فروريخته تا دل ببرد * سنبل و گل به هم آميخته تا دل ببرد\r\nبا سر زلف و گل روى و هلال ابرو * خوب هنگامه‌اى انگيخته تا دل ببرد\r\nبر بناگوش سپيد از بر گيسوى سياه * گوشوارى ز زر آويخته تا دل ببرد\r\nمهربان گشته دمى تا كه مرا دل جويد * عطر بر دامن من بيخته تا دل ببرد\r\nدامن از ناز كشيده‌ست كه نازش بكشم * خنده‌اى كرده و بگريخته تا دل ببرد\r\nگفتمش : موى پريشان تو را شانه كنم * گفت : « گلبانگ » به هم ريخته تا دل ببرد \r\n\r\nبا تصوير دوست\r\n امشب از نغمهء امّيد و وصال * با دل خويش نوايى دارم\r\nباز در عالم رؤيايى عشق * با خيال تو صفايى دارم\r\n* * دانى از ديدن رويت شده‌ام * بىنياز از گل و گلزار و چمن\r\nامشب اى ماه به جانت سوگند * جاى عكس تو بود سينهء من\r\n* * گر نبودى تو ولى عكس تو بود * اى گل ناز لبش بوسيدم\r\nمست گشتم ز تماشاى رخت * خم شدم باز لبش بوسيدم\r\n* * مستم از ديدن رخسارهء تو * روز روشن شده امشب شب من\r\nاين‌قدر خيره در اين عكس شدم * خود ندانم چه بود مطلب من\r\n* * بيش از اين گر كه ببوسم رويت * جاى لبهام بدانجا ماند\r\nيا كه جاى نگه بيش ز حد * به چنان گونهء زيبا ماند\r\n* * بار سنگين نگه مىترسم * اوفتد بر مژه‌ات خم گردد\r\nبه رخت از مژه‌ام نقش افتد * يا كه مويى ز سرت كم گردد \r\n* *\r\n\r\n","description":"","footnote":"","page_name":" 3040 ","page_number":152},
  {"content":"\r\n\r\n خنده دارى به لب و پندارى * گل سورى به چمن مىخندد\r\nشعله ريزد ز نگاهت گويى * آفتاب است به من مىخندد\r\n* * خوب شد باز شبى در همه عمر * شادمان از دل و دلدار شدم\r\nراستى هم خوشم از زلف تو ماه * خوب داميست گرفتار شدم \r\n\r\nاينجاست بهشت\r\n به قيامت چه دهى وعده كه دنياست بهشت * اين همه دور مرو چون كه همين‌جاست بهشت\r\nتازه مسطوره‌اى از صورت دلدار من است * راست گويند اگر اين همه زيباست بهشت \r\n\r\nميخانهء دل\r\n گر بسوزد جان من از سوختن پروا ندارم * شمع گو خوش باش امشب حالت پروانه دارم\r\nمدّعى ديوانه‌ام خواند ، نمىخواهد بداند * گر كه جان بر كف نهادم دلبرى جانانه دارم\r\nعقل اگر اين است : « از جانان براى جان گذشتن » * من دلى ديوانه دارم ، من دلى ديوانه دارم\r\nهرچه ديدم خون دل ديدم درون ساغر خود * راستى در سينه جاى دل مگر ميخانه دارم\r\nبىحقيقت نيست اين افسانه‌ها در دفتر دل * هر شب از هر تار گيسويت دو صد افسانه دارم\r\nگر تو مىخواهى كه شمع محفل بيگانه باشى * آشنا جان ! من دلى از خويشتن بيگانه دارم\r\nاين كه مىخندند بر چشم ترت « گلبانگ » ، ياران * كس نمىداند چه شيرين دلبرى دردانه دارم \r\n\r\n","description":"","footnote":"","page_name":" 3041 ","page_number":153},
  {"content":"\r\n\r\n\r\nاميد آينده\r\n اى خودپسند ! من كه تو را بنده نيستم * آن‌قدر هم به عشق تو يك‌دنده نيستم\r\nداروندار من كه دلى پر ز مهر بود * دادم به راه عشقت و شرمنده نيستم\r\nبر اشك من بس است تو را خنده ، بعد از اين * اى دوست مستحقّ چنان خنده نيستم\r\nديگر هماى خوش پروبالم به اوج عشق * آن مرغ پا شكسته و پركنده نيستم\r\nديگر به رغم آن‌همه غمهاى بىثمر * جز پىگذار شادى آينده نيستم\r\n« گلبانگ » سرو گشته دگر شعله‌هاى يأس * جز با اميد عشق كنون زنده نيستم \r\n\r\nآتش\r\n چيست ، مىرقصد به پيش چشم من * چيست اين رؤياى جانسوز از كجاست\r\nآشناسوز است « اگر بيگانه‌وار * سوخت جانم را » به چشمم آشناست\r\n* * اين دو آتش‌ريز گرمىبخش چيست * مشعل عشق است يا چشمان دوست\r\nاينكه ريزد شعله در چشمان من * قرص خورشيد است يا رخسار اوست\r\n* * چيست اى آتش ، كه با اين سركشى * بازهم بهر دل من گلشنى\r\nاى بلاى دل كه دل مىخواهدت * راحت من عيش من عشق منى\r\n* * گرچه مىدانم كه مىسوزى مرا * مىفشارم در بر و مىبويمت\r\nبيشتر مىآيى و مىسوزيم * بيشتر مىخواهم و مىجويمت\r\n* * آرى ، اى آتش به جانم رخنه كن * آن‌قدر بنشين كه نابودم كنى\r\nبر زبانم آى و جسمم را بسوز * سعى كن تا شمع‌سان دودم كنى \r\n\r\nاز خواب پريدم\r\n در خواب خوش اى سرو من اى خسرو خوبان * از دور شبيه قد و بالاى تو ديدم\r\nبر دل بنمودم كه صدايى بزن او را * آن گونه زد از شوق كه از خواب پريدم ! \r\n\r\n","description":"","footnote":"","page_name":" 3042 ","page_number":154},
  {"content":"\r\n\r\n\r\nداستان دل\r\n دادم به دست زلف سياهت عنان دل * تا روشن از رخ تو شود آسمان دل\r\nتاريك نيست راه اميدم كه سر نهد * خورشيد پيش روى تو بر آستان دل\r\nبر يك جهان جمال تو جانا نمىدهم * اى جلوهء جمال تو جان و جهان دل\r\nمىخواستى كه مهر خود از من نهان كنى * افشا نمود چشم تو راز نهان دل\r\nآرى ، ترانه‌هاى محبّت شنيده‌ام * زان آشنا نگاه ، كه داند زبان دل\r\nآن شب چه خوب بوسه زدم بر لبت ، ولى * هرگز نمىرسيد بدانجا گمان دل\r\nيك‌عمر در شرار محبّت گداختن * اين است سرگذشت من و داستان دل\r\n« گلبانگ » دل به مهر تو روشن نموده است * هرگز نمىروى ز دل او ، به جان دل \r\n\r\nتب دارم\r\n من در تن خود گرمى آن شب دارم * تب‌خال لب گرم تو بر لب دارم\r\nامّا چه كسى نداند اين حال ز چيست * گويند كه بيمار شدم تب دارم \r\n\r\nميان\r\n چون موى پرىوشان دلاويزى نيست * چون دامنشان بوى گل‌انگيزى نيست\r\nهرچند به قتل ما كمر مىبندند * ديديم ، ولى ميانشان چيزى نيست ! \r\n\r\n","description":"","footnote":"","page_name":" 3043 ","page_number":155},
  {"content":"\r\n\r\n\r\nگلبن ( 1314 )\r\nمحمد رحيمى ، كه تخلص گلبن را در شعر برگزيد ، در سال 1314 هجرى شمسى در قريهء كهياز از توابع اردستان از مادر زاد . پدرش غلامحسين رحيمى از كارگزاران اسد السلطنهء نائينى بود و براى سرپرستى دهى به نام اللّه‌آباد از توابع كهياز ، از نايين به اردستان مهاجرت كرد .\r\nگلبن خواندن و نوشتن را در زادگاه خود در مكتب عباس شمسايى و در محضر محمد حسين فايق فراگرفت و در سال 1329 به تهران عزيمت كرد و در يكى از شركتهاى خصوصى به كار پرداخت و در ضمن به تحصيل خود نيز ادامه داد و از سال 1335 در انجمن ادبى تهران شركت جست .\r\nگلبن براثر شوق و علاقه‌اى كه به مطالعه داشت به تحقيق پرداخت و مقالاتى در مجله‌هاى يغما ، راهنماى كتاب و بررسيهاى تاريخى ، پيرامون مسائل تاريخى و ادبى نگاشت . از آثار اوست : تصحيح و چاپ سفرنامه ابو الحسن خان شيرازى ( ايلچى ) ، فردوسىنامهء ملك‌الشعراى بهار ، ساغر آفتاب ، ترجمهء متن پهلوى از بهار ، شرح زندگانى عباس ميرزا نايب‌السلطنه ، بهار و ادب فارسى ، و چند اثر ديگر .\r\nگلبن علاوه بر ذوق شاعرى و قريحهء خلاق ، حافظه‌اى قوى دارد و بسيارى از اشعار ديگر شاعران را به مناسبت مىخواند . اينك نمونه‌هايى از شعر او :\r\n\r\nقصّهء عشق\r\n مرا غير عشق تو سودا نباشد * جز اينم به گيتى تمنّا نباشد\r\nمرنجان دل آرزومند ما را * كه اين شيوه از چون تو زيبا نباشد \r\n\r\n","description":"","footnote":"","page_name":" 3044 ","page_number":156},
  {"content":"\r\n\r\n چو آغاز گردد حديث غم عشق * سرانجام اين قصّه پيدا نباشد\r\nبه عشق اى دل از نيك‌نامى مزن دم * كه عاشق نديدم كه رسوا نباشد\r\nمرا بيم جان نيست در راه جانان * كه هيچم در اين راه پروا نباشد\r\nمرا جز تو يارى نباشد نگويى * كه پابند مهرت دل ما نباشد\r\nجدا از تو اى جان چه گويم كه چونم * همان به كه رازم هويدا نباشد\r\nبه وصف جمالت سخن چون سرايد * كسى را چو طبع توانا نباشد\r\nچو عمر از بر من مرو باش يك‌دم * دلم در فراغت شكيبا نباشد\r\nلبم سالها دور باد از لب تو * اگر در ثناى تو گويا نباشد\r\nبه جانت قسم ياد كرده‌ست « گلبن » * كه ما را بجز تو دلارا نباشد \r\n\r\nآرزوى خويشتن\r\n برمتاب از من به قهر اى ماه ، روى خويشتن * تا نسازى تيره روز من ، چو موى خويشتن\r\nاز لب شيرين تو ما با شكرخندى خوشيم * خنده دور از لب مكن در گفتگوى خويشتن\r\nتا مگر بينم به كام دل رخت را آن منم * رهروى سرگشته گر بينى به كوى خويشتن\r\nتا نسازد اشك راز دل عيان در بزم غير * گريه‌ها دارم چو مينا در گلوى خويشتن\r\nتا چه كردم من كه چون شادى گريزانى ز من * اى كه مىخواندى مرا با مهر سوى خويشتن\r\nترسم اى پاكيزه‌رو عاشق شوى بر روى خويش * كم نگر در آينه روى نكوى خويشتن\r\nنيست غم گر عاشق رسوا مرا خواندى كه من * در سر كار تو كردم آبروى خويشتن\r\nبارها گفتى كه « گلبن » آرزوى من تويى * دل بريدى پس چرا از آرزوى خويشتن \r\n\r\n","description":"","footnote":"","page_name":" 3045 ","page_number":157},
  {"content":"\r\n\r\n\r\nنامه\r\n چو رفتى از برم بازآى اى يار * از اين بيشم به دست هجر مسپار\r\nدلم با درد هجران آشنا نيست * به هجرم مبتلا كردن روا نيست\r\nمكش پاى وفا از كوى يارى * مكن نوميدم از امّيدوارى\r\nتو را از دورى من گر غمى نيست * مرا غير از غم تو همدمى نيست\r\nنبودن زين همه غم خوردنم به * جدا از يار نتوان مردنم به\r\nنبايد دل ز مهر يار برداشت * ز يار مهربان بايد خبر داشت\r\nتو را گفتم كه اى يار وفادار * وفادارى چو من دارى ميازار\r\nبه يار مهربان مىباش دمساز * مكن ساز جدايى هيچ‌گه ساز\r\nولى اين نكته را نشنيدى از من * به حرف مدّعى رنجيدى از من\r\nكه دل از مهرم اى جان برگرفتى * هواى ديگرى در سر گرفتى\r\nمرا با درد هجران يار كردى * وفا با من عجب بسيار كردى\r\nفرستادم به سويت نامه‌اى چند * به پا كردم ز غم هنگامه‌اى چند\r\nنه از پاسخ دلم را شاد كردى * نه با پيغامى از من ياد كردى\r\nتو را دل شد ز مهر ديگرى شاد * كه يار خويشتن را بردى از ياد\r\nولى من هستم آن يارى كه بودم * وفادارم ، وفادارى كه بودم\r\nبجز نامت به لب نامى ندارم * به دل دور از تو آرامى ندارم\r\nگر از سوز دلم آگاه بودى * مرا زين بيشتر همراه بودى\r\nنمىگفتى به كوى صبر رو كن * مرا بگذار و ترك آرزو كن\r\nمگر با ديگرانت مهربانيست * كه با « گلبن » مدامت سرگرانيست\r\nچسان بردارم از مهر رخت دل * مرا هستى بود دور از تو مشكل\r\nبيا بگذر از اين گفتار اى دوست * از اين بيشم مده آزار اى دوست\r\nبيا دست از سرم بردار بردار * به حال خود مرا بگذار بگذار\r\nكه از كوى تو پاى رفتنم نيست * سخن بسيار و تاب گفتنم نيست\r\nاگر با هر كسم دمساز دارند * مرا مشكل ز يادت بازدارند\r\nنخواهم بردنت از ياد اى جان * كه ترك چون تو يارى هيچ نتوان\r\nتو هم از « گلبن » خود ياد مىكن * دلش را با پيامى شاد مىكن \r\n\r\n","description":"","footnote":"","page_name":" 3046 ","page_number":158},
  {"content":"\r\n\r\n\r\nبدگمانى\r\n رفتى و ما را به داغ هجر خود بگذاشتى * با كه دل بستى كه دل از مهر ما برداشتى\r\nاز غمت چون لاله صدها داغ بر دل داشتم * رفتى و بر دل مرا داغ دگر بگذاشتى\r\nبهره‌اى ما را نهال عشق تو جز غم نداد * بذر مهر ديگران را تا كه در دل كاشتى\r\nمن نه تنها از غم عشقت پريشانم كه تو * عاشق سرگشته همچون من فراوان داشتى\r\nدر وفادارى نديدى گرچه از ما خوب‌تر * بدگمانى بين كه ما را بىوفا پنداشتى\r\nهرگز از يادت نخواهد برد « گلبن » گرچه تو * بر مرادش گام در راه وفا نگذاشتى \r\n\r\nپريشان روزگار\r\n تو را ديدم پس از سالى ، ولى در رهگذر ديدم * به پايت جان فشانم ، گر تو را بار دگر ديدم\r\nمرا ديدى ولى از بار غمها خسته جان ديدى * تو را ديدم من و از شاخ بر گل تازه‌تر ديدم\r\nمرا ديدى كه غمگين‌تر ز پاييزم ، و ليكن من * تو را از باغ پرگل از طراوت بارور ديدم\r\nمرا بىتو چراغ عمر كم‌كم رو به خاموشيست * تو را در جلوه چون خنديدن گل در سحر ديدم\r\nمرو اى بخت غافل مانده از من ، گر دلت خواهد * كه من دل را به دنبال تو عمرى دربه‌در ديدم\r\nپريشان‌روزگاريها كشيدم سالها ، « گلبن » * اگر يك‌لحظه خنديدم دمى شادى اگر ديدم \r\n\r\nبذر مهر\r\n بىوفا ياران كه دل از دوستان برداشتند * خويش را در وادى بيگانگى بگذاشتند\r\nسردمهرى بين كه اين نامهربانان از خطا * مهربانان را چو خود نامهربان پنداشتند\r\nبر دل ياران يكدل داغ كين چندان زدند * گر براى دوستى جاى دگر نگذاشتند\r\nجز ندامت بهره‌اى ديگر نخواهد داشتن * بذر مهرى را كه هرروزى به يك جا كاشتند\r\nجز وفا از دوستان ما را تمنّايى نبود * دوستان « گلبن » به سر سوداى ديگر داشتند \r\n\r\n","description":"","footnote":"","page_name":" 3047 ","page_number":159},
  {"content":"\r\n\r\n\r\nدرد عشق\r\n اگر دو چشم تو با چشم من سخن گفتند * به يكدگر سخن از درد عشق من گفتند\r\nز بىوفايى تو بر زبان سخن مىرفت * به هركجا كه ز مهر و وفا سخن گفتند\r\nمدام دل‌شكنى شيوهء تو بود ، اگر * تو را نگار دل‌آزار دل‌شكن گفتند\r\nدل مراست غم تازه‌اى مگر ياران * ز حال من به تو باز از غم كهن گفتند\r\nوفا به عهد نكردند دوستان آرى * فسانه بود كه ياران در انجمن گفتند\r\nمرا به كوى محبّت وطن بود « گلبن » * بلى بود وطن آنجا گر از وطن گفتند \r\n\r\n","description":"","footnote":"","page_name":" 3048 ","page_number":160},
  {"content":"\r\n\r\n\r\nگلچين ( 1353 - 1290 )\r\nدكتر مجد الدّين ميرفخرايى ، معروف به گلچين گيلانى ، فرزند ميرزا مهدى خان وزير دفتر ، در سال 1290 هجرى شمسى در رشت ديده به جهان گشود .\r\nميرفخرايى تحصيلات مقدماتى را در زادگاهش و متوسطه را در تهران به پايان رسانيد و در رشتهء فلسفه و علوم تربيتى به تحصيل ادامه داد و به دريافت ليسانس توفيق يافت . آنگاه به انگلستان عزيمت كرد و با اينكه رشتهء تحصيلىاش ادبيات بود ، تغيير رشته داد و به طب روى آورد و رشتهء پزشكى را دنبال كرد ، اما جنگ جهانى دوم مانع تحصيلش شد و ناگزير از راه نويسندگى و سخن‌گويى در راديو لندن امرار معاش كرد . پس از پايان جنگ رشتهء تحصيلى مورد علاقه‌اش را ادامه داد و به دريافت دكترى در رشتهء پزشكى توفيق يافت و در همان لندن بزيست و به شغل طبابت پرداخت .\r\nگلچين شعر و شاعرى را از دوران نوجوانى آغاز كرد و به تدريج براثر استعداد ذاتى و ذوق و قريحهء سرشارى كه داشت شعرش مورد توجه قرار گرفت . اشعارش براى اولين مرتبه در سال 1307 شمسى در مجلهء ارمغان به چاپ رسيد و ازآن‌پس آثارش در مجله‌هاى روزگار نو ، فروغ ، و سخن انتشار يافت .\r\nاز آثار او سه مجموعه شعر به نامهاى \" نهفته \" ، \" مهر و كين \" و \" گلى براى تو \" به چاپ رسيده است . سرانجام وى در سال 1353 بدرود حيات گفت .\r\nنمونه‌هاى زير از نظم اوست :\r\n\r\n","description":"","footnote":"","page_name":" 3049 ","page_number":161},
  {"content":"\r\n\r\n\r\nاى جنگل\r\n اى جنگل بزرگ من ، اين برگهاى زرد * بازيچه‌هاى بال‌وپر بادهاى سرد\r\nفردا شوند يكسره در برف ناپديد * زيبايى گشاده رخ رازهاى تو\r\nخوشرنگى نهفتهء آوازهاى تو * خسبند زير چادر يخ‌بستهء سفيد\r\n* * در شاخه‌هاى لخت تو زنگوله‌هاى تيز * گردند بر سر كفن برف اشك‌ريز\r\nافتند گاه‌گاه چو تير از كمان مرگ * آهو ، بسان كودك بىمادر و پدر\r\nتنها ، گرسنه ، كم‌رو ، گمراه دربه‌در * در برف سم و پوزه گذارد براى برگ\r\n* * اين ابرها كه روى تو هستند پوزه‌گذار * مانند كوه و درّه و درياى بالدار\r\nبا گنجهاى زرّين از كان آفتاب * فردا شوند يكسره چون كيسهء سياه\r\nريزند همچو مستان در برد و باختگاه * در دستهاى لاغر تو سيمهاى ناب\r\n* * يك روز برفهاى تو كردند زير و رو * يخها شوند آبله رخسار و زشت‌رو\r\nاز ميخهاى چكمهء مرد تفنگدار * آهوى بىگناه شود زخمدار و لنگ\r\nبا خون نويسد در برف سيمرنگ * بدرود ، جنگل من ! . . . خوش باش در بهار \r\n\r\nنام\r\n گل بود و سبزه بود و سرود پرنده بود * در آفتاب گرمى شادىدهنده بود\r\nبر آب و خاك باد بهشتى و زنده بود * در باغ بود كاجى ، پرشاخ و سهمگين\r\nدستى به يادگارى ، صدسال پيش از اين * بر آن درخت نام دو دلداده كنده بود \r\n* *\r\n\r\n","description":"","footnote":"","page_name":" 3050 ","page_number":162},
  {"content":"\r\n\r\n پروانه و فريدون ، صدسال پيش از اين * يك روز آمدند در اين باغ دلنشين\r\nگل بود و سبزه بود و دل تند فرودين * مىزد نسيم ، نرمك ، بر روى بركه چنگ\r\nمىگشت قوى سيمين بر آب سيمرنگ * خورشيد گرد زرين مىريخت بر زمين\r\n* * بر روى شاخه مرغك خوشرنگ مىسرود * « بنگر ! چگونه غنچهء نازك دهان گشود\r\nگلشن چه رنگ زيبا دارد به تار و پود * سرتاسر است هستى جاويد و نيست مرگ\r\nبه‌به ! چه دلرباست تماشاى رقص مرگ * به‌به ! چه دلكش است سرود نسيم و رود »\r\n* * با سايه روى سبزه گل تازه مىنوشت * « بنگر ! چگونه رفته زمين ، آمده بهشت\r\nبنگر ! چگونه آمده زيبا و رفته است * هرگز به باختر نرود مهر تابدار\r\nديگر ز تيره‌روزى دور است روزگار * ديگر ز تيره‌بختى پاك است سرنوشت »\r\n* * پروانه مىنشست به هرجا و مىپريد * زنبور شيره از لب گلبرگ مىمكيد\r\nبر روى گل نسيم دل‌انگيز مىوزيد * عكس درخت را به دل آب مىگسيخت\r\nخرگوش مىدويد و به سوراخ مىگريخت * آنگاه مىگريخت ز سوراخ و مىدويد\r\n* * پروانه و فريدون ، صدسال پيش از اين * يك روز آمدند در اين باغ دلنشين\r\nگفتند « نيست جايى زيباتر از زمين » * زيراكه سبزه بود و سرود پرنده بود\r\nدر آفتاب گرمى شادىدهنده بود * بس دلنواز بود تماشاى فرودين\r\n* * امروز زير شاخهء اين كاخ سهمناك * پروانه و فريدون گرديده‌اند خاك\r\nرخسار زرد باغ پر از درد و رنج و باك \r\n\r\n","description":"","footnote":"","page_name":" 3051 ","page_number":163},
  {"content":"\r\n\r\n خورشيد نيست ، گرمى و شادىدهنده نيست * گل نيست ، سبزه نيست ، سرود پرنده نيست\r\nاز باد سخت دامن درياچه چاك‌چاك * * * امّا ، هنوز بر تنهء كاج سالدار\r\nنام دو يار ديرين مانده به يادگار * بالاى كاج تندر در ابر اشكبار\r\nمىغرّد از ته دل : « اى تيره آسمان * جز نام چيز ديگر ماند در اين جهان\r\nيا نام نيز مىرود از ياد روزگار » \r\n\r\nشعر تازه\r\n شعر بايد گفت و شعر تازه گفت * شعر خوش‌آهنگ و خوش‌اندازه گفت\r\nتازگى ربطى ندارد با زمان * تازه آن باشد كه ماند جاودان\r\nكهنهء ديروز گر زيبا بود * تازه هم امروز و هم فردا بود\r\nتازهء امروز گر بىمعنى است * كهنه است و آنى است و فانى است\r\nتازه آن باشد كه از دل سر زند * با دو بال ويژهء خود پر زند\r\nحرف تو مفت است اگر از ديگريست * مفت خوردن از جنون يا از خريست\r\nماه اگر داس است ، حافظ گفته است * گر تو گويى ، داس تو خواهد شكست\r\nچيز ديگر را به مه مانند كن * يا به داست چيز ديگر بند كن\r\nيار گر چون سرو سويت عازم است * زير پايت نردبانى لازم است\r\nتيغ ابرويش بود گر پرخراش * ريش تو لازم ندارد خودتراش\r\nخال رخسارش اگر چون دانه است * نيست آن رخسار ، بلكه لانه است\r\nگر شده قلبت ز هجرانش كباب * يا شده اشكت ز مژگانش شراب\r\nمىكنى قصّاب خود را ورشكست * مىفروشت خمره را خواهد شكست\r\nمهر او گر درد و رنج و ناخوشيست * مهرورزى نيست ، اين آدمكشىست\r\nاى بسا ديوان سنگين و كلفت * كه پر است از فكر پوچ و حرف مفت \r\n\r\n","description":"","footnote":"","page_name":" 3052 ","page_number":164},
  {"content":"\r\n\r\n\r\nگلچين ( 1295 )\r\nاستاد احمد گلچين معانى ، متخلص به گلچين ، فرزند على اكبر ، در هيجدهم دى ماه 1295 هجرى شمسى در تهران ، در ميان خانواده‌اى سخت مذهبى پا به عرصهء وجود نهاد . پس از طى تحصيلات در سال 1313 به استخدام وزارت دادگسترى درآمد و در ادارهء كل ثبت‌اسناد و املاك به خدمت اشتغال ورزيد و مدت بيست و شش سال خدمت دولت را در مشاغل متعدد انجام‌وظيفه كرد و در سال 1342 بازنشسته گرديد .\r\nگلچين از سال 1330 بعد از ظهرها در كتابخانهء ملى ملك به خدمت پرداخت و در اسفند ماه 1338 به كتابخانهء مجلس انتقال يافت و مدت چهار سال نيز در آنجا كار كرد و در سال 1342 به دعوت نيابت توليت براى تنظيم فهرست كتب خطى آستان قدس رضوى به مشهد مهاجرت كرد و به عنوان كارشناس امور كتابخانه و مشاور فرهنگى نيابت توليت مشغول خدمت گرديد و در ضمن به تأليف پنج مجلد فهرست براى كتابخانه موفق شد و نيز در سال 1365 به تدريس در دانشكدهء ادبيات و علوم انسانى مشهد پرداخت .\r\nگلچين از سيزده‌سالگى زمزمهء شاعرى را آغاز كرد ، در پانزده‌سالگى رسما قدم در وادى شعر نهاد و آثارش در روزنامه‌هاى نسيم شمال و توفيق انتشار يافت و در آغاز با اميرى فيروزكوهى كه همكار ادارى هم بودند باب دوستى گشود و بعد هم با رهى معيرى دوستى يافت كه اين رابطهء دوستى و الفت تا پايان عمر آن دو ، ميانشان برقرار بود .\r\nگلچين در سال 1314 به انجمن ادبى حكيم نظامى راه يافت و هفته‌اى يك‌بار در آن انجمن شركت جست و با وحيد دستگردى همكارى كرد و پس از فوت وى انجمن ادبى ايران در منزل محمد على ناصح را تأسيس و در آن شركت جست و نيز در سال 1325 كه حسين سميعى ( اديب السلطنه ) انجمن ادبى فرهنگستان را تشكيل داد گلچين به عنوان دبير\r\n\r\n","description":"","footnote":"","page_name":" 3053 ","page_number":165},
  {"content":"\r\n\r\nاول انجمن و رياست دبيرخانه انتخاب شد و تا سال 1332 دوام يافت .\r\nاستاد گلچين در زمينهء كتاب‌شناسى و تذكره‌شناسى و تحقيق و تطور شعر در عصر صفوى تبحر دارد و دراين‌باره زحمات بسيار كشيده و موفق به تأليف و آثار و تصحيح متون مختلف شده است و در ضمن مقالات تحقيقى خود را در مجله‌هاى : ارمغان ، مهر ، دانش ، يغما ، وحيد ، گوهر ، فرهنگ ايران زمين ، هنر و مردم و برخى ديگر از مجلات به چاپ رسانيده است .\r\nگلچين شاعرى خوش‌ذوق و تواناست و در سرودن انواع شعر استادى و مهارت دارد و در مسابقهء سنگ‌تراش ژاپنى كه از طرف هيئت‌مديرهء مجلهء اطلاعات ماهيانه طرح گرديد ، از ميان عده‌اى از شعراى شركت‌كننده ، برندهء مسابقه شناخته شد و جايزه دريافت كرد . وى در سرودن اشعار سياسى و فكاهى و انتقادى نيز مهارت دارد و اشعار خود را با نامهاى مستعار : سيمرغ ، سجاف ، اشعر الممالك ، شاعرباشى ، لج‌باز ، نوچه ، سارق ديوان ، بچه مكتبى ، يقنعلى ، گل‌آقا ، شيخك ، ا - گ ، در روزنامه‌هاى : قيام ايران ، بابا شمل ، توفيق ، اميد ، صداى ايران ، ملا نصر الدّين ، افق ، على بابا ، و ديده‌بان منتشر ساخت .\r\nآثار و تأليفات او بدين شرح است : گلزار معانى ، رسالهء تحقيقى گلشن راز و شروح آن ، شهرآشوب در شعر فارسى ، تاريخ تذكره‌هاى فارسى ( در دو مجلد ) ، مكتب وقوع در شعر فارسى ، شرح ديباچهء انيس الارواح ، تذكرهء پيمانه ( ذيلى بر تذكرهء ميخانه ) ، فرهنگ اشعار صائب ، تذكرهء كاروان هند ( در دو مجلد ) ، لطائف الطوائف ، تاريخ ملازاده ( مزارات بخارا تأليف احمد بن محمود بخارى ) ، تذكرهء ميخانه ، رساله در بيان كاغذ و مركب و رنگهاى الوان ، تذكرهء منظوم رشحه ، كنوز الاسرار و رموز الاحرار ، مجموعه اشعار عنصرى ، ديوان شعر مشتمل بر پنج هزار بيت .\r\n\r\nگلشن شيراز\r\n ميل دلم به گلشن شيراز مىكشد * وين تشنه را به چشمهء جان باز مىكشد\r\nتا سازدم ز خاك در شيخ ، سربلند * وز پايبوس خواجه سرافراز مىكشد\r\nو آنجا به گلشنى كه نسيمش ز لطف كرد * چون غنچه عقده‌هاى دلم باز مىكشد\r\nآنجا كه همچو رشتهء گوهر مرا كشيد * در سلك دوستان سخن‌ساز مىكشد\r\nآنجا كه نثر ، همسرى سحر مىكند * آنجا كه كار شعر به اعجاز مىكشد \r\n\r\n","description":"","footnote":"","page_name":" 3054 ","page_number":166},
  {"content":"\r\n\r\n اينجا ز بس‌كه ساز مخالف دلم شنيد * دامن ز دست مردم ناساز مىكشد\r\nدل‌خون شد از نفاق ، كه هر لحظه محنتى * از دوستان همدم و همراز مىكشد\r\nشيراز شهر عشق و وفا ، كوى مردميست * زان رو دلم به جانب شيراز مىكشد\r\nديگر مرا به ناز تو اى گل نياز نيست * تا كى اسير دل‌شده‌اى ناز مىكشد\r\nدامن مكش به ناز ، كه اين دردمند عشق * ناز ار كشد ، ز نوگل شيراز مىكشد\r\n« گلچين » رهم به گلشن شيراز بسته است * وين پرشكسته حسرت پرواز مىكشد \r\n\r\nسايهء گيسو\r\n مه روى تو ، شب‌موى تو ، گل بوى تو دارد * گلزار جهان خرّمى از روى تو دارد\r\nگردون كه سراپاى وجودش همه چشم است * پيوسته نظر در خم ابروى تو دارد\r\nمهتاب شب‌افروز كه از هاله كند زلف * خود سايه‌اى از خرمن گيسوى تو دارد\r\nنرگس كه نظرباز بود در صف گلها * تا چشم تو را ديده ، نظر سوى تو دارد\r\nبا نكهت زلف تو ، نسيم سحرى را * هرجا نگرم سر به تكاپوى تو دارد\r\nتا ساقى اين بزم تويى بادهء گلرنگ * اين گرمى و لطف از اثر خوى تو دارد\r\n« گلچين » كه به شيرين‌سخنى شهرهء شهر است * لطف سخن از لعل سخنگوى تو دارد \r\n\r\nدردآشنا\r\n دردم به سعى هيچ طبيبى دوا نشد * درمان حريف اين دل درد آشنا نشد\r\nدستى كه مشكل همه‌كس مىگشاد از او * مشكل‌فزاى من شد و مشكل‌گشا نشد\r\nآن روز هم كه پنجهء تقدير بسته بود * هيچم گره به ناخن تدبير وا نشد\r\nآخر به هركجا كه تو گويى شدم و ليك * در كار من گشايشى از هيچ جا نشد\r\nدنبال عقل رفتم و كارى نرفت پيش * فرمان عشق بردم و دردى دوا نشد\r\nرفتم كه رو به درگه صاحبدلى كنم * كس جز به‌سوى خويشتنم رهنما نشد\r\nگفتم برم به دوست پناه از جفاى دهر * بيگانه آشنا به حديث وفا نشد\r\nدر منتهاى يأس و كمال شكستگى * كارى درست جز به اميد خدا نشد\r\n« گلچين » چه جاى شكوه ، كه از رهگذار طبع * حقّ سخن ادا شد ، اگر حقّ ما نشد \r\n\r\n","description":"","footnote":"","page_name":" 3055 ","page_number":167},
  {"content":"\r\n\r\n\r\nخودكامه « 1 »\r\n آخر ز كار ماندند در زندگانى خويش * آنان كه غرّه گشتند بر كاردانى خويش\r\nآن يار آتشين‌خوى چون شمعم آن‌چنان سوخت * تا آشكار كردم راز نهانى خويش\r\nخودكامه‌اى كه امروز حنظل كند به كامم * طوطىوش از من آموخت شيرين‌زبانى خويش\r\nسروى كه تربيت يافت با سربلندى از من * با من سبكسرى كرد از سرگرانى خويش\r\nپروردهء من از كبر پروردگار من شد * وين بود حاصل من از زندگانى خويش\r\nاز چشمه‌سار طبعم آبى گرفت جويى * غافل كه از كجا جوى ، جويد روانى خويش\r\nقوسى بشد پديدار ز اندك نمى و نورى * پنداشت جاودانى ، رنگين‌كمانى خويش\r\nناگه ز تيغ خورشيد بگسيخت زه كمان را * تا روى در عدم كرد از بىنشانى خويش\r\nيا رب كسى كه چون قوس بودى ز خود ندارد * چون مىكند نمودى از خوش‌گمانى خويش\r\nجز نغمهء مخالف نشنيدم اى دريغا * زين بلبلى كه نازد بر نغمه‌خوانى خويش\r\n« گلچين » به حيرتم من تا بر چه نازد آن گل * بر باغبانى من ، يا باغبانى خويش ؟ \r\n\r\n\r\n","description":"","footnote":"\r\n( 1 ) - ميان استاد گلچين و هادى رنجى كدورتى رخ داد و رنجشى پديدار گشت ، اين غزل به همين مناسبت سروده شده است و غزل رنجى را نيز در قسمت اشعار او آورده‌ام ، با همين وزن و قافيه .\r\n","page_name":" 3056 ","page_number":168},
  {"content":"\r\n\r\n\r\nگلهاى كاغذى\r\n در اين بهار كه هر نوگلى دلى ببرد * نشد كه اين دل‌افسرده را گلى ببرد\r\nميان اين همه گلهاى نازپرور باغ * گلى نبود كه از دست ما دلى ببرد\r\nبتان شهر به گلهاى كاغذى مانند * كس از تقرّب اينان چه حاصلى ببرد\r\nمگر ز نور حقيقت نشان نماند ، كه نيست * مهى كه پرتو حسنى به محفلى ببرد\r\nمرا ز بازى قسمت جز اين نشد معلوم * كه كاملى بزند گوى و جاهلى ببرد\r\nخداى را دل از اين خلق ديوخو برگير * مگر ز اهل دلى فيض كاملى ببرد\r\nره نجات ندانم ، مگر نسيم مراد * شكسته زورق ما را به ساحلى ببرد\r\nكسى به منزلت قرب او رسد « گلچين » * كه پى به جلوهء حقّى ز باطلى ببرد \r\n\r\nتقويم هفتگى\r\n هفتهء ديگر ز عمر زودگذر رفت * رفت و به دنبال هفته‌هاى دگر رفت\r\nصفحهء تقويم را زمان به سر آمد ؟ * يا كه مرا هفت روز عمر ، به سر رفت\r\nتا نشد از كف به در ، صحيفهء تقويم * عمر نديدم ز كف چگونه به در رفت\r\nنوبت هر صفحه درگذشت و ندانم * مدت هر هفته خود چگونه به سر رفت\r\nتا چه شد آن هفته كان برفت و نيامد * يا چه شد آن صفحه كم ز پيش نظر رفت\r\nراست چو تقويم محو گشته ز خاطر * عمر ز غفلت به سر شد و به هدر رفت\r\nجز دوسه روزى نبود ، مهلت ايّام * وان به عبث در هواى بوك و مگر رفت\r\nسخت ندامت همىبرم كه ز مستى * روز به خواب اندرم چو شام و سحر رفت\r\nوقت بشد ياوه و زمان سپرى گشت * براثرش نيز ، عمر راهسپر رفت\r\nپير شدم ، پير در فراق جوانى * چون پدرى كز برش خجسته پسر رفت\r\nجاى دريغ است ، كز گذشته مه و سال * چشم بصيرت بخفت و نور بصر رفت\r\nگردى از اين رهگذر نشست به رويم * قافلهء ماه و سال ، چون به سفر رفت\r\nدانى كان گرد چيست ، موى سپيد است * موى سيه شد سپيد ، عمر مگر رفت ؟\r\nهمچو يكى طفل پنج‌روزهء ناچيز * از كف من عمر پنج‌روزه به در رفت\r\nبر تو گران‌سر ز خواب جهل ، ندانم * عمر سبك‌سير ، بر چسان و سير رفت ؟\r\nهركس راهى سپرد ، درخور همّت * اين پى مال ، آن به‌سوى جاه و خطر رفت \r\n\r\n","description":"","footnote":"","page_name":" 3057 ","page_number":169},
  {"content":"\r\n\r\n داد يكى نقد عمر ، در طلب سود * سود به‌جا ماند و نقد وى به ضرر رفت\r\nعمر تلف كرد و زر و سيم بيندوخت * مرد و به گور اندرش نه سيم و نه زر رفت\r\nوان دگرى راه ناشناخته از چاه * در پى جاه و خطر ، به كام خطر رفت\r\nگوى سعادت كسى ربود به دوران * كز پى كسب كمال و فضل و هنر رفت \r\n\r\nشمع مزار\r\n ديدى اى ماه كه شمع شب تارم نشدى * تا نكشتى ز غمم شمع مزارم نشدى\r\nبىخبر از بر من رفتى و اين دردم كشت * كه خبردار ز دشوارى كارم نشدى\r\nروى برتافتى و پشت و پناه دل من * نشدى كز همه جا رو به تو آرم نشدى\r\nزارىام ديدى و آن‌قدر تغافل كردى * كه خبردار ز حال دل زارم نشدى\r\nغافل از ياد تو بودم كه نگشتى يارم * يا بديدى كه غم روى تو دارم نشدى\r\nياد آن عهد كه از يكدلى و يك‌جهتى * لحظه‌اى دور ز آغوش و كنارم نشدى\r\nگفتى آرام ندارد دل « گلچين » بىمن * چه كنم مايهء آرام و قرارم نشدى\r\nبازهم مهر تو مىپرورم اندر دل تنگ * گرچه عمرى به تو دل بستم و يارم نشدى \r\n\r\nغزال رميده\r\n چه ديده‌اى كه چو اشكم ز ديده مىگذرى * ز چشم من چو غزال رميده مىگذرى\r\nچه كرده‌ام كه چو بخت از برم گريزانى * چه ديده‌اى كه به من نارسيده مىگذرى\r\nكه گفته است كه دامن زنى بر آتش من * چه رفته است كه دامن كشيده مىگذرى\r\nبجز منم فكنى آتش آن زمان كه به قهر * چو برق از برم اى نور ديده مىگذرى\r\nشكايتى نكنم در برت كه مىدانم * حكايت دل من ناشنيده مىگذرى\r\nبه ديده جلوه‌گرى صبح تا شبم همه روز * به خاطرم همه‌شب تا سپيده مىگذرى\r\nز دست خار ملامت از اين جهان « گلچين » * گلى ز باغ محبّت نچيده مىگذرى \r\n\r\nتاب نگاه\r\n ديده‌اى بر رخ گل شبنم غلطان ز نسيم * به دل از موج لطافت چه نشاط انگيزد ؟\r\nياد كن ياد ، از آن لحظه كه از تاب نگاه * عرق از روى برافروخته‌ات مىريزد \r\n\r\n","description":"","footnote":"","page_name":" 3058 ","page_number":170},
  {"content":"\r\n\r\n\r\nساقى\r\n ريخت ساقى مى و نشناخته ريخت * تا شود كار دلم ساخته ريخت\r\nدر صف جرعه‌كشان از همه بيش * مى به جام من دلباخته ريخت\r\nرفتم از دست ، ز بس باده به جام * نگهم در نگه انداخته ريخت\r\nسوخت چون شمع چنانم كه ز چشم * قطره قطره دل بگداخته ريخت\r\nدلم آن روى برافروخته سوخت * اشكم آن قد برافراخته ريخت\r\nرا هم آن سنبل آويخته زد * خونم آن نرگس تيغ آخته ريخت\r\nآشناى غم خود خواست مرا * ريخت گر باده و نشناخته ريخت\r\nنوشت آن باده كه ساقى « گلچين » * خاطر از غير تو پرداخته ريخت \r\n\r\nگل حسرت\r\n منم كه كشتهء بيداد عهد خويشتنم * غريب اگر نشمارى غريب در وطنم\r\nلب ار به خنده چو گل وانمىكنم زان است * كه همچو غنچه پر از خون دل بود دهنم\r\nگناهكارىام اين بس‌كه پيش يار عزيز * به پاكدامنى يوسف است پيرهنم\r\nز عمر هر نفسم بر مراد بلهوسيست * دمى نمىگذرد بر مراد خويشتنم\r\nچنين كه دست و دل از كار رفته است مرا * به حيرتم چه بگويم ، كجا روم ، چه كنم\r\nنه حال گفت و شنيدم نه تاب خامشىام * نه ميل صحبت خلقم ، نه ذوق انجمنم\r\nدگر تعلّق خاطر به هيچ‌چيزم نيست * كه فارغ از همه چيزم به حالتى كه منم\r\nچنان رميده‌ام از خوى زشت خلق كه نيست * بجز كتاب در اين روزگار ، هم‌سخنم\r\nچگونه حسرت گل از دلم رود « گلچين » * چنين كه چون گل حسرت ، غريب اين چمنم \r\n\r\n","description":"","footnote":"","page_name":" 3059 ","page_number":171},
  {"content":"\r\n\r\n\r\nگلزار ( 1322 )\r\nخانم ليلى گلزار ، شاعر هنرمند و روزنامه‌نگار توانا ، در بيست و هشتم مرداد ماه 1322 هجرى شمسى در خرّم‌آباد لرستان چشم به جهان هستى گشود .\r\nپدرش سيد غلامحسين گلزار ( سجادى ) از هنرمندان و معتمدين آن ديار بود ، شعر مىسرود و مىخواند و از صداى خوشى برخوردار بود ، نقاشى مىكرد ، تار مىنواخت ، خوش مىنوشت و به خاطر خلق و خوى درويشى و سجاياى اخلاقى كه داشت به حسن شهرت معروف بود و در بين هنرمندان و ادب دوستان آن خطه از احترام خاصى برخوردار بود ، و سرانجام در چهل و سه‌سالگى چشم از جهان فروبست .\r\nليلى گلزار نه‌ساله بود كه پدر خود را از دست داد و تحت سرپرستى مادر ( فروغ فهيمى ) قرار گرفت كه زنى شايسته و هنرمند و هنرپرور بود ، او نيز در چهل و چهارسالگى بدرود حيات گفت .\r\nليلى كه زندگى پرفرازونشيبى را پشت سر گذاشته و با رنجها و دشواريهاى بسيارى دست و پنجه نرم كرده است ، تحصيلات ابتدايى را در دبستان حافظ خرّم‌آباد و دبستانهاى عبرت و روشنك تهران به پاى برد و دورهء دبيرستان را در هنرستان دختران و دورهء تخصصى طرّاحى پارچه را در آلمان به انجام رسانيد . از ده‌سالگى با زبان انگليسى و در دورهء دبيرستان با زبان آلمانى ، به علت داشتن مربيان آلمانى ، آشنايى يافت و از كودكى نيز به كار نقّاشى دلبستگى داشت .\r\nليلى گلزار در شانزده‌سالگى ( 1338 ) به همسرى جوانى هجده‌ساله درآمد و مدّت دوازده سال بيشتر زندگى زناشويىاش نپاييد و در سال 1350 منجر به جدايى گرديد و ثمرهء اين سالها سه فرزند به نامهاى : فريد ، فرگام ، و فرمان بود كه سرانجام در قفس زن‌بابا قرار\r\n\r\n","description":"","footnote":"","page_name":" 3060 ","page_number":172},
  {"content":"\r\n\r\nگرفتند .\r\nليلى پس از جدايى از همسر به استخدام شركت نسّاجى پارس درآمد و به عنوان طرّاح پارچه مشغول كار شد و در ضمن با مطبوعات همكارى مىكرد و قصّه مىنوشت و شعر مىسرود و در سال 1352 شغل خود را رها كرد و يكسر به كار روزنامه‌نگارى پرداخت و بيشتر كارهايش در زمينهء شعر و ادبيات معاصر بود . از قبيل مصاحبه با شاعران و نويسندگان و گزارشات و نقد ادبى و هنرى ، در سال 1354 اولين مجموعهء شعرش به نام \" آزادگى در اسارت \" كه شامل شعرهاى آزاد او بود ، به چاپ رسيد .\r\nليلى گلزار در سال 1361 ، همسر سابقش به علت تصادف اتومبيل درگذشت و مسئوليت نگاهدارى فرزندان را به عهده گرفت ، ناگزير كار مطبوعاتى را رها كرد و به تربيت فرزندانش همت گماشت و از راه خياطى ، بافتنى ، سوزن‌دوزى ، گل‌سازى و عروسك‌سازى امرار معاش كرد تا فرزندانش را به ثمر رسانيد و امروز هركدام مردانى هنرمند و شايسته شده‌اند ، اولى نويسنده ، دوّمى خطاط و سومى اهل موسيقى و نقّاشى و قالىبافى است .\r\nليلى گلزار مىگويد : « در سالهاى اخير ، بعد از آسودگى از جانب بچه‌ها ، كه حالا براى خودشان مردانى هستند ، با مسئوليت و زندگى مستقل ، اگر فرصتى دست داد گهگاه به انجمنهاى ادبى مانند انجمن ادبى دانشوران ، كانون ادبى سخنوران و انجمن ادبى غزل مىروم و پيش از اين‌ها انجمن ادبى ايران و تركيه و انجمن ادبى ايران و . . . اگر گرفتاريهاى زندگى مجال دهد . »\r\nليلى دربارهء زنان شاعر معاصر تنها رباب تمدن را نمونهء قابل تحسين و احترام مىداند و اضافه مىكند : « افسوس جامعه شعر ما امروز از حضور اين بانوى شاعر محروم است ، اگرچه هنوز زندگى شاعرانه‌اش در خلوت خاصّش به تنهايى و سكوت مىگذرد . »\r\nليلى گلزار در سال 1357 با افشين جلالى جعفرى پيوند زناشويى بست و از شوهرش به خاطر گذشتهايش ستايش مىكند و از زندگىاش ابراز رضايت مىنمايد و امروز اوقاتش بيشتر به مطالعه و نوشتن مىگذرد و آرزو دارد نمايشگاهى از آثار نقاشىاش را بر پا كند ، اما به دليل نداشتن امكانات ، هنوز توفيق اين كار را نيافته است و نيز در نظر دارد مجموعه‌اى از اشعار سالهاى اخير خود را طبع و نشر نمايد .\r\n\r\n","description":"","footnote":"","page_name":" 3061 ","page_number":173},
  {"content":"\r\n\r\n\r\nگوى دل\r\n آن قدر پا مىفشارم بر سر پيمان خويش * تا سپارم دل ، سپارم سر ، سپارم جان خويش\r\nلب نكردم باز از زخم زبان باردار * تا جگر پرخون كنم از نشتر دندان خويش\r\nبعد عمرى عشق ورزيدن به خود حق داده‌ام * تا كنم فرياد را آزاد ، با فرمان خويش\r\nگوى دل با شيوهء شيرين به بازى مىدهم * چون نمىبينم دل فرهاد در ميدان خويش\r\nكنج تنهايى شرف دارد به جمع اين و آن * گر بميرم يا بمانم گوشهء زندان خويش\r\nسر به روى شانهء خود مىنهم از لطف دوست * تا رهى پيدا كنم در گريهء پنهان خويش\r\nدر تنور فقر چون پولاد آتش ديده‌ام * خانمانه مىپزم هم نام خود هم نان خويش\r\nجان ققنوسم مترسانم ز آتش ، بارها * زاده‌ام بر بستر خاكستر سوزان خويش \r\n\r\nنشان گمشده\r\n از آسمان كجا اين قفس فروافتاد * كه گريه‌هاى رها گشته در گلو افتاد\r\nچنان به نعره كشم هر نفس به دلتنگى * كه برگ و باد خزان از بگو مگو افتاد\r\nاز آينه خبرى گر رسد ، به ديواريست * كه سايه‌هاى فريبش به روبه‌رو افتاد\r\nاز آستان صبورى چو دود برخيزم * چون آتشى از اين غم به پاى او افتاد\r\nچه دير مىرسد آنكه هميشه در راه است * كه چشم منتظر من ز رنگ و سو افتاد\r\nچه تهمتى كه به نام خزان به ما بستند * چرا بهار برابر از آبرو افتاد\r\nبه حرمت غزلم از غرور خود برخيز * كه اين غزال قديمى ز هاىوهو افتاد\r\nنشان گمشده‌ام را بگرد و پيدا كن * نگاه قاصدك از رنج جستجو افتاد \r\n\r\nآن‌سوى زمان\r\n راستى را چه در آن‌سوى زمان پنهان است * آنچه پيداست ، نه در دايرهء امكان است\r\nروزگارى كه هدر رفت نبرديم يقين * هركه شكّ برد در اين كهنه‌سرا مهمان است\r\nنفس جان كندن ما فلسفهء مستى ماست * حكمت اين است كه خون خوردن ما آسان است\r\nنه هراسى ز شكستن نه ز بىمهرى دوست * زير و روى فلك و چرخ ز بن ويران است\r\nراز جان سختى ما حسرت مردم شده است * رمز اين مسأله در خانگه رندان است\r\nخسته هستيم ، و ليكن وسط معركه‌ايم * تا نگويند كه در حاشيه سرگردان است \r\n\r\n","description":"","footnote":"","page_name":" 3062 ","page_number":174},
  {"content":"\r\n\r\n آن‌چنان تلخ بزاريم كه از روز نخست * درد ما در گرو طاقت ما درمان است\r\nما به حيرت كه چرا سوخته و ساخته‌ايم * همچو پروانه كه بر آتش ما حيران است\r\nهركه از جام بلا مست شد از ياد برفت * اين چه رسميست كه در انجمن مستان است\r\nبازهم همّت والاى تو ، حوّاى وجود * هركه مرد است بگو اين تو و اين ميدان است \r\n\r\nشاعر پردرد\r\n عاقبت سوز درون ، آتش گل‌فامم كرد * زخمه‌ها زد به دل زخمم و آرامم كرد\r\nآنچه از دوست در آيينهء جان جاى گرفت * بىنياز از خبر و راوى و پيغامم كرد\r\nسفره‌ها از شرر درد بگسترد چنان * كه من پخته و دلسوخته را خامم كرد\r\nوحشى شير چموشى شده بودم ، امّا * روزگار از سر ناساز چنين رامم كرد\r\nاشكهايى كه فروخورده‌ام از چشمهء درد * دل به دريا زد و جارى شد و بدنامم كرد\r\nازبس اين نابترين درد برازندهء ماست * مست از اين جام به يك جرعه سرانجامم كرد\r\nدل پرحوصله و اين همه نافرمانى * عشق ، پردردترين شاعر ايّامم كرد \r\n\r\nنگاه شب\r\n پاى بر درگاهى دنيا نبايد مىزدم * دست بر آن شاخهء بالا نبايد مىزدم\r\nاز نگاه شب ، تو گويى روى خورشيدم گرفت * مهر بر اين مهر ناپيدا نبايد مىزدم\r\nساده‌تر از من نخواهى ديد حتّى در نگاه * حرف دل را با كسى آنجا نبايد مىزدم\r\nدست تنها آمدم ، غافل كه موجم مىبرد * دل به درياى شما تنها نبايد مىزدم\r\nكنج دنياى قفس خوش باشدم با ياد دوست * بال بر سرمنزل عنقا نبايد مىزدم\r\nوصلهء يارى به هركس شايد ، امّا بايدم * صبر مىكردم ، ولى حالا نبايد مىزدم\r\nرسم بدمستى چنين بايد كه من مستم ، ولى * در حضور تو مى گيرا نبايد مىزدم\r\nشور ديروز جوانى را به امروزم ببخش * تكيه بر زيبايى فردا نبايد مىزدم\r\nگرچه بىرحمانه بر من تيغ تهمت را زدند * پر به پرهاى تو ، بىپروا نبايد مىزدم\r\nكوه دردى را زدى بر سينهء آرامشم * سنگ بر رؤياى تو ، امّا ، نبايد مىزدم\r\nبعد از اين آنم كه مىخواهى بمانم پشت در * باز خواهم گفت : اين در را نبايد مىزدم \r\n\r\n","description":"","footnote":"","page_name":" 3063 ","page_number":175},
  {"content":"\r\n\r\n\r\nهمراز\r\n مثل يك صاعقه بر بام شبم پيدا شد * گويى از لحظهء ديدار به نام ما شد\r\nگل گيلاس زند گونه‌ام از جلوهء او * ديدم از شوق رخ آينه هم زيبا شد\r\nمن در آيينهء چشمش شده‌ام زندانى * حكم آزادى او با نگهم امضا شد\r\nمن و او دل به تماشاى حقيقت بستيم * خبر اين است كه از همّت ما غوغا شد\r\nسالها بخت ز ما روى كه پنهان مىكرد * تا دگر فرصت ديدن نشود ، امّا شد\r\nبس‌كه در ساحل ميعاد صبورى كرديم * اشك ما در طلبش سيل نشد ، دريا شد\r\nچاه من دير دل و دست به تابيدن زد * شمس پنهان شد ، اگر عاشق مولانا شد\r\nگفتم آيا شود از عشق نفس‌گير شوم * آرى ، اين بار به عين نفس مولا شد\r\nشاپرك‌وار پىاش مستم و در پروازم * زان كه همراز و هم افسانهء من عنقا شد \r\n\r\n","description":"","footnote":"","page_name":" 3064 ","page_number":176},
  {"content":"\r\n\r\n\r\nگلشن ( 1316 - 1257 )\r\nعبد الوهاب ايران‌پور ، متخلص به گلشن ، فرزند حاج محمد حسين ، در سال 1296 هجرى قمرى در اردكان يزد به دنيا پا نهاد . هشت‌ساله بود كه به اتفاق پدر از زادگاهش به اصفهان كوچيد و در اين شهر رحل اقامت افكند و در همين شهر به تحصيل دانش پرداخت و از محضر استادان شعر و ادب كسب فيض كرد و مدتى نيز نزد ميرزا عبد الرحيم افسر ، خطاط و شاعر ، به تعليم خط و خوشنويسى پرداخت و چون داراى ذوق و قريحه شعر بود پدرش او را به نظم كتاب انوار سهيلى ترغيب كرد و او نيز كتاب را در مدت بيست پنج سال به نظم در آورد .\r\nگلشن مدت كوتاهى در دستگاه ظل السلطان خدمت كرد ، ازآن‌پس در ادارهء اوقاف اصفهان به خدمت اشتغال ورزيد و به يزد و كرمان نيز مأموريت يافت و يك‌چند در ادارهء راه و ثبت‌اسناد مشغول خدمت بود و در سال 1338 قمرى روزنامهء اختر مسعود را تأسيس و به نشر آن پرداخت و تا سال 1349 قمرى نشر آن ادامه يافت .\r\nگلشن از شعراى توانا و نامور عصر خويش بود و با دهقان و عمان سامانى رفيق و جليس بود و در انجمن ادبى دانشكده كه عباس شيدا آن را اداره مىكرد ، حضور مىيافت .\r\nمنتخبى از ديوان او در هندوستان به‌وسيله دينشاه ايرانى و با معيت عبد الحسين سپنتا طبع گرديد . آثار ديگر او عبارت است از : عقل و جنون ، دلكش و پريوش ، آلمان‌نامه ، مشروطه‌نامه ، بهرام‌نامه ، و نخجيرنامه ، كه به چاپ رسيده است و آثار منظوم او به شصت هزار بيت مىرسد .\r\nگلشن در اواخر عمر به مرض تنگى نفس ( آسم ) دچار بود و از اين درد بسيار رنج مىبرد . سرانجام در چهاردهم مرداد ماه 1316 شمسى برابر 1356 قمرى چشم از جهان\r\n\r\n","description":"","footnote":"","page_name":" 3065 ","page_number":177},
  {"content":"\r\n\r\nفروبست و در تخت فولاد اصفهان به خاك سپرده شد .\r\nاينك نمونه‌اى چند از نظم او :\r\n\r\nالفت دل\r\n الفت دل را چو محكم با سر زلف تو ديدم * از دوعالم غير زلفت رشتهء الفت بريدم\r\nسود بردم تا كه جان دادم پى سوداى عشقش * با گران‌جانى متاع خويش را ارزان خريدم\r\nهمچو آدم از پى روى تو از جنّت گذشتم * از براى گندم خال تو از طوبى پريدم\r\nكشتى عمرم حباب‌آسا به بحر غم نگون شد * بس‌كه چون موج از فراقت پيرهن بر تن دريدم\r\nبه ز زهد خشك باشد آتش تر خيز و مى ده * كاين حكايت را من از پير مغان صد ره شنيدم\r\nزان به خلّاق المعانى شهره‌ام در پيش مردم * تا كه من از هيچ ، مضمون چون دهانت آفريدم \r\n\r\nپيوند روز ازل\r\n جدا كنند چو نى ، گر كه بند از بندم * من آن نيم كه به غير از تو دل به كس بندم\r\nبه ترك عشق بتان زاهدا مده پندم * كه من به غير بتان دل به كس نمىبندم\r\nحديث تلخ شنيدن از آن لب شيرين * هزار بار بود به ز شكر و قندم\r\nبراى سود خريدم متاع عشق ولى * در اين معامله ديدم زيان و خرسندم\r\nچه غم ز غمزه‌كشى گر مرا كه مىدانم * دوباره زنده نمايى ز يك شكرخندم\r\nبه جان دوست كه در راه دوست از سر و جان * از آن زمان كه گذشتم دل از جهان كندم\r\nچنان نمود فراق تو سخت بر من كار * كه هر زمان به رخ مرگ آرزومندم\r\nبه هيچ‌چيز جدا از توام نخواهد كرد * كسى كه روز ازل با تو داد پيوندم\r\nمرا ز سيل حوادث چه غم بود « گلشن » * كه در مقابل او سخت‌تر ز الوندم \r\n\r\n","description":"","footnote":"","page_name":" 3066 ","page_number":178},
  {"content":"\r\n\r\n\r\nمسمّط\r\n خيز اى آفت چين شور ختن ماه حصار * فتنهء خلق و آشوب ختا ترك تتار\r\nعيد نوروز فراز آمد و هنگام بهار * بنشين زير گل و بادهء گلگون به كف آر\r\nخاصه كآواز خوش فاخته و قمرى و سار * به جمادات در اين فصل تصرّف كندا\r\nباد نوروز بشير است و بشارت آرد * بوى پيراهن و پيغام عزيزان دارد\r\nجور اخوان بر يعقوب چمن بشمارد * ژاله شب تا به دم گرگ ثريّا بارد\r\nبلبل سوخته دل همچو زليخا زارد * گل سورى به برش جلوهء يوسف كندا\r\nپرچم سرخ شقايق زده بر طرف چمن * قامت ناميه پوشيده ز سنبل جوشن\r\nگشته از مشعلهء لاله گلستان روشن * مرغ اشعار سرايد ز كتاب گلشن\r\nنسترن خم شده از باد صبا پيش سمن * گوييا سجده و تعظيم و تعارف كندا\r\nگشته بر نافهءچين باد بهارى فايق * روشى داده به شب لاله چو صبح صادق\r\nشده درّاج به صددل به شقايق شايق * از چنين بزمگه و كوكبه جلّ الخالق\r\nدر چنين فصل كه يار است به صحرا عاشق * هست بىعقل كه در خانه توقّف كندا\r\nخوش‌تر از چهرهء ترسا بچگان شد گلزار * همچو ناقوس كشد ناله ز دل موسيقار\r\nكرده از ناميه بر خويش چليپا گلنار * گشته همچون دم عيسى نفس باد بهار\r\nصرف عمرش به كليساى چمن بلبل زار * از پى خواندن انجيل چو اسقف كندا \r\n\r\nمردمى\r\n طريق مردمى از نخل بارور آموز * كه او شكوفه دهد اول و در آخر بار\r\nتو از نبات اگر بهترى بر اهل سؤال * نخست لطف كن و بخش آنگهى دينار\r\nور از نبات تو از رتبه كمترى همه عمر * به پيش اهل نظر باش خوار و بىمقدار \r\n\r\n","description":"","footnote":"","page_name":" 3067 ","page_number":179},
  {"content":"\r\n\r\n\r\nرهزن دين\r\n خسرو حسنى و شكرلب و شيرين‌دهنى * لاله رخسار و سمن پيكر و گلگون بدنى\r\nنيست پيدا دهنت هيچ و در اين حيرانم * كه تو با هيچ ، سخن گويى و شيرين سخنى\r\nگر به رخسار تو شيرين نگرد جا دارد * همچو فرهاد كند پيشهء خود كوه‌كنى\r\nقصّهء زلف تو كوته نكنم در بر جمع * تا بدانند پريشان كن هر انجمنى\r\nراستى از قد دلجوى و جمال نيكو * زيب بستانى و زينت ده باغ و چمنى\r\nدر چمن با قد چون سرو چو بر لاله چمى * راستى رهزن دين آفت چين و ختنى\r\nدر جهان مرد و زنى نيست كه پابستت نيست * چه بلايى تو كه غارتگر هر مرد و زنى\r\nاز نى كلك تو « گلشن » همه شكر ريزد * تا اسير غم آن خسرو شيرين‌دهنى \r\n\r\nراز دل\r\n دل تواند آگه از راز نهان سازد مرا * ليك نتواند كه آگه زان دهان سازد مرا\r\nراستى را بگذرد هرگاه چون تير از برم * قامت از بار غمش خم چون كمان سازد مرا\r\nپير گشتم ساقيا از حادثات چرخ پير * بادهء صدساله كو تا نوجوان سازد مرا\r\nاز زمين تا آسمان بر گردنم منّت نهد * گر فلك خاك در آن آستان سازد مرا\r\nدر دلم رازيست پنهان خضر وقتى بايدم * تا كه او آگاه از اين راز نهان سازد مرا\r\nمىبرد روزى به كوى او غبارم را نسيم * منع اگر « گلشن » ز كويش باغبان سازد مرا \r\n\r\nتير آه\r\n آن دلى كه دور از تو داشتم ز غم خون شد * با سرشگم از ديده قطره قطره بيرون شد\r\nبىدهان شيرينت همچو كوه‌كن ما را * آه سينه چون شبديز اشك ديده گلگون شد\r\nرفت از بر خوبان ، زاهد رياپيشه * خوب شد كه اين شيطان از بهشت بيرون شد\r\nعاشقم بر آن ليلى كز فراق رخسارش * گم به هر بيابانى صد هزار مجنون شد\r\nگرچه بىپروبالم از فراق كى نالم * كآنچه بر سرم آمد زين سپهر وارون شد\r\nچاك‌چاك شد گردون سينه‌اش ز بس هر شب * تير آهم از هجرت از زمين به گردون شد\r\nدوش شيخ را گفتم خرقهء ملمّع كو ؟ * گفت دى به ميخانه بهر باده مرهون شد\r\nمرد آخر از عشقت « گلشن » و تو سنگين دل * از كسى نپرسيدى رفت در كجا ، چون شد ؟ \r\n\r\n","description":"","footnote":"","page_name":" 3068 ","page_number":180},
  {"content":"\r\n\r\n\r\nگلشن ( 1353 - 1280 )\r\nعلى اكبر گلشن آزادى ، كه در شعر تخلص گلشن را برگزيد ، فرزند حاج محمد معروف به بمانعلى ، در سال 1319 هجرى قمرى در شهر تربت حيدريه قدم به عرصهء هستى نهاد . هنوز هفتمين سال عمر را طى نكرده بود كه پدرش بدرود حيات گفت و سرپرستى و كفالت او را عمويش برعهده گرفت .\r\nگلشن آزادى علوم ادبيه و عربيه را از اساتيد زمان خود فراگرفت ، چندى پيشهء بازرگانى اختيار كرد و ازآن‌پس وارد كار روزنامه‌نگارى شد . در سال 1304 امتياز روزنامهء آزادى را گرفت و منتشر ساخت و سرانجام در سال 1353 شمسى چشم از جهان فروبست .\r\nگلشن آزادى شاعر و نويسنده‌اى توانا بود ، ديوانش از سه‌هزار بيت متجاوز است و بيشتر به غزلسرايى پرداخت . گلشن داراى آثار و تأليفاتى است به شرح زير : كلات كجاست ؟ ، شهان تيره‌بخت ، نگهى به گذشتگان ، گلشن‌آرا ، رمان پان‌ته‌آيا كاخ شوش ، تذكرهء شعراى خراسان .\r\nگلشن در اواخر عمر در مشهد سكونت داشت و به خدمات فرهنگى و ادبى اشتغال ورزيد . نمونه‌هاى زير از شعر اوست :\r\n\r\nبشارت آزادى\r\n دلا منال كه دور سخن نخواهد ماند * سرود دشمن و اندوه من نخواهد ماند\r\nچنان كه جلوهء مرغ چمن به جاى نماند * سياه چادر زاغ و زغن نخواهد ماند\r\nبهار آيد و گل خندد و بگريد ابر * غبار غم به عذار چمن نخواهد ماند \r\n\r\n","description":"","footnote":"","page_name":" 3069 ","page_number":181},
  {"content":"\r\n\r\n شميم پيرهن يوسف آيد و يعقوب * هميشه ساكن بيت الحزن نخواهد ماند\r\nبه بزم وصل ، رقيب ارچه گشته صدرنشين * ولى هميشه در آن انجمن نخواهد ماند\r\nبه يار خون سياوش كه بيژن اندر چاه * به يمن عاطفت تهمتن نخواهد ماند\r\nمدار غم كه حقيقت نمىشود مغلوب * نگين جم به كف اهرمن نخواهد ماند\r\nصبا بشارت آزادى آرد و دل زار * اسير آن بت پيمان‌شكن نخواهد ماند\r\nرود ز كشور ما جيش اجنبى « گلشن » * سپاه خصم به خاك وطن نخواهد ماند \r\n\r\nچشمهء نوش\r\n غم نيست عمرم ار همه در غم گذشته است * كاين موج درد از سر عالم گذشته است\r\nبا وصف آنكه عمر گرانمايه سربه‌سر * گه در سرور و گاه به ماتم گذشته است\r\nهريك دم حيات غنيمت شمار از آنك * تا چشم را به هم زدى آن دم گذشته است\r\nگر نقش كج فتاده مخور غم كه در دمى * اين نقشهاى درهم و برهم گذشته است\r\nاز بهر اهل هوش و خرد درس عبرتيست * هر نيك و بد به عالم و آدم گذشته است\r\nاى مدّعى مناز به خود چون شكست و فتح * بر تو گذشته است و به ما هم گذشته است\r\n« گلشن » به شوق چشمهء نوش لبش لبم * ز آب حيات و چشمهء زمزم گذشته است \r\n\r\nتوفان درون\r\n چون بد و نيك جهان گذران در گذر است * شادمان آنكه ز شادى و غمش بىخبر است\r\nبجز از عشق بتان هرچه در اين عالم هست * آزموديم كه خون جگر و دردسر است\r\nنه همين من به تمنّاى گلى دربه‌درم * كاندر اين مرحله صد باد صبا دربه‌در است\r\nپاك‌دامن‌ترى از غنچه به گلزار جهان * نيست و آن نيز ز بيداد فلك خون جگر است\r\nهركه چون شمع بهر جمع شب‌افروز شود * هستىاش دستخوش لطمهء باد سحر است \r\n\r\n","description":"","footnote":"","page_name":" 3070 ","page_number":182},
  {"content":"\r\n\r\n پرده تا چند به طوفان درون مىفكنى ؟ * غافل از پنجهء اشكى كه چسان پرده‌در است\r\nنيشكر نيست اگر خامهء « گلشن » ز چه دور * حاصل آن به مذاق همه ياران شكر است \r\n\r\nاقبال روزگار\r\n كارم ز دور دهر اگر بر مراد نيست * غم نيست زان كه هيچ‌كس از دهر شاد نيست\r\nدانى سحر به گوش سليمان چه گفت باد ؟ * گيتى به‌جز فسانه و افسون و باد نيست\r\nگر عمر ، سخت مىگذرد بگذرد چه باك * اين رشته را به شام ابد امتداد نيست\r\nباآن‌همه شكوه جهاندارى و جلال * امروز جز فسانه‌اى از كيقباد نيست\r\nسختى و سستى و غم و شادى روزگار * چون نيك بنگرى به‌جز از گردباد نيست\r\nتا دست مىدهد به خوشى بگذران كه هيچ * پندى جز اين به خاطرم از اوستاد نيست\r\n« گلشن » به عهد دلبر و اقبال روزگار * تكيه مكن كه درخور هيچ اعتماد نيست \r\n\r\nعشق و عقل\r\n همنشين گر با رقيب آن شوخ سنگين دل نبود * در طريق عشق چندان كار ما مشكل نبود\r\nهركسى كام دل از وصل تو حاصل كرده است * جز دل مسكين ما كاين دولتش حاصل نبود\r\nهيچ‌كس در عشق از معشوق خود طرفى نبست * كز ازل اين بحر بىپاياب را ساحل نبود\r\nعشق كى با عقل سازد ؟ عاشقى ، ديوانه باش * همچو مجنون هيچ‌كس در كار خود عاقل نبود\r\nبذل جان در راه جانان شرط اوّل منزل است * چون كند آن عاشقى كاين هديه‌اش قابل نبود\r\nپرچم شوكت به بام چرخ گردون مىفراشت * زادهء سيروس با اين هوش اگر جاهل نبود \r\n\r\n","description":"","footnote":"","page_name":" 3071 ","page_number":183},
  {"content":"\r\n\r\n مغتنم بشمار فرصت تا نگويند اين و آن * ملت ايران به علم و ارتقا مايل نبود\r\nآرزوى جان به غير از وصل جانان هيچ نيست * كاشكى « گلشن » تن اندر اين ميان حائل نبود \r\n\r\nاز ياد مىروند\r\n هر روز ، زين خراب غم‌آباد مىروند * جمعى كه هفتهء دگر از ياد مىروند\r\nاين زندگى حلال كسانى كه در جهان * آزاد زيست كرده و آزاد مىروند\r\nچو غنچه چند تنگدل از غم نشسته‌اند * آنان كه همچو گل همه بر باد مىروند\r\nبا غم ندارد ارزشى اين عمر و اى خوشا * آنان كه شاد زيسته و شاد مىروند\r\nاز فرّ عشق باد صبا و نسيم صبح * با دسته‌گل ، به تربت فرهاد مىروند\r\nبيدادگر مباش به ياران ، كه بندگان * چون « گلشن » از در تو ز بيداد مىروند \r\n\r\nسند افتخار\r\n بستم به زلف يار ، دل بىقرار خويش * كردم به دست خويش سيه روزگار خويش\r\nچون من مباد كس كه ز بيداد روزگار * مهجور و دور مانده ز يار و ديار خويش\r\nگر پيش خلق حمل نمىشد به ضعف نفس * اقدام كرده بودم بر انتحار خويش\r\nغم بىشمار و دهر جفاكار و من اسير * دور اوفتاده از وطن و غمگسار خويش\r\nاز ما بگو به خصم كه افتاده‌ايم ما * ديگر ميازما تو به ما اقتدار خويش\r\n« گلشن » اگرچه در ره آزادى وطن * نفىام نموده‌اند ز يار و ديار خويش\r\nليكن خوشم كه يك دل صدپاره‌اى به كف * دارم از اين سفر ، سند افتخار خويش \r\n\r\n","description":"","footnote":"","page_name":" 3072 ","page_number":184},
  {"content":"\r\n\r\n\r\nگلشن ( 1371 - 1309 )\r\nسيد محمود گلشن كردستانى ، در سال 1309 هجرى شمسى در شهر سنندج ديده به جهان گشود ، تحصيلات ابتدايى را در زادگاهش به انجام رسانيد و دورهء متوسطه را در تهران به پاى برد ، ازآن‌پس به استخدام وزارت فرهنگ درآمد و ضمن خدمات فرهنگى و آموزشى به تحصيل خود در شيراز ادامه داد و از دانشكدهء ادبيات به دريافت ليسانس توفيق يافت ، آنگاه مأمور تدريس در دبيرستانهاى شيراز و همدان و تهران و مؤسسات عالى گرديد و مدت سى سال به كار تدريس اشتغال داشت و با شوراى شعر وزارت ارشاد همكارى كرد و سرانجام بازنشسته شد .\r\nگلشن كردستانى در آخرين سال خدمتش در فرهنگ ، در سازمان مطالعات و برنامه‌ريزى درسى كارشناسان مسئول شد .\r\nگلشن از سال 1330 به شعر و شاعرى پرداخت و در سرودن انواع شعر از قصيده و غزل و مثنوى مهارت و توانايى دارد ، اما طبعش بيشتر به غزلسرايى راغب است و غزل را نيكو مىسرايد و همچون نقاش چيره‌دستى كه به انديشه‌هاى خود جان مىبخشد .\r\nگلشن با چند انجمن ادبى از جمله انجمن ادبى صائب ارتباط نزديك داشت و آثارش در نشريهء انجمن به چاپ مىرسيد . از وى تاكنون دو مجموعهء شعر به نامهاى \" گلبانگ \" و \" تندر \" به چاپ رسيده است و مجموعه‌اى ديگر از اشعارش به نام \" طوفان \" آمادهء چاپ مىباشد . وى سرانجام در دى ماه 1371 چشم از جهان فروبست .\r\nاشعار زير نمونه‌هايى از نظم اوست :\r\n\r\n","description":"","footnote":"","page_name":" 3073 ","page_number":185},
  {"content":"\r\n\r\n\r\nگريهء مستانه\r\n سر زد به فلك نالهء مستانه‌ام امشب * بيگانه ز خويشم من و ديوانه‌ام امشب\r\nساغر كه بجز خنده ندارد شده گريان * مينا صفت از گريهء مستانه‌ام امشب\r\nاى ماه كه وصل تو بود گنج مرادم * آباد نكردى ز چه ويرانه‌ام امشب\r\nچون لاله جدا از رخت اى ساقى سرمست * از خون جگر پرشده پيمانه‌ام امشب\r\nگر شهرهء شهرم عجبى نيست كه امروز * افسون تو گشتم من و افسانه‌ام امشب\r\nبا آتش عشق تو ز بس خوى گرفتم * در خنده ز جانبازى پروانه‌ام امشب\r\nاى كاش سحر زودتر آيد كه چنان شمع * در تاب‌وتب از دورى جانانه‌ام امشب\r\n« گلشن » فلكم دشمن جان است كه از مهر * روشن نشد از ماه رخش خانه‌ام امشب \r\n\r\nگذشت\r\n گذشتم ز گيتى كه از او گذشت * كه مستى از آن چشم جادو گذشت\r\nاز او ، آن گل گلستان اميد * دگر رنگ رفت و دگر بو ، گذشت\r\nتبسّم بر آن غنچهء لب نماند * ملاحت از آن لعل دلجو ، گذشت\r\nسيه باد ، روزم كه بينم ، دگر * سياهى از آن شام گيسو ، گذشت\r\nمرا هم سياهان سپيدى گرفت * هم از من گذشت و هم از او گذشت\r\nبه زانوى غم سر نهادم دگر * كه طاقت سرآمد كه نيرو ، گذشت\r\nدريغا در اين پهن ميدان عمر * دگر يكّه‌تازى ، تكاپو ، گذشت\r\nگذشت ، آرزوها ز دل يك به يك * ز بيداد اين چرخ نه تو ، گذشت\r\nگذشت از نظر آرزو همچو آب * كه راز و نياز لب جو ، گذشت\r\nكه گلزار رويش مرا بىنياز * همىداشت از باغ مينو ، گذشت\r\nكه از مهربانى كه از يكدلى * نبودش بجز من به كس خو ، گذشت\r\nكه چون سايهء خود به دنبال خود * مرا داشت همره به هر سو گذشت\r\nكه بنهد سرم را به زانوى خويش * كه بنهم سرش را به زانو ، گذشت\r\nكه بنشانم او را به دامان مهر * كه بنشينم او را به پهلو ، گذشت\r\nكه راهش به سحر سخنها زنم * كه چشمش ببندم به مشكو ، گذشت\r\nكه مستش كنم همچو چشمش خراب * كه تنگس بگيرم به بازو ، گذشت \r\n\r\n","description":"","footnote":"","page_name":" 3074 ","page_number":186},
  {"content":"\r\n\r\n كه با چشم ، عرض نيازش كنم * كه پاسخ بگويد به ابرو ، گذشت\r\nكه او را گه‌وبيگه از فرط شوق * كنم بوسه باران سر و رو ، گذشت\r\nكه چون از من او را نشانى دهند * سراسيمه گويد : كجا ، كو ، گذشت\r\nكه با ناز گويد چو رنجش دهم * كه دست از سر من فروشو ، گذشت\r\nكه مىگشت عريان در آغوش من * كه مىزد به مهتاب پهلو ، گذشت\r\nكه خوش مىرميد از بر من به ناز * كه مىديد در پى چو آهو ، گذشت\r\nكه مىگفت اى واى از دست تو * كه مىگفت هستى ، چه كم‌رو گذشت\r\nكه مىكرد با نوشخندم عتاب * كه مىزد به رويم به گيسو ، گذشت\r\nكه مىگفتمش از شب دوشها * كه مىگفت با ناز ، نيكو ، گذشت\r\nگذشتم از او ، چونكه در كار عشق * نديدم از او يكسر مو ، گذشت\r\nمرا واگذاريد با حال خويش * كه درد دل من ز دارو ، گذشت\r\nدگر « گلشن » عشق گم‌كرده را * روانى ز طبع سخنگو ، گذشت \r\n\r\nستارهء گمشده\r\n خزان عمر به سرسبزىام امان ندهد * رهى به شهر بهارم كسى نشان ندهد\r\nچه گلشنم كه گل آرزوى من نشكفت * ره شكفتن اين غنچه باغبان ندهد\r\nستاره گمشدهء روزگار خويشتنم * فروغ جلوه به اين اختر آسمان ندهد\r\nسپردن ره ملك عدم ز شهر وجود * حقيقتيست كه راهى به هر گمان ندهد\r\nبجز قلم‌زن خط صفا ، خدا به كسى * نشان فيض ازل ، نام جاودان ندهد\r\nخوش آنكه از در خلق آيم ، اين دو دم ، زيرا * چو از درآيد اجل يك دمم امان ندهد\r\nنه جام باده ، نه گيسوى يار ، در دستم * مجال اين دو ، به من گردش زمان ندهد\r\nبه مهر كوش ، شود گرم تا دمت « گلشن » * زمانه گوش به هر شعر و داستان ندهد \r\n\r\nپناه او\r\n آشوب عالم است عيان از نگاه او * مردم ! حذر كنيد ز چشم سياه او\r\nتا ديد يك نظر به فلك شد شفق پديد * گردون به خون نشست ز تير نگاه او\r\nدر زندگى نشانهء وارستگى ، مرا : * دلبستگيست بر نگه گاهگاه او \r\n\r\n","description":"","footnote":"","page_name":" 3075 ","page_number":187},
  {"content":"\r\n\r\n روشن نشانه‌ايست ز بىمهرى فلك * چشم ستاره‌بار من و روى ماه او\r\nعيبش نمىكنم كه بود مست از غرور * كز كف نرفته دل ، نبود كس به راه او\r\nاى مه ، ز دست رفتهء غم را ، مبر ز ياد * بنگر دمى ز مهر به حال تباه او\r\nسوز از دلش مگير و مكش شمع‌سان ورا * روشندل است عالمى از اشك و آه او\r\nبر اين ز پا نشسته ببخشاى ، از كرم * گر بىقراريست به عشقت گناه او\r\nآباد شد به گنج غمش خاطر خراب * سيل سرشك اوست به كويت گواه او\r\n« گلشن » گسيخت از دوجهان رشتهء نياز * شد آستان عشق به گيتى پناه او \r\n\r\nداغ‌آباد\r\n جهان را دوست دارم همچو شمع و دشمن خويشم * به هرجا روشنى افشانم و آتش زن خويشم\r\nبه داغ‌آباد هستى درد سوز و عافيت سازم * به مردم زندگى بخشم ولى در كشتن خويشم\r\nجهانم برنمىتابد جهان را برنمىتابم * كه بر دوش زمان سربار چون جان بر تن خويشم\r\nبدين يك‌لاقبايى از تعلّق ديده بربستم * چو آن جسمم كه نبود چشم بر پيراهن خويشم\r\nبريز اى چشم آب آتشين زان ساغر رنگين * كه شبنم زاد باغى نيست ، چون گل‌دامن خويشم\r\nبه آب چشم ويران ساز اين كاشانه‌ام بىدوست * به سيل اشك و راز روى او بنيان كن خويشم\r\nمباد از آتش افزون من گل شعله‌اى كمتر * به تاب دل چراغ‌افروز جان روشن خويشم\r\nز گلگشت چمن چون فارغم در باغ شعر خود * به گل‌شعر خوش « تندر » « 1 » گل خود « گلشن » خويشم \r\n\r\n\r\n","description":"","footnote":"\r\n( 1 ) - تندر نام مجموعه شعر شاعر است .\r\n","page_name":" 3076 ","page_number":188},
  {"content":"\r\n\r\n\r\nآتش خاموش\r\n موج‌خيز عشق بين در آتش خاموش چشم * گلشن ياد تو دارم خفته در آغوش چشم\r\nدر نگاهم آتشى در زير خاكستر ببين * سرسرى در من مبين و آتش خاموش چشم\r\nبحر توفان خيز بين در آتش‌افروز نگاه * آتش زردشت بين در تاب افزون كوش چشم\r\nپردهء زيبا نمايد چهره‌ات در چشم گوش * نغمهء دلكش سرايد ديده‌ات در گوش چشم\r\nچشمهء نوشين لعلت تشنه را سيراب كرد * باده‌اى جز اين نخواهد كام شيرين نوش چشم\r\nاين چه مستى اين چه فتنه اين چه عشوه اين چه ناز * بار طاقت‌سوز مردم بسته‌اى بر دوش چشم\r\nهر زمان با يك نظر صد فتنه بر پا كرده‌اى * در خروش افكنده‌اى ما را به آتش جوش چشم\r\nبا دل گريان تبسّم مىكنم چون بينمت * كى شود فاش تو آخر راز حسرت‌پوش چشم\r\nشور هستى سوز « گلشن » را به سردى منگريد * دارم آتشخانه‌ها در مردم مدهوش چشم \r\n\r\nصبح رؤياها\r\n اى بيانت گرمتر ز آواى من * آفتاب صبح رؤياهاى من\r\nنغمهء تو گرمى آوازها * شادى تو شهپر پروازها\r\nجلوهء تو گرمى دنياى من * اى پريزاد پرىسيماى من\r\nچشمت افسونها به مهر آميخته * در نگاهت سحر جادو ريخته\r\nخانهء آرام را بنيان كنى * سوسن افسونگر اين گلشنى\r\nگرچه شاديهاى هستى دلرباست * زندگى افسانه‌اى افسون‌نماست \r\n\r\n","description":"","footnote":"","page_name":" 3077 ","page_number":189},
  {"content":"\r\n\r\n چيست اين ده‌روزه لختى هاىهو * كاشكى تو در نياميزى به او\r\nخوش بود در اين فضا پيغمبرى * بر فراز ابرها جولانگرى\r\nواى در اين پخته‌ها و خامها * اف بر اين آغازها ، انجامها\r\nگر ز دنياى خرد جان بر شود * عالم احساس شيرين‌تر شود\r\nكاشكى با عشقها و شورها * دست هم گيريم در آن دورها \r\n\r\nسرفرازيها\r\n اى دل سردرگريبان ، سرفرازيها چه شد * سر ز پا نشناختنها عشقبازيها چه شد\r\nاى دليل راه عشق اين نااميديها چرا * اى اسير دست غم آن سرفرازيها چه شد\r\nاى چراغ عشق اى دامن‌فروز آفتاب * آن فروغ جانفزا آن دل‌نوازيها چه شد\r\nروزگارى چشم مستى داشت سرگرمم به عشق * اى نگاه آتشين دوست‌بازيها چه شد\r\nنغمه‌اى در پرده مىزد راه عشّاق خراب * آن نواى دل‌ستان آن نغمه‌سازيها چه شد\r\nآتش افسون به جان مىزد شرار اشتياق * دل‌فريبيها كجا و جان‌گدازىها چه شد\r\n« گلشن » از ناز نگاهى ساز حسرت مىزنى * زين سخن دم دركش آخر بىنيازيها چه شد \r\n\r\nشهر آشنايى\r\n ز جهان غريب گشتم به ديار آشنايى * مگرم رسد فروغى ز تجلّى خدايى\r\nچو جدا ز خويش مانم به كرشمه‌اى بخوانم * كه به سر سپارم اين ره ، ره شهر آشنايى\r\nچه ستارهء اميدى چه ترانهء نويدى * كه شوم ز شهر ظلمت به جهان روشنايى\r\nمن و داستان حسرت تو و آستان دولت * تو و ملك بىنيازى من و كنج بىنوايى\r\nهمه چشم و گوش باشم اگرم چو نى نوازى * به تجلّى خدايى به نواى كبريايى\r\nدل‌وجان به دوست دادم به اميد وصل شادم * كه مباد ، نى شكايت كند از غم جدايى\r\nقفسم به از بهشت است اگرم اسير خواهى * كه ز دام دوست ما را نبود سر رهايى\r\nچو تو پايبند خواهى به فداى دستبندت * چو تو دردمند سازى چه خوش است بىدوايى\r\nچه شراره‌ايست « گلشن » كه گرفته در دل تو * به هواى عشق دارى هوس غزلسرايى \r\n\r\n","description":"","footnote":"","page_name":" 3078 ","page_number":190},
  {"content":"\r\n\r\n\r\nگلمرادى ( 1317 )\r\nشيرينعلى گلمرادى ، فرزند اسماعيل ، در سال 1317 هجرى شمسى در شهر خلخال ديده به جهان گشود . تحصيلات ابتدايى و متوسطه را تا سال دوم دبيرستان در همان زادگاهش به انجام رسانيد ، ازآن‌پس به استخدام ژاندارمرى درآمد و تا سال 1365 در ژاندارمرى به خدمت اشتغال داشت و سرانجام بازنشسته گرديد .\r\nگلمرادى از آغاز جوانى به شعر و شاعرى پرداخت و از سال 1339 آثارش در بعضى از مجله‌ها و روزنامه‌ها منتشر مىشد . وى مىگويد : « به علت گرفتاريها كمتر در انجمنهاى ادبى شركت مىكردم ، امّا در حدود استعداد خود از دانشگاه فضيلت مردان بزرگ سرزمين خود چون خاقانى و نظامى و حافظ بهره‌مند شده و از مطالعهء آثارشان كسب فيض كرده‌ام و از ميان شاعران معاصر آثار مشفق كاشانى و محمد على بهمنى و مهرداد اوستا و رهى معيرى و اخوان ثالث و سهراب سپهرى را مىپسندم و به آن علاقه دارم . »\r\nگلمرادى از انواع شعر تنها به سرودن غزل علاقهء بيشتر نشان داده است و مجموعهء شعرى به نام \" دهستانى \" وسيلهء حوزهء هنرى سازمان تبليغات اسلامى از وى طبع و نشر شده است .\r\n\r\n. . . امّا نيستم\r\n مىتوانم با تو باشم ، با تو ، امّا نيستم * با زبان بىزبان ، با تو هم‌آوا نيستم\r\nسنگ كورم ، بىتكاپو ، همنشين نعش مرگ * سايهء جنبان يك پرواز ، حتّى نيستم\r\nتن ز ميدان مىبرم تا سرپناه عافيت * پيش شمشير بلا آماده ، حاشا نيستم\r\nدر مصاف سنگها در فصل آغاز تگرگ * مثل كوه شانه‌هاى تو شكيبا نيستم \r\n\r\n","description":"","footnote":"","page_name":" 3079 ","page_number":191},
  {"content":"\r\n\r\n گرد صحرا كرد مغلوبم به دست هرچه باد * هم‌نورد مركب مردان صحرا نيستم\r\nدر تماشاگاه ساحل ، خيره‌ام بر هرچه هست * سيلى غيرت مدار خشم دريا نيستم\r\nدر مدار شب ، به گرد خويش مىگردم چو بوم * روشن از تابيدن خورشيد فردا نيستم\r\nتهمت نامردمى بر خويش مىبندم ز درد * كاى دريغ از مردمان خوب اينجا نيستم\r\nتا به زير پا گذارم سطح دامنگير را * مىكنم خود را ز خاك ، امّا توانا نيستم \r\n\r\nتعبير گيسو\r\n خواند بر مهمانى آيين گل ، شب‌بو مرا * برد تا آن‌سوى شب ، تعبير آن گيسو مرا\r\nتا تعبّد ، تا شهادت برد ، تا محراب عشق * با تب خواهش ، اشارتهاى آن ابرو مرا\r\nنازك‌انديشيست در جولنگه رشك خيال * روى دوش باد ديدن ، گيسوان او مرا\r\nبا نگاهى ، در گذرگاه غزالستان سبز * با غزل كرد آشنا ، چشمان آن آهو مرا\r\nجرعه‌اى چون نوش كردم از مى ميناى عشق * سوخت يكسر آتش اين آب آتش‌خو مرا\r\nناى ماندن نيست در پايم كه بنشينم به جاى * مىكشد يك جذبهء جان آشنا هر سو مرا\r\nچون درخت پير برجا مانده‌ام از نسل باغ * با دريغى در لب ، آثار جوانى كو مرا ؟\r\nديدنت بود انتظارم ، انتظار امّا نبود * تا بيايى ، تا ببينى ، دست بر زانو مرا ! \r\n\r\nميعاد آدم\r\n در بهشت عافيت ، ميعاد آدم در كجاست * در فراسوى طهارت ، باغ مريم در كجاست\r\nآزمند خوان درويشان تاريخم ، ولى * از كه پرسم ، كس نمىداند كه حاتم در كجاست\r\nدستها ، پيوندها ، از هم جدا افتاده‌اند * حلقهء پيوستگان ، پيوسته با هم در كجاست\r\nزخم دارم باستانى از هجوم نيزه‌ها * التيام زخمهاى كهنه‌ام ، مرهم كجاست\r\nآشنا ، بيگانه با درد است ، اهل درد كيست * در ملالستان غربت ، يار محرم در كجاست\r\nاز نهيب تندباد فتنهء تاراجگر * در بهار سرخمان ، يك باغ خرّم در كجاست\r\nفصلها را گرچه آغازيم بىلبخند عشق * انتهاى سالهاى سرد ماتم در كجاست\r\nدر لب تكفيرگويان ، آيت اعجاز نيست * در كتاب كفرورزان ، اسم اعظم در كجاست\r\nبا تبرداران بگوييد اى ز غم افسردگان * زير چتر ابر گريان ، جنگل غم در كجاست \r\n\r\n","description":"","footnote":"","page_name":" 3080 ","page_number":192},
  {"content":"\r\n\r\n\r\nاز تبى سرشارها\r\n در بهارستان سبز بيشهء پندارها * فكر گل آشفتگى دارد ز جور خارها\r\nچهرهء تاريخ انسان را به خون آغشته‌اند * شمرها ، تيمورها ، چنگيزها ، تاتارها\r\nتا انا الحق ، لب شعار مكتب منصورهاست * هست در دشت شهادت رنگ بر پا دارها\r\nاز سبك رفتارهاى لاابالى ، دور نيست * رقص شادى در مزار قدسى ايثارها !\r\nزيستن را دل تعفّن ، ارزيابى مىكنند * ريشه در بطن لجن دارند اين مردارها\r\nبرج و بارو ساختند از كاسهء سرهايمان * در موازات حماقت از تبى سرشارها\r\nمركز هستى بجز يك نقطه حرفى بيش نيست * در طواف واضح تكرارى پرگارها\r\nخون عاشورائيان را بازپس خواهد گرفت * از يزيدان زمانه ، نهضت مختارها \r\n\r\nبا زمزمهء عاطفه\r\n من شاخهء خشكم ، ز كرم بارورم كن * با زمزمهء عاطفه پربرگ و برم كن\r\nدر ظلمت اين فاصله‌هاى همه مبهوت * با مطلع خورشيد ، تو نزديك‌ترم كن\r\nمن غيرت خورشيد شب دخمهء سردم * تعبير به يك‌ذرّه كن و مختصرم كن\r\nپرواز بده جان مرا تا به نهايت * تسخير سفر با نفس بال‌وپرم كن\r\nيك‌ذرّه از آيينهء خورشيد صداقت * در ظلمت ره ، توشهء راه سفرم كن\r\nاى هرم تن كورهء پرجوش تكلّم * آتش به دل روشن آتش سيرم كن \r\n\r\nلبخند آفتابى\r\n تاريك خانهء دل تنها مرا بس است * يك پنجره براى تماشا مرا بس است\r\nدر مرگ تلخ ثانيه‌هاى عزيز عمر * اشكى در آستين ، مهيّا مرا بس است\r\nبا لوث شب ، زدوده شود از خيال من * لبخند آفتابى فردا مرا بس است\r\nبر ناله‌هاى داغ ملال كويرىام * يك قطره از تبسّم دريا مرا بس است\r\nدور از گزند ديدهء آشوبيان روز * گلگشت در حوالى رؤيا مرا بس است\r\nمعراج ، نيست درخور بال نحيف من * پرواز تا قلمرو عنقا مرا بس است\r\nدر مرگ من ، مباد كه بر سر زنيد مشت * يك آه ، يا كلام دريغ مرا بس است \r\n\r\n","description":"","footnote":"","page_name":" 3081 ","page_number":193},
  {"content":"\r\n\r\n\r\nشب\r\n شب است و فرصت اهريمن سيه‌كار است * مبند چشم ، كه چشمان فتنه بيدار است\r\nنشسته‌ايم در اين‌سوى ، پشت شيشهء صبح * صداى زندگى شب ، همچنان دل‌آزار است\r\nبه نقطه‌اى دل خود بسته‌ايم بىپرواز * مدار گردش ما چون مدار پرگار است\r\nكجاست در نفس باد شعر شور آهنگ * صدا ، صداى غم آهنگ ناى نيزار است\r\nچگونه دار كشد در حصار « شيپورى » * چهار سوى تنفّس ، تمام ديوار است\r\nشكسته شد حدّ چندين درخت از پاييز * چقدر سرو تنومند سبز ، بيعار است\r\nخبر به شانه‌ام از محنت گران ندهيد * كه كوههاى جهان روى دوشم آوار است\r\nخليل گفت در آتش ، تبر گواهى داد ! * كه بت اگرچه از آهن بود نگونسار است\r\nز پشت ناحيهء سرخت اى بهار شهيد * صباح عافيت سبز من پديدار است \r\n\r\nجاده\r\n دشت ، اين دشت كه ميدان من و حيرانيست * جاده اين جاده كه مختوم به سرگردانيست\r\nدل فرو كندن از اين كهنه خراب آسان است * فكر آبادى دل كن ، همه جا ويرانيست\r\nعشق در محبس سنگيست گرفتار به خويش * در ديارى كه در آن رابطه‌ها ، سيمانيست\r\nفصل مظلوم زمان ، رخت سيه پوشيده است * قرن ما ، قرن عزا ، قرن مصيبت‌خوانىست\r\nدر بهار دل يك گل غايب دارم * كه در آن‌سوى افق در پى عطرافشانيست \r\n\r\n","description":"","footnote":"","page_name":" 3082 ","page_number":194},
  {"content":"\r\n\r\n\r\nگودرزى ( 1349 )\r\nيد اللّه گودرزى ، فرزند على اكبر ، در سال 1349 هجرى شمسى در شهر بروجرد پا به جهان هستى گذاشت . دوران كودكى كه برايش بسى خاطره‌انگيز است و از آن به خوشى ياد مىكند ، پشت سر گذاشت .\r\nگودرزى تحصيلات ابتدايى و دورهء راهنمايى را در زادگاهش به انجام رسانيد و براى ادامهء تحصيل راهى قم شد و در رشتهء علوم دينيه به تحصيل پرداخت و هم‌اكنون نيز دورهء سطح را مىگذراند .\r\nگودرزى از دوران كودكى به شعر علاقه يافت و به حفظ اشعار اهتمام ورزيد و خود نيز اشعارى مىسرود و به قول خودش در اين سالها سرودن شعر را جدى نگرفتم ، اما از سال 1368 رسما به شعر و شاعرى پرداختم و از مطالعهء آثار شعراى متقدم و معاصر غافل نبودم و گاهى به انجمنهاى ادبى و شبهاى شعر مىروم و آثارى مىخوانم .\r\nگودرزى با اينكه در آغاز كار شاعرى است ، اما نشان مىدهد كه از استعداد و قريحهء خوبى در شعر برخوردار است و آيندهء درخشانى را در شعر در پيش دارد .\r\n\r\nخوشه‌هاى سبز\r\n دستهايى پر ز خالى پيش روست * سايه‌هاى لاابالى پيش روست\r\nگيسوانت را پريشان‌تر مكن * كاين زمان آشفته‌حالى پيش روست\r\nزخم خود را با كسى هرگز مگوى * شانه‌هاى بىخيالى پيش روست\r\nتا به كى در آينه نگريستن * يك بغل تصوير خالى پيش روست\r\nخوشه‌هاى سبز را انبار كن * يوسف من ! خشكسالى پيش روست \r\n\r\n","description":"","footnote":"","page_name":" 3083 ","page_number":195},
  {"content":"\r\n\r\n\r\nدر آن شب\r\n زمانه شعله‌ور مىشد ، زمين و آسمان مىسوخت * شب از تنهايى خود ، كهكشان در كهكشان مىسوخت\r\nچنان در معرض درياى آتش عاشقان بودند * كه از هرم نگاه عشق ، مغز استخوان مىسوخت\r\nچنان مىسوختم در خود كه در آن برزخ وحشى * عرق مىريخت روح من ، زبانم در دهان مىسوخت\r\nدر آن شب گيسوان آتش از عمق سياهيها * رها مىگشت در باد و تمام گيسوان مىسوخت\r\nچه شبها شانه‌هايت تكيه‌گاه غربت من بود * ميان شعله‌ها آن شانه‌هاى مهربان مىسوخت\r\nعطش بود و غريبى و بود و آتش در ميان مىريخت * تمام من ، تمام من در آن شب بىامان مىسوخت \r\n\r\nبراى حضرت على ( ع )\r\n اين كيست اين بيكرانه ، اين مرد تنهاى تنها * مىآيد از سمت ابهام ، مىآيد از سمت رؤيا\r\nيك كوفه غربت به دوشش ، يك بافه محنت به دستش * بر شانه‌هاى ستبرش ، زخم خيانت شكوفا\r\nدر لحظه‌هاى عبادت ، پروانه‌هاى قنوتش * پر مىگرفتند آرام تا آن‌سوى آسمانها\r\nمىرفت سوى يتيمان ، با دستهايى پر از نان * در چشمهاى زلالش ، بىتابى شرم پيدا\r\nآيينهء آسمان بود ، تصويرى از كهكشان بود * آن بىنشان مثل صحرا ، آن بيكران مثل دريا\r\nعقل از وجودش زمين خورد ، منطق به بن‌بست برخورد * شب پيش چشمانش افسرد ، او كيست ، آيا ؟ خدايا ! \r\n\r\n","description":"","footnote":"","page_name":" 3084 ","page_number":196},
  {"content":"\r\n\r\n هرگز كسى در دوعالم در اين جهان پر از غم * اين گونه چون او نبوده‌ست ، تنهاى تنهاى تنها \r\n\r\nخانهء خدا\r\n در اين خانه كه بويى از ريا نيست * تمام زينتش جز بوريا نيست\r\nهميشه بوى خوب عشق دارد * دمى از عطر شب‌بوها جدا نيست\r\nاگرچه وسعتش چون آسمان است * براى دشمنى و كينه جا نيست\r\nبه دنبال كسى اينجا مگرديد * در اينجا هيچ‌كس غير از خدا نيست\r\nدلى دارم ، دلى در خانه‌اى دور * كه در دستش هميشه مهربانيست \r\n\r\nبراى امام زمان ( عج )\r\n كم‌كم به چشمهاى تو ايمان مىآورم * در پيش پاى آمدنت ، جان مىآورم\r\nدر غربت قديمى اين وسعت عبوس * ايمان به بىپناهى انسان مىآورم\r\nگفتى كه قلبهاى پريشان بياوريد * باشد ، قبول است ، پريشان مىآورم\r\nآه اى يقين گمشده ، بازت نمىنهم * در پيشگاه چشم تو باران مىآورم\r\nاى سفره‌هاى خالى غربت ، برايتان * از دوردست دهكده مهمان مىآورم\r\nلبخند شادمانى و احساس عشق را * با دستهاى گرم پر از نان مىآورم\r\nاز كوچه‌هاى خاطره ، از كوچه‌هاى ياد * يك دسته‌گل به ياد شهيدان مىآورم \r\n\r\nگلايه\r\n زين پيشتر دل تو اين چنين نبود * بر دستهاى نوازش ظنين نبود\r\nدر چارچوب نگاه دلم ، بجز * تصوير خوب تو اى نازنين نبود\r\nمىگفتى از همه تنهاترين منم * درد بزرگ تو آيا همين نبود\r\nمن با تو ، با تو فقط همنشين شدم * با تو كه هيچ‌كسى همنشين نبود\r\nمن مثل هيزم خشكى شدم ، ولى * آن عشق كوچك تو آتشين نبود\r\nكاش اين سرودهء خالى ز شور و شوق * غم‌مويه‌هاى شب واپسين نبود\r\nوامىگذارىام اى بىوفا ، ولى * شرط رفاقت ما ، هر دو ، اين نبود \r\n\r\n","description":"","footnote":"","page_name":" 3085 ","page_number":197},
  {"content":"\r\n\r\n\r\nگورگين ( 1313 )\r\nتيمور گورگين ، شاعر ، روزنامه‌نگار و پژوهشگر معاصر ، در سال 1313 هجرى شمسى در چولاب از روستاهاى كرانهء سپيدرود رشت ديده به جهان گشود . پدرش ملا كاس آقا چولابى مرثيه‌سراى معروف چولاب و رشت بود .\r\nگورگين تحصيلات خود را در آغاز در مكتب زادگاه خود و دورهء ابتدايى و متوسطه را در رشت به پاى برد ، در سال 1336 شمسى به تهران مهاجرت كرد و در اين شهر رحل اقامت افكند و تا سال 1342 در مدارس ملى به شغل آموزگارى اشتغال داشت . در سال 1342 به استخدام مؤسسهء اطلاعات درآمد و تاكنون هم به عنوان عضو هيئت تحريريه در آن مؤسسه مشغول خدمت است .\r\nگورگين از سال 1328 كار شعر و شاعرى را آغاز كرد و آثارش بيشتر با نامهاى مستعار : مورچه رشتى ، بندهء خدا ، كاسكول ( گيله‌مرد ) ، روميت كاسا ، ت - كامبيز ، مقروض الشعراء ، مولانا رشتى ، تلخوم ، و بىمخ ميرزا ، به چاپ رسيد .\r\nآثارى كه از او به چاپ رسيده به شرح زير است : تيره‌روز ( مجموعه شعر و نوول ) ، ستاره‌هاى گور ( مجموعهء شعر ، سرودهاى كودكان ) ، چگونه بنويسيم تا ايراد نگيرند ، شانزده شاعر بزرگ ، امروز چه كسى مىتواند باشد ، طاغوت در تابوت ( مجموعه شعر ) ، دختر رشتى ( مجموعه 102 دوبيتى گيلكى با برگردان فارسى ) ، گلبانگ ( ترانه‌ها و سرود گيلكى با برگردان فارسى ) ، چهار ديوان ( پژوهشى در زندگى چهار شاعر مردمى ) ، تصحيح ديوان نوعى . در ضمن مقالات تحقيقى و پژوهشى او در روزنامه‌ها و مجله‌هاى صبح امروز ، ايران آباد ، كيهان ، تهران مصور ، خوشه ، اطلاعات ، مرد مبارز ، آفتاب شرق ، اميد ايران ، و ويژه‌نامه‌هاى اطلاعات طبع و نشر گرديده است .\r\n\r\n","description":"","footnote":"","page_name":" 3086 ","page_number":198},
  {"content":"\r\n\r\n\r\nسحرگاه خونين\r\n چو شمشير ، بر فرق « حيدر » نشيند * به محراب ، خونش معطر نشيند\r\nشود منفجر نور حق در شبستان * كه ذرّات نورش به معبر نشيند\r\nبه گلدستهء مسجد كوفه ، ديگر * همه ، بانگ « اللّه اكبر » نشيند\r\nنماز على ( ع ) در سحرگاه خونين * به آواى « يا رب . . . » به آخر نشيند\r\nشهادت شود قصد و « محراب » سنگر * بدين قصد ، مولا به سنگر نشيند\r\nرسد چون به معبود با اين شهادت * لب چشمهء پاك كوثر نشيند\r\nاز اين پاكبازى ، چه شورى به عالم * به دلهاى امّت ، مكرّر نشيند\r\nز خشم و خروش دل پارسايان ، * هراسى به قلب ستمگر نشيند\r\nفتد لرزه بر قامت « ابن ملجم » * پر از شرم ، تا روز محشر نشيند\r\nبلى ، هركه راه على ( ع ) را نپويد ، * سرافكنده در پيش داور نشيند \r\n\r\nچابكسوار\r\n بىآب و دانه ، مرغ دلم را شكار كرد * صيّاد من چه معجزهء آشكار كرد\r\nآهسته رام كرد دل سركش مرا * اين كار را به گوشهء چشم خمار كرد\r\nتازاند سوى من ، هوس و خواهش دلش * خود را به دشت سوخته ، چابكسوار كرد\r\nاز وى نهان شدم كه ز يادم برد ، ولى * پيدا مرا به قدرت پروردگار كرد\r\nهرگز نگشت آينهء خاطرش كدر * امّا هزار آينه را پرغبار كرد\r\nجز من هرآن‌كه ماند دو روزى كنار وى ، * از پا فكندش آخر و سنگ مزار كرد\r\nيك آسمان ستاره توانم از او گرفت * گاهى اگر كه گريهء بىاختيار كرد ! \r\n\r\nسنگ\r\n سالها من به ضرب تيشهء تيز ، * صخرهء كوه را خراشيدم\r\nخم شدم بنده‌وار ، در پايش ، * به خيالم خدا تراشيدم !\r\n* * صخره ، يك شب شكست و درهم ريخت * عجز او را به چشم خود ديدم .\r\nلب ، به دندان گزيدم و گفتم : * آه ! من « سنگ » مىپرستيدم ؟ \r\n\r\n","description":"","footnote":"","page_name":" 3087 ","page_number":199},
  {"content":"\r\n\r\n\r\nدرد سوخته\r\n بسيار ، درد سوخته از درد ، در من است ! * زخم عميق خنجر نامرد ، در من است !\r\nآتش ، تو ديده‌اى كه ز سرما شود هلاك ؟ * اين آتش رميدهء دلسرد ، در من است !\r\nاز كوچه‌هاى غصّه ، ندارم ره فرار * فرياد مردهء « چه توان كرد ؟ » در من است !\r\nخاموشىام گواه فراموشى تو نيست * نقش ملال و رنج و رخ زرد ، در من است ! \r\n\r\nاز على آموختم دريادلى . .\r\n از على ( ع ) آموختم دريادلى * روز و شب گويد دل من « يا على »\r\nهركه با نام على شد آشنا * بىگمان او مىرود راه خدا\r\nمىشود از « خويشتن » آخر جدا * سر نهد بر آستان كبريا . .\r\nاز « طلسم من » رهاند جان خويش * « ما » شود ، بيند رخ جانان خويش\r\nدرنوردد « اطلس آفاق » دل * عاقبت آرد بجا ميثاق دل :\r\nاى دل من ، اى دل من ، اى دلم * تو دگر عاقل شدى ، من غافلم !\r\nبعد از اين ، تو در حقيقت زنده‌اى * چون كه از نام « خدا » آكنده‌اى\r\nدر تو جارى ، خون اسرار ازل ! * در تو پنهان ، معنى صدها غزل\r\nتو به من آموختى لب وا كنم * « خويش » را در « خويش » خود رسوا كنم\r\nدر وصال اصل خود ، پويا شوم * حجره ، حجره ، كو به كو ، جويا شوم\r\nهجرتى در خويش ناپيدا كنم * عقل گيج و گنگ را گويا كنم\r\nهفت وادى درون را طى كنم * مسكن سيمرغ حق را پى كنم\r\nيافتم آخر تو را اى مرغ دل * در درون خود ، ولى باشم خجل\r\nمن ، تو را ديوانه مىپنداشتم * با خودم بيگانه مىپنداشتم\r\nدور بودى از رگ و از ريشه‌ام * دور تر از حجرهء انديشه‌ام\r\nدر نظر ، تالابى از خون بوده‌اى * تو ، به چاه سينه ، مدفون بوده‌اى\r\nواى من ، اى واى من ، اى واى من * اين تو بودى مىنشستى جاى من ؟\r\nاين تو بودى كز سر خرّم‌دلى * جاى من آواز دادى « يا على » ؟\r\nاى دل ، اى سيمرغ اسرار نهان * بعد از اين ما را فراسويت بخوان\r\nچون كه تو گوياى اسرار حقى * تو همان پژواك نور مطلقى \r\n\r\n","description":"","footnote":"","page_name":" 3088 ","page_number":200},
  {"content":"\r\n\r\n درس حق را بعد از اين استاد ، تو . . * اولين و آخرين استاد ، تو . .\r\nما همه شاگرد و تو ، استاد ما * از « الف » تا « يا » برس فرياد ما\r\nحجره‌دار مكتب توحيد شو * با طلوع نور خود ، خورشيد شو \r\n\r\nدوبيتىها\r\n خدا ، تا آشنايم با قلم كرد * دلم را با دل تو همقسم كرد\r\nتو آن نوغنچه را مانى در اين باغ * كه پيش از ميوه ، اوّل ، شاخه خم كرد ! \r\n* * *\r\n چرا بيگانه با مايى گل يخ ؟ * به تنهايى شكوفايى گل يخ ؟\r\nهمه گلها رفيق نوبهارند ، * تو يار فصل سرمايى گل يخ ؟ \r\n* * *\r\n در اين دنيا به هركس ، يار دادند * يكى را گل ، يكى را خار دادند\r\nولى ، بستند چشم دلبر ، آنگاه * به عاشق ، فرصت ديدار دادند ! \r\n* * *\r\n « نى » چوپان صحراهاى تفته * به اوج غم رسيده رفته رفته\r\nخداوندا ؟ ! بگو باران ببارد * كه چوپان با « نى » اش آتش گرفته \r\n* * *\r\n بلم‌رانان ! بلم‌هاتان برانيد * مرا از خشم توفان ، وارهانيد\r\nبسان گوش‌ماهىها ، تنم را ، * به روى ماسهء ساحل كشانيد ! \r\n* * *\r\n در هر نگهت ، نهفته ، رازى دارى * در خندهء هردمت ، نيازى دارى\r\nبايد بنشينم سخنت گوش كنم ، * دانم كه تو قصّهء درازى دارى ! \r\n* * *\r\n بسان غنچه ، اول رو نهفتند * ز باغ و باغبان حرفى نگفتند\r\nولى ، تا قصّه‌ات از من شنيدند ، * همه گلها ، به شادابى شكفتند ! \r\n* * *\r\n\r\n","description":"","footnote":"","page_name":" 3089 ","page_number":201},
  {"content":"\r\n\r\n به هركس مىرسى ، دل مىفروشى * چه بىحاصل ، چه غافل مىفروشى\r\nبه من تا مىرسى ، از چيست آخر * كه ذرّه ، ذرّه مشكل مىفروشى ؟ ! \r\n* * *\r\n دو در ، يكباره وا شد روبرويم * ز هر در ، لاله‌اى آمد به‌سويم . .\r\nيكى پيمانه‌ام پر كرد از مى . . * يكى هم شد نگهدار سبويم ! \r\n* * *\r\n گل پژمرده بوييدن ندارد * لب افسرده بوسيدن ندارد\r\nدلى كه تار و پودش سنگ خاراست * شكستن يا پرستيدن ندارد ! \r\n\r\nچند رباعى\r\n روزى كه به من ، دو چشم تر ، مىدادى * اى كاش ، ز قصد دل ، خبر مىدادى\r\nشمشير ، به دست او چو مىبخشيدى . . * يا رب ! به كفم يكى سپر مىدادى \r\n* * *\r\n عاشق شدنم ز درد و داغى دگر است * اين روشنى دل از چراغى دگر است\r\nاز باغ جهان ، هزار دستان ، رفته‌ست * اين مرغك نغمه‌خوان ، ز باغى دگر است \r\n* * *\r\n آهوى غريب ، بر سر چاه گريست * ماهى ، به نگاه طعنه ، او را نگريست\r\nدريا به ملاطفت صدا زد : بازآ . . * ماهى ، غم تشنگى نمىداند چيست ! \r\n* * *\r\n خودكامى خود ، اگر فراموش كنى * بهتر كه هزار فتنه خاموش كنى\r\n« در كاسهء دهر » آب آهسته بنوش ، * شايد كه صداى تشنه‌اى گوش كنى ! \r\n\r\nاين است پهلوان . . .\r\nاو پهلوان نبود . . .\r\nهرگز ، به عمر خويش ،\r\nميدان پهلوانى مردان ، نديده بود .\r\nبر سينه‌اش نبود ،\r\n\r\n","description":"","footnote":"","page_name":" 3090 ","page_number":202},
  {"content":"\r\n\r\nهرگز مدال‌هاى طلايى افتخار ،\r\nامّا . . .\r\nاو پهلوان زندگى سخت خويش بود :\r\nهر روز ، با اميد ،\r\nبا كار ، نان ز كوزهء خورشيد مىربود !\r\nشبها كه تن ، به روزن كاشانه مىكشاند ،\r\nفرياد شادمانى فرزند و همسرش ،\r\nپر مىكشيد بار دگر سوى آسمان :\r\n- آورد قرص « نان »\r\nاين است پهلوان . . .\r\n\r\nبدعت\r\nبرويد . .\r\nبرويد . .\r\nپرس‌وجويى بكنيد :\r\nچه كسى در دنيا ،\r\nاولين بار ، قفس ساخته است ؟\r\nو كدامين دستى ، بار نخست ،\r\nمرغ را در قفس انداخته است ؟\r\nبرويد . .\r\nبرويد . .\r\nبرويد . .\r\nپرس‌وجويى بكنيد . .\r\n\r\n","description":"","footnote":"","page_name":" 3091 ","page_number":203},
  {"content":"\r\n\r\n\r\nگوهر ( 1354 )\r\nمريم زرنشان ، متخلص به گوهر ، در مرداد ماه 1354 در شهر همدان ديده به جهان گشود .\r\nدر شش‌سالگى به كودكستان رفت ، آنگاه دورهء دبستان و راهنمايى را به پايان رسانيد .\r\nزرنشان از كودكى به شعر علاقه و دلبستگى داشت و چون داراى حافظه‌اى قوى بود هر شعرى را كه مىديد و مىشنيد به حفظ آن اهتمام مىورزيد . كم‌كم قريحهء او بيدار گشت ، در آغاز شعر كودكانه مىسرود ، در يازده‌سالگى نخستين شعرى كه سرود شعر بهار بود ، اما شعرش مورد توجه قرار نگرفت و حتى خانواده‌اش شعرش را مورد استهزاء قرار دادند . تنها پدربزرگش او را در اين راه تشويق مىكرد و برايش كتاب مىخريد و به مطالعه وادارش مىساخت و چون با رموز شعر و فنون آن آشنايى نداشت ، در ابتدا آن را به پدربزرگش عرضه مىداشت و او آن را اصلاح مىكرد .\r\nگوهر در سال 1370 به انجمن ادبى ميلاد راه يافت و چون در آن انجمن پيشرفتى حاصل نكرد آنجا را ترك گفت و در آذرماه همان سال به انجمن ادبى باباطاهر رفت و عضويت آن انجمن را پذيرفت و تحت نظر شاعرانى چون منوچهر اميدى و اردشير بهمنى و احمد حيدربيگى و اصغر شمس الواعظين به كار خود ادامه داد و اشكالات و انتقاداتى كه بر شعرش مىنمودند به اصلاح آن مىكوشيد و همين امر باعث گرديد شعرش بهبود يابد .\r\n\r\nخواب\r\n خواب مىديدم فروغ آرزو * روشنىبخش دل‌وجان من است\r\nنغمه‌هاى دلنواز عندليب * همدم پيدا و پنهان من است\r\nخواب مىديدم به جاى درد و غم * شادى امّيد مهمان من است \r\n\r\n","description":"","footnote":"","page_name":" 3092 ","page_number":204},
  {"content":"\r\n\r\n خواب مىديدم گل مهر و وفا * در كوير جسم بىجان من است\r\nخواب مىديدم نمىنالد كسى * خنده‌ها دارو و درمان من است\r\nياد رويت در خزان زندگى * نوگل دشت و گلستان من است\r\nكينه‌ها از جان و دل رفتند ليك * مهربانى رسم جانان من است\r\nخواب مىديدم كه شد هنگام وصل * خنده بر لبهاى شادان من است\r\nناگهان بيدار از خواب گران * ديدمش دل را پريشان من است\r\nگفتمش اى واى اين هم خواب بود * اين نوا از چشم گريان من است\r\nاى دريغا « گوهر » جانم شكست * ديگر اينجا خطّ پايان من است \r\n\r\nمىسوزم و مىسازم\r\n چون شمعم و بىپروا مىسوزم و مىسازم * با درد غمت شبها مىسوزم و مىسازم\r\nدر شهر دو چشمانت سودازدهء عشقم * تىپازده چون خارا مىسوزم و مىسازم\r\nچون لاله ز داغ دل خونين جگرم ، امّا * با اين دل خون‌پالا مىسوزم و مىسازم\r\nتصوير دو چشمانت در آينهء اشكم * چون شعلهء بر دريا مىسوزم و مىسازم\r\nنور رخت اى مهسا روشنگر محفلها * اى ماه جهان‌آرا مىسوزم و مىسازم\r\nدل دادم و جان را هم ، تقديم رهت كردم * با ياد تو بىپروا مىسوزم و مىسازم\r\nگفتم چه كنى شكوهء « گوهر » به جوابم گفت * با بيش و كم دنيا مىسوزم و مىسازم \r\n\r\nگنجينهء اسرار\r\n رقص پروانه ، به گرد گل زيبا زيباست * پرتو مهر در اين گنبد مينا ، زيباست\r\nشبنم آويخته بر دامن گل وقت سحر * حالت بلبل و گل از سر نجوا ، زيباست\r\nقرص خونين مه و چهرهء دريا به غروب * جلوهء لاله نگه در دل صحرا ، زيباست\r\nعمق و تاريكى شب ، اختر رخشنده و مه * گريه و توبه ، به خلوتگه يكتا ، زيباست\r\nاشك غم پاك نما ، از رخ هر پير و جوان * شاد كن دل ، كه همى شادى و غوغا ، زيباست\r\nبشكن كبر و غرورت ، به ره حرص مرو * كه دلى صاف ، به يكرنگى دريا ، زيباست\r\n« گوهر » احمر و رازت ، دل غم‌ديدهء توست * لب فروبستن اين مردم دانا ، زيباست \r\n\r\n","description":"","footnote":"","page_name":" 3093 ","page_number":205},
  {"content":"\r\n\r\n\r\nبهار زندگىبخش\r\n بهار زندگىبخشى ، من از چشم تو جان گيرم * گل پژمردهء باغم كه از نورت توان گيرم\r\nجراحتها به دل دارم چو گل از خار هجرانت * بخوان اى بلبل خوشخوان كه تا روح روان دارم\r\nدر اين دنياى پروحشت ز هركس مىگريزم من * چو آهو در تك و تازم كه در صحرا امان گيرم\r\nگل افسرده را مانم كه سوزم از لهيب غم * ببار اى ابر پررحمت كه عمر جاودان گيرم\r\nخدايا غم چه مىخواهد از اين تنهاى سرگردان * كجا جويم ، دلارامى كه داد دل از آن گيرم\r\nچنان مرغ گرفتارم در اين دنياى ظلمت‌خيز * شود روزى كز اين زندان رهى بر آسمان گيرم\r\nز مكر و حيله آزردم كجا صافى دلى جويم ؟ * صفاى « مريمى » باشد نشان از « زرنشان » گيرم \r\n\r\nآشيان ناكامى\r\n دلم هميشه براى بهار مىلرزد * براى نغمهء شاد هزار مىلرزد\r\nدلم بخوانده به گوشم ، شكوه باران را * كوير جسم من از انتظار مىلرزد\r\nدلم كبوتر خونين پر است و مىدانم * براى بردن پيغام يار مىلرزد\r\nدلم چو اطلسى و غنچه‌هاى نيلوفر * كه از ترنّم باد بهار مىلرزد\r\nدلم چو بلبل شيدا به روى شاخهء گل * به فصل سرد خزان و شكار مىلرزد\r\nدلم براى رهايى ، براى آزادى * چو پونه بر لب هر جويبار مىلرزد\r\nدلم براى صداقت چو سوسن زيبا * ز دست پيك سحر بىقرار مىلرزد\r\nدلم چو مرغ غمين در حصار جسم و تنم * پرشكسته و بىغمگسار مىلرزد\r\nنگه كه اين دل من آشيان ناكاميست * دل رميدهء من غصّه‌دار مىلرزد\r\nبه خاطر دل « گوهر » بيا به خانهء او * كه از فروغ رخت شام تار مىلرزد \r\n\r\n","description":"","footnote":"","page_name":" 3094 ","page_number":206},
  {"content":"\r\n\r\n\r\nمأوايى در خزان\r\n منم آن مرغ بىپروا ، كه از غم آشيان دارم * من آن شمعم كه در پنهان دو صد سوز نهان دارم\r\nمن آن مسكين كوى مهرورزيهاى غمگينم * كه در راه طلب اينك متاع نيك جان دارم\r\nمن آن شوريدهء شيداى گل‌رويان گلزارم * كه مأوا در گلستانى كه ديده صد خزان دارم\r\nمنم آن بلبل نغمه‌سراى باغ آزادى * كه از دلتنگى ايّام ، دهانى بىزبان دارم\r\nمنم آن مرغك بىتاب در چنگال صيّادان * كه اينك نغمهء بدرود را بر جسم و جان دارم\r\nمنم آن غم‌فروش دوره‌گرد شهر ناكامى * كه از سوز نهان خود به لب آه و فغان دارم\r\nبدين امّيد سرتاپاى من از درد لبريز است * كه جانا آرزوى رفتن باغ جنان دارم\r\nبه خواب افتاده بر دل صدهزاران آرزو امشب * تماشا كن چه غمگين آشيانى در جهان دارم\r\nغم خود را بگفتم فاش با شمع چه گل روزى * بگفتا همچو « گوهر » قطرهء اشكى روان دارم \r\n\r\n","description":"","footnote":"","page_name":" 3095 ","page_number":207},
  {"content":"\r\n\r\n\r\nگوهرى ( 1282 )\r\nعباس ايران‌دوست ، متخلص به گوهرى ، فرزند على اكبر ، در سال 1282 هجرى شمسى در محلهء صوفيان بروجرد از مادر زاد ، تحصيلات مقدماتى را در زادگاه خود فراگرفت و در سال 1297 به تهران مهاجرت كرد و به شغل خياطى و دوزندگى پرداخت و اشعارش در مجلهء پيمان منتشر مىگرديد .\r\nاحمد كسروى در شماره چهاردهم سال اول پيمان دربارهء وى چنين نوشت :\r\n« گوهرى ، جوانى است كه از دسترنج خود نان خورده و به كسان ديگرى هم نان مىدهد ، هيچ‌گاه از پرداختن به دانش و هنر بازنمىايستد و هميشه در پى هنرآموزى و دانش‌اندوزى است . پس از همه ، اين جوان مسلمان و ايران دوست مىباشد كه روان از خويهاى ستودهء اسلامى آراسته و دل از مهر ايران انباشته دارد . كسانى كه كلمهء تربيت را شنيده و معنى آن را نشناخته‌اند اين جوان را ديده آن معنى را در سراپاى اين هويدا يابند . ما آرزومنديم كه همهء جوانان ايران بدين‌سان پاك درون و بيدار باشند . »\r\n\r\nجور خزان\r\n آذر رسيد و زاغ ، به گلشن مكان گرفت * ظلم خزان به باغ ، كران تا كران گرفت\r\nلرز از فغان فتاد ، بر اندام « بيد بن » * از غم « چنار » چهرهء چون زعفران گرفت\r\nباد خزان ز تارك نرگس ربود تاج * وز جسم لاله پيرهن پرنيان گرفت\r\nدر آن مكان كه بلبل شوريده داشت جاى * ديديم آنكه : سگ به دهان استخوان گرفت\r\nنى كرد بر بنفشه ترحّم نه ، نسترن * باد خزان چو دامن پير و جوان گرفت\r\n« طوطى » شكسته‌بال شد و دل غمين « هزار » * زين غم گلوى « فاخته » ز آه و فغان گرفت \r\n\r\n","description":"","footnote":"","page_name":" 3096 ","page_number":208},
  {"content":"\r\n\r\n تا جلوه كرد موكب « سلطان گل » به باغ * در منتهاى خشم ! دى او را عنان گرفت\r\nاز اين تطاولى كه ز دى رفت بر چمن * از لاله جام باده ، ز سوسن زبان گرفت\r\nباغى كه بود غيرت مينو ، ز خرّمى * با آذر دى ، آب رخش را خزان گرفت\r\nدر باغ از تناقض ارديبهشت و دى * دل داغدار گشت و ز حيرت تكان گرفت\r\nتا گريد از مظالم دى بر چمن ، كنون * ابر سيه سراسر هفت آسمان گرفت\r\nآن آفتاب دلكش ارديبهشت كو ؟ * در پرده از براى چه ؟ رخ را نهان گرفت\r\nدر باغ آنچه را كه خداوند داده بود * در يك‌نفس سپاه خزان رايگان گرفت\r\nتنها نه آبروى چمن برد جور دى * از عندليب نغمه ، ز گل سايبان گرفت\r\nشد زرد رنگ برگ درختان نظاره‌گاه * جاى هزار بوم به باغ آشيان گرفت\r\nبادى وزيد كز اثرش در محيط باغ * از گل صفا ز بيد نگون سايبان گرفت\r\nآذر : ز گل لطافت و از بوستان صفا * از باغ و راغ تاب‌وتوان ، ناگهان گرفت\r\nشرح و بيان جور خزان « گوهرى » بس است * دلهاى اهل دل غم از اين داستان گرفت \r\n\r\nآيين عاشقان\r\n باز كن اى ساقى رندان در ميخانه را * نيست با فرزانگان راهى من ديوانه را\r\nخالى از هرگونه تزويريم پر از عشق دوست * با تهيدستى به ما دادند پرپيمانه را\r\nعاشقان را سوختن آيين بود در روزگار * كى بود از سوختن وحشت من و پروانه را\r\nدين و دانش رفت از دست اى خداوندان ذوق * تا به دست آورده‌ام اين گوهر يك‌دانه را\r\nعشق آمد خانه در دل كرد و عقل از سر برفت * در بساط آشنايان نيست ره بيگانه را\r\nگر دهندم آفتاب و ماه يا ديدار يار * اختيار از اين دو سازم صحبت جانانه را \r\n\r\n","description":"","footnote":"","page_name":" 3097 ","page_number":209},
  {"content":"\r\n\r\n گاه بلبل ، گاه شبنم ، گه نسيم صبحدم * مىربايند از رخ گل بوسهء رندانه را\r\nخواست تا جمع پريشان را پريشان‌تر كند * آشنا بر حلقه‌هاى زلف كرد او شانه را\r\nمطرب و معشوق و مى از ما و جنّت از شما * بيش از اين بر ما مخوان چون « گوهرى » افسانه را \r\n\r\nميوهء دل\r\n چو از زلفت سخن گويم شب آيد * ز هجرانت بر اندامم تب آيد\r\nبه يكسو گيسوان بگذار ، بگذر * قمر بيرون ز برج عقرب آيد\r\nبه لب جان من است اى ميوهء دل * خوش آن ساعت كه جانم بر لب آيد\r\nفروريزم هزاران كوكب از چشم * كه باشد آن فروزان كوكب آيد\r\nحديث عشق و سرّ عشقبازى * كجا در شرح و بسط مطلب آيد\r\nنثارت گر كنم جان ، در طبيعت * حكايت از بقاى آن شب آيد\r\nشب قدر است و در هر گوشهء شهر * به گوش جان صداى يا رب آيد\r\nبيا با « گوهرى » سوى خرابات * صداى عشق از اين مكتب آيد \r\n\r\nرندى و مستى\r\n ز فيض جام خراباتيان خراب شدم * به يك پياله خراب از شراب ناب شدم\r\nچو داد پير خراباتيان مرا جامى * به خاك پاى تو آباد از آن خراب شدم\r\nخداى من تو رحيمى و عيب‌پوش ، رقيب * چو برد نام گناه از خجالت آب شدم\r\nحساب سود و زيان كار عاشقان نبود * ز فيض عشق تو آسوده از حساب شدم\r\nمرا به رندى و مستى جهان شناخته است * دگر چه باك كه رسواى شيخ و شاب شدم\r\nمرا ز چشم تو مستى بود نصيب و رقيب * در آن خيال كه من بى خود از شراب شدم\r\nز موج گريه و توفان ديده از يم دل * به فكر ساختن خانه چون حباب شدم\r\nبسوخت جان و دلم « گوهرى » در آتش عشق * اگرچه خام بدم ، سوختم ، كباب شدم \r\n\r\n","description":"","footnote":"","page_name":" 3098 ","page_number":210},
  {"content":"\r\n\r\n\r\nخزان مازندران\r\n به فرمان يزدان به مازندران * به بستان ندادند ره بر خزان\r\nخزان است و ليكن چو ارديبهشت * در اينجا نبينى يكى نقش زشت\r\nبود دى ولى چون بهاران بود * گل باغ چون روى ياران بود\r\nز فيض طبيعت به مازندران * بود بىخبر باغبان از خزان\r\nخزان را به مازندران راه نيست * ز ظلم خزان بلبل آگاه نيست\r\nتو گفتى زمرّد برون زمين * پراكنده دست جهان‌آفرين\r\nز گلها فروزان هزاران چراغ * تو گفتى بهشت است بستان و باغ\r\nچمن اطلس سبز پوشيده است * به زيبايى خويش كوشيده است\r\nهزاران گل و لالهء بىنظير * به تن جامه‌ها كرده‌اند از حرير\r\nهوا مشكبوى و زمين لاله‌خيز * به دى ماه و آذر فضا مشك‌بيز\r\nبود ابر آبستن از درّ ناب * فرومىچكد از دهانش گلاب\r\nبه هرجا كند ديدگان تو كار * درختان همه بنگرى باردار\r\nبه انگور بن قرمز انگورها * فروزان چو آويز بلورها\r\nبود برگها چون زمرّد به رنگ * در آغوش خود ميوه بگرفته تنگ\r\nچو گلگونهء يار انواع سيب * بياراست در اين مكان عجيب\r\nدر انظار بينندگان برگ و بار * در آغوش همچون دو دلداده يار\r\nبدانسان كه بينى عروسى به تخت * همان گونه نارنج هم بر درخت\r\nدر اينجا طبيعت بود باغبان * كه خوش داند او ، رازهاى نهان\r\nز آهنگ مرغان به باغ اندرون * برد غم كند شادمانى فزون\r\nز آهنگ مرغان شيرين سخن * كند رقص در باغ سرو كهن\r\nهزاران گل و لالهء رنگ رنگ * به هر گوشه روييده بر روى سنگ\r\n* * چو خورشيد بر گنبد لاجورد * برد دل ز بيننده گلهاى زرد\r\nچمن برده با نرگس تاجدار * سبق را ز گردون كوكب شعار\r\nچو بر تخت شد نرگس تاجور * چمن نيز شد مخزن سيم و زر\r\nچمن شد ز الماس نرگس غنى * به گلشن ببين فقر اهريمنى \r\n\r\n","description":"","footnote":"","page_name":" 3099 ","page_number":211},
  {"content":"\r\n\r\n چو گل هست خندان به باغ و چمن * به شكرانه بلبل گشوده دهن\r\n* * چمن سبز ، گل سرخ ، نرگس سپيد * تو گفتى مگر فرودين شد پديد\r\nبرافراشته باغبان حرم * به باغ اندرون پرچم ملك جم\r\nگل و بلبل و باغ و سرو و چمن * همه در سرورند مانند من\r\nزبانها به توصيف او كرده باز * همه رخ به درگاه آن بىنياز\r\nكه او داده بر گل چنين آب و رنگ * كه او كرده الماس بيرون ز سنگ\r\nكه بىخانه و رنگ آن اوستاد * بداد آب صورتگران را به باد\r\n* * چو مجذوب جان است در اين قلم * كجا هست دل در پى بيش و كم\r\nبر اين نقش و نقاش اين سرزمين * هزار آفرين ، صد هزار آفرين \r\n\r\n","description":"","footnote":"","page_name":" 3100 ","page_number":212},
  {"content":"\r\n\r\n\r\nگويا ( 1345 - 1282 )\r\nغلامعلى گويا ، فرزند غلامحسين ، در سال 1282 هجرى شمسى در كرمانشاه قدم به عرصهء هستى نهاد ، تحصيلات ابتدايى و دورهء متوسطه را در زادگاه خود به پايان رسانيد و در سال 1304 شمسى به استخدام فرهنگ درآمد و به تدريس در مدارس مشغول گرديد و در خلال تدريس به تحصيل ادامه داد و ليسانس خود را دريافت داشت و در شهرهاى مختلف خدمت كرد .\r\nگويا در سال 1331 كه در قم رياست فرهنگ را به عهده داشت ، نگارنده از او درخواست كرد براى تذكره‌ام آثارش را بفرستد . وى طى نامه‌اى كه با خطى خوش نستعليق تحرير شده بود شرح زير را نوشت و برايم فرستاد :\r\n« برقعى عزيز ! برحسب امر جناب‌عالى با نهايت شرمندگى يك قطعه عكس و دو غزل از يادگارهاى دورهء جوانى به همراه اين نامه خدمتتان تقديم داشتم و در آن دوره كه تمام اوقات بنده با مصاحبت اهل شعر و ادب مىگذشت و كمتر روزى بود كه خلاصهء فكر و عقيده و آرزويم در قالب شعر ريخته نشود . با اين حال از اينكه در تذكره‌ها نامى از بنده باشد شرم داشتم و خود را شايسته اين مقال و مقام نمىدانستم ، به اين جهت تقاضاى ارباب تذكره را داير به تقديم اثر از خود هيچ‌گاه نپذيرفتم . اگر گاهگاه اظهار مرحمتى شده است غير مستقيم به وسيلهء دوستانى بوده است كه به عين رضا بر من و آثار و افكارم مىنگريستند . در هر صورت با وجودى كه بيش از دوازده سال است كه به كلى شعر و شاعرى را وداع گفته‌ام و اساسا انقلابى در فكر و طرز زندگىام حاصل شده است ، معهذا امتثال امر آن دوست گرامى را واجب شمردم و مصلحت ديدم زيرا : \" غرص نقشى است كز ما بازماند \" .\r\n\r\n","description":"","footnote":"","page_name":" 3101 ","page_number":213},
  {"content":"\r\n\r\nدر خاتمه اين را هم به عرض برسانم كه بنده و پدرم هر دو متولد و متوطن كرمانشاه و اجدادم اهل قم بوده‌اند و نيز مادرم اساسا قمى است ، حال شما مختاريد كه بنده را قمى بشناسيد يا كرمانشاهى بشماريد . عمرم در خدمت فرهنگ گذشته ، در كرمانشاه آموزگار و دبير و در كردستان دبير و ناظم و مدير دبيرستان و بازرس فنى و در چندين شهرستان هم رياست فرهنگ را عهده‌دار بوده‌ام . حاصل عمرم سه سخن بيش نيست خام بودم ، پخته نشدم ، ولى سوختم . »\r\nگويا شاعرى خوش‌ذوق و توانا بود و در آغاز جوانى در انجمن ادبى كرمانشاه كه به رياست محمد جواد شباب تشكيل مىشد از اعضاى ثابت آن بود و در ابتدا در شعر زجاجى تخلص مىكرد ، بعد آن را به گويا تبديل ساخت و در شعر بيشتر طبعش به غزلسرايى راغب بود و سرانجام در سال 1345 شمسى بدرود حيات گفت .\r\n\r\nمردى در جستجوى سايه‌اش\r\n در دل كوچه‌هاى پيچاپيچ * مردى ، از درد و رنج مىناليد\r\nتا بيابد نشان ز سايهء خويش * روى ديوار دست مىماليد\r\n* * باد شلّاق خيس باران را * به تن سرد خانه‌ها مىزد\r\nشب توى كوچه‌هاى پرگل و لاى * لخت و سرگشته دست و پا مىزد\r\n* * ماه در ابرهاى تيره و تار * باز گم كرده بود راهش را\r\nشهر مىشست در سياهى شب * دامن تيرهء گناهش را\r\n* * روى تير چراغ ، مىلرزيد * چشم سرد و سياه فانوسى\r\nدر عزايش نمىكشيد فغان * در كليساى شهر ، ناقوسى\r\n* * باد ، پا تا به سر ز باران خيس * تن خود را به شيشه‌ها مىزد\r\nمرد آواره ، كوچه در كوچه * سايهء خويش را صدا مىزد \r\n* *\r\n\r\n","description":"","footnote":"","page_name":" 3102 ","page_number":214},
  {"content":"\r\n\r\n اى . . . اى رازدار ديرينم * كه تو را كرده است از من دور\r\nاى تو در داستان زندگىام * صفحهء پايدار سنگ صبور !\r\n* * واى . . . اى همره شبان دراز * سينه‌ها حرف گفتنى دارم\r\nدور از گوشهاى نامحرم * رازهاى نهفتنى دارم\r\n* * بايد امشب ز شعله‌ها دل خويش * آتشى آن‌چنان برافروزم\r\nكه به خورشيد و ماه در طوفان * رسم روشنگرى بياموزم\r\n* * باد ، پا تا به سر ز باران خيس * تن خود را به شيشه‌ها مىزد\r\nمرد آواره ، كوچه در كوچه * سايهء خويش را صدا مىزد \r\n\r\nگلزار حسن\r\n تا نگارى شمع قد چون دستهء گل داشتم * سوزش پروانه و افغان بلبل داشتم\r\nدل چو غنچه پر ز خون بوده هزارش خار غم * باز خوش بودم كه عشق روى آن گل داشتم\r\nبا خيال قد و روى و موى آن گلزار حسن * در خزان هم نوبهار و سرو و سنبل داشتم\r\nگاه مست از ديدن چشمان مستش مىشدم * گه ز خون دل به يادش ساغر مل داشتم\r\nگاه مهر و گاه قهر و گه عتاب و گاه ناز * اين همه زان سلسله مو با تسلسل داشتم\r\nهر نهالى مىنشانيدم به دست جدّوجهد * بر ثمر امّيد از يمن توكّل داشتم\r\nپير گشتم در جوانى تا جدا گشتم ز عشق * عشق گل بود از چو « گويا » شور بلبل داشتم \r\n\r\nكمند دوست\r\n چه شد اى دوست كه هيچت نظرى بر ما نيست * غم عشّاق تو را در دل بىپروا نيست\r\nبا رقيبان بودت مهر فزون مىدانم * غمم اين است كه اين مهر چرا با ما نيست\r\nنيست در باديهء عشق تو امّيد نجات * كه خطر نيست به گيتى كه در اين بيدا نيست\r\nچه كنم گرنه به سر ، راه سپارم سوى تو * كه مرا طاقت رفتار دگر در پا نيست\r\nبلبل از گل ، آشفته اگر گشت يقين * چو من از عشق گل چهرهء تو شيدا نيست \r\n\r\n","description":"","footnote":"","page_name":" 3103 ","page_number":215},
  {"content":"\r\n\r\n پير گشتم ز غم هجر و به وصلم امّيد * نيست چون طالع برگشتهء من برنا نيست\r\nزيور حسن تو را هست دگر زيب مكن * زيب لازم نبود آنكه رخ زيبا نيست\r\nتا كه « گويا » به كمند تو گرفتار آمد * راهى از بهر رها گشتن او پيدا نيست \r\n\r\nياد رفتگان\r\n در جهان مانند ما مستان ، كسى هشيار نيست * مست عشقيم و از اين ره هيچ ما را عار نيست\r\nمنكرى از ديگران عيب ار بگويد عيب از اوست * زان كه كس را در جهان بر عيب خود اقرار نيست\r\nپندها گفتند در ما چون نباشد كارگر * پندگو را ، گو ازاين‌پس حاجت تكرار نيست\r\nيادگار از رفتگان بر ما بمانده صد هزار * ليك بر آيندگان باقى ز ما آثار نيست\r\nرو « زجاجى » پيشهء خود كن دورويى زان كه هيچ * غير تزوير و ريا رايج در اين بازار نيست \r\n\r\nماده تاريخ « 1 »\r\nپارسا تويسركانى گويد :\r\n به سال رحلت او « پارسا » چو انديشيد * ز هجرت قمرى اين بيان شيوا بين\r\nقرين رحمت حق چون كه گشت تاريخش * « قرين رحمت رب جان پاك « گويا » بين \r\nجلالى مهجور گويد :\r\n مهجور دوش با غم و اندوه و سوز درد * از هجر آن سخنور دانا گريستم\r\nتاريخ فوت او طلبيدم ز طبع و گفت * « با سوك آن اديب توانا گريستم » \r\n\r\n\r\n","description":"","footnote":"\r\n( 1 ) - دو تن از شاعران معاصر « پارسا تويسركانى » و « احمد جلالى مهجور » دو غزل مختوم به ماده تاريخ و مرثيت غلامعلى گويا سروده‌اند كه فقط به ذكر ماده تاريخ آن بسنده كردم .\r\n","page_name":" 3104 ","page_number":216},
  {"content":"\r\n\r\n\r\nتير نگاه\r\n به بزم ، چون بت من جام مى به دست بگيرد * اساس توبه ، عجب نيست گر شكست بگيرد\r\nبه دست عشق اثر نيست باده را مگر آن دم * كه جامى از صنمى شوخ و مىپرست بگيرد\r\nچنان به تير نگه كشت چابكم كه دو صد جان * اگر كه بود ، سزا بود ناز شست بگيرد\r\nگرفت تاب‌وتوانم به نيم غمزه و اى كاش * ز من به نيم دگر جانى ار كه هست بگيرد\r\nچگونه سينه نسازد هدف به تير ملامت * به پيش تيغ تو ، آن عاشق كه دست بگيرد\r\nبلاى جان تو شد هوش ناتمام تو « گويا » * بهل به غمزه‌اش آن چشم نيم‌مست بگيرد \r\n\r\n","description":"","footnote":"","page_name":" 3105 ","page_number":217},
  {"content":"\r\n\r\n\r\nگويا ( 1313 )\r\nمهندس محمد على گويا ، شاعر توانا و بلندپايه و طنزپرداز والامقام چيره‌سخن ، در سال 1313 هجرى شمسى در كرمانشاهان ( باختران ) چشم به جهان گشود . پدرش شادروان غلامعلى گويا از شاعران وارسته و عارف‌پيشه ، و از فرهنگيان بنام كشور بود كه در دوران زندگى مصدر خدمات فرهنگى ارزنده‌اى در شهرهاى مختلف بود و در اين تذكره نامش آمده است .\r\nمحمد على گويا تحصيلات ابتدايى و متوسطه را در شهرهاى مختلف و تهران به انجام رسانيد . ازآن‌پس در سال 1333 به دانشكده‌هاى معمارى و روزنامه‌نگارى راه يافت و در سال 1337 فارغ التحصيل گرديد و هم‌زمان به دريافت دو ليسانس توفيق يافت . آنگاه مأمور تدريس در دانشكدهء علوم و دوره‌هاى روزنامه‌نگارى شد و سرانجام بازنشسته گرديد .\r\nمهندس گويا فعاليت مطبوعاتى خود را از دوران دبيرستان آغاز كرد و تا قبل از كودتاى بيست و هشتم مرداد 1332 اشعار انتقادىاش در روزنامهء توفيق به چاپ مىرسيد و پس از كودتا ، عضو ثابت هيئت تحريريهء همان روزنامه شد و مدّت پانزده سال دوران پرتب‌وتاب سياسى كشور با نشر آثار انتقادى و طنزگونه‌اش به فعاليت پرداخت و پيش از آنكه روزنامهء توفيق توقيف شود ، اوّلين كسى بود كه ممنوع القلم گرديد و با نامهاى مستعار :\r\nبلبل گويا ، گوياى اسرار ، طوطى گويا ، شير گويا ، و لال ، اشعار خود را منتشر مىساخت و شعر معروف \" مردى در جستجوى سايه‌اش \" را در همان زمان اختناق سرود .\r\nمهندس گويا مىگويد : « تا جوان بودم پيران باتجربه زمام امور را به دست داشتند و هنگامى كه پير شدم ، گفتند جوانهاى بافكر جوان عهده‌دار مشاغل حساس باشند . تا بىتجربه و بىسواد بودم باتجربه‌ها و باسوادها مقدم بودند ، و به محض اينكه كوره سوادى\r\n\r\n","description":"","footnote":"","page_name":" 3106 ","page_number":218},
  {"content":"\r\n\r\nپيدا كردم ، اى بابا . . . ! در دوره و روزگارى كه شعر و شاعرى ارزشى داشت و دهان شاعر را پر از سكّه مىكردند ، يا هم‌وزن شاعر به او سكّه طلا مىدادند شاعر نشدم ؛ تازه اگر در آن دوران متولّد مىشدم مسلّما يا فوتباليست بودم و يا لوازم يدكىفروش . از بخت بد در روز و روزگارى شاعر شدم كه حتّى \" گل‌آقا \" هم با تورّم شعرى روبه‌رو شده ! به خشكى شانس . . . ! ! »\r\nاستاد گويا شاعرى آزاده و آزاديخواه است ، هيچ‌گاه شعر را وسيلهء زندگى مادى قرار نداده است و دهان به مدح و ذمّ كسى نيالوده ، فقط اشعارى در مراثى و مدايح ائمهء اطهار سروده كه يكى از آنها به نام \" ظهر عاشورا \" است كه از روى آن نمايشنامه‌اى ساخته و از صدا و سيما بارها پخش كرده‌اند ، بدون آنكه اسمى از شاعر آن به ميان آورده باشند و چه نوحه‌هاى طنزگونه‌اى كه مشهورترين آنها \" عمت به قربانت \" است كه در روزنامهء توفيق چاپ شده و همين شعر باعث گرديد كه روزنامه چهار بار تجديد چاپ شود .\r\nگويا اضافه مىكند : « در روزگارى كه مردم \" گلپرى جون \" و \" باباكرم \" مىخواندند ، پدرم هر روز مرا تشويق مىكرد كه سوره‌هاى بلند قرآن را حفظ كنم و شايد اگر اين دوره بود ، پدرى داشتم كه مجبورم مىكرد نوار ويدئو پخش كنم ! با همهء اين احوال اگر طنزنويس باارزشى نشدم ، دست كم دلم به اين خوش است كه زندگىام به مصداق اين شعر خودم ، واقعا طنز بوده است :\r\n طنزيست زندگانى « گويا » كه بايدت * گريان به خنده بودن و خندان گريستن \r\nاينك چند نمونه از نظم او :\r\n\r\nگفتگو با سايه\r\n اى سايهء سياه به ديوار دوخته ! * با درد خو گرفته و با رنج سوخته !\r\nاى همنشين روز و شب دردزاى من ! * اى پرشكيب همدم دردآشناى من !\r\nاى مونسم در اين شب خاموش انتظار ! * اى همدمم در اين ره تاريك پرغبار !\r\nاى باخبر ز زندگى عشق‌سوز من ! * شبها چه اشكها كه فشاندى به روز من\r\nديريست با تو داغ دلم را نگفته‌ام * بس خون چو غنچه در دل تنگم نهفته‌ام\r\nاى رازها نهان به لبان خموش تو * پيش آ كه راز خويش بگويم به گوش تو ! ! \r\n* *\r\n\r\n","description":"","footnote":"","page_name":" 3107 ","page_number":219},
  {"content":"\r\n\r\n ياد آرى آن بهار چه خوب و قشنگ بود ؟ ! * من بودم و تو بودى و مينا و چنگ بود\r\nآن روز ، همره تو به ديوارهاى دور * بس سايه‌ها كه بود به سرمنزل غرور\r\nخورشيد تابناك سعادت در آسمان ، * جانبخش و گرم و روشن و پاك و گهرفشان\r\nگلهاى عشق سر زده از خاكها برون ، * ميناى ارغوانى و آهنگ ارغنون\r\nپروانه طلايى با بالهاى باز * بلبل به روى شاخهء گل مست و نغمه‌ساز\r\nمن بودم و تو بودى و عشق و اميد بود * لبخند بود و بوسهء صبح سپيد بود\r\n* * دردا كه صبح كاذب ما زود تيره شد * عفريت شب به صبح نتابنده چيره شد\r\nخورشيدها ستاره شدند و گريختند * در چاه ژرف اين شب تاريك ريختند\r\nياران و دوستان گرامى جدا شدند * بيگانه با نشاط و به غم آشنا شدند\r\nفرياد گشت ناله و شد ناله آه سرد * برجا نماند غير غم و رنج و فقر و درد\r\nخاموش گشت بلبل و پروانه مرد و رفت * نشكفته غنچهء طرب ما فسرد و رفت\r\nدلهاى پراميد به تلخى به خون طپيد * دردا بهار رفت و دريغا خزان رسيد\r\nزان روزهاى خوش تو به‌جا مانده‌اى كنون * تنها تو پايبند وفا مانده‌اى كنون\r\nتنها تو با وفايى و تنها تو رازدار * اى همرهم در اين ره تاريك پرغبار\r\n* * با داس مرگ ، روزى اگر آشنا شويم * روزى اگر من و تو هم از هم جدا شويم\r\nماندى اگر تو ، گرچه نمانى جدا ز من * با ديگران بگو كه نديدى خطا ز من\r\n* * خورشيد اگر دوباره عيان شد در آسمان * بلبل اگر به شاخهء گل گشت نغمه‌خوان\r\nيخها اگر ز گرمى خورشيد آب شد * گر تاك خوشه كرد و به خمها شراب شد\r\nپروانه‌ها دوباره ، چو پيدا شدند باز * كردند بالهاى طلايى خويش را باز\r\nوقتى به خنده صبح سحر باز كرد لب * وقتى كه روز آمد و نابود گشت شب\r\nوقتى كه نور تافت به دلهاى نااميد * وقتى اميد پرده اين شام را دريد\r\nماندى اگر تو گرچه نمانى جدا ز من * با ديگران بگو كه نديدى خطا ز من\r\nبا ديگران بگوى كه تا آخرين نفس * سر ، خم نكرد پيش كسى ، پا نبرد پس \r\n\r\n","description":"","footnote":"","page_name":" 3108 ","page_number":220},
  {"content":"\r\n\r\n\r\nاز كفر تا يقين\r\n از كفر تا يقين به پى يار رفته‌ام * با پاى سر در اين ره دشوار رفته‌ام\r\nشكّ و يقين به راه طلب هم‌عنان رود * من هم‌ركاب اين دو دو صد بار رفته‌ام\r\nبر مركز اميد همه پا فشرده‌ام * سرگشته از دو سوى چو پرگار رفته‌ام\r\nگاهى ز پاى خم‌شده‌ام تا به خانقاه * گر توبه كرده خانهء خمّار رفته‌ام\r\nبىآنكه خواب راه ببندد به چشم دل * در جستجوى دولت بيدار رفته‌ام\r\nبا دست و هم پاى خرد را نبسته‌ام * با چشم باز و با دل هشيار رفته‌ام\r\nبيزار از رنود سيه‌كار دين به مزد * با نقد جان خويش به بازار رفته‌ام\r\nعطّار بوى عطر شنيد و به طبل كوفت * من بىصدا به طبلهء عطّار رفته‌ام\r\nاز پشت هفت پرده برون جسته‌ام چو اشك * تا ماوراى پردهء پندار رفته‌ام\r\nپيكار نور و ظلمت رزميست پايدار * بس جان به كف به عرصهء پيكار رفته‌ام\r\nعيسى صفت زمانى مصلوب گشته‌ام * منصوروار گاه سر دار رفته‌ام\r\nننشسته‌ام ز پاى دمى در تمام عمر * بسيار بازگشته و بسيار رفته‌ام\r\n« گويا » مدام رفته‌اى و مىروم مدام * روزى ببين كه بر سر اين كار رفته‌ام \r\n\r\nتشنه\r\n تشنه‌ام ، تشنهء آن مى كه هنوز * در رگ تاك جنون مىگردد\r\nتا نهد لب به لب خشكم جام * دل سودازده ، خون مىگردد\r\n* * تشنه‌ام ، تشنهء آن لب كه هنوز * دست نقّاش فسون‌كار خيال\r\nنزده با مدد انديشه * آن‌چنان نقش دل‌آويز محال\r\n* * سوختم از عطش بىپايان * ساختم با همه آشفته سرى\r\nدلم از گردش ايّام نديد * جز پريشانى و جز دربه‌درى\r\n* * تشنه‌ام ، تشنهء مى ، تشنهء وى * در دلم حسرت جامى ، كامى\r\nسوختم زان كه هنوزم گويد * رو كه در مذهب رندان خامى \r\n\r\n","description":"","footnote":"","page_name":" 3109 ","page_number":221},
  {"content":"\r\n\r\n\r\nمن و كتاب\r\n سراب تشنه‌ام و موج آب را مانم * درنگ تلخم و اوج شتاب را مانم\r\nدرخششى و شتابى و بستر عدمى * به يك نگاه نپايم شهاب را مانم\r\nاگر رگم نخراشى خروش برنكشم * از اين خراش خروش رباب را مانم\r\nبه هر زمان سر زلفى نشسته‌ام لرزان * ز من قرار مجو ، پيچ‌وتاب را مانم\r\nبه جرم پرده‌درى شد به شيشه زندانى * بدين گناه اسيرم ، گلاب را مانم\r\nگرم هواى تو از سر فتد تباه شوم * از اين هواست كه هستم حباب را مانم\r\nدرون خون دل خويش روز و شب جوشم * مبين به سرخى رويم ، شراب را مانم\r\nبه ذرّه مهر بورزم ز اوج استغنا * كه بر سپهر وفا ، آفتاب را مانم\r\nلبم خموش بود در كمال گويايى * بدين خموشى « گويا » كتاب را مانم \r\n\r\nطنز زندگى\r\n سخت است بر تباهى انسان گريستن * با هجر آفتاب چو باران گريستن\r\nدر اين غروب تلخ غم‌انگيز چون على * با خون دل ز غربت قرآن گريستن\r\nچون لاله داغ دل منما بايد اى دريغ * چو نان بنفشه سربه‌گريبان گريستن\r\nخوشيده است چشم اميدم ز بس به بيم * در آرزوى چشمهء حيوان گريستن\r\nبا وصل يار چشم نداريم حسرتا * كو رخصتى براى به هجران گريستن\r\nاميد گريه نيست مدار از من اى عزيز * جرم است در عزاى عزيزان گريستن\r\nدشوار لب به خنده شود باز و بسته است * راه اميد فارغ و آسان گريستن\r\nدل آرزوى خنده ندارد در اين زمان * كو آن زمين كه در آن بتوان گريستن\r\nبس چشمها ز آبله بايد كه چشم دل * خو گر شود به خار مغيلان گريستن\r\nيعقوب را بگوى كه گامى فراگذار * زى مصر شو چه سود به كنعان گريستن\r\nآنگه كه برد سيل بلا مور را چه سود * تا حشر هم به ملك سليمان گريستن\r\nخو كرده‌ام به درد بدانسان كه ديگرم * باقى نمانده حال به درمان گريستن\r\nتلخ است تلخ اى دل دانا كه اين‌چنين * هردم ز دست مردم نادان گريستن\r\nطنزيست زندگانى « گويا » كه بايدت * گريان به خنده بودن و خندان به گريستن \r\n\r\n","description":"","footnote":"","page_name":" 3110 ","page_number":222},
  {"content":"\r\n\r\n\r\nنخل اميد\r\n خزان عمر ندارد نشانه‌اى ز بهارى * نه سردى مى نابى نه گرمى لب يارى\r\nنه در اميد ، اميدى ، نه از نويد ، نويدى * نه با شكيب ، شكيبى نه در قرار ، قرارى\r\nبه عشق و ذوق نلرزد دل از نوازش دستى * به شور و شوق بخندد لب از تبسّم يارى\r\nغبار حادثه سر بركشيده است به گردون * در اين غبار نبينى نشانه‌اى ز سوارى\r\nدگر نه راز و نيازى دگر نه سوز و گدازى * دگر نه گفت و شنودى ، دگر نه قول و قرارى\r\nهزار شاخهء حسرت كشيده سر به دل من * به انتظار كه گردد پناهگاه هزارى\r\nكنون دگر به چه كوشد دل رميده كه ديگر * نه هست جاى قرارى نه مانده پاى فرارى\r\nاگرچه سخت غمينم به سوگ دل ننشينم * اميد ، نخل اميدم برآورد بردبارى\r\nمرا ز روشنى آرد پيام در شب تيره * اگرچه اختر كورى اگرچه شمع مزارى\r\nرسد نويد پگاهم اگرچه بينم و بينى * كه خفته هر شب تارى به دامن شب تارى\r\nبه دير و دور مينديش اى خموشى « گويا » * اميد آورد از هر خزان شكوه بهارى \r\n\r\nجدايى\r\n قلم را مسازيد از من جدا * بدين يار ديرينه خو كرده‌ام\r\nكه با پاى اين پيك انديشه‌پوى * سوى كشور عشق رو كرده‌ام\r\n* * به نوك قلم گاه رزم آورى * كنم كار بس خنجر تيز را\r\nبه هنگامهء سهمگين نبرد * قلم مىكنم تيغ خونريز را\r\n* * بدين پرفسون خامه پرداختم * ز انديشهء خويش تصويرها\r\nبه هرجا كه رهيافت از هم گسست * به نيروى تدبير زنجيرها\r\n* * به دستم پدر داد روز نخست * چنين خامهء آفرين خوانده را\r\nبگفتا قلم باد دستت اگر * ز خاطر برى خلق درمانده را \r\n\r\n","description":"","footnote":"","page_name":" 3111 ","page_number":223},
  {"content":"\r\n\r\n مرا اين گنه شد ز روز نخست * كه زد خامه‌ام حرف حق را رقم\r\nنيامد كلامى ز كلكم برون * كه گويند بشكسته بادت قلم\r\n* * ز هر گوشه تيغى برآهيختند * ز هر تيغ شد خامه‌ام تيزتر\r\nچو بشكافت از تيغ فرق قلم * سبك‌پوىتر گشت و خونريزتر\r\n* * بود پرفسون خامه در پنجه‌ام * هنرآفرين تيشهء كوه‌كن\r\nقلم در كف دشمن است اى دريغ * قلم مىكشد بر سر نام من\r\n* * نيايد كلامى ز كلكم برون * كه بيگانه از آن شود شادمان\r\nكنون گر قلم را ستاند عدو * شود هر سر موى من صد زبان\r\n* * دلم با شرف بسته پيمان عشق * شرف هركجا رهنمون من است\r\nاگر خامه‌اى مانده انگشت من * اگر جوهرى هست خون من است\r\n* * برون مىكشم از دل شام تار * سرانجام خورشيد تابنده را\r\nبه دشمن بگو كس نگيرد ز من * اميد سحرگاه آينده را \r\n\r\nخورشيد آرزو\r\n بيا و باغ اميد مرا بهارى كن * بهار را به رگ شاخسار جارى كن\r\nفضاى سرد و سياه سكوت سنگين را * به يك نگاه پر از نغمهء قنارى كن\r\nبيا و دامن اين دشت خشك سوزان را * ز اشك شوق صفابخش و آبيارى كن\r\nغريو زاغ و غرابم به تلخكامى كشت * بيا چكاوك خونين پرم ، هزارى كن\r\nنياز نيست كه بيگانه يار من باشد * تو يار باش در اين روزگار و يارى كن\r\nنه هركه رفت سر دار سرفراز رود * به پاى دار چو منصور پايدارى كن\r\nز دور رايت خورشيد آرزو پيداست * اميد روشن « گويا » اميدوارى كن \r\n\r\n","description":"","footnote":"","page_name":" 3112 ","page_number":224},
  {"content":"\r\n\r\n\r\n[ ل 
  ]\r\n\r\nلاهوتى ( 1336 - 1266 )\r\nابو القاسم الهامى ، كه در شعر لاهوتى تخلص كرد و به همان نام نيز شهرت يافت ، فرزند احمد الهامى ، در سال 1305 هجرى قمرى در كرمانشاه ( باختران ) از مادر زاد .\r\nعلوم مقدماتى را در زادگاه خود فراگرفت ، ازآن‌پس به عرفان و تصوف گراييد و چون داراى روحيه‌اى انقلابى بود در اين وادى ديرى نپاييد و از آن سلسله پا كشيد و در ژاندارمرى كشور وارد شد و پس از طى مراحل نظامى در سال 1300 شمسى با درجه ماژورى ( سرگردى ) مشغول خدمت گرديد .\r\nلاهوتى چندى به عنوان رئيس ژاندارمرى قم انجام‌وظيفه كرد و براثر درگيرى با يكى از زيردستانش كه منجر به قتل گرديد ، در كابينهء وثوق الدوله حكم اعدامش صادر شد .\r\nناگزير به كرمانشاه گريخت و در ايل سنجابى پناهنده گشت ، آنگاه به كشور تركيه رفت و در آنجا در مدرسهء ايرانيان به شغل آموزگارى زبان فارسى به كار پرداخت . در اين زمان مشمول عفو و بخشودگى قرار گرفت .\r\nلاهوتى در سال 1301 به فكر كودتا افتاد و با كمك تنى چند از يارانش در تبريز دست به كودتا زد كه به شكست منجر شد ، ناگزير به اتفاق دستيارانش به روسيهء شوروى گريخت و تا پايان عمر در آن كشور بزيست و در فعاليتهاى فرهنگى و هنرى پيرامون زبان و ادبيات فارسى شركت جست و چندى به رياست افتخارى آكادمى علوم تاجيكستان رسيد و زمانى در سمت استاد دانشكدهء شرق‌شناسى مسكو خدمت كرد و سرانجام در فروردين سال 1336 در ديار غربت ( در مسكو ) بدرود حيات گفت و پيكرش را در كنار سران كرملين به خاك سپردند .\r\nلاهوتى شاعرى انقلابى و توانا و بلندآوازه بود ، شعرش شورانگيز و دلنشين بود ، در\r\n\r\n","description":"","footnote":"","page_name":" 3113 ","page_number":225},
  {"content":"\r\n\r\nغزلسرايى مهارت و استادى يافت و غزلياتش از سوز و شور و حال خاصى مشحون است .\r\nدر عين حال بايد لاهوتى را يكى از پيشگامان شعر نو نيز به حساب آورد . بخشهايى از اشعارش در مسكو مكرر به چاپ رسيد و در سال 1358 ديوان كامل اشعارش به كوشش احمد بشيرى در تهران با شرح حال او طبع و نشر شد .\r\nاز نظم اوست :\r\n\r\nسوز دل\r\n فقط سوز دلم را در جهان پروانه مىداند * غمم را بلبلى كآواره شد از لانه مىداند\r\nنگريم چون ز غيرت غير مىسوزد به حال من * ننالم چون ز غم يارم مرا بيگانه مىداند\r\nبه امّيدى نشستم شكوهء خود را به دل گفتم * همىخندد به من اين هم مرا ديوانه مىداند\r\nبه جان او كه دردش را هم از جان دوست‌تر دارم * ولى مىميرم از اين غم كه داند يا نمىداند ؟\r\nنمىداند كسى كاندر سر زلفش چه خونها شد * و ليكن مو به مو اين داستان را شانه مىداند\r\nنصيحتگر چه مىپرسى علاج جان بيمارم ؟ * اصول اين طبابت را فقط جانانه مىداند \r\n\r\nاى بىوفا\r\n در پيش يار خويش ز بيگانه كمترم * از خاك نيز در ره جانانه كمترم\r\nيك‌ذرّه در حساب نيايم به پيش يار * اى خاك بر سرم كه ز بيگانه كمترم\r\nشرمنده‌ام مكن ده بگير و مرا بسوز * يعنى چه ؟ من مگر كه ز پروانه كمترم\r\nاذنم بده كه زلف تو را آورم به چنگ * اى بىوفا مگر كه من از شانه كمترم\r\nيا مىرسم به وصل تو يا غرق خون شوم * آخر نه من از اين دل ديوانه كمترم ؟\r\nاز هر گروه در سر كوى تو مجمعيست * انصاف ده من ار كه در اين خانه كمترم ؟ \r\n\r\n","description":"","footnote":"","page_name":" 3114 ","page_number":226},
  {"content":"\r\n\r\n\r\nبت نامهربان\r\n ايا صيّاد شرمى كن مرنجان نيم‌جانم را * پروبالم بكن امّا مسوزان استخوانم را\r\nبه گردن بسته‌اى چون رشته و بر پاى زنجيرم * مروّت كن اجازت كن اجازت ده كه بگشايم دهانم را\r\nبه پيرامون گل ازبس خليده خار بر پايم * بود خونين به هر جاى چمن بينى نشانم را\r\nدر اين كنج قفس دور از گلستان سوختم مردم * خبر كن اى صبا از حال زارم باغبانم را\r\nز تنهايى دلم خون شد ، ندارم محرم رازى * كه بنويسد براى دوستداران داستانم را\r\nمن بيچاره آن روزى به قتل خود يقين كردم * كه ديدم تازه با گرگ الفتى باشد شبانم را\r\nچو « لاهوتى » به جان منّت پذيرم تا ابد آن را * كه با من مهر سازد آن بت نامهربانم را \r\n\r\nنواى دل\r\n نشد يك‌لحظه از يادت جدا دل * زهى دل ، آفرين دل ، مرحبا دل\r\nز دستش يك‌دم آسايش ندارم * نمىدانم چه بايد كرد با دل\r\nهزاران بار منعش كردم از عشق * مگر برگشت از راه خطا دل\r\nبه چشمانت مرا دل مبتلا كرد * فلاكت دل ، مصيبت دل ، بلا دل !\r\nاز اين دل داد من بستان خدايا * ز دستش تا به كى گويم خدا دل ؟\r\nدرون سينه آهى هم ندارم * ستمكش دل ، پريشان دل ، گدا دل !\r\nبه تارى گردنش را بسته زلفت * فقير و عاجز و بىدست و پا دل\r\nبشد خاك و ز كويت برنخيزد * زهى ثابت قدم دل باوفا دل\r\nز عقل و دل دگر از من مپرسيد * چو عشق آمد كجا عقل و كجا دل ؟\r\nتو « لاهوتى » ز دل نالى من از تو * حيا كن يا تو ساكت باش يا دل \r\n\r\n","description":"","footnote":"","page_name":" 3115 ","page_number":227},
  {"content":"\r\n\r\n\r\nكاروان\r\n بستند هم‌زمان سوى يار و ديار بار * جز من كه دور مانده‌ام از يار و از ديار\r\nدر آتشم ز فرقت ياران كه گفته‌اند * از كاروان به جاى نماند به غير نار\r\nاى كاروان كه بار دل‌وجان گرفته‌اى * خوش مىروى برو كه خدايت نگاهدار\r\nراه وطن بگير كه اين منزل غريب * آب و هواى آن نبود بر تو سازگار\r\nاى بلبلان عاشق و اى طوطيان مست * آنجا كه يافتند به هند وصال يار\r\nيادى كنيد از من گم‌گشته‌آشيان * نامى بريد از من دلخون داغدار\r\nعمريست كز جفاى تو اى چرخ زشت كيش * در حسرت گلى شده‌ام همنشين خار\r\nدانم چرا ستيزه كنى با من اى فلك * خواهى به زينهار تو آيم به اضطرار\r\nاى آسمان برو كه تو عاجزترى ز من * اى چرخ دور شو كه تو بيش از منى فكار\r\nتيغ ملال هرچه توانى به من بزن * تير هلاك هرچه بخواهى به من بيار\r\nمن سخرهء تو نيستم اى چرخ دون‌پرست * من طعمهء تو نيستم اى گرگ لاشه‌خوار\r\nشمشيرم ار برهنه بمانم مرا چه عيب * شيرم اگر به سلسله باشم چه احتقار ؟\r\nبيچاره نيستم به تهيدستىام مبين * طبعم خزينه‌ايست پر از درّ شاهوار\r\nرو مىنهم به درگه يار اينم آبرو * تن مىزنم ز منّت غير اينم افتخار\r\nهرگز نيازمند نگردد به هيچ‌كس * آنجا كه مرد بخرد تن مىدهد به كار \r\n\r\nدختر ايران\r\n طبيب رنگ مرا خوب ديد و هيچ نگفت * گرفت نبضم و آهى كشيد و هيچ نگفت\r\nشنيد دختر ايران خبر ز آزادى * عرق ز هر سر مويش چكيد و هيچ نگفت\r\nبه پير ميكده رمزى ز « راديو » گفتم * درون خرقه به حيرت خزيد و هيچ نگفت\r\nبه ناله مرد فقيرى ميان كوچه ز جوع * توانگرى همه را مىشنيد و هيچ نگفت\r\nز خوابگاه غنى ديد عكسى آهنگر * به فكر غرق شد و دم دميد و هيچ نگفت\r\nز من مبارزهء صنف كارگر چو شنيد * سياه شد لب خود را گزيد و هيچ نگفت\r\nز رنج كارگران خواجه را خبر كردم * پيالهء مى خود سركشيد و هيچ نگفت\r\nبه پيش شيخ گشودم كتاب « لاهوتى » * برهنه پا سوى مسجد دويد و هيچ نگفت \r\n\r\n","description":"","footnote":"","page_name":" 3116 ","page_number":228},
  {"content":"\r\n\r\n\r\nآزادى و استقلال\r\n زندگى آخر سرآيد بندگى در كار نيست * بندگى گر شرط باشد زندگى در كار نيست\r\nگر فشار دشمنان آبت كند مسكين مشو * مرد باش اى خسته‌دل شرمندگى در كار نيست\r\nبا حقارت گر ببارد بر سرت باران درد * آسمان را گو برو بارندگى در كار نيست\r\nگر كه با وابستگى داراى اين دنيا شوى * دورش افكن اين‌چنين دارندگى در كار نيست\r\nگر به شرط پاىبوسى سر بماند در تنت * جان ده و رد كن سرافكندگى در كار نيست\r\nزندگى آزادى انسان و استقلال اوست * بهر آزادى جدل كن بندگى در كار نيست \r\n\r\nمهمان‌پرورى\r\n بيا در كربلا محشر ببين ، كين‌گسترى بنگر * نظر كن در حريم كبريا ، غارتگرى بنگر\r\nفروشنده حسين و جنس هستى ، مشترى يزدان * بيا كالا ببين ، بائع نگه كن ، مشترى بنگر\r\nبه فكر خير امّت بود وقت مرگ فرزندش * ز همّت كشته شد ، امّت ببين پيغمبرى بنگر\r\nز بىآبى به وقت مرگ هم عباس نام‌آور * خجل بود از سكينه يادگار حيدرى بنگر\r\nبه جاى آب خون پاشيده شد در راه از غيرت * به دست عشق فرمانده ببين ، فرمانبرى بنگر\r\nپى انگشترى ببريد انگشت شه دين را * جفاى ساربان بين و اصول چاكرى بنگر\r\nبه جاى شاه دين فرمانده خيل اسيران شد * مقام زينبى را بين ، وفاى خواهرى بنگر\r\nبراى گريه هم رخصت نداده آل احمد را * مسلمانى نگه كن ، رسم مهمان‌پرورى بنگر\r\nحسين را كشته بود و خونبها مىداد مشتى زر * ببين كار يزيد بىحيا ، زشت اخترى بنگر\r\nخدا محبوب خود را غرقه در خون ديد « لاهوتى » * نكرد اين دهر را نابود ، صبر و داورى بنگر \r\n\r\n","description":"","footnote":"","page_name":" 3117 ","page_number":229},
  {"content":"\r\n\r\n\r\nتفكّرهاى سفر\r\n چه كرده‌ام كه ز جانان خود جدا شده‌ام * چه گفته‌ام كه گرفتار اين بلا شده‌ام\r\nبه من نگفته كسى تاكنون گناهم چيست * كز آن گناه سزاوار اين جزا شده‌ام\r\nمگر خداى من است او كه تا از او دورم * ز خود برآمده غرق « خدا خدا » شده‌ام\r\nخوشا به حال دل من كه پيش دلبر ماند * خبر ندارد از اين غم كه مبتلا شده‌ام\r\nصبا به محضر جانان سلام من برسان * بگو كه از تو جدا سخت بينوا شده‌ام\r\nز آب ديده زمين را نموده‌ام دريا * درون كشتى غم بىتو ناخدا شده‌ام\r\nبه آه و غصّه و افسوس و اشك و بيدارى * ميان هم‌سفران بىتو آشنا شده‌ام\r\nبرآيد ار ز دهانم سخن فقط اين است * چه كرده‌ام كه ز جانان خود جدا شده‌ام \r\n\r\nشهادت مىدهم « 1 »\r\n شهادت مىدهم بر اينكه من از ملّت كارم * نژاد سعى و تخم رنج و نسل دودهء زحمت\r\nوطن ، روى زمين دين من ، فرمودهء زحمت * بجز زحمت ندارم مذهبى اين است اقرارم\r\nچو از پستان زحمت داد شيرم ، مادر دوران * كنون با نيّتى روشن به حكم مسلك و وجدان\r\nدر اينجا قول زحمت مىدهم من مىكنم پيمان * كه تا در بازوانم زور هست و در تن من جان\r\nبكوشم در پس تخليص صنف فعله و دهقان * بجنگم بر عليه ظالمان و فرقهء بايان\r\nنگردد گر جهان آزاد از ظلم و بشر يكسان * از اين مقصود عالى ، دست هرگز برنمىدارم \r\n\r\n\r\n","description":"","footnote":"\r\n( 1 ) - شعر فوق ، نمونه‌اى از شعر نو لاهوتى است .\r\n","page_name":" 3118 ","page_number":230},
  {"content":"\r\n\r\n\r\nلعبت ( 1309 )\r\nلعبت و الا ( شيبانى ) ، دختر محمد حسين و الا ، ملقب به ظهير السلطان ، در سال 1309 هجرى شمسى در تهران ديده به جهان گشود .\r\nتحصيلات ابتدايى و متوسطه را در تهران به پايان رسانيد ، آنگاه در رشتهء روزنامه نگارى به تحصيل ادامه داد و چند سالى در پاريس و لندن و سانفرانسيسكو در اين زمينه فعاليت كرد و فارغ التحصيل گرديد .\r\nلعبت و الا از سال 1327 به فعاليت مطبوعاتى خود در تهران پرداخت و با روزنامه‌ها و مجله‌ها همكارى مىكرد و مقالاتش با نامهاى مستعار \" فتنه \" و \" همسايه \" منتشر مىشد و مدتى نيز سردبير مجله تهران مصور بود .\r\nلعبت و الا از شاعران هنرمند و از نويسندگان زبردست تواناست كه آثار منظوم و منثور او در سالهاى قبل در جرايد و مجلات به چشم مىخورد و سالهاست كه از ايران به امريكا عزيمت نموده و رحل اقامت افكنده است . از آثار شعرى او يكى به نام \" رقص يادها \" و ديگرى به نام \" گسسته \" چاپ و منتشر شده و از آثار قلمى او كتابى به نام \" تا وقتى كه خروس مىخواند \" طبع و نشر گرديده است .\r\nاينك به درج نمونه‌هايى از شعر او مربوط به سالهاى گذشته مىپردازم :\r\n\r\nحسرت ديدار\r\n صبحدم چون ديده بگشايم ز خواب * چشم من گيرد سراغ آفتاب\r\nباز شهر ابرى دير آشنا * باز غربت ، باز غربت ، اى خدا\r\nباز درد دورى از يار و ديار * با شمار لحظه‌هاى انتظار \r\n\r\n","description":"","footnote":"","page_name":" 3119 ","page_number":231},
  {"content":"\r\n\r\n باز روز حسرت و دل‌مردگى * هر نفس مردن به نام زندگى\r\nمن كجا و شهر خاموشان كجا ؟ * نغمهء مستان و مدهوشان كجا ؟\r\nتا جدا از خانه و كاشانه‌ام * آه : من با خويش هم بيگانه‌ام\r\nآفتاب اينجا ندارد رنگ و بو * كس نداند رمز و راز عشق او\r\nباده اينجا بادهء جانانه نيست * عكس روى يار در پيمانه نيست\r\nنرگس اينجا نرگس شيراز نيست * در نگاه سرد ساقى راز نيست\r\nهم‌سخن بسيار و همدل كيميا * در كنار هم ، ولى از هم جدا\r\n* * ياد ياران افكند آتش به جان * سوزدم غم بندبند استخوان\r\nياد شاد شعر و شبهاى شباب * روزهاى خوب عشق و آفتاب\r\nياد مادر با لب خندان او * دشت سبز پرگل و ريحان او\r\nياد شبهاى بلند قصّه‌ها * بىخبر از ژرفناى غصّه‌ها\r\nياد آن گلگشتها ، پروازها * در بهار عشقها و رازها\r\nياد آن كوه سپيد پرغرور * دامن البرز ، خرمنهاى نور\r\nپرسه‌ها در پيچ‌وتاب درّه‌ها * پهنهء « الوند » و اوج صخره‌ها\r\nياد آن نوروزها ، آن شور و حال * با عزيزان در جنوب و در شمال\r\nياد رقص شاد شاليزارها * خلوت مهتابى ديدارها\r\nتن رها كردن بر امواج « خزر » * با سبكباران ساحل هم‌سفر\r\nبا دلى سرشار از اعجاز عشق * سير كردن با پر پرواز عشق\r\nياد باد آن آفتاب بىغروب * آسمان صاف شبهاى جنوب !\r\nياد آن شبها كه در « اروندرود » * بستر كارون پر از مهتاب بود\r\nشور آواز بلم‌رانان مست * سنگهاى سرد غم را مىشكست\r\nآه « خرمشهر » و « آبادان » چه شد ؟ * نغمه‌هاى سبز نخلستان چه شد ؟\r\nبندر خاموش را آواز كو ؟ * مرغكان شوق را پرواز كو ؟\r\nبالها بشكسته ، دلها خسته است * راهها بر خواب و رؤيا بسته است\r\nخانه‌ها ويران و گلها سوخته * عاشقان دل‌مرده و لب‌دوخته\r\nماه دامان از افق برچيد و رفت * آفتاب از دشتها كوچيد و رفت \r\n* *\r\n\r\n","description":"","footnote":"","page_name":" 3120 ","page_number":232},
  {"content":"\r\n\r\n ياد باد آن مهر تابان ياد باد ! * رقص جمع مهربانان ياد باد !\r\nشب ز كردستان ويران و خموش * بانگ « شيرين جان » نمىآيد به گوش\r\nبارگاه خسروى بر بار رفت * « قصر شيرين » از پى فرهاد رفت\r\nاوج پرواز پرستوهاى شاد * در افقهاى رهايى ياد باد\r\n* * شب خدايا ! كى به آخر مىرسد ؟ * روز ديدار عزيزان مىرسد ؟\r\nآه ! آيا زنده مىمانم كه باز * در حريم دوست بگذارم نماز ؟ \r\n\r\nرؤياى زندگى\r\n در جلوه‌گاه روشن صبح بهار عمر * در نقش سايه‌هاى هوس‌خيز آرزو\r\nآنگه كه نغمه‌هاى نشاطآور اميد * با دختر خيال درآيد به گفتگو\r\n* * آنجا كه لاله‌هاى بهارى شكفته‌اند * چون جامهاى باده خواب‌آور شباب\r\nسرمست بوسه‌هاى شراب اميد و عشق * چشمان دخترى شده غرق خيال و خواب\r\n* * هر جام لاله ، جلوهء يك آرزوى اوست * در نقش آن ، نشان صفايى نهفته است\r\nعشق و اميد و شادى و زيبايى و مراد * اينجاست بسترى كه بر آن مست خفته است\r\n* * در خواب ناز تكيه بر افسون گل كند * آسوده از دورنگى چرخ ريا سرشت\r\nبا چشم بسته كى نگرد بر كتاب عمر * كانجا چه‌ها ز غارت باد خزان نوشت\r\n* * فرياد من ، ميان لبم محو مىشود * كاى نوعروس خفته ، خدا را به هوش باش\r\nاين تكيه‌گاه نيست ، بر آن سر منه به ناز * اين است آنچه هست ، بر اين قصّه گوش باش\r\n* * امّيد جلوه‌هاى فريباى زندگىست * همچون سراب ، تشنه تو را مىكشد به خويش\r\nوين پرنيان ابر كه افتاده بر كوير * دارد تنى ز نيزهء خورشيد ريش‌ريش \r\n* *\r\n\r\n","description":"","footnote":"","page_name":" 3121 ","page_number":233},
  {"content":"\r\n\r\n « شادى » بجز ترانهء غمهاى خفته نيست * در سايه‌هاى شوق ، نهان گشت رنگ او\r\nچون خنده‌اى به روى سرشك نهفته‌ايست * زخم دل است زخمهء آواى چنگ او\r\n* * افسانه‌هاى ، عشق فريب وجود ماست * بيهوده دل مبند به نيرنگ روزگار\r\nمهر و صفا مجوى كه غير از فسانه نيست * پاى طلب ز كاوش اين كيميا بدار\r\n* * « زيبايى » تو را كه چو گلهاى نوبهار * يك‌چند بوستان جهان را صفا دهد\r\nدست خزان سركش غارتگر زمان * روزى به يك اشاره به باد فنا دهد\r\n* * كس را ره « مراد » بجز راه مرگ نيست * از ساكنان صومعه و مسجد و كنشت\r\nاز نامراد و كامروا ، شاد يا غمين * پايان يكيست در شب تاريك سرنوشت\r\n* * بيدار شو كه تكيه‌گه سست‌پايه‌ايست * اين سايبان كه بستر نقش وجود توست\r\nاين قطره‌هاى تلخ كه در جام لاله‌هاست * شهد شرنگ ميكدهء هست و بود توست\r\n* * بيدار شو كه گر سر سنگين مست تو * بر لاله‌ها فتد همه از دست مىروند\r\nدر زير بار سخت و گران تو ناگهان * از پا فتاده از گذر هست مىروند\r\n* * هرچند عاقبت دوسه روزى چو بگذرد * بار گران عمر بر آن تكيه مىزند\r\nدست سياه رهزن ايّام بىشكيب * بر ساغر خيال و هوس پنجه افكند\r\n* * مىخواهم اين پيام بر او بازگو كنم * دل مىزند نهيب كه خاموش و لال باش\r\nبگذار خواب ناز به چشمش گذر كند * يك‌لحظه شاد همره او با محال باش\r\n* * دلبستگى به عمر ، بجز با خيال نيست * خوش عالميست عالم رؤيا و آرزو\r\nخارى كه چشم باز مرا رنجه مىدهد * در خواب چون گليست پر از لطف و رنگ و بو \r\n* *\r\n\r\n","description":"","footnote":"","page_name":" 3122 ","page_number":234},
  {"content":"\r\n\r\n فرياد من به روى لبم زخمه مىزند * كاى نوعروس خفته ، در اين خواب خوش بمان\r\nزيباست رقص باده‌گساران نوبهار * در بزم شادمانى گلها ، ترانه‌خوان\r\n* * شادم كه مست خوابى و اين قصّه‌هاى تلخ * زان بيشتر كه بشنوى از ياد مىروند\r\nهمراه نغمه‌هاى نشاطآور بهار * افسانه‌هاى من ، همه بر باد مىروند\r\n* * آرى بخواب ، زان كه ره شادى و اميد * جز آنكه خواب ناز كنى بر تو باز نيست\r\nرؤياى زندگى كه سراب وجود ماست * در خواب خوش به همره اين تلخ‌زار نيست \r\n\r\nگسسته\r\n برو اى مرد ، برو از تن من دست بشوى * دور شو دور كه در خلوت من كامى نيست\r\nآنكه زندانى زندان هوسهاى تو بود * بند بگسست و در انديشهء بدنامى نيست\r\n* * چند خواهى كه به زنجير بمانم بس كن * زندگى مىگذرد عمر ابد نيست مرا\r\nدل من خانهء امّيد و صفا بود و نشاط * روزگاريست كه ويرانهء خاكيست مرا\r\n* * نرگسى بودم و در دامن تو بنشستم * اى دريغا ز نفسهاى تو پژمرده شدم\r\nپس خطا كردى و هم‌بستر اغيار شدى * واى از شرم خطاهاى تو آزرده شدم\r\n* * دخترى با سر پرشور ز رؤيا بودم * چه بگويم كه تو بىرحم چه با من كردى\r\nمانده از آن‌همه زيبايى و شادابى و شوق * رخ زرد و تن بيمارى و دل پردردى\r\n* * نقد ده سال جوانى كه ربودى از من * چيست امروز بگو چيست بجز مرگ اميد\r\nلب فروبستم و با نالهء دل خو كردم * دل من واى كه آواى مرا كس نشنيد\r\n* * بس كن افسانه مگو ، عشق چه مىدانى چيست * دل هرجايى تو مست هوسهاست هنوز\r\nتو رياضت‌كش خلوتگه ننگ و گنهى * داغ رسوايى لبهاى تو پيداست هنوز \r\n* *\r\n\r\n","description":"","footnote":"","page_name":" 3123 ","page_number":235},
  {"content":"\r\n\r\n بندهء بستر آلوده هر ناكس و كس * با چه‌رو باز به كاشانهء ما آمده‌اى ؟\r\nكودكان را ز تو جز نام « پدر » بهره چه بود * دور شو دور كه اين ره به خطا آمده‌اى\r\n* * دور شو نيمه ره عمر مرا بازگذار * دور شو خانهء ما را پس از اين بامى نيست\r\nآن كه زندانى زندان هوسهاى تو بود * بند بگسست و در انديشه بدنامى نيست \r\n\r\nهديه\r\n اينجا كنار دفتر من پيش جام مى * تقويم كهنه‌ايست كه گوياى زندگىست\r\nتقويم كهنه‌ايست كه ايّام رفته را * آرد به ياد من به زبانى كه گنگ نيست\r\n* * اين يادگار يك شب شيرين و شهدزاست * اين قصّهء نهفتهء عشق است و سرگذشت\r\nاين هديهء شبيست كه او بود و چند شمع * آن شب بهار عمر من از بيست مىگذشت\r\n* * همراه يك شكوفه كه رنگ شراره داشت * آن را به من سپرد و سپس خنده كرد و گفت\r\n« اين سرخ‌گل نشانهء عمر وفاى توست * وين يك » سكوت كرد و كلامش به هم نهفت\r\n* * ديدم به روى پايه‌اى از سنگ سرخ رنگ * بر لوحهاى كوچكى ايّام نقش بود\r\nهر روز و ماه و سال كه يك قرن راه داشت * با يك اشاره‌اى سرانگشت رخ نمود\r\n* * بوسيدمش به گرمى و گفتم اميد من * آن شعلهء غم است كه با جانم آشناست\r\nوين هستى من است كه همراه ياد توست * آينده‌ام ز هرچه بجز مهر تو جداست\r\n* * گرداند لوح را و به سى سال بعد رفت * آنگاه گفت آنچه كه هرگز نگفته بود\r\n« آن دم من و تو خنده به ايّام مىزنيم » * آن روز نيز نغمهء عشق است و عطر عود\r\n* * اينك سه سال ز آن شب پرشور بگذرد * او خسته از من و من از ايّام خسته‌ام\r\nبر گور عمر خيره به چشمان بىقرار * راه خيال شادى و افسانه بسته‌ام \r\n\r\n","description":"","footnote":"","page_name":" 3124 ","page_number":236},
  {"content":"\r\n\r\n\r\nكلبهء ويران\r\n كلبه‌اى كهنه و بىنور و خموش * چون دل مردهء خوابيده به گور\r\nتار چون دخمهء تاريك فنا * خفته آرام در آن گوشهء دور\r\n* * سايه‌اى محو گريزان چو خيال * نرم و آهسته به آهنگ نسيم\r\nگرد آن كلبهء تاريك به رقص * گاه گويى كه گريزد از بيم\r\n* * عاقبت همره تاريكى شب * ره بر آن خانه ويرانه چو يافت\r\nآتش از نالهء ابرى برخاست * نورى از روزن ديوار بتافت\r\n* * شد عيان چهرهء جغدى در خواب * سايه از ديدن او مىلرزيد\r\nخواست بگريزد از آن دور شود * خندهء بوم بر او راه بريد\r\n* * آه اين دخمهء تاريك سياه * دل آزرده و رنجور من است\r\nسايهء خسته و آواره منم * گرد آن كلبه كه چون گور من است\r\n* * جغد پيرى كه در آن رفته به خواب * نقش آمال ز كف رفتهء من\r\nآه كز جنبش آن ابر سياه * جست از خواب گران خفتهء من\r\n* * ياد عشق تو كه چون برق گذشت * لحظه‌اى جان به تن مرده دميد\r\nچو خيال آمد و چون بخت گريخت * رفت و آواى غم ما نشنيد \r\n\r\n","description":"","footnote":"","page_name":" 3125 ","page_number":237},
  {"content":"\r\n\r\n\r\n[ م 
  ]\r\n\r\nماهر ( 1299 )\r\nعلى اكبر ماهر از مردم كاشان و در شمار شاعران خوش‌ذوق و با استعدادى است كه پيش از آنكه خواندن و نوشتن بياموزد ، قريحت روشن و تابناكش او را در نظم شعر رهنمون گرديد . در اوان كودكى به كارگرى و زحمت تن درداد و در كارگاهى تنگ و تاريك ، ضمن كار ابياتى زمزمه مىكرد و شعرى مىسرود .\r\nماهر در شرح حال خود مىنويسد : « سال 1299 هجرى شمسى بود كه بر صحنهء زيباى زندگى ديده گشودم و بالاخره در اين راه پرپيچ و خم قدم نهادم ؛ گذشت تا اينكه دست چپ و راست خود را شناخته ، خود را در يكى از دهستانهاى شمالى كاشان در خانواده‌اى فقير يافتم ، آنجا همه فقر بود و ناتوانى ؛ آنگاه در كارگاهى تنگ و تاريك كارگر كوچكى بودم .\r\nدر همان موقع هم علاقه به شعر و شاعرى داشتم و كودكانه ابياتى مىسرودم . ابجد ، هوزى در ضمن كار نزد پدر خواندم ، آنگاه مرا در دبستان گذاردند ، دوساله به اخذ گواهينامه ششم ابتدايى موفق شدم ، سپس وارد فرهنگ شدم به تعليم و تعلم پرداختم ، تا به طور داوطلب به اخذ گواهينامهء پنجم متوسطه و گواهينامهء پايان دورهء تربيت معلم مفتخر گشتم .\r\nادعاى شاعرى نداشته و سرورى خداوندان سخن را خواهانم . »\r\nماهر سرانجام پس از سالها خدمت فرهنگى بازنشسته گرديد ، آنگاه قدم در وادى عرفان و تصوف گذاشت و عزلت اختيار كرد .\r\n\r\nكار\r\n زمزمهء سرد نسيم خزان * روى به دشت و چمن آورده است\r\nدهكده را ابر گرفته‌ست و مه * مهر نشان محن آورده است \r\n\r\n","description":"","footnote":"","page_name":" 3126 ","page_number":238},
  {"content":"\r\n\r\n يك طرف مزرعه دهقان پير * داس قد اندر شكن آورده است\r\nخم شده و انبان گندم به دوش * بهر زمين كاشتن آورده است\r\nچيده مگر جوزقش از كشتزار * كو كه براى زدن آورده است\r\nپنبه زده رعشهء رود كمان * پنبه پى ريشتن آورده است\r\nريشته تا چرخ عجوز كهن * در طلب تافتن آورده است\r\nتافته تابنده چو آن تارها * تافته زى بافتن آورده است\r\nبافته بافندگى كارگاه * در نظر اهل‌فن آورده است\r\nاز پى نقاشىاش استاد من * در گذر رنگ‌زن آورده است\r\nرنگ زده خمرهء صبّاغ شهر * در شرف دوختن آورده است\r\nدوخته دوزنده و آن دوخته * از پى بفروختن آورده است\r\nوز پى نفروختنش با قطار * تاجر شام از يمن آورده است\r\nآه برون رفته چه جانها ز تن * تا تن ما آمده يك پيرهن\r\nبايد از آن دكهء آهنگرى * تا كه يكى داس از آهن كند\r\nباز از آن داس يكى روستا * حاصل خود چيده و خرمن كند\r\nباز يكى سنگ‌تراشى دگر * پيشهء خود سنگ شكستن كند\r\nباز بسازد دگرى آسيا * بام و در و حفره و روزن كند\r\nباز يكى بهر در و پنجره * چوب تراشيده مزيّن كند\r\nباز يكى آرد كند گندمى * باز يكى آرد شدستن كند\r\nباز كند هيمه يكى هيمه‌كن * باربرى بار كشيدن كند\r\nباز فروزينه بسازد يكى * تا دگرى مشعله روشن كند\r\nباز يكى گرم كند پختگاه * باز يكى آيد و پختن كند\r\nباز فروشنده شود ديگرى * رو به‌سوى كوچه و برزن كند\r\nباز هزاران هزاران دگر * هر نفرى خدمت از فن كند\r\nتا نرسد جان به لب اجتماع * لقمه كجا رو به تو يا من كند\r\nما همه محتاج به يكديگريم * جان و تن و ديده و پا و سريم \r\n\r\n","description":"","footnote":"","page_name":" 3127 ","page_number":239},
  {"content":"\r\n\r\n مهر يكى نور فكن بر زمين * ماه چراغ تو و من ز آسمان\r\nباد سوى دشت و دمن عطربيز * ابر به گلزار و چمن درفشان\r\nصحرا بگرفته زمرّد به كف * دريا آورده گهر بر دهان\r\nشبنم پاشيده به گلها گلاب * جنگل صندل زده بر گيسوان\r\nكوه يكى دايهء اطفال طبع * چشمه يكى شير ز پستان روان\r\nيك سبد لاله بود لاله‌زار * يك طبق ميوه بود بوستان\r\nسبزهء نوروزى دوزد قدك * برف زمستانى بافد كتان\r\nكارگرانند همه وحش و طير * باربرانند همه اشتران\r\nكندوى زنبور دهد انگبين * پيلهء پروانه شود پرنيان\r\nچون به حقيقت همه از بهر ما * از پر كاهند الى كهكشان\r\nما اگر از كار به پيچيم سر * چيست خطاكارى از اين بيشتر ؟ \r\n\r\nسخن\r\n اگر بينى سخن‌جويان خموشند * سراپا داده دل ، چشمند و گوشند\r\nهمه گوشند و گوش حق نيوشند * خداوندان عقل و راى و هوشند\r\nسخنگويان ز بس شيرين زبانند * خجل‌سازان بزم ، دم زمانند\r\nنباشد گو سخنگوى معانى * ندارد لطف بزم زندگانى\r\nكرى و كورى است و بىزبانى * خموشى است و قهر آسمانى\r\nچنين بزمى نمىدانم كه چون است * سكوت و وحشت و مرگ و سكون است\r\nسخن جز نقل ، در بزم طرب نيست * سخن غير از گل باغ ادب نيست\r\nسخن رمزيست كان رمز از سبب نيست * سخن در قد و حد و حال و لب نيست\r\nسخن گلهاى گلزار معانيست * سخن الهام راز آسمانيست \r\n\r\n","description":"","footnote":"","page_name":" 3128 ","page_number":240},
  {"content":"\r\n\r\n اگر گويندگان شكر فشانند * ز صهباى محبّت سرخوشانند\r\nبه كوى عشق روى مهوشانند * سبكبالان اوج كهكشانند\r\nسخنگو هركه باشد در سخن اوست * « سخن آينهء مرد سخنگوست »\r\nبسى گل زين گلستان گرچه بشكفت * و ليكن هر محن نتوان سخن گفت\r\nبسا دلها كه از يك‌دم برآشفت * نيرزد ياوه‌گويى گر بود مفت\r\nبنايى به ز صد شهر خراب است * گهى سطرى به از صدها كتاب است\r\nچنان تيغ سخن كشور ستانند * كه كس در پهنه دست از پا نداند\r\nنه شمشيرى كه از تن سر پراند * ز دل انگيزد و بر دل نشاند\r\nبسى باشد كه از يك طرز گفتار * شود اغيار يار و يار اغيار\r\nسخن آويزهء گوش جهان است * سخن سرمايه دانشوران است\r\nسخن‌ساز سرود عاشقان است * سخن سرّى ز اسرار نهان است\r\nسخن گنج است و نشناسد كس آن گنج * مگر دلهاى مردان سخن‌سنج \r\n\r\n","description":"","footnote":"","page_name":" 3129 ","page_number":241},
  {"content":"\r\n\r\n\r\nماهرخ ( 1309 )\r\nخانم ماهرخ پورزينال ، در سال 1309 هجرى شمسى در بندر انزلى چشم به جهان گشود ، تحصيلات ابتدايى و متوسطه خود را تا كلاس پنجم متوسطه در كاشان و تهران به پايان رسانيد و در سال ششم متوسطه در رشتهء طبيعى در دبيرستان نوربخش تهران ثبت‌نام كرد و پس از يك سال از اين رشته نتوانست طرفى ببندد و توفيقى نصيبش نگرديد ، ناگزير سال بعد در همان دبيرستان در رشتهء ادبى شركت كرد و با موفقيت آن را به پاى برد و شاگرد اول شد .\r\nماهرخ پورزينال از ابتداى دورهء دبيرستان به شعر و شاعرى پرداخت و قواعد عروض فارسى را نزد استاد خود صديق اسفنديارى فراگرفت و در ضمن از مطالعهء دواوين شعراى بزرگ متقدم مايهء شعر و ادب خود را بالا برد و با سبكها و شيوه‌ها و اصطلاحات گويندگان آشنا گرديد .\r\nماهرخ پورزينال در سال 1333 مجموعه‌اى از اشعار خود را به نام دلهاى شكسته ، منتشر ساخت .\r\nنمونه‌هاى زير از نظم اوست :\r\n\r\nچه هستى\r\n نازنينا ! گرچه مىدانم سرا تا پا گناهى * راستى جام شرابى ، يا نهال ديرگاهى\r\nهرچه هستى باش ، امّا در تخيّل نزد شاعر * گه چو شمعى ، گه چو دريا ، گاه اشكى ، گاه آهى \r\n\r\n","description":"","footnote":"","page_name":" 3130 ","page_number":242},
  {"content":"\r\n\r\n\r\nغزل بوسه\r\n بشنو از عاشق دلسوخته صد راز امشب * كنم اى آفت جان مشت تو را باز امشب\r\nشرط مىبندم اگر شعبده‌اى ساز كنم * بوسه گيرم ز لبت گر نكنى ناز امشب\r\nمشت را سخت گره مىكن و هشدار كه من * كنم از بهر گشودن ، گله آغاز امشب\r\nبا خم زلف پريشت ، نرود ، دل در بند * كنم از دام پريشان تو پرواز امشب\r\nچين بر ابرو منما ، چهره چو آتش مفروز * گله‌ها دارم از آن ديدهء ناساز امشب\r\nمن كجا دل به تو دادم ؟ تو شدى والهء عشق * بازگو پاسخ ما ، اى بت غماز امشب\r\nپاسخت : سيلى گرمى بد و گلگون كردى * روى من ، گشت بتا آينهء راز امشب\r\n« ماهرخ » ساز نما ! بوسه چه حاجت ما را * غزل بوسه سرايم ، صنما باز امشب \r\n\r\nغوغاى خزر\r\n سطح درياچهء لغزان و مواج * موج دارد چو اشكى به ديده\r\nنور لرزان خورشيد گويى * تارى از زر به ساحل تنيده\r\n* * لخت و بىپرده سيمين بدنها * غرق آيند ، در شور و مستى\r\nسرخوش از آرمانهاى شيرين * فارغ از رنج و آلام هستى !\r\n* * آيد آواى غمگين نايى * نرم‌نرمك ز ساحل به گوشم\r\n« دلكشى » با ترنّم به افسون * ز آسمان خواند آرى سروشم\r\n* * قايقى خرد و لرزان ز ساحل * روى درياچه سرگرم بازيست\r\nماهرويى سيه‌چشم و طنّاز * اندر او گرم نيرنگ بازيست\r\n* * چشم من محو درياست امّا * خيل افكارم از هم گسسته است\r\nرازخوانم ز درياچه افسوس * باغ مرغ سخنگو شكسته است \r\n* *\r\n\r\n","description":"","footnote":"","page_name":" 3131 ","page_number":243},
  {"content":"\r\n\r\n گشته پيدا غم‌انگيز ابرى * روى امواج درياى زيبا\r\nمشرفم بر سر تخته سنگى * گشته ساحل چو روح مسيحا\r\n* * غرق انديشه‌ام ، آرى ، اى واى ! * غرق درياى احلام شيرين\r\nغرق افكار و شور جوانى * غرق اميال پرسوز ديرين\r\n* * تيره‌ابرى سياه و غم‌آلود * پرده از غم كشيد آسمان را\r\nكرد تاريك زين تيرگيها ! * نيلگون صحنهء بيكران را\r\n* * ناگهان گشت طوفان هويدا * قايق از موجها سرنگون شد\r\nابر گرييد بر لوح دريا * كار دل يكسر از نو جنون شد\r\n* * موجهاى كف‌آلود ، رقصان * خورد سرمست بر صخرهء سرد\r\nرعد غرّنده از خشم ناليد * در كنار افق با غم و درد\r\n* * فكر من همچو امواج درهم * يا پريشان‌تر از موى يار است\r\nوه كه از ياد عشقى غم‌انگيز * روزگارم چو شبهاى تار است\r\n* * از غريو شبيخون طوفان * آسمان اشك غم ريزد آرام\r\nموج پاشيده از هم ز صخره * شويد از چهره‌ها اشك آلام\r\n* * مرغ آبى شناور در امواج * مضطرب از هياهوى آب است\r\nمىرود پيش در سينهء موج * گرچه تنها و بىتوش و تاب است\r\n* * گنگ و وامانده اندر شگفتى * مانده‌ام بىكس و يكّه برجا\r\nحمله‌ور خيل جرّار طوفان * كار زارى ، خزر كرده بر پا \r\n* *\r\n\r\n","description":"","footnote":"","page_name":" 3132 ","page_number":244},
  {"content":"\r\n\r\n مرغك غوطه‌ور مات و مغموم * جنگد آهسته با خشم طوفان\r\nگرچه حق چيره مىگردد آخر * ارچه گاهى شود چيره شيطان\r\n* * موجهاى كف آورده بر لب * تيره بر مرغ دريا زمان كرد\r\nوه چه بسيار قربانى اين‌سان ! * خيره طوفان به دريا نهان كرد\r\n* * شورشى وحشت‌افزا و مبهم * كرده بر پا خزر بىمحابا\r\nچند روزى به پايان مرداد * كرد درياچه اين گونه غوغا\r\n* * پرچم تيره‌رنگ سياهى * دور از ساحل كهنه پيداست\r\nپيك مرگ دو صيّاد محروم * روى آن با علامت هويداست\r\n* * گويى امروز سيل حوادث * بارد از آسمان سوى ساحل\r\nكرده بر پا خزر انقلابى * رنج و حرمان و غم داده حاصل ! \r\n\r\n","description":"","footnote":"","page_name":" 3133 ","page_number":245},
  {"content":"\r\n\r\n\r\nمايل ( 1329 - 1265 )\r\nيد اللّه مايل ، فرزند ابو القاسم ، نوهء حاج محمد حسين تويسركانى متخلص به مجنون از شعرا و عرفاى زمان ناصرى است كه شرح حالش در تذكره‌هاى آن عصر مذكور است .\r\nمايل در سال 1265 هجرى شمسى در تويسركان تولد يافت و علوم ادبى و عربى را در همان شهر فراگرفت . در اوان پيدايش مشروطيت به فراگرفتن علوم جديده پرداخت و زبان فرانسه را نيك آموخت .\r\nمايل از سال 1330 هجرى قمرى وارد خدمات فرهنگى گرديد و براى نخستين بار آموزشگاهى در تويسركان داير كرد و خود سرپرستى آن را به عهده گرفت و پس از چندى به مديريت يكى از مدارس متوسطهء اراك منصوب گرديد .\r\nمايل در سال 1337 قمرى به تهران آمد و در مدرسهء اقدسيه به تدريس پرداخت و پس از يك سال و نيم از طرف وزارت فرهنگ به رياست فرهنگ و اوقاف بابل منصوب گرديد و در سال 1342 قمرى براى سرپرستى مدارس ايران به قفقاز رفت و در سال 1345 قمرى مديريت و سردبيرى روزنامهء شفق سرخ به دو واگذار گرديد و مدت چهار سال انتشار آن را به عهده گرفت و كتب چندى در آن منتشر ساخت و در سال 1354 قمرى روزنامه توقيف شد و او همچنان به خدمات فرهنگى خود ادامه داد .\r\nاز آثار او ترجمهء كتاب قرار داد اجتماعى تأليف روسو ، و حكايت ميگروميكاس تأليف ولتر است و در بيست و يكم ارديبهشت سال 1329 بدرود زندگى گفت .\r\nاز نظم اوست :\r\n\r\n","description":"","footnote":"","page_name":" 3134 ","page_number":246},
  {"content":"\r\n\r\n\r\nساز وزيرى\r\n ساز طرب ، وزيرى اگر ساز مىكند * بر پا هزار شور ز شهناز مىكند\r\nهر گوشه حسن او چه برون افتد از نقاب * رضوان درى ز باغ جنان باز مىكند\r\nبازار گرم گشته ز اصناف مشترى * زو مىخرند هرچه فزون ناز مىكند\r\nاز هر طرف قراول مژگان مراقب است * ازبس‌كه فتنه چشم تو آغاز مىكند\r\nهم مىكشد به غمزه و هم زنده مىكند * جادوگر است و قدرت اعجاز مىكند\r\nبىطاقتى نگر كه ز نيش گرامفون * اسرار سينه فاش به آواز مىكند\r\nحسرت برم به بخت‌بلند هوانورد * كاو از فراز كوى تو پرواز مىكند\r\nراز درون مپرس كه چشمت به هيپنوتيزم * با يك نگاه كشف دو صد راز مىكند\r\n« مايل » به خاك مقدم جانانه سر نهاد * خود را بدين‌وسيله سرافراز مىكند \r\n\r\nقصور فكر بشر\r\n به سالى در ميان هفت يا هشت * شدم با جمعى از اطفال در دشت\r\nزمين سرسبز چون كان زمرّد * گرفته دشت و در زيب تجدّد\r\nز كوكب باغ چونان اخترى بود * كه رشك گنبد نيلوفرى بود\r\nبه يمن فرودين در كوه لاله * چو ساقى گرم دوران پياله\r\nبه زلف خويش سنبل تاب داده * گل سورى به رخ سرخاب داده\r\nز شادى نسترن از بهر تقديم * فشانده از سر شاخه زر و سيم\r\nز هر سو آبها با بىقرارى * به گلگشت چمن گرديده جارى\r\n* * من و اطفال با يك بىنيازى * در آن صحرا شده سرگرم بازى\r\nنه در سر فكرى از اسرار خلقت * نه چشمى سوى اوضاع طبيعت\r\nدر آن موقع كه گوى چرخ‌پيما * سوى مغرب فرود آمد ز بالا\r\nز اطراف افق يك حلقه از نور * به همراهى خود كم‌كم شدى دور\r\nشفق مىرفت در دنبال خورشيد * فلك از غصّه نيلىجامه پوشيد\r\nمن از وحشت به همراهى طفلان * گرفتم راه منزل از بيابان \r\n* *\r\n\r\n","description":"","footnote":"","page_name":" 3135 ","page_number":247},
  {"content":"\r\n\r\n چو در ره كودكان بيكار بودند * سر دانش‌نمايى را گشودند\r\nميان ما تشاجر در گرفته * سخن از سير انجم سرگرفته\r\nيكى پرسيد كاين خورشيد خاور * كجا بود و كجا شد غايب آخر\r\nيكى گفتش كه از كوه مقابل * سحر بيرون شد اينجا گشت آفل\r\nيكى ديگر كز او باهوش‌تر بود * به دو باب نزاع و بحث بگشود\r\nكه چون در كوه غربى گشت پنهان * چسان فردا شود از شرق تابان ؟\r\nو گر در طول شب پيمايد او راه * شود ظاهر به مردم خواه ناخواه\r\nجوابش ديگرى گفتا ز اطفال * كه بشنيدم ز باباى كهنسال\r\nكه پشت مغرب و مشرق بود چاه * وز آن چاه است اندر يك دگر راه\r\nرود خورشيد شب از غرب تا شرق * زند فردا ز چاه مشرقى برق\r\nيكى گفتا كه اين خورشيد تابان * شود بر شكل مه شبها نمايان\r\nبپيمايد ره خود تا سحرگاه * دوباره سر برآرد صبح از چاه\r\nجوابش ديگرى گفت اى خردمند * نتابد ماه شبها نيز يك‌چند\r\nاگر خورشيد بودى ماه در شب * ببايستى شود مهتاب هر شب\r\nاز اين بگذشته ، با چشمان مكرّر * مه و خورشيد را ديدم برابر\r\n* * ميان چند طفل خردسالى * چنان بگرفت بارى قيل و قالى\r\nكه بر تحقيق آن آشوب و غوغا * گروهى جمع شد بهر تماشا\r\nيكى دانشورى جست از يمانه * گرفت از علّت غوغا نشانه\r\nچو از موضوع دعوا گشت آگاه * بگفت اى كودكان مانده از راه\r\nاگر بينيد شرق و غربى از دور * نبايد شد از اين اوهام مغرور\r\nنه خود اين كوهها حد زمين است * نه تنها آسمان را وسعت اين است\r\nشويد از كوه غربى گر فراتر * به چشم آيد شما را غرب ديگر\r\nهزاران سال اگر عالم نورديد * جهان را جابه‌جا يكسر بگرديد\r\nهمين شرق و همين غرب است پيدا * چه در كوه و چه دريا و چه صحرا\r\nپس اين حلقه نه از حد آسمان است * كه اين سرحدّ فكر كودكان است \r\n* *\r\n\r\n","description":"","footnote":"","page_name":" 3136 ","page_number":248},
  {"content":"\r\n\r\n جهان را اول و آخر نباشد * فلك را ايمن و ايسر نباشد\r\nهمان اخترشناسى كز توهّم * گمان دارد كه داند حدّ انجم\r\nبه حدّ فكر خود گرديده خوشحال * چو در حدّ فلك افكار اطفال\r\nجهان از حدّ فكر خلق بيش است * ولى هركس اسير فكر خويش است \r\n\r\nكعبهء مراد\r\n گر گاهى از كشاكش زلفت كنم گله * عيبم مكن كه عاشقم و تنگ حوصله\r\nدل را به بند زلف تو افكنده‌ام از آنك * ديوانه را سزا نبود غير سلسله\r\nاى كعبهء مراد كه حق دادت اين مقام * تا كى شود به راه تو پايم بر آبله\r\nاى خضر راه عشق ، خدا را عنايتى * ما خفتگان وادى و دور است مرحله\r\nدر راه عشق هرچه فرامىدهيم گوش * نايد به غير بانگ درايى و قافله\r\nسرّ دهان تنگ تو را هيچ‌كس نيافت * بنما تبسّمى كه شود حلّ مسأله\r\nفرسنگهاست دورى ما از تو اى عجب * با آنكه بر تو جز قدمى نيست فاصله\r\nقومى خموش در غم عشق تو روز و شب * كردند نه رواق فلك پر ز غلغله\r\n« مايل » بقاى حسن تو را خواهد از خداى * هم در گه فرائض و هم گاه نافله \r\n\r\nفكر آينده\r\n دانى ز چه با عواطف زندهء خويش * كرده است اروپا همه را بندهء خويش\r\nما جمله به فكر ذكر بگذشتهء خود * آنها همه در خيال آيندهء خويش \r\n\r\n","description":"","footnote":"","page_name":" 3137 ","page_number":249},
  {"content":"\r\n\r\n\r\nمباشر ( 1307 )\r\nمهدى مباشر ، فرزند حبيب ، در سال 1307 هجرى شمسى در شيراز پا به عرصهء حيات گذاشت . هنگام تولد ، مادر خود را از دست داد و يازده‌ساله بود كه پدرش نيز چشم از جهان فروبست . بنابراين به مكتب و مدرسه نرفت ، امّا دورهء ابتدايى را به طور داوطلب امتحان داد و پايان‌نامهء آن را دريافت كرد ، آنگاه به دنبال معيشت شغل آزاد را برگزيد .\r\nمباشر در بيست‌سالگى به اتفاق تنى چند از دوستان ، آن هم در زمستان ، در مغازهء عطّارى عبد الكريم مغيثى كه خود نيز شاعر بود اجتماع كرده و اشعارى قرائت مىشد و ازآن‌پس انجمن در منزل سيد احمد حجتى ، شاعر آزاده و پاكنهاد ، تشكيل مىگرديد و او نيز در آن شركت مىكرد و اشعار خود را عرضه مىداشت . در سالهاى 32 تا 35 ، انجمن در منزل مرحوم جهان‌نما ، كه خود روزنامه‌نگار بود ، داير مىگرديد كه مباشر يكى از اعضاى آن بود و اشعار اعضاى انجمن در همين روزنامه به چاپ مىرسيد .\r\nمباشر در آغاز شاعرى به جنبه‌هاى فكاهى و طنز مىپرداخت و براى روزنامهء توفيق مىفرستاد . اينك چند نمونه از شعر او :\r\n\r\nدر كار دل\r\n اى جوهر جنون به روانم بيا ، بيا * بىعشق زندگى نتوانم ، بيا ، بيا\r\nقامت قصيده ، چشم غزل ، لب ترانه‌اى * شيرين چكامه‌اى به زبانم ، بيا ، بيا\r\nتا لحظه‌اى جدا نشوى از وجود من * شو درد بىعلاج به جانم ، بيا ، بيا\r\nموى سپيد و چهرهء پرچين من ببين * در كار دل هنوز جوانم ، بيا ، بيا\r\nچندم به صبر و تاب‌وتوان آزمون كنى ؟ * از دورىات بريد امانم ، بيا ، بيا \r\n\r\n","description":"","footnote":"","page_name":" 3138 ","page_number":250},
  {"content":"\r\n\r\n\r\nشكوه اشك\r\n شكوه اشك خموشم ، غرور مىشكند * غمم ، صلابت سنگ صبور مىشكند\r\nهلاك اهرمن از واژه‌اى چه جاى شگفت * چنان كه قطرهء اشكى غرور مىشكند\r\nشكست بغض گلويم شهاب شب‌شكن است * فضاى تيره ز يك‌رشته نور مىشكند\r\nدلش به سينه ز اشكم شكست كبرش ديد * چگونه لعل به جام بلور مىشكند\r\nسكوت خاك غريبان عشق فرياديست * كه از رسايى آن سنگ گور مىشكند\r\nپل ميان دو همدل گرم ز فولاد است * جفا اگر كند از آن عبور مىشكند\r\nحضور دردكشان ، درد خويش از آن گفتم * كه اين مخدّره شرم حضور مىشكند\r\nنگفته‌هاست هنوزم ، ولى به نظم كهن * مجال نيست كه سجع و بحور مىشكند \r\n\r\nآتشستان زمان\r\n از آتشستان زمان نيز اخگرى سر مىكشد * روزى كه روزن بشكند ، گيتى به آذر مىكشد\r\nاين سرخ خاكسترنشين ، اين‌گونه آرامش مبين * ناگاه از خواب زمين تا ابر ، تندر مىكشد\r\nبيمار در ژرفاى شب ، افزايدش ميزان تب * تا جان شب آيد به لب ، ناخن به بستر مىكشد\r\nخاور به خواب و باختر ، گهواره مىجنباندش * اين دايه بر پستانكش ، تصوير مادر مىكشد\r\nسيمرغ و قاف و لانه‌اش ارزانى افسانه‌اش * مرغ دل ما در قفس ، تا آسمان پر مىكشد \r\n\r\nرباعيات\r\n من بار غم غروب يك پاييزم * مرثيهء مرگ برگ آذر ريزم\r\nمن قصّهء يك جدايىام در غربت * بنشين و بخوان ، ببين چه حزن‌انگيزم \r\n* * *\r\n\r\n","description":"","footnote":"","page_name":" 3139 ","page_number":251},
  {"content":"\r\n\r\n چون روح بهار در دل اهل صفاست * گويند كه پاييز بهار عرفاست\r\nدر ديده اهل دل كه صاحب نظرند * هر نقش زند دست طبيعت زيباست \r\n* * *\r\n از بادهء انسانى عرفان جامى * سركش كه از آن پخته شود هر خامى\r\nدر محفل ما نيست اگر مى غم نيست * داريم به خانه حافظ و خيّامى \r\n* * *\r\n منزلگه مقصود نديديم و گذشت * آخر به نشانى نرسيديم و گذشت\r\nدر اين برهوت ردّ پايى كه نبود * بانگ جرسى هم نشنيديم و گذشت \r\n* * *\r\n من سوخته‌ام آنچه ز من مىبينى * دودىست كه از مجمر تن مىبينى\r\nيا اينكه ميان آتش بىدودى * يك سايه به حال سوختن مىبينى \r\n* * *\r\n آتشكده‌ام موبد آتشبان كو ؟ * جان بر سر دل نهاده‌ام جانان كو ؟\r\nصد مدّعى حقيقت و من حيران * تا بيش و كم اندازه شود ميزان كو ؟ \r\n\r\n","description":"","footnote":"","page_name":" 3140 ","page_number":252},
  {"content":"\r\n\r\n\r\nمجرّد ( 1312 )\r\nشعبان فرزانه ، فرزند على ، در سال 1312 هجرى شمسى در شهر همدان در كوى بنه بازار كه فعلا فضاى سبز آرامگاه بابا طاهر عريان در آن واقع است ، ديده به جهان گشود .\r\nتحصيلات ابتدايى را تا كلاس چهارم در دبستان داريوش فراگرفت ، آنگاه به دبستان علويان رفت و گواهينامهء ششم ابتدايى را از آن مدرسه دريافت داشت و به علت درگذشت پدرش ناگزير به ترك تحصيل شد و در بازار به شغل آزاد مشغول كار گرديد .\r\nفرزانه از همان كودكى به شعر علاقه و دلبستگى از خود نشان داد و به حفظ اشعار شاعران همت گماشت و براثر همين علاقه و اشتياق بود كه قريحهء شاعرى در او پديدار گرديد و از سال 1334 به سرودن شعر پرداخت و اولين شعرش غزلى بود كه به استقبال غزل مفتون همدانى با رديف \" افتد و خيزد \" سرود و براى آنكه با رموز شعر آشنايى يابد از شاعرانى چون پرتو همدانى و فرخ و حسين داور استفاده كرد و شعرش را رونق بخشيد .\r\nفرزانه در شعر به سبك هندى ( اصفهانى ) گرايش دارد و از شيوهء صائب پيروى مىكند و در ميان شعراى معاصر اشعار اميرى فيروزكوهى و رهى معيرى و معينى كرمانشاهى را مىپسندد . تاكنون مجموعهء اشعارش به چاپ نرسيده و ديوان شعرش بيش از پنج هزار بيت مىباشد كه بخشى از آن اشعار محلى است و در حال حاضر عضويت انجمن ادبى بابا طاهر و انجمن ادبى بو على را دارد .\r\nمجرد با اينكه خود نتوانست به تحصيل ادامه دهد ، اما دو تن از فرزندانش تحصيلات عاليه دارند ، يكى مهندس و ديگرى پزشك است .\r\nاينك چند نمونه از نظم او :\r\n\r\n","description":"","footnote":"","page_name":" 3141 ","page_number":253},
  {"content":"\r\n\r\n\r\nتهاجم غم\r\n درون سينه ز محنت ره نفس تنگ است * براى مرغ بلندآشيان قفس تنگ است\r\nبه كار خويش هوس مىزند نداى مراد * به هر ديار كه ميدان بوالهوس تنگ است\r\nز تنگدستى ما بسته‌اند ميكده را * و يا كه چشم پر از فتنهء عسس تنگ است\r\nبه گلشنى كه در او مرغ نغمه‌خوان نبود * مسلّم است كه جولانگه مگس تنگ است\r\nبه خواب قافله‌سالار و راهزن بيدار * فضاى قافله بر نالهء جرس تنگ است\r\nمكن عجب كه اگر كس به داد ما نرسيد * كه از تهاجم غم ره به دادرس تنگ است\r\nسوار حادثه‌جو در كمين پى تاراج * عنان كشيده مگر عرصه بر فرس تنگ است\r\nدگر ز كلك « مجرّد » گهر نمىريزد * كه روزگار به اهل سخن ز بس تنگ است \r\n\r\nشهريار حسن\r\n آنان كه شرح عشق در عالم نوشته‌اند * در هر صحيفه‌اى سخن از غم نوشته‌اند\r\nاز بىوفايى فلك سفله ناصحان * بسيار گفته‌اند اگر كم نوشته‌اند\r\nجويندگان عشق به كانون معرفت * از خصلت ابو ذر و ميثم نوشته‌اند\r\nمحرم شدن خوش است در احرام عاشقى * اين فيض بهر زادهء ادهم نوشته‌اند\r\nاين نكته روشن است كه آلودگان آز * از وصف مال و مكنت و درهم نوشته‌اند\r\nكار جهان ز روز ازل تا به روز حشر * چون زلف يار درهم و برهم نوشته‌اند\r\nبر طاق عرش نام تو اى شهريار حسن * زيبا و دلنشين و منظّم نوشته‌اند\r\nاز بادهء ولاى تو هستند بىخبر * آنان كه شرح لذّت زمزم نوشته‌اند\r\nتوحيد را بهر ورق گل به خطّ رمز * وقت سحر ز جوهر شبنم نوشته‌اند\r\nاى دل مپيچ همچو « مجرّد » به هيچ و پوچ * اين زندگى به مرگ سپر غم نوشته‌اند \r\n\r\nدرد هجران\r\n تشنهء وصلم كه در دشت سراب افتاده‌ام * در ميان موج مانند حباب افتاده‌ام\r\nدست تدبيرم نياويزد به جايى اى دريغ * پايبند حسرت از اين بخت خواب افتاده‌ام\r\nشمع‌آسا جسم و جانم سوخت از درد فراق * در ميان شعله چون اشك كباب افتاده‌ام\r\nسايه پرورد غمم ، شادى نمىجويد مرا * من در اين گرداب از عهد شباب افتاده‌ام \r\n\r\n","description":"","footnote":"","page_name":" 3142 ","page_number":254},
  {"content":"\r\n\r\n هيچ‌كس را آشنايى نيست با من سالهاست * گوهر نابم دريغا در حجاب افتاده‌ام\r\nپنجهء خشم طبيعت استخوانم را شكست * گندمم در زير سنگ آسياب افتاده‌ام\r\nگر به چشم جان ببينى در كتاب روزگار * بىعدد صفرم كه ديگر از حساب افتاده‌ام\r\nبسته‌ام لب را دگر ياد ، هم در سينه نيست * صامت و سردم چو تصويرى به قاب افتاده‌ام\r\nمانده از طومار عمرم برگ پايانى به‌جا * برگ بىنقشم كه از كهنه كتاب افتاده‌ام\r\nشعلهء عشقم « مجرّد » دامن كس را نسوخت * چون اجاق سرد و خاموشم ز تاب افتاده‌ام \r\n\r\nخدمت استاد\r\n تا در جوار اهل ادب جا گرفته‌ايم * با سنگ صبر ره به تمنّا گرفته‌ايم\r\nهمچون كرانه وحشت طوفان نداشتيم * عمرى صدف ز سينهء دريا گرفته‌ايم\r\nطوف مناى دوست نشد گر نصيب ما * از بهر فيض دامن مينا گرفته‌ايم\r\nما خودسرانه دل به نكويان نداده‌ايم * عبرت ز روزگار زليخا گرفته‌ايم\r\nچون صادقانه خدمت استاد كرده‌ايم * از هر سخن چكيدهء معنا گرفته‌ايم\r\nدر آستان ميكده در پيشگاه پير * پيمانه بهر بردن صهبا گرفته‌ايم\r\nبا ناخن شكسته به بيداى عاشقى * خار از درون آبلهء پا گرفته‌ايم\r\nاز هر طرف كه تير بلايى فرارسد * جان را سپر به شيشهء دلها گرفته‌ايم\r\nحرف زبان و حرف دل ما بود يكى * اين نكته را ز كودك نوپا گرفته‌ايم\r\nبا آه سينه‌سوز « مجرّد » ز پير عشق * يك شب كليد حلّ معمّا گرفته‌ايم \r\n\r\nعمر حباب\r\n كردى به جاى آينه تا انتخاب آب * شد از وصال عارض تو كامياب آب\r\nنازم به تار گيسوى مشكين خم‌خمت * كز عطر او بود به مشام گلاب آب\r\nديشب به خواب روز وصال تو ديده‌ام * پيدا بود كه تشنه ببيند به خواب آب\r\nاز دورى بهار رخ بىخزان تو * ريزد ز هر دو چشم من از اضطراب آب\r\nسوزم به ياد روى تو از آتش فراق * آرى ، شود ز شعلهء آتش كباب آب\r\nديگر مكن شتاب پى رفتن از برم * ريزد ز ديده از پى تو با شتاب آب\r\nاز درگهت چه شد كه جوابم نموده‌اى * گشتم به نزد مدّعيان زين جواب آب \r\n\r\n","description":"","footnote":"","page_name":" 3143 ","page_number":255},
  {"content":"\r\n\r\n عمرم چو تلخ مىگذرد با غم فراق * خاتم شود ز غصّه چو عمر حباب آب\r\nهر تشنه‌اى كه شد ز ولاى تو بهره‌ور * آرد به كف به عشق رخت از سراب آب\r\nدر مكتب ولاى تو از شدّت جنون * آن كودكم كه خواند به جاى حساب آب\r\nدور از تو اين « مجرد » مسكين بينوا * چون تشنه در كوير كند ذكر آب آب \r\n\r\nخمّ تولّا\r\n باز كن بهر حديث عشق گوش خويش را * حرف هر افسانه منما گوش و هوش خويش را\r\nخصلت نيك تو نازم چونكه عيب ديگران * ديدى و بستى دو چشم عيب‌پوش خويش را\r\nيارى از كس جز دو بازوى توانايت مخواه * تلخ منما با تمنّا عيش و نوش خويش را\r\nگر ندارد هيچ كالاى محبّت مشترى * باز از اخلاص افزون كن فروش خويش را\r\nاهل دل دارد تواضع چون نهال پرثمر * مى قوام آيد كند آرام جوش خويش را\r\nچون نديدم هيچ‌كس را تا رسد بر داد كس * ساختم در سينه‌ام پنهان خروش خويش را\r\nروز را در محضر اهل محبّت شام كن * تا كه شب بر سينه بنشانى سروش خويش را\r\nاى دل امشب جامى از خمّ تولّا كن طلب * صبح چون كردى خمارآلوده دوش خويش را\r\nخويشتن را در نهاد خويشتن بايد شناخت * هركسى در خويش مىبيند نقوش خويش را\r\nگر نصيبت شد « مجرّد » نزد ارباب سخن * نغمه‌خوان كن طوطى طبع خموش خويش را \r\n\r\nآواى دل\r\n خوش است از غم عشق تو گفتگو كردن * ز هركسى ره وصل تو جستجو كردن\r\nمشام جان نشود تازه هر طريق مگر * گلى ز گلشن پرعطر دوست بو كردن\r\nنماز شام غريبان چه عالمى دارد * على الخصوص كه با خون دل وضو كردن\r\nبه خلوتم بنشين دل هواى آن دارد * شبى حكايت هجر تو مو به مو كردن\r\nعلاج زخم نهان را طبيب هم نكند * كجاست سوزن مژگان پى رفو كردن\r\nرقيب گفت كه شب تا سحر چه خواهى كرد * بگفتمش چه كنم غير ياد او كردن\r\nتو و ربودن دلهاى خستهء عشّاق * من و به خلوت دل بغض در گلو كردن\r\nخوش است همچو « مجرّد » ز روى صدق و صفا * به نزد پير مغان كسب آبرو كردن \r\n\r\n","description":"","footnote":"","page_name":" 3144 ","page_number":256},
  {"content":"\r\n\r\n\r\nكوى قناعت\r\n گلعذاران كى به هر گلزار تنها مىروند * هركجا اين دلربايان با دل ما مىروند\r\nسوى قاف قرب معنى موشكافان سخن * بر فلك از برد همّت همچو عنقا مىروند\r\nبهر تدريس محبّت نازك‌انديشى نگر * صوفيان با نشئهء جام تولّا مىروند\r\nرادمردانى كه در كوى قناعت زيستند * كام خشك از خوان دوران بىتمنّا مىروند\r\nاى بسا با ديدهء دل درك مطلب كرده‌اند * بىعصا آنها كه ره با چشم اعما مىروند\r\nمهرورزان را ز رنج تيره‌روزى باك نيست * رهنوردان مجرّد ره به شبها مىروند\r\nخضر اگر گم گشت عمرى در زلال زندگى * مىكشان در جستجوى درد صهبا مىروند\r\nاى « مجرّد » روح صائب شاد باد از اينكه گفت * رهنوردانى كه چون خورشيد تنها مىروند \r\n\r\n","description":"","footnote":"","page_name":" 3145 ","page_number":257},
  {"content":"\r\n\r\n\r\nمجمع ( 1313 - 1260 )\r\nمحمد اسماعيل بزاز ، متخلص به مجمع ، فرزند شيرمحمد ، در سال 1299 هجرى قمرى در شهر همدان تولد يافت و در سال 1345 قمرى برابر با 1313 شمسى بدرود زندگى گفت و جسدش را به قم انتقال دادند و در آن شهر مدفون گرديد .\r\nمجمع با راهنمايى شاطر محمد تسليم ، شاعر همدانى ، به محضر على اكبر پروين ، شاعر بلندپايه ، راه يافت و چندى از او كسب فيض كرد ، آنگاه به عتبات عاليات رفت و با شاعر ديگرى از مردم همدان ، به نام سراج ، در آنجا آشنايى يافت و ميانشان دوستى و الفتى ناگسستنى برقرار گرديد .\r\nمجمع در همدان به پيشهء پارچه‌فروشى كه حرفهء پدرى او بود اشتغال داشت و اوقات فراغت را به تحصيل علم و مطالعه كتاب مىپرداخت .\r\nمجمع در نهضت مشروطه‌طلبى با آزادىخواهان هماهنگ و همگام گرديد و با همكارى شيخ محمد بهارى فعاليت چشمگيرى كرد و براثر تحريكات و دسايس دشمنان مشروطيت به دستور مظفر الملك زندانى شد كه با فعاليت صنف بزاز و وساطت امير افخم از زندان آزاد گرديد و پس از آن بار ديگر راهى عتبات شد و تا انقراض سلسلهء قاجار در آنجا بزيست و پس از كودتاى 1299 هجرى شمسى به همدان بازگشت و با شاعران معروفى ، چون :\r\nمظهر ، تسليم ، كيوان ، غمام ، مفتون ، و آزاد ، معاصر بود و در جلسات ادبى آن شهر شركت مىكرد .\r\nديوان كامل اشعار مجمع كه بالغ بر سه‌هزار بيت است هنوز به چاپ نرسيده و فقط منتخبى از اشعار مذهبى وى به همت فرزندش احمد مجمع ، طبع و منتشر شده است .\r\nاينك نمونه‌هايى از شعر او :\r\n\r\n","description":"","footnote":"","page_name":" 3146 ","page_number":258},
  {"content":"\r\n\r\n\r\nدرد عشق\r\n عشق درديست كه با عقل دوا نتوان كرد * به قضا چاره به‌جز صبر و رضا نتوان كرد\r\nدرد هجران تو را چاره چو جستم ز طبيب * گفت درديست كه جز وصل دوا نتوان كرد\r\nهركه با ديدهء دل عارض زيباى تو ديد * يادى از جنّت و آن سير و صفا نتوان كرد\r\nبا مه چهارده حسن تو قرين مى نكنم * كان فناييست كه نسبت به بقا نتوان كرد\r\nخوش دليليست دهانت كه از آن رمز نهان * كس دگر شايبه در سرّ خدا نتوان كرد\r\nقيمت لعل تو با درّ و گهر نتوان ديد * نسبت خال تو با مشك ختا نتوان كرد\r\nدر ره عشق صفاجوى دلا ! زان كه كسى * قطع اين مرحله با روى و ريا نتوان كرد\r\nگفتمش بوسه مرا وعده نمودى ، گفتا * بوسه واميست كه بىشبهه ادا نتوان كرد\r\n« مجمعا » دامن دلدار گر آرى تو به كف * با دو صد سعى به بيهوده رها نتوان كرد \r\n\r\nبه اميد وفا\r\n مصوّر تا كشيده نقش روى دلرباى تو * بهار حسن ، خرّم گشته از قدّ رساى تو\r\nبخونم مىكشى اى بىوفا ، نامش وفا خوانى * وفاى تو اگر اين است ، چون باشد جفاى تو ؟\r\nرضايى گر بميرم از غم هجرت ، به جان منّت * تو مىدانى كه در عالم نجويم جز رضاى تو\r\nگذشتم از جهان يكسر خريدم عشق تو با جان * گواه من در اين سوداست اى مهوش خداى تو\r\nازاين‌پس با من مسكين جفا كم كن كه از هركس * جفاها مىكشم اى مه به اميد وفاى تو\r\nتوان و صبر و طاقت رفت ، دارم نيم‌جان ، آن هم * به اميدى كه باز آيى و بنمايم فداى تو\r\nاگر خوبان عالم را ز پا تا سر بيارايند * دل مسكين « مجمع » را نباشد جز هواى تو \r\n\r\n","description":"","footnote":"","page_name":" 3147 ","page_number":259},
  {"content":"\r\n\r\n\r\nناز و نياز\r\n در شب وصل تو ، جان ترك جهان خواهد كرد * بلكه قطع نظر از كون و مكان خواهد كرد\r\nهركه آمد به سر كوى تو از روى نياز * ناز بر جام جم و تاج كيان خواهد كرد\r\nبىنشانى كه نشان يافت ز خورشيد رخت * دعوى مرتبت و نام و نشان خواهد كرد\r\nتا كمان خم ابروى تو ديدم ، گفتم * كه خدنگ مژه‌ات رخنه به جان خواهد كرد\r\nچاكر مردم چشمم چه شمارم غم دل * جاى اشك از مژه سيلاب روان خواهد كرد\r\nگر فراق تو كشد سنگ به دل‌سختى خويش * از غم عشق تو ، فرياد و فغان خواهد كرد\r\nهركه دل داد به حسن تو « مجمع » به يقين * خويش را فارغ از اوضاع جهان خواهد كرد \r\n\r\nقرين الم چرا ؟\r\n در بزم من تو رنجه نكردى قدم چرا ؟ * انداختى به هيچ مرا از قلم چرا ؟\r\nخواندم رقيمهء غم عشقت ، ولى مرا * در سلك عاشقان ، تو نكردى رقم چرا ؟\r\nدلهاى خسته گر تو پريشان نخواستى * كردى پريش طرّهء پرپيچ و خم چرا ؟\r\nدر هر نفس به ناز تو جان مىكنم نياز * بر من جفا و جور كنى دم‌به‌دم چرا ؟\r\nچون بيش و كم ز دوست دلا مىرسد به تو * در شكوه‌اى تو روز و شب از بيش و كم چرا ؟\r\nنعمت هرآنچه خواسته‌اى ، داده است دوست * كفران كنى تو نعمت آن ذو النعم چرا ؟\r\nچون يار حاجت تو كند از كرم روا * اظهار احتياج به صاحب كرم چرا ؟\r\nجويى صمد ، ولى به صنم مىدهى تو دل * نگذاشتى تو فرق صمد با صنم چرا ؟\r\nاى شيخ ! احترام حرم گر نمىكنى * اين‌سان كنى ستم تو به صيد حرم چرا ؟\r\n« مجمع » كه سالهاست تمنّا كند وصال * دلخسته از فراق و ، قرين با الم چرا ؟ \r\n\r\n","description":"","footnote":"","page_name":" 3148 ","page_number":260},
  {"content":"\r\n\r\n\r\nافسانهء عشق\r\n چو عمر از من گذر آن دلربا كرد * مرا با درد هجران مبتلا كرد\r\nبنازم قدرت آن صانعى را * كه دادش حسن و ، حسنش دلربا كرد\r\nمن از جانان به جان منّت پذيرم * كه عشق و صابرى بر من عطا كرد\r\nشنو از كوه‌كن افسانهء عشق * كه جان را در ره شيرين فدا كرد\r\nز خود بيگانه شد مجنون همان دم * كه عشق او را به ليلى آشنا كرد\r\nمقام عشق را طى كرد آنكو * كه جان را هديهء جام بلا كرد\r\nمشو غافل ز آه نيم‌شبها * كه عاشق دردها در شب دوا كرد\r\nعجب رنگى كلاه پهلوى ريخت * كه زاهد توبه از زهد و ريا كرد\r\nمزن « مجمع » ز جور گلرخان دم * كدامين شوخ در عالم وفا كرد ؟ \r\n\r\nحديث قامت و قيامت\r\n تا آن زمان كه مرحلهء عمر طى كنم * حاشا كه ترك مطرب و معشوق و مىكنم\r\nساقى بيار باده كه پيرانه سر مگر * با ذوق جام و باده ، ره عشق طى كنم\r\nگردد مرا حديث قيامت دگر يقين * آنگه كه ياد قامت رعناى وى كنم\r\nكنج قناعت است مرا بس ، چرا دگر * چون خواجه ياد حشمت كاوس و كى كنم ؟\r\nعمريست يك چراغ نيفروختم ز پيش * ديگر چه سود ، روشن اگر من ز پى كنم ؟\r\nكارى نكرده‌ام به جوانى ز بهر خويش * بگذشته عمر ، بندگى دوست كى كنم ؟\r\n« مجمع » ! صفاى دامن الوند و سبزه‌اش * نگذاردم كه ياد صفاهان و رى كنم \r\n\r\nچه شود ؟\r\n تو كه صد شهيد چون من به يكى نگاه‌دارى * چه شود ، اگر ز رحمت ، دل ما نگاه‌دارى ؟\r\nسزدت كه ملك دلها ، چو شهان كنى مسخر * كه به يك نگه ز مژگان ، تو دو صد سپاه دارى\r\nچه گواه آرمت من ، كه نباشدت عديلى * كه ز خال كنج لعلت ، تو به رخ گواه دارى \r\n\r\n","description":"","footnote":"","page_name":" 3149 ","page_number":261},
  {"content":"\r\n\r\n به مه دوهفته گفتم : به مثال مهر رويت * غلط است ، گرچه نسبت تو به مهر و ماه دارى\r\nتو شهى به ملك خوبى ، سزد از ره ترحّم * دل بينوا بجويى ، كه چو جم تو جاه دارى\r\nز ره وفا طبيبا ! به علاج كوش و چاره * كه هزار سينه مجروح ، تو ز سوز آه دارى\r\nچه شود به دلنوازى ، گذرى به اهل رازى * كه هزار ديده و دل ، تو به سوز و آه دارى\r\nاگرت ز ناله « مجمع » نشود به كام ، منديش * كه به روز بىپناهى ، به يقين پناه دارى\r\nنظرى اگر كه جانان كند از ره تفقّد * چه غم ار فزون‌تر از حد به جهان گناه دارى ؟ \r\n\r\nعهدشكن\r\n چنان از بادهء عشق تو مستم * كه از خود نيستم آگه كه هستم\r\nهلاك آن كمان ابروانم * شهيد غمزهء آن چشم مستم\r\nبه ناسور دلم مرهم نهى تو * چو گويى خاطرت از جور خستم\r\nببستم رشتهء دل را به زلفت * ز پيوند علايق دل گسستم\r\nز عالم چشم پوشيدم ز عشقت * بريدم از جهان با تو نشستم\r\nتو عهد من به هيچ از چه شكستى * مرا برجاست آن پيمان كه بستم\r\nبه اوج چرخ فرسايم در آن دم * كه عشق تو كند چون خاك پستم\r\nملامت‌گو مكن منعم ز عشقش * كه من دلدادهء روز الستم\r\nميفكن دام زهد اى شيخ بر من * كه من از دام تزوير تو رستم\r\nچسان « مجمع » برآرم سر بر دوست * كه نامد در سزا كارى ز دستم \r\n\r\n","description":"","footnote":"","page_name":" 3150 ","page_number":262},
  {"content":"\r\n\r\n\r\nمقام صبر و رضا جوى\r\n جهان و كار جهان است جمله رنگ‌آميز * خنگ دلى كه ز هر رنگ او كند پرهيز\r\nبه دست سيلى باد است خاك عمر عزيز * دلا ، بر آتش دل از دو ديده آب بريز\r\nكسى كه جام وجودش نشد ز خود خالى * ز راح عشق چسان ساغرش شود لبريز ؟\r\nحكايت غم شيرين ز كوه‌كن بشنو * مخوان فسانهء عشقش ز قصّهء پرويز\r\nجمال يوسف مصريست كاو زليخا را * نمود خوار پس از آن‌همه كه بود عزيز\r\nمرا كه عشق نگار است دين و آيينم * چه باك باشدم از هول روز رستاخيز ؟\r\nگرم ستيزه‌نمايى ، به صلح آيم از آن * كه روز معركه افتاده را ، چه جاى ستيز ؟\r\nبه شيخ گو كه حقيقت‌شناس اگر باشى * چه حاجت است تو را زهد و خرقه و پرهيز ؟\r\nبر آستانهء تسليم سر بنه « مجمع » * مقام صبر و رضا جوى و از قضا بگريز \r\n\r\nاز راستى چه ديده كه تزوير مىكنند\r\n آنان كه كار زهد به تدبير مىكنند * از راستى چه ديده كه تزوير مىكنند\r\nخوبان به عشوه دل ز كف خلق مىبرند * دلدادگان به عشق چه تقصير مىكنند\r\nدر عشق منع پير و جوان چيست كاين‌چنين * امروز منع عاشقى از پير مىكنند\r\nغرّه مشو به حسن كه خوبان به خلق خوش * صد ملك را گرفته و تسخير مىكنند\r\nيكتا به حسن و خوبى اگر نيستى ز چه ؟ * هر مجمعى صفات تو تقرير مىكنند\r\nدل در جهان مبند كه از بعد تو بسى * اين ملك را خرابه و تعمير مىكنند\r\nكن نيكويى كه بعد تو خلقى به نام تو * اوراقها رقم زده تحرير مىكنند\r\nزهد ريا ز زاهد و رندى ز مىكشان * تا حشر بهر هركه چه تقدير مىكنند\r\nاى دل ز تنگدستى و جور جهان منال * زان رو كه كارها همه تغيير مىكنند\r\nدر حيرتم كلام خدا را براى خويش * اين زاهدان ز بهر چه تعبير مىكنند\r\n« مجمع » كسان كه بد بپسندند بازگو * از راستى چه ديده كه تزوير مىكنند \r\n\r\n","description":"","footnote":"","page_name":" 3151 ","page_number":263},
  {"content":"\r\n\r\n\r\nمجيد ( 1323 )\r\nعبد المجيد بختيارى ، در سال 1323 هجرى شمسى در كرمانشاه از مادر زاد ، تحصيلات ابتدايى و متوسطه را در زادگاه خود به پايان رسانيد ، آنگاه براى ادامهء تحصيل به تهران عزيمت كرد و به دانشكدهء علم و صنعت راه يافت و در رشتهء مهندسى برق به تحصيل پرداخت و در سال 1349 فارغ التحصيل شد و به اخذ ليسانس توفيق يافت . ازآن‌پس در شركت مخابرات تهران به كار اشتغال ورزيد و در سال 1351 به زادگاه خود بازگشت و در شركت برق منطقه‌اى غرب مشغول خدمت گرديد و در سال 1367 و 1368 به خدمت در برق منطقه‌اى سمنان مأموريت يافت و مدت دو سال در اين شهر انجام‌وظيفه كرد ، سپس به وطن مألوف مراجعت كرد و هم‌اكنون نيز در شهر خود خدمت مىكند .\r\nبختيارى ، كه در شعر گاهى مجيد تخلص مىكند ، از سال 1340 فعاليت ادبى خود را شروع كرد و با تأسيس انجمن ادبى سخن كه به همت شاعر هنرمند سيد جليل قريشىزاده ( وفا ) اداره مىشد كار شعر و شاعرى را آغاز كرد ، بخصوص كه انجمن نشريه‌اى نيز منتشر مىساخت كه مشوق جوانان بود و از آن زمان شعرش در آن نشريه به چاپ مىرسيد .\r\nمهندس بختيارى مىگويد : « انگيزهء اصلى سرودن شعر خود را مرهون كلام گرم معلم وارسته و شاعر عالىقدر بهزاد كرمانشاهى مىدانم كه چند سال افتخار شاگردى او را داشتم . »\r\n\r\nعلم يا ثروت ؟\r\n بگذشت ز منظومهء خورشيد ، بشر ، هان * در قير فرورفته مگر پاى تو تا ران ؟\r\nاو مشترى و زهره نورديد و زحل را * و آهنگ سفر كرد سوى قيطس و دبران \r\n\r\n","description":"","footnote":"","page_name":" 3152 ","page_number":264},
  {"content":"\r\n\r\n معراج امل را به عمل سير نموده * ناممكن دوران بكشيده‌ست به امكان\r\nبشكافت درون و دل هر ذرّه به تدبير * بگرفت از آن ذرّه بسى مهر درخشان\r\nتابيد به هم موج به باريكى يك موى * وان موى چو شمشير فروكرد به سندان\r\nجام جمى آورد به هر خانه ز علمش * جام جم اگر بود چو افسانه به دوران\r\nاز مغز گرفت بهره بدانسان كه كرامات * بخشيد به هر بىخبر از عالم عرفان\r\nيعنى كه به هر لحظه هرآن كس كه بخواهد * از هند رود جانب ژاپون و لهستان\r\nيا آنكه ز لاهور و ز قفقاز و ز تهران * هم‌صحبت ياران شود اندر عربستان\r\nچون خضر بپويد به دمى مغرب و مشرق * حاضر شودش هرچه بخواهد چو سليمان\r\nهر نكته كه گفتم ز كرامات بشر من * سهل است اگر زر بودش نقد و فراوان\r\nزر است كه از زال زنى خسته تواند * سازد به جهان شير يل و رستم دستان\r\nزر است كه همتاى كند سفله گدايى * با حاتم طايى و كى و قيصر و خاقان\r\nزر است كه از گردش ايّام كند گاه * روباه نزارى فلك خطهء شيران\r\nزر است كه آرد به سراپردهء منعم * اقليدس و سقراط ، ارشميدس و لقمان\r\nهرچند كه گفتند و نبشتند ز اسلاف * علم است بشر را به جهان گوهر تابان\r\nگيرم به تو فرزند دروغ است و فريب است * علم است سبب رامش جان بهر نعيمان\r\nعالم كه پى كشف تو و طرح نوينش * در شعله كشد عمر و جوانيش به بطلان\r\nسود و ثمر كشف بدائع نبرد خويش * بهره‌اش دگران را بود او را همه خسران \r\n\r\nبخت‌بلند\r\n در سينه دلى دارم و آن نيز نژند است * پژمردهء جور تو و آزردهء پند است\r\nگيسوى سياهت كه همه پرخم و چين است * در هر خم آن صددل ديوانه به بند است\r\nاز طرز نگاهت كه به پا مىكند آشوب * در مجمرهء سينه ، دلم همچو سپند است\r\nدشنام اگر مىدهى از لعل شكرخند * شيرين به مذاق من دلداده چو قند است\r\nگلزار سراپاى تو ، اى ماه خلاصه * چو دسته‌گلى ، از گل زيباى هلند است\r\nتا سايهء بالاى بلندت به سر افتاد * گويند حريفان كه مرا بخت بلند است\r\nگويند كه انگيزهء لطفى و صفايى * چون شد كه « مجيد » از تو دل افكار نژند است \r\n\r\n","description":"","footnote":"","page_name":" 3153 ","page_number":265},
  {"content":"\r\n\r\n\r\nآتش هجر\r\n نگه كن لحظه‌اى نيكو در آتش * كه مىرقصد ز پا تا بر سر آتش\r\nگهى افتد ، گهى خيزد به نرمى * گهى فربه شود گه لاغر آتش\r\nگهى همچون شفق گاهى چو لاله * گهى زرد است و گاهى احمر آتش\r\nگهى بر شام تار من چو مهتاب * درخشان مىشود چون اختر آتش\r\nاز اين سوز و گداز عشق دارم * چنان شمعى فروزان پيكر آتش\r\n« مجيد » خويش را باز آى و بنواز * كه مىسوزد ز هجرانت در آتش \r\n\r\nبىنصيب\r\n ابر پربارم چو دودى بىثمر افتاده‌ام * نالهء مرغ اسيرم از اثر افتاده‌ام\r\nلاله‌ام در دامن دشت بلا روييده‌ام * داغ حسرت بر دل و خونين جگر افتاده‌ام\r\nبا نگاهى ناگهان در آتش غم سوختم * چون شفق از شعلهء خور در شرر افتاده‌ام\r\nشبنم پاكم ز چشم صبحدم ، غلطيده‌ام * بىنصيبى بين به خاك رهگذر افتاده‌ام\r\nآشيان‌گم‌كرده ، در كنج قفس جا كرده‌ام * صيد دست روزگارم در خطر افتاده‌ام\r\nاشك شمعم ره به دامان سياهى برده‌ام * سكّه‌ام در پيش پاى بىبصر افتاده‌ام\r\nمن « مجيد » خسته‌ام پروانهء بزم سخن * پاى شمع شعر گر بىبال‌وپر افتاده‌ام \r\nتقديم به استاد وارسته : يد اللّه بهزاد\r\n\r\nبهزاد\r\n اگر بر دست گيرد خامه غوغا مىكند بهزاد * تن دخت غزل تن‌پوش ديبا مىكند بهزاد\r\nبه خوناب جگر چشم قلم آلوده مىگردد * چو از راز درون افسانه افشا مىكند بهزاد\r\nحكايت گر ز درد نامرادان زمان گويد * كوير خشك چشمان را چو دريا مىكند بهزاد\r\nمكن باور كه بىجوهر بود تيغش ، قيامتها * به روز حادثه چون تيغ برّا مىكند بهزاد \r\n\r\n","description":"","footnote":"","page_name":" 3154 ","page_number":266},
  {"content":"\r\n\r\n نداده درس شاگردان بجز آيين پامردى * نمىگويد جز اين حرفى بيان تا مىكند بهزاد\r\nچو كوه بيستون ستوار ولى خاكى و افتاده * بلى از بانگ بىحاصل ، پروا مىكند بهزاد\r\nدم گرمش توان‌بخشاى تنديس مخاطبها * به گاه معجزه كار مسيحا مىكند بهزاد\r\nطريق راستى را رهنما چون او نمىبينى * بلى ، روشن به شمع جان ره را مىكند بهزاد\r\nچراغ كاروان رهروان راه آزادى * فروزان از فروغ مهرسيما مىكند بهزاد \r\n\r\n","description":"","footnote":"","page_name":" 3155 ","page_number":267},
  {"content":"\r\n\r\n\r\nمحبّت ( 1322 )\r\nجواد محبّت ، فرزند مصطفى ، در سال 1322 هجرى شمسى در كرمانشاه قدم به عرصهء حيات گذاشت ، پس از طى مراحل تحصيل به استخدام آموزش و پرورش درآمد و در آغاز مأمور خدمت در روستاها و شهرستان قصر شيرين شد و سرانجام به زادگاه خود بازگشت و با آنكه بيش از سى سال است كه از خدمات فرهنگىاش مىگذرد ، همچنان با علاقه و دلبستگى به كار تدريس اشتغال دارد .\r\nجواد محبّت از دوران دبستان و دبيرستان به شعر و شاعرى پرداخت و چون از استعداد كافى برخوردار بود ، طبع حساس و مضمون‌يابش شكوفا شد و در مجامع ادبى درخشيد . وى در آغاز شاعرى شعر فكاهى و طنزآميز مىسرود و در روزنامهء توفيق انتشار مىيافت كه پس از مدتى از اين شيوه دست كشيد و آثار ادبى خود را در مجله‌هاى جوانان ، اطلاعات هفتگى ، روشنفكر ، تهران مصور ، و خوشه به چاپ مىرسانيد .\r\nمحبّت نه تنها در انواع شعر كلاسيك طبع‌آزمايى كرد و به خوبى توانايى خود را نشان داد ، بلكه در زمينهء شعر نو ( سبك نيمايى ) آثار ارزنده و دلپذيرى از خود به‌جا نهاد و در ميان نوپردازان جايى براى خود باز كرد .\r\nمحبّت در جريان انقلاب و پس از آن ، در افكارش تحولى پديد آمد و هنر خود را در راه انقلاب و مبانى اعتقادى اسلامى و مفاهيم قرآنى و عرفانى به كار گرفت و در اين رهگذر آثار خوبى نيز به وجود آورد كه در نشريات طراز اول به ويژه روزنامهء كيهان و اطلاعات اشعارش به چاپ رسيد و حتى شعرش به كتابهاى درسى راه يافت و شعرهاى \" دو كاج \" و \" نماز \" از آن جمله است .\r\nيد اللّه عاطفى شاعر توانا و نامور كرمانشاهى دربارهء شعر او چنين مىنويسد : « قريحه\r\n\r\n","description":"","footnote":"","page_name":" 3156 ","page_number":268},
  {"content":"\r\n\r\nشاعرى و ذوق فطرى جواد محبّت ، شاعر حساس و نازك خيال پرشور و حال را بيشتر بايد در قالب اشعار نوى او جستجو كرد كه هرچه سروده نيكو بوده و زبان شعرى مخصوصى دارد كه بيشتر ويژه ملكهء خود اوست . يكى از بهترين اشعار نيمايى و لطيف و شورانگيز او منظومهء بلند \" فصلى از يادها \" است كه خود شايد كتابى جداگانه شود . اين منظومه در عين حال كه بازگوكنندهء خاطرات گذشتهء شاعر است ، ولى جاى جاى آن با انديشه‌هاى اجتماعى و ديد سياسى و مبارزاتى مردم آميخته است . توصيف طبيعت در اين منظومه عالى است و بىترديد \" فصلى از يادها \" ى جواد محبّت را بايد به فهرست منظومه‌هاى شعر نو چون : پرياى شاملو - صداى پاى آب سپهرى - آبى ، خاكسترى سياه مصدق - ايمان بياوريم به آغاز فصل سرد فروغ ، افزود . »\r\nنمونه‌هاى زير از نظم اوست :\r\n\r\n. . . به زبان بىزبانى\r\n من اگر ندانم اى دوست ، تو هرچه هست دانى * من اگر نمىتوانم ، تو عزيز ، مىتوانى\r\nتو كه كرده‌اى گدا را به نواختن سفارش « 1 » * شود آنكه سائلى را ز در كرم برانى ؟\r\nنه مگر ز غير رانده ، به در تو پا كشانده * نه تو را به خويش خوانده ؟ به زبان بىزبانى ؟\r\nبه كه چشم لطف دارد دل زار بىپناهان * كه بجز تو كس نداند ره و رسم مهربانى\r\nز نكرده‌ها پشيمان و ، ز كرده‌ها پشيمان * چه كنم اگر نبخشى ؟ چه كنم اگر نخوانى ؟ « 2 »\r\nچو كلام صدق جاريست ز چشمهء « محبّت » * ز چه كام جان ننوشد سخنى بدين روانى ؟ \r\n\r\n\r\n","description":"","footnote":"\r\n( 1 ) - قرآن كريم ، سورهء 93 ، آيهء 10 .\r\n( 2 ) - اشارتى به مضمون آيات 27 تا 30 سورهء مباركهء الفجر .\r\n","page_name":" 3157 ","page_number":269},
  {"content":"\r\n\r\n\r\nدوام سابقهء لطف\r\n تو خوبى ، اى همه خوبى ، من از تو سرشارم * ز من مگير عزيزا ، كه دوستت دارم\r\nتو صاحب همه چيزى و من به حق بىچيز * بجز مرا كه بدين مرحمت سزاوارم\r\nكسان به طاعت خود سرفراز و من تنها * بر آستان كريمت اميد عفو آرم\r\nدوام سابقهء لطف از كرم خوش است * خوش آنكه با تو بود متصل سروكارم\r\nبه كرده وا منگر ، وز نكرده كمتر پرس * به فضل درگذران ، چون اميد آن دارم \r\n\r\nقصر شيرين ! اى ديار آشنا . . .\r\n قصر شيرين ، اى ديار آشنا * سرزمين خرّميها ، مرحبا\r\nمرحبا بر خاك دامنگير تو * مرحبا بر عشق خوش‌تأثير تو\r\nپيچ‌وتاب شاد الوندت خوش است * يادهاى گرم پيوندت خوش است\r\nدشمنت از كين به ويرانى كشيد * ليك از اين نامردمى خيرى نديد\r\nبوم شوم است آنكه ويران خواستت * چيزى افزون كرد و چيزى كاستت\r\nمهر تو در سينه‌ها افزود و رفت * نام خود با زنگ ننگ‌آلود و رفت\r\nخان و مانت را به تاراج آنكه برد * لقمهء دشنام و نفرين كرد و خورد\r\nگرچه بر رويت در تلخى گشود * برد دشمن ، غير رسوايى نبود\r\nگر به خاك افتاد نخلى سرفراز * عمر ايمان باد ، در خاكت دراز\r\n* * ديدهء مشتاق ، غرق حيرت است * غرق حيرت از نهيب غيرت است\r\nنخلى اينجا ، نخلى آنجا سوخته * اخگر سبز از درون افروخته\r\nلطف حق ، رويانده بار ديگرش * داده با رويش قرار ديگرش\r\nچشم عبرت ديد بر ويرانه‌ها * جلوهء ليموى سبز و تازه را\r\nبا شگفتيهايى از اين دست ناب * در گياه و نخل و خاك و باد و آب\r\nبهر ياران مژده‌اى در كار هست ، * بار ديگر فرصت ديدار هست\r\nاى ديار آشنا يادت بخير * آيت لطف و صفا يادت بخير \r\n\r\n","description":"","footnote":"","page_name":" 3158 ","page_number":270},
  {"content":"\r\n\r\n\r\nدرج محبّت\r\n مثل گلى ، مثل پونه‌هاى بهارى * مثل دلى ، تاب انتظار ، ندارى\r\nمثل صداى ستاره ، مثل نسيمى * مثل عبور خيال ، خاطره‌وارى\r\nمثل هوا لازمى براى تنفّس * مثل سكوت اختياربخش قرارى\r\nمثل گياه جوان طراوت محضى * مثل نگاه دو دوست ، عاطفه‌بارى\r\nجلوهء برقى كه در ظلام ، بتابى * مژدهء ابرى كه بر كوير ببارى\r\nغنچه ، دهن واكند به آيهء آمين * دست دعايى اگر ز سينه برآرى\r\nسايهء تشويش كم شود ز حضورت * گر تو به امواج نور دل بسپارى\r\nگوهر راز تو بود و درج « محبّت » * از چه امانت به دوست وانگذارى ؟ \r\n\r\nغزل « 1 »\r\n چرا به شور نيايى ، كه كوه پادآواست « 2 » * مسير ياد عزيزان در امتداد صداست\r\nشكفته چون نكند لاله‌هاى داغ مرا * تو را كه حنجره در پردهء هزار آواست\r\nنشسته اشك به چشم ستاره بر سر كوه * كه مويه‌هات فغانهاى سينهء شهداست\r\nز سنگ و سبزه و برگ و درخت و موج هوا * نشان چهچههء مست اين گلو پيداست\r\nدر اين نوا چه پلى مىنهى بنا امشب ؟ * پلى كه رهگذر گام روشن فرداست\r\nاگرچه نيست در اين حادثات جاى سكون * قرار خاطر ما صوت بىقرار شماست\r\nبه پاكبازى مردان پاك جان سوگند * حضور خلوت و بال عروج ما اينجاست\r\nنوشته خطّ امان در زمانهء آشوب * بر اين كبود زلالى كه آسمان خداست\r\nچو سنگ ريشهء اين قلّه‌هاى اخترساى * اميدهاى رهايى هميشه پابرجاست\r\nاگرچه جام حريفان پر است از اين معنى * هواى « ناظرى » امشب كه را ؟ « محبّت » راست \r\n\r\n\r\n","description":"","footnote":"\r\n( 1 ) - غزل فوق ، مربوط به شهريور ماه 1357 خورشيدى است كه در حضور دوستان هنرمند : كيخسرو ( على ) ناظرى ، شهرام ناظرى و يد اللّه عاطفى ، به هنگام آوازخوانى شهرام در دامنهء كوههاى طاق بستان بداهة سرود .\r\n( 2 ) - پادآوا : برگشت صوت در كوه - پژواك .\r\n","page_name":" 3159 ","page_number":271},
  {"content":"\r\n\r\n\r\nغزل ابر\r\n كجاست سطوت آن ابرهاى حسرت‌ريز * به خشكسالى اين دشتهاى عاطفه‌خيز ؟\r\nنه آفتاب ، نه چشم ستاره‌اى ، هيهات * چگونه بين شب و روز ، وانهيم تميز ؟\r\nمن و تو با هم و بيگانه از هميم آرى * كه نور از آينه دارد هميشه پاى گريز\r\nاگر كه هيچ نداند كسى ، تو مىدانى * به ما چه رفت در اين روزگار دردانگيز\r\nنويد كوشش ما ، خواب دستهاى توان * بهار جوشش ما ، شرم رخوت پاييز\r\nهراسناك و گريزنده خاطر از همه‌كس * بريده چشم اميد و رهايى از همه چيز\r\nبه خنده خنده ز دست آنچه بود رفت كه رفت * به گريه ، گريه چه تصوير مىكنى ؟ برخيز\r\nتو را صداقت شيرين آرزو كشته‌ست * مجو ز نخل تمنّا ، شكوفهء پرهيز\r\nغرور بود و سپس ياد عهد شوكت او * هم او به فاجعه پيوست آه هم اين نيز\r\nترنّمى به ترحّم ، زلال چشمهء مهر * گشايشى به نيايش ، خروش سحرآميز\r\nمرا دوباره در اندوه خويش جارى كن * مرا به گريه بينداز دردمند عزيز \r\n\r\nدر سراپردهء عنايتها . . .\r\n تا از آن رهگذر ، نگاهى هست * خلوتى هست و اشك و آهى هست\r\nدر سراپردهء عنايتها * روضه‌اى هست و بارگاهى هست\r\nبا غريبان اين فراخ محيط * نظر لطف گاهگاهى هست\r\nفارغ از اعتبار اهل جهان * دوست را پيش دوست جاهى هست\r\nآشنايان درد مىدانند * در پشيمانى انتباهى هست\r\nباز در شكوه‌هاى پنهانى * رازهاى درون چاهى هست\r\nچه كنم اى عزيز ، در هر كار * باز مىبينم اشتباهى هست\r\nبه كه چشم اميد بردوزيم ؟ * جز تو آيا مگر پناهى هست ؟\r\nدر « محبّت » ، محبّ صادق را * توبه برجاست تا گناهى هست \r\n\r\nخانهء خدا\r\n بيگانه اگر پاى نهد خانهء كس * بندند بر او ، به قهر و كين ، راه نفس\r\nدل خانهء توست اى خداى دوجهان * در خانه فقط خانه خدا بايد و بس \r\n\r\n","description":"","footnote":"","page_name":" 3160 ","page_number":272},
  {"content":"\r\n\r\n\r\nبهار\r\n با دست نسيم ، ابر رحمت ، در كار . . . * شد چشم جوانه اندك اندك ، بيدار . . .\r\nبر صفحهء كوه و دشت با جوهر سبز * يك حرف نوشته‌اند امروز : بهار . . . \r\n\r\nدر راه رضاى او\r\n از غير خداى چشم بپوشى مردى * در راه رضاى او بكوشى مردى\r\nعشق است پياله‌اى لبالب از درد * لاجرعه پياله را بنوشى مردى \r\n\r\nفصلى از يادها « 1 »\r\nوهم است يا تجلّى بيدارى ؟\r\nاين روشناى غلغله‌افكن\r\nاين هيبت عظيم سرافرازى\r\nاين كبرياى سبز . . .\r\nهستى گشوده دفتر اعجاب\r\nهر آيتى\r\nنهايت زيبايى\r\nاى كاش بودى و مىديدى . . .\r\nگفتم گذشت و رفت\r\nولى سخت نارواست\r\nاز من مگير ، سادگىام را به من ببخش\r\nچشم تو بود حنجرهء بانگ اشتياق\r\nجان تو بود جلوهء شيدايى\r\nپاى تو بود نغمهء پرواز\r\nمن كوله‌بار ياد تو بودم\r\n\r\n\r\n","description":"","footnote":"\r\n( 1 ) - فصلى از يادها ، منظومهء بلندى است كه به علت طولانى بودن بخشى از يك‌فصل آن را در اينجا آوردم .\r\n","page_name":" 3161 ","page_number":273},
  {"content":"\r\n\r\nاز ابتداى درهء « شالان » « 1 »\r\nتا انتهاى جنگل « ريژاب » « 2 »\r\nگامى فراتر از تخيّل و تصوير\r\nذهنى نشسته در تب شيون\r\nعمرى هزارساله طلب مىكرد\r\nحسرت به آرزو متبسّم\r\nآهسته گفت : « دست كم\r\nاين‌قدر . . . »\r\nمن با كدام واژه\r\nاين همه خوبى را\r\nدر ذهن خوابهاى تو تصويرگر شوم ؟\r\nآن‌قدر پرشكوه و شگفت‌انگيز\r\nآه اى خروش سركش كين\r\nامداد . . .\r\nبا غرب فتنه‌ساز بگوييد\r\nشرق بزرگوار\r\nهنوز آسمانى است .\r\n* يادش به خير ، گمشدهء من\r\nدر ساحت مقدس اين خلوت عزيز\r\nبا تو شب نيايشم آغاز مىشود\r\nتا شهر صبح ،\r\nراه درازيست\r\nحالى من و تو ،\r\nفارغ و بىتاب\r\n\r\n\r\n","description":"","footnote":"\r\n( 1 و 2 ) - شالان و ريژاب نام دو پاره خاك بهشتى آميخته‌اى از كوه ، آب ، دره و جنگلى زيبا در غرب كشور .\r\n","page_name":" 3162 ","page_number":274},
  {"content":"\r\n\r\nياران ،\r\nاسير خواب\r\nخوش بود -\r\nخوش گذشت\r\n* آن‌قدر خوب\r\nكه عاشق‌وار\r\nدر خلسه‌هاى شيفتگى\r\nمرگت آرزوست .\r\nجايى كه پا ز حكم تو فرمان نمىبرد\r\nجايى كه در زلال هوايش\r\nايجاب شستشوى رذالتهاست\r\nجايى كه جسم\r\nآينهء روح\r\nجايى كه هر وجود\r\nخدايى است .\r\nتنگ غروب ، راه به بن‌بست مىرسيد\r\nما ميهمان سفرهء شب بوديم .\r\nدر حلقهء سماع دراويش\r\nشور دف و عوالم جذبه\r\nپالايش علايق فردى . . .\r\n\r\n","description":"","footnote":"","page_name":" 3163 ","page_number":275},
  {"content":"\r\n\r\n\r\nمحبوب ( 1318 )\r\nحاج احمد مشجرى ( مداح اهل بيت ) ، فرزند ابو القاسم ، در سال 1318 هجرى شمسى در شهر كاشان چشم به جهان گشود . وى تحصيلات خود را تا ششم ابتدايى بيشتر ادامه نداد و از همان كودكى علاقه و اشتياق وافرى به شعر داشت . خود دراين‌باره گويد :\r\n« هفت‌ساله بودم و در كلاس اول درس مىخواندم ، روزى آموزگار شعر معروف سعدى را خواند كه \" نيش عقرب نه از ره كين است \" فورا به آموزگار خود گفتم اجازه هست ، گفت چه مىخواهى بگويى ؟ گفتم : \" پيرنت را بشو كه چركين است ! \" با اينكه كودك بودم ، در دستهء سقاهاى كاشان پيشخوانى مىكردم و تا پانزده‌سالگى جلوخان بودم و بعد به مداحى اهل بيت ( ع ) پرداختم ، تا اينكه به انجمن ادبى صبا كه به رياست ميرزا حسينعلى منشى تشكيل مىشد راه يافتم و شعرى خواندم و مورد تشويق قرار گرفتم . بدين‌ترتيب چون حرفه‌ام مداحى خاندان عصمت و طهارت ( ع ) بود ، هر ديوان شعرى كه مىديدم مىخريدم و اولين شعرى كه ساختم تضمين شعر معروف محتشم بود \" باز اين چه شورش است كه در خلق عالم است \" كه در انجمن ادبى صبا خواندم و مورد تشويق قرار گرفتم و همين تشويقها سبب گرديد كه با آثار بزرگان شعر و ادب بيشتر آشنا شوم و به مطالعهء آنها بپردازم و در حال حاضر بيش از سه‌هزار ديوان شعر و تذكره در كتابخانهء خود دارم و از اين راه به فن شعر و رموز سخن‌سرايى آشنا شدم . در اينجا بايد از مرحوم سيد شهاب موسوى آرانى ياد كنم كه حق استادى بيش از ديگران بر من دارد . »\r\nمشجرى در آغاز شاعرى \" مجرم \" تخلص مىكرد ، بعد آن را به \" مخلص \" تغيير داد و بالاخره به پيشنهاد شاعر گرانمايه محمد فيضى ، رئيس انجمن ادبى صبا ، تخلص \" محبوب \" برايش انتخاب شد .\r\n\r\n","description":"","footnote":"","page_name":" 3164 ","page_number":276},
  {"content":"\r\n\r\nمحبوب در سال 1350 مجموعهء نغمه‌هاى كاشان را با هميارى دوستش احمد قنادزاده به چاپ رسانيد .\r\nاشعار زير نمونه‌هايى از نظم اوست :\r\n\r\nحسن مطلع و حسن ختام\r\n ز مهر مرتضى جاه و مقامى كرده‌ام پيدا * به نزد خلق و خالق احترامى كرده‌ام پيدا\r\nاز آن روزى كه گشتم ذاكر و مدحت‌سراى او * به پيش اولياء اللّه مقامى كرده‌ام پيدا\r\nمرا باشد قلم بر كف به ميدان سخن ، الحق * براى محو خصم او حسامى كرده‌ام پيدا\r\nعلى ورد زبان من ، على روح روان من * به نامش ذكر و ورد صبح و شامى كرده‌ام پيدا\r\nبه گرد كوى او پر مىزنم پيوسته چون قمرى * در اين گلزار ، سرو خوش‌خرامى كرده‌ام پيدا\r\nشدم تا حلقه بر گوش و غلام آن شه مردان * من گمنام پيش خلق نامى كرده‌ام پيدا\r\nچو كرد آن خسرو خوبان ز عشق خود پريشانم * به جمع پاكبازان احتشامى كرده‌ام پيدا\r\nنباشد جز ثناى مرتضى ورد زبان من * به مدح حضرتش موزون كلامى كرده‌ام پيدا\r\nبه عشق صهر پيغمبر در اين گلشن نواخوانم * به مهر او در اين عالم دوامى كرده‌ام پيدا\r\nعلى هر درد را درمان كند هر مشكلى آسان * ز داروى ولايش التيامى كرده‌ام پيدا\r\nخراب ساغر سرشار آن پير خراباتم * ز خمّ عشق او شرب مدامى كرده‌ام پيدا \r\n\r\n","description":"","footnote":"","page_name":" 3165 ","page_number":277},
  {"content":"\r\n\r\n ز يمن دولت مدّاحى صهر نبى حيدر * چه حسن مطلع و حسن ختامى كرده‌ام پيدا\r\nشدم « محبوب » مردم از ثناخوانى آن سرور * چه نيكومسلك و نيكومرامى كرده‌ام پيدا \r\n\r\nشيداى كوى دوست\r\n آن صانعى كه زيور هفت آسمان دهد * در باغ ، رنگ و بو به گل ارغوان دهد\r\nآن خالق كريم كه بر مور ناتوان * نيروى استقامت و صبر و توان دهد\r\nطاعت سزاى اوست كه از راه مكرمت * عزّت گهى به اين و زمانى به آن دهد\r\nاز روى صدق ، روى به درگاه او كنم * تا در پناه لطف عميمم امان دهد\r\nكى مىتوان ز عهدهء شكرش برآمدن * گر بنده را ز راه كرم صد زبان دهد\r\nمغبون شود ، كسى كه به بازار زندگى * نقد حيات خويش ز كف رايگان دهد\r\nگويم مديح سرور آزادگان حسين * كز اشتياق جان به ره آرمان دهد\r\nاز خلقت حسين ، خداى جهانيان * مىخواست حسن خلقت خود را نشان دهد\r\nغير از حسين كيست كه بهر رضاى دوست * هفتاد و يك شهيد ز پير و جوان دهد\r\nغير از حسين كيست كه در راه دين حق * در زير تيغ اهل ستم تشنه جان دهد\r\nهركس به راه دوست كند ترك جان و سر * او را خداى ، زندگى جاودان دهد\r\nنازم به همّتش كه براى رضاى دوست * از جان خويش بگذرد و خانمان دهد\r\nآن خسروى كه بهر فناى ستمگران * با انقلاب خويش جهان را تكان دهد\r\nخواهم از او ، مرا ز كرم در كنار خويش * روز جزا به روضهء رضوان مكان دهد\r\nعبّاس آن برادر با جان برابرش * درس وفا و مهر به خلق جهان دهد\r\nسقّا كه ديده ؟ دست دهد از براى آب * يا جان خود به خاطر آب روان دهد\r\nدارم اميد آنكه خداوندم از كرم * توفيق خاكبوسى آن آستان دهد\r\nاى شيعه غم مدار ، ز فرداى رستخيز * كز راه مهر او به تو خطّ امان دهد\r\n« محبوب » بس‌كه عاشق و شيداى كوى توست * دارد اميد آنكه به پاى تو جان دهد \r\n\r\n","description":"","footnote":"","page_name":" 3166 ","page_number":278},
  {"content":"\r\n\r\n\r\nشه بطحا\r\n هر نكته‌اى كه مردم دانا نوشته‌اند * سطرى ز بىوفايى دنيا نوشته‌اند\r\nبس نكته‌هاى نغز كه مردان ره‌شناس * امروز بهر راحت فردا نوشته‌اند\r\nبايد نوشت نام يكايك به لوح زر * آنان كه درس زندگى ما نوشته‌اند\r\nبرنامهء سعادت دنيا و آخرت * برنامه اهل دانش و تقوا نوشته‌اند\r\nعالم به حقّ جاهل دل‌مرده مىكند * آن معجزى كه بهر مسيحا نوشته‌اند\r\nتحقيق كن به دفتر پيشينيان ببين * اين بيت را چه دلكش و زيبا نوشته‌اند\r\n« اين خط جاده‌ها كه به صحرا كشيده‌اند * ياران رفته با قلم پا نوشته‌اند »\r\nاز راز خلقت بشر آگه نشد كسى * اين رمز را به طارم اعلا نوشته‌اند\r\nناگفته‌اى نمانده كه گويند بهر ما * يا گفته‌اند اهل‌قلم يا نوشته‌اند\r\nكس را نديده‌ايم كه باقى بود به دهر * اين را ز قول قيصر و كسرى نوشته‌اند\r\nقارون به خاك با همه مال و منال رفت * اين جمله را به صحنهء غبرا نوشته‌اند\r\nنام شهيد عرصهء پيكار عشق را * بر برگ ، برگ لالهء حمرا نوشته‌اند\r\nدورى مكن ز خلق چو يونس كه بىخبر * او را نصيب ماهى دريا نوشته‌اند\r\nبر هر صحيفه بهر تبرّك از ابتدا * نام خداى قادر يكتا نوشته‌اند\r\nقومى برند بهرهء وافر ز عمر خويش * كاندر جهان فضائل مولا نوشته‌اند\r\nبر سردربهشت برين كاتبان صنع * نام علىّ عالى اعلا نوشته‌اند\r\nبا پيروى شاه نجف مرتضى على * ما را بهشت منزل و مأوا نوشته‌اند\r\nدرسى مخوان ، محبّت اولاد بو تراب * در سينه مهر عترت طاها نوشته‌اند\r\nنام بلند سرور آزادگان حسين * بر لوح عرش با خط طغرا نوشته‌اند\r\nتوصيف رادمردى او را فرشتگان * با خط خويش به عرش معلا نوشته‌اند\r\nدر هر سريست عشقى و مهرى به هر دلى * عشق حسين را به دل ما نوشته‌اند\r\nدر زير بار ظلم نرفتن به روزگار * با نام نامى شه بطحا نوشته‌اند\r\nرسوايى و دنائت ابن زياد را * در خطبه‌هاى زينب كبرى نوشته‌اند\r\n« محبوب » اين جواب به « پروانه » آنكه گفت * « در دفتر زمانه معمّا نوشته‌اند » \r\n\r\n","description":"","footnote":"","page_name":" 3167 ","page_number":279},
  {"content":"\r\n\r\n\r\nناخداى باخدا\r\n هرآن‌كه حاجت غم‌ديده‌اى روا بكند * خداى عزّ و جل را ، ز خود رضا بكند\r\nسعادت است نصيبش كه در دوروزهء عمر * حذر ز فعل بد و كار ناروا بكند\r\nنخواهد آنكه پشيمان شود در آخر كار * حساب خويشتن آن به كز ابتدا بكند\r\nگذر ز كبر و ريا ، رو به كبريا آور * كه حاجت تو روا ، ذات كبريا بكند\r\nز ورطه كشتى او مىرسد به ساحل امن * چو ناخدا طلب يارى از خدا بكند\r\nخوش آن كسى كه به دوران زندگانى خويش * اگر كه عهد ببندد به آن وفا بكند\r\nدرست حاجت او نزد حق روا گردد * كسى كه با دل بشكسته‌اى دعا بكند\r\nبرو به درگه حق نيمه‌شب كه حافظ گفت : * « دعاى نيمه شبى دفع صد بلا بكند »\r\nبه روزگار مسيحا دمى كجا باشد * كه درد خسته‌دلى از كرم دوا بكند\r\nخدا كند كه على شهسوار كشور عشق * ز مرحمت نظرى سوى اين گدا بكند\r\nكسى به روز جزا رستگار مىگردد * كه پيروى ز على شاه اوليا بكند\r\nمس وجود دل قلب من شود ، زر ناب * اگر به من نظرى شاه اوليا بكند\r\nبخواه آنچه كه خواهى ز حيدر صفدر * كه مرتضى نظرش كار كيميا بكند\r\nكه غير شاه ولايت على سلونى گفت * كه لايق است كه اين گونه ادعا بكند\r\nكسى كه همچو على مير و رهبرى دارد * چرا به راه خطا رفته و خطا بكند\r\nشود كه حجّت حق صاحب الزّمان آيد * ز درد و محنت و غم خلق را رها بكند\r\nشنو ز حافظ خوش‌نغمه ، نغمه‌اى « محبوب » * « دلا بسوز كه سوز تو كارها بكند » \r\n\r\n","description":"","footnote":"","page_name":" 3168 ","page_number":280},
  {"content":"\r\n\r\n\r\nمحزون ( 1300 - 1235 )\r\nلطف اللّه جمالى ، كه در شعر محزون تخلص كرد ، فرزند حسين ، و خواهرزاده سيد جمال الدّين اسدآبادى ، در سال 1273 هجرى قمرى در اسدآباد همدان ديده به جهان گشود . نياكان او در اسدآباد به طايفهء مستوفيان معروف بوده‌اند .\r\nمحزون علوم متداولهء زمان را در مكاتب قديم و نزد اساتيد عصر به پايان رسانيد و در ضمن مدتى نيز از محضر سيد صفدر ( پدر سيد جمال الدّين ) كسب فيض و دانش كرد .\r\nمحزون از تربيت‌يافتگان مكتب سيد جمال الدّين اسدآبادى و منشى مقالات فارسى سيد و محل اعتماد او بوده است .\r\nمحزون مردى خليق و متواضع و شاعرى توانا و وطن‌خواه بود و زندگىاش از مقررى دولت و امور كشاورزى مىگذشت و بيشتر اوقاتش صرف مطالعه و تحقيقات علمى و ادبى مىشد . آثار چاپ شده محزون بدين شرح است : 1 - رساله‌اى در شرح حال سيد جمال الدّين اسدآبادى ، كه تاكنون دومرتبه در برلين و تبريز چاپ شده ، 2 - ديوان اشعار ، مشتمل بر چهار هزار بيت از غزل و قصيده و مثنوى و مخمس و مسمط در سال 1334 شمسى به اهتمام فرزند دانشمندش صفات اللّه جمالى در تهران چاپ و منتشر شد ، 3 - رساله‌اى در عروض كه در مقدمهء ديوان اشعارش به چاپ رسيده است . دو كتاب ديگر از محزون به‌جا مانده يكى به نام علم جفر ، و ديگرى به نام كتاب لغت عربى با ترجمهء فارسى كه هنوز چاپ نشده است .\r\nمحزون در سال 1340 هجرى قمرى بدرود زندگى گفت و جسدش را به عتبات عاليات منتقل كرده و در وادى السلام نجف به خاك سپرده شد .\r\nاشعار زير نمونه‌هايى از نظم اوست :\r\n\r\n","description":"","footnote":"","page_name":" 3169 ","page_number":281},
  {"content":"\r\n\r\n\r\nكشتهء عشق\r\n شيوهء عاشق‌كشى آن دلبر طنّاز دارد * عاشقان خويش را زين شيوه سرافراز دارد\r\nاى معلم ! كمترش آموز درس دلربايى * احسن اللّه ، خود به صورت چشم افسون‌ساز دارد\r\nاز پى تعظيم رخ خم گشته زلفش بر بناگوش * يا به زلفان سياهش آن پرىرو راز دارد ؟\r\nباغبانا ! كن تماشا بر خرام سرو نازش * بر گلستان از نزاكت سرو قدّش ناز دارد\r\nآتش رخسار را بنموده بر هندو بهشتى * گو ، ز بهر حق ، كدام عيسى چنين اعجاز دارد ؟\r\nغمزه‌اش از يك نگاهى مرغ دل را صيد سازد * زين غزال افكن حذر كن ، عادت شهباز دارد\r\nدل فريبت مىدهد ، اى ديده كمتر كن تماشا * آن صنم در چشم و ابرو فوج تيرانداز دارد\r\nبلبل دل بر هواى گلشن رويش عزيزان * با دو صد شور و نوا هردم سر پرواز دارد\r\nفخر كن « محزون » اگر آن مه‌لقا خونت بريزد * كشتهء عشقش ميان عاشقان اعزاز دارد \r\n\r\nآخرين نگاه\r\n به من آن دلربا ازهرجهت يار است ، مىدانم * حجاب او ز من از بهر اغيار است ، مىدانم\r\nنمىخواهد مرا آزرده سازد از غم هجرش * ز بهر امتحان در قصد آزار است ، نمىدانم\r\nشهان را عار نبود گر نشيند با گدا روزى * به پاى هر گلى در گلستان خار است ، مىدانم \r\n\r\n","description":"","footnote":"","page_name":" 3170 ","page_number":282},
  {"content":"\r\n\r\n ازآن‌رو ساختم گلشن كنار خود ز خون دل * تفرّجگاه گل‌رويان به گلزار است ، مىدانم\r\nنظر بستن ز ديدارش معاذ اللّه نتوانم * به قصدم از دو سو ترك كماندار است ، مىدانم\r\nدو گيسويش به روى مه كند شق‌القمر هردم * به اعجاز از شب و روزم خبردار است ، مىدانم\r\nچنين آسان نباشد دعوى عشق بتان اى دل * دل سرگشته در آن كوى بسيار است ، مىدانم\r\nببرد از من دل اى صاحبدلان ، داريد معذورم * كه صاحبخانه بر آن خانه مختار است ، مىدانم\r\nگران‌جانى مكن « محزون » چو يار آمد به بالينت * به رويش اين نگاه آخرين باز است ، مىدانم \r\n\r\nاسرار\r\n مرا در شهر دل ، جانا به تو كار است ، مىدانى ؟ * بجز تو در جهان از غير بيزار است ، مىدانى ؟\r\nدل زارم نيارد در نظر غير از تو دلدارى * و گرنه يار در اين شهر بسيار است ، مىدانى ؟\r\nچه مىرانى سر دل چشم شهلا را ، كه گنجشگى * به چنگ شاه‌باز تو گرفتار است ، مىدانى ؟\r\nكنى بنياد دل ويران ز ناز حسن خود آخر * خراب عشق را لازم به معمار است ، مىدانى ؟\r\nبه روز وصل از شادى چو خنديدم به زير لب * به سال هجر ، كارم نالهء زار است ، مىدانى ؟\r\nچو ممكن نيست تقرير آورى سرّ محبّت را * مكن جانا سؤال ، اين نكته اسرار است ، مىدانى ؟\r\nچو وصل و هجر اندر عشق ، لازم باشد و ملزوم * به هجرم بوى وصل تو نگهدار است ، مىدانى ؟ \r\n\r\n","description":"","footnote":"","page_name":" 3171 ","page_number":283},
  {"content":"\r\n\r\n ز ره وامانده‌ام اى سالك منزلگه جانان * بود منزل خطرناك و ، به پا خار است ، مىدانى ؟\r\nرسان بر همرهان عشق اين افتادهء غم را * ثواب رهنما از بهر دادار است ، مىدانى ؟\r\nبه ملك دل ندادم در هوايت ره به بيگانه * حريم عشق شه خالى ز اغيار است ، مىدانى ؟\r\nاگر از لطف خود ، خوانى گداى درگهت « محزون » * گداى درگهت را از شهان عار است ، مىدانى ؟ \r\n\r\nكتاب حسن\r\n صيّاد آن نگاه تو تا ديده ، ديده است * مرغ دلم چو صيد ز گلشن رميده است\r\nمژگان توست تير به كف يا كه آهويى * اندر ميان سنبل و نسرين چريده است ؟\r\nكفر رخ تو عطرفشان است و مشك‌بيز * ازبس‌كه خون ز چهرهء ايمان مكيده است\r\nبر وعدهء لقاى تو عاشق نداده جان * جان داده است و نقد بقا را خريده است\r\nگويند : مرده ، زنده شد از معجز مسيح * آيا شنيده ، كى به جهان مثل ديده است ؟\r\nفرياد و آه ! كاين الف سرو قامتم * از هجر روى يار ، چو دالى خميده است\r\nهركس كتاب حسن تو از يك ورق بخواند * « محزون » تمام از لب جانان شنيده است \r\n\r\nنيست مستان را ادب\r\n سخت مىترسد دلم از آن دو چشمان سياهش * در برم لرزان بود از آن نگاه گاه‌گاهش\r\nكافر است و دل‌سيه ، باكى ز خونريزى ندارد * صد قتيل افتاده از هر سو چو من بر خاك راهش\r\nآن مسلمان‌كش ، ز قتل من پشيمان گر نگردد * خوب قصد و نيّتى دارد ، خدا پشت و پناهش !\r\nدر گرفتار دو بدمست جفاجوى است و ، گويد : * نيست مستان را ادب يا رب نگيرى زين گناهش \r\n\r\n","description":"","footnote":"","page_name":" 3172 ","page_number":284},
  {"content":"\r\n\r\n آه ! كاين خونين كفن گرديده مقتول دو قاتل * خنجر مژگان و تيغ ابروان هر دو گواهش\r\nخوب سوداييست اندر راه جانان ، جان سپردن * زنده مىسازد شهيد عشق خود را از نگاهش\r\nگر قيامت باز مىخواهى نظر كن بر قيامش * جنّت ار خواهى ، نگر يك‌دم به رخسار چو ماهش\r\nزاهد ار بيند ز چشم من دو طاق ابروانش * بىگمان محراب مىخواند ، نمايد قبله‌گاهش\r\nآمد آن ترك ستمگر مست و تيغ غمزه بر كف * با خبر باش اى دل خونين از آن خيل سپاهش\r\nمن نه اين بدعت نهادم در جهان ، رسم قديم است * مر گدا را چشم اميد است از احسان شاهش\r\nچشمت از مستى نشد بيدار جانا تا ببيند * سوخت « محزون » از نگاهى ، برنيامد دود آهش \r\n\r\nمرآت وجود\r\n اى دل ، زچه‌رو فغان و زارى * دارى و چنين تو بىقرارى ؟\r\nدانى ره و رسم عاشقان را * حاصل نبود به غير خوارى\r\nبايد كه وجود خويشتن را * پروانه صفت به سوزش آرى\r\nدر مزرع دل تو تخم مهرش * از صدق و صفا چنان بكارى\r\nكز خويش فنا شوى بكلّى * اين كشته ز عشق حاصل آرى\r\nمرآت وجود خويشتن را * از زنگ و غبار صيقل آرى\r\nآنگاه ، جمال يار بينى * هرجا كه نظر تو برگمارى\r\nزاهد ! دگرم مكن نصيحت * از عشق و ، برو تو در كنارى\r\nمن دانم و عشق و مطرب و مى * تو باش و نماز و روزه‌دارى\r\nعمّامه و سبحه بر تو ارزان * ما و مى و جام و باده‌خوارى\r\nاز عشق مدار دست « محزون » * بىباده مباش هيچ بارى \r\n\r\n","description":"","footnote":"","page_name":" 3173 ","page_number":285},
  {"content":"\r\n\r\n\r\nدواى درد\r\n در دل من جز خيال يار نيست * غير آن دلبر ، مرا دلدار نيست\r\nشسته‌ام دل را ز مهر ديگران * جز يكى ، با ديگرانم كار نيست\r\nدلبرى ديگر نمىبايد مرا * در جهان ، چون غير او دلدار نيست\r\nاز شراب عشق او مستم چنان * كه سر مو در تنم هشيار نيست\r\nخانهء دل جاى جانان است و بس * خلوت شه منزل اغيار نيست\r\nجان فداى آن نگار ماهرو * گرچه جانم لايق ايثار نيست\r\nنور رويش عالمى پرنور كرد * چشم بگشا ، حاجت گفتار نيست\r\nپرده بر رخ دارد از بيگانگان * محرمان را مانع از ديدار نيست\r\nبر مريضان او طبيب است از وفا * نك نزار و خسته و بيمار نيست\r\nاى طبيب جمله علّتها ، بيا * كه چو من دلخسته و بيمار نيست\r\nدرد « محزون » از تو مىيابد شفا * اين دوا ، در نزد هر عطّار نيست \r\n\r\nزخم كارى\r\n بتا ، تو مگر مهر انور نبودى ؟ * بدين چهره با مه برابر نبودى ؟\r\nبه روى مهت از چه زيور فزودى ؟ * مگر همچو ماه منوّر نبودى ؟\r\nبه مشكينه گيسوى عنبر سرشتت * دگر حاجت مشك و عنبر نبودى ؟\r\nپى صيد دلها ، ز خال و ز گيسو * تو را دانه و دام بهتر نبودى\r\nدو چشم مسلمان بدمستت از مى * اگر بود هشيار ، كافر نبودى\r\nپى قتلم از تير ابرو و مژگان * تو را حاجت تيغ و خنجر نبودى\r\nزدى زخم كارى به دل از نگاهت * تو سرمست و از ناز مخبر نبودى\r\nبه آن غمزه ، خون ريختن را مياموز * تو اى شاه خوبان ، ستمگر نبودى\r\nز رفتار تو ، دست دارم به زانو * مرا لازم بند ديگر نبودى\r\nغريب است « محزون » چو آن خال رويت * چه بودى ز عشقت در آذر نبودى ؟ \r\n\r\n","description":"","footnote":"","page_name":" 3174 ","page_number":286},
  {"content":"\r\n\r\n\r\nمحسن ( 1315 - 1247 )\r\nمحسن ميرزا شمس ملك‌آرا ، متخلص به محسن ، فرزند عبد الحسين ميرزا شمس الشعراء ، در سال 1285 هجرى قمرى در همدان چشم به جهان گشود ، علوم مقدماتى را در زادگاه خود فراگرفت و تحصيلات عاليه را در دار الفنون به پايان رسانيد .\r\nمحسن ميرزا چندى به سمت مترجمى در كلاس توپخانه كه به سرپرستى يكى از افسران آلمانى ، به نام فيليمر ، اداره مىشد به كار پرداخت و ازآن‌پس ظل السلطان او را براى مصاحبت خود و هم تدريس فرزندانش به اصفهان فراخواند و چند سالى در اين شغل باقى بود ، آنگاه به اروپا سفر كرد و در سال 1326 قمرى به استخدام وزارت پست و تلگراف درآمد و تا پايان عمر در اين وزارتخانه مشغول خدمت بود و در سال 1315 هجرى شمسى به علت ابتلاى به بيمارى سرطان معده بدرود حيات گفت .\r\nاز آثار او ، رباعيات محسنيه و نيز ديوان اشعار است كه به چاپ رسيده . اشعار زير نمونه‌هايى از نظم اوست :\r\n\r\nحلقه بر در مزن آنجا كه محال است ورود\r\n از عدم آمدم و ديده گشودم به وجود * گر همين بود و همين است جهان كاش نبود\r\nهيكلى ساختن از خاك و خرابش كردن * دير يا زود ندانيم از اين كار چه سود\r\nروح در كالبد آوردن و داند به فنا * زين نمايش چه بود در بر صانع مقصود\r\nوه چه مجهول بود فايدهء خلقت من * سالها نشو و نما كردن و گشتن مفقود\r\nكيستم ، چيستم ، اينجا به چه كار آمده‌ام * از وجودم چه ثمر بود كه گشتم موجود\r\nبه كجا مىروم اكنون ز كه بايد پرسيد * هيچ‌كس پاسخ اين نكته به عالم نشنود \r\n\r\n","description":"","footnote":"","page_name":" 3175 ","page_number":287},
  {"content":"\r\n\r\n آرزويىست كه بردند حكيمان در گور * سعى كردند و كس اين طرفه معمّا نگشود\r\nكاشف رمز طبيعت ، بشر ناقص نيست * فهم مخلوق در اسرار الهى محدود\r\n« محسن » اين مسأله بس غامض و لا ينحلّ است * حلقه بر در مزن آنجا كه محال است ورود\r\nبه ز كردار و ز گفتار كنى استغفار * از تو شايسته بود بندگى و عجز و سجود \r\n\r\nنپايد\r\n دولت نادان به روزگار نپايد * قامت خم را قباى راست نشايد\r\nطير سعادت چه اوفتاد به دامت * نيك بدارش كه چون پريد ، نپايد\r\nثروت اگر دست داد حاصل از آن جو * سر چو نبرّى ز مرغ ، بيضه فزايد\r\nتاك نگهدار از تطاول سرما * تا به بهاران هزار طفل بزايد\r\nريشه اشجار بارور مكن از حرص * تا گه نوروز خرمن ثمر آيد\r\nزر بنه آنجا كه احتياط كند حكم * پيشتر از آنكه دزد كيسه ربايد\r\nهركه ز عقل سليم پاى برون هشت * دست ندامت به هم ز غصّه بسايد\r\nآنكه بيالود روى خوب به انگشت * عاقبت انگشت ز انفعال بخايد\r\nواى بر آن سر كه چشم عقل در او نيست * خانه بسوزد جهل و نوحه سرايد\r\n« محسن » از آن ره برو كه هست سعادت * طفل ز پستان تلخ شير نخايد \r\n\r\nمحنت حرمان\r\n بيا كه خانهء دل باز رو به ويرانيست * كه زندگانى بىعيش مرگ طولانيست\r\nشراب خواهم و معشوق گرچه پير شدم * ملامتم مكنيد انس رسم انسانيست\r\nبه پير ميكده گفتم كه توبه مىشكنم * خلاف عهد متين دور از مسلمانيست\r\nخوش است عمر و ليكن به شرط كيفيت * كه خواستار كميّت قرين نادانيست\r\nگر اين عقيده ز استاد بو على سيناست * به تربتش كه خداوند ملك عرفانيست\r\nخلاف گفت محدّث ز قول جالينوس * كه زندگانى ناقص به مرگ رجحانيست\r\nفهيم مىنكند آرزوى بىحاصل * كجا حكيم مقيّد به هيكل فانيست\r\nز جسم طرف نبستيم و از علايق او * خوش آن ضمير كه در بند عشق روحانيست\r\nبنال « محسن » ازاين‌پس ز محنت حرمان * كه داغ سوخته دل غير داغ پيشانيست \r\n\r\n","description":"","footnote":"","page_name":" 3176 ","page_number":288},
  {"content":"\r\n\r\n\r\nدريادل\r\n در جوانى عشقبازى كار هر صاحبدل است * پيرى و دل باختن از كارهاى مشكل است\r\nپير اگر دل داد بر روى نكو معذور دار * اين گنه از غمزه‌هاى زير چشم خوشگل است\r\nگر تعلّق نيست بر سروى كه آرد بار گل * زحمت غرس نهال زندگى بىحاصل است\r\nتا نگردد ناميه مجذوب نور آفتاب * از صفا بىبهره وز دور تكامل غافل است\r\nجلوهء نشو و نما از رونق مهر است و بس * هركه اين معنى نداند در طبيعت جاهل است\r\nصحنهء بازيست اينجا اشتغالى لازم است * آنكه او آلوده‌تر در عاشقى شد عاقل است\r\nبس مراحل هست در عالم كه طى بايست كرد * در مذاق اهل عرفان عشق اوّل منزل است\r\n« محسن » اول عشقبازى كرد و آخر عشق باخت * خاطرش نازم كه اندر عاشقى دريادل است \r\n\r\nناز و نياز\r\n پا از گليم خويش فراتر مكن دراز * تا بر نشيب نفكندت چرخ از فراز\r\nمقبول‌تر به نزد خدا هست طاعتت * گر بر حصير خويش بجا آورى نماز\r\nمفروش كبر گرنه جمالت بود جميل * نازت نمىكشند ، ضرورت بود نياز\r\nآهسته رو چه بر خر لنگت نشاند بخت * با اسب تيزگام چو ديوانگان متاز\r\nبا چهرهء كريه تفاخر مجاز نيست * اول نگر در آينه وانگه بيار ناز\r\nبربند در چه نيست به روى نيازمند * با كيسهء تهى نتوان داشت دست باز\r\nقانع به سهم خويش شدن حسن « محسن » است * عيبى در اين جهان نبود زشت‌تر ز آر \r\n\r\n","description":"","footnote":"","page_name":" 3177 ","page_number":289},
  {"content":"\r\n\r\n\r\nخاطره آسوده\r\n اگرچه زر همهء مشكلات را سپر است * و ليك خاطر آسوده به ز مشت زر است\r\nضرورت است به ميزان زندگانى ، زر * فزون چو گشت بس افتد كه مايهء خطر است\r\nزر از براى تمتّع بود نه زينت مرد * زرى كه سود ندارد درخت بىثمر است\r\nچه صاحبان زر و گنج ديده‌ام كه به عمر * نديده راحت و در بحر غصّه غوطه‌ور است\r\nبسا كسا كه تهىكيسه‌اند و مايهء تنگ * ولى از انده دور زمانه بىخبر است\r\nبه قدر مزرعه بايد ز رود بردن جوى * بدل به سيل چو شد آب نيست دردسر است\r\nچه خوب گفت كه خير الامور اوسطها * ز « محسن » ار شنوى پند بهتر از شكر است \r\n\r\nدست طلب\r\n حاصل نشد مراد و ز كف رفت حوصله * كو ملجائى كه از غم دوران كنم گله\r\nبا كاروان عشق كجا مىروم چنين * كى مىرسد به وادى معشوق قافله\r\nدر حيرتم كه مىروم و نيست مقصدم * طى گشت عمر ما و نشد ختم مرحله\r\nدست طلب به دامن وصلش نمىرسد * با آنكه گشت پاى در اين ره پرآبله\r\nمىخواستم فرار كنم از بلاى عشق * آوخ كه بندبند مرا بسته سلسله\r\nگفتم دو روز عمر به عشرت به سر برم * افسوس روزگار به رنج است حامله\r\n« محسن » روا نبود شكايت ز جور يار * گر عاشقى به رنج‌كشى باش يكدله \r\n\r\nبازيچهء جبر\r\n از اين آهن‌دلى جانا حذر كن * خدا را بر من آخر يك نظر كن\r\nخبر دارى كه من مىميرم از عشق * بيا بر تربتم روزى گذر كن\r\nاگر ننگ آيدت ديدار عاشق * بكش وين ماجرا را مختصر كن\r\nزمانه كرد با من آنچه بد بود * تو نيكورو كنون از بد بتر كن\r\nبشر محكوم بر رنج است تا مرگ * تو هم امداد با حكم قدر كن\r\nبساط آنكه دل در پايت انداخت * به يك چشمك زدن زير و زبر كن\r\nهمه بازيچهء جبرند ، « محسن » ! * خيال اختيار از سر بدر كن \r\n\r\n","description":"","footnote":"","page_name":" 3178 ","page_number":290},
  {"content":"\r\n\r\n\r\nشرافت چيست ؟\r\n شرافت چيست ؟ دانى اجتناب از كار نازيبا * دروغ و تهمت و تزوير و قتل و سرقت و يغما\r\nشرافتمندى ار خواهى زبان و دست محكم كن * كز اين رنجه شود خاطر وز آن خونين شود دلها\r\nاگر حصن حصين جويى براى تن شرافت كن * كه محكم‌تر از اين مأمن ، نديده ديدهء بينا\r\nبنايى كز شرف باشد ز ويرانى بود ايمن * هنرمند است آن دستى كه اين خانه كند بر پا\r\nسعادت بىشرافت كى نصيب آدمى گردد * سعيد آنگه شود عاقل كه باشد با شرف همتا\r\nسعادت دفترى دارد كه بايد خواند تا آخر * شرافت را در آن دفتر نگر ديباچه و مبدا\r\nچو چشم حق بود ناظر شرافت پيشه كن « محسن » * و گرنه روسيه مانى چه در دنيا چه در عقبى \r\n\r\nگربهء من\r\n گربه‌اى دارم نيمى سيه و نيم سفيد * كرده مخلوط به هم شام غم و صبح اميد\r\nخرقه پوشيده ز دو رنگ بهشت و دوزخ * خويشتن ساخته هم حورى ، هم ديو پليد\r\nشسته و رفته و پاكيزه و برّاق و براق * نه كثيف و نه نحيف و نه پليد و نه تليد\r\nموى تن نرم‌تر از قاقم و خز و سنجاب * گرم كاتش شود از لمس به پشتش توليد\r\nصاف‌تر از گل تر ، از دم و دم تا بن سر * پاك چون آينه كز كان شود السّاعه پديد\r\nشوخ و شنگول و شخ و شيك و شفيق و شادان * عكس آنان كه شقىّاند و شريرند و شديد\r\nمهربان ، لوس و ملوس ، علم تملّق خوانده * با ادب ، حرف شنو ، تابع فرمان چه مريد\r\nچون به كاشانه رسم ، بينمش استقبالم * خور خور و مومويى انداخته با مدّ مديد\r\nگه نوازش كندم با دم و پا و سر و دست * آن نوازش كه به مولا رسد از عبد عبيد\r\nبر جهد دامن من گيرد و صد بوسه زند * همچو طفلى كه پدر بيند اندر شب عيد \r\n\r\n","description":"","footnote":"","page_name":" 3179 ","page_number":291},
  {"content":"\r\n\r\n با من آيد به سر سفره به صد غنج و دلال * روى زانو بنشيند كه كند لطف مزيد\r\nچشمها دوخته بر من كه كى از راه كرم * به دهانش بنهم لقمه‌اى از قوت مفيد\r\nچون بر او لقمه خورانم نگرد بر رخ من * يعنى از من به تو شكرانه و مدح و تمجيد\r\nاى عجب گربه شود شيفته پيش احسان * بندگى پيشه كند لطفى اگر از كس ديد\r\nپس چرا اشرف مخلوق ندارد اين حسن * بيند احسان و كند محيى خود گاه شهيد\r\nنيست انسان كه فرامش كند احسان كسى * حيوان را شرفى هست بر او بىترديد\r\nآدمى نيستى ار ترك كنى پاس حقوق * ز آدمى كرده‌اى اين صورت ظاهر تقليد\r\nدورى از عقل كه پنداشته‌اى خويش شريف * چه شرافت نه همان خواندن و گفت است و شنيد\r\nكسب كن معرفت آنگاه صفات لازم * تا درخشنده كنى روى زمين چون خورشيد\r\n« محسن » از قصّه به پند آمده‌اى باز مگر * به تو شد از طرفى طرفه كلامى تأييد \r\n\r\nفتواى حكيمان\r\n عشق به فتواى حكيمان بلاست * ليك خوش آنكو به بلا مبتلاست\r\nاوّل عشق ارچه مجازى بود * آخر آن معنى قالوا بليست\r\nعشق همان روشنى زندگىست * نور درخشندهء دلها ولاست\r\nعشق بود سنگ بناى وجود * عشق سبب بخش نزاع بقاست\r\nديدهء من عاشق روى نكوست * روى نكو مظهر صنع خداست\r\nهركه در اين دايره مجذوب نيست * زندهء بىعاطفه و بىصفاست\r\nبين كه زمين گشت چه مجذوب شمس * جاذبه‌اش مانع او از فناست\r\nجنبش دهر است به تحريك عشق * كون و مكان از اثر او به پاست\r\nلذّت هر ذرّه‌اى از جذبه است * جذبه نگهدار زمين و سماست\r\nمذهب « محسن » همه عشق است عشق * مشغله‌اى به ز محبّت كجاست \r\n\r\n","description":"","footnote":"","page_name":" 3180 ","page_number":292},
  {"content":"\r\n\r\n\r\nمحسن ( 1302 )\r\nدكتر سيد محسن مؤيدى ، كه در شعر محسن تخلص مىكند ، فرزند سيد هاشم ، در سال 1302 هجرى شمسى در شهر مشهد از مادر زاد . نياى پدرى او سيد حسين طباطبايى يزدى از علماى عصر قاجار و مؤلف كتاب \" رق المنشور و لوامع الظهور فى تفسير سورة النور \" كه در سال 1300 هجرى قمرى در بمبئى چاپ شده است . نامبرده عموى سيد ضياء الدّين طباطبايى مىباشد .\r\nمحسن مؤيدى تحصيلات ابتدايى و متوسطه را در مشهد به پايان رسانيد ، آنگاه براى ادامهء تحصيل رهسپار تهران شد و در دانشكدهء معقول و منقول به تحصيل اشتغال ورزيد و به اخذ ليسانس نايل آمد ، سپس در دورهء دكتراى آن دانشكده به تحصيل پرداخت و به دريافت درجه دكترى توفيق يافت و پايان‌نامهء تحصيلى خود را با عنوان \" اقوال فلاسفه دربارهء روح \" نوشت .\r\nمؤيدى پس از طى تحصيلات وارد خدمات فرهنگى شد و به تدريس در دبيرستانها مشغول گرديد و تصدى ادارات مختلف و رياست ادارهء اوقاف و چند پست ديگر از مشاغل اوست .\r\n\r\nغم و شادى\r\n غم و شادى و مرگ و هستى چيست * هوشيارى كدام و مستى چيست\r\nاين همه لاف برترى چه زنى * خود بلندى كدام و پستى چيست\r\nگر جهان خانهء مكافات است * بر ضعيفان درازدستى چيست\r\nخاك در چشم خودپرستى كن * بتر از ننگ خودپرستى چيست \r\n\r\n","description":"","footnote":"","page_name":" 3181 ","page_number":293},
  {"content":"\r\n\r\n\r\nراز هستى\r\n راز هستى را شبى پرسيدم از فرزانه‌اى * گفت : بر سيل فنا بنياد كردن خانه‌اى\r\nگفتم : اى استاد ، گردانندهء تقدير چيست * گفت : حال آشنا مىپرسى از بيگانه‌اى\r\nگفتمش : با روز روشن شام ظلمانى چه بود * گفت : بر گوش طبيعت سيلى جانانه‌اى\r\nگفتمش : اين اختران سرگشتهء شوق كه‌اند * گفت : شمعى را هوادارند چون پروانه‌اى\r\nگفتمش : اهل نظر دانند اسرار وجود * گفت : آيد اين سخن در گوش من افسانه‌اى\r\nگفتم : از عالم چه خواهى زير لب خنديد و گفت : * كهنه شولايى و زان پس گوشهء ميخانه‌اى\r\nگفتمش : پايم به زنجير علايق بسته‌اند * گفت : در دام اوفتد مرغى كه خواهد دانه‌اى\r\nگفتمش : بيزارم از كردار عقل حيله‌باز * گفت : پيمان بايد اكنون بست با پيمانه‌اى\r\nگفتمش : اين زاهد خودبين عجب پرمدّعاست * گفت : راه حق‌پرستى كى رود ديوانه‌اى \r\n\r\nزندگى\r\n زندگى جز خيال و خوابى نيست * چرخ گردنده جز حبابى نيست !\r\nاز خرد ماجراى هستى خويش * هرچه پرسى تو را جوابى نيست\r\nهيچت از شيشهء نگون فلك * جز شرنگ بلا شرابى نيست\r\nلاف دانش مزن كه راز جهان * ثبت در دفتر و كتابى نيست\r\nدارم اين نكته از حكيمى ياد * به از اين گفتهء صوابى نيست\r\nزندگى سير وادى محن است * لذّت عمر جز سرابى نيست \r\n\r\n","description":"","footnote":"","page_name":" 3182 ","page_number":294},
  {"content":"\r\n\r\n\r\nتار شكسته\r\n با آنكه در حريم تو بيگانه‌ام هنوز * سوى تو مىكشد دل ديوانه‌ام هنوز\r\nتار شكسته‌ام ننوازد كسم اگر * بى خود فتاده گوشهء ميخانه‌ام هنوز\r\nبيگانه آشناى تو شد ، اى اميد دل * تنها منم كه پيش تو بيگانه‌ام هنوز\r\nسرگشتهء جنونم و ابناى روزگار * دارند پاس خاطر فرزانه‌ام هنوز\r\nدر خلوت خيال تو مجنون نشسته‌ام * خلقى زبان نبسته و افسانه‌ام هنوز\r\nبىخانمان عشق توام پا نمىنهى * اى مه شبى به كلبهء ويرانه‌ام هنوز\r\nمى بىنگاه گرم تو مستى نمىدهد * زهر است جاى باده به پيمانه‌ام هنوز \r\n\r\nگفتگو\r\n من آن شعلهء سركش خانه‌سوزم * كه بر هستى خويش آتش فروزم\r\nتو آن آتشين چهرهء دل‌فروزى * كه غارتگر خانهء ساز و سوزى\r\nمن آن مرغ آواره از آشيانم * كه افسرده دل در بهار و خزانم\r\nتو آن سرو آزادهء بوستانى * كه آرامش دل بهار و خزانى\r\nمنم خسته از زحمت جستجوها * ز ره مانده در وادى آرزوها\r\nتو لبخند رخسارهء آرزويى * كه دامن‌زن آتش جستجويى\r\nمنم مست پيمانهء آشنايى * تو پيمانه بشكسته از بىوفايى\r\nمن آشفته دل از نهيب جدايى * تو سرگرم افسانهء دلربايى \r\n\r\nراز دل\r\n رقيب را منواز اين‌قدر تو يار منى * تو راحت دل مشتاق بىقرار منى\r\nبه جاى آنكه گشايى ز كار من گرهى * چرا تو خود گره ، اى بىوفا به كار منى\r\nهميشه در دلم اين آرزو بود كه تو را * به جاى اشك ببينم كه در كنار منى\r\nنشسته‌اى به سراپردهء وصال اى زلف * چرا سياه و پريشان چو روزگار منى\r\nشبى كه با توام از راز دل سخنها رفت * خيال بيهده بستم كه رازدار منى\r\nبه تيغ هجر بكشتى مرا و باكم نيست * تو گرچه دشمن جان منى نگار منى\r\nاگرچه رفته‌اى از پيش ديدهء « محسن » * تو شمع روشن اميد شام تار منى \r\n\r\n","description":"","footnote":"","page_name":" 3183 ","page_number":295},
  {"content":"\r\n\r\n\r\nآهنگ جدايى\r\n آخر آن وحشى غزال از من رميد * همچو اشكم از نظر شد ناپديد\r\nدر پىاش رفتم كه گيرم دامنش * من ز پا افتادم او دامن كشيد\r\nتا كه او را بر سر مهر آورد * طفل اشك آسيمه‌سر بيرون دويد\r\nگوهرى گم شد ولى از كان دل * رشته‌اى گوهر به دامانم چكيد\r\nرفت آن صيّاد و ناگه ز آشيان * در قفايش مرغ دل بيرون پريد\r\nمن از او امّيد يارى داشتم * اى دريغا كور شد چشم اميد\r\nآنچه من دادم به راه او كه داد * و آنچه من ديدم براى او كه ديد\r\nپايم از سنگ جفاى او شكست * پشتم از بار فراق او خميد\r\nديگرم شادى نيفزايد بهار * ديگرم اندر نمىكاهد نبيد\r\nشد ز بيدادش همه روزم سياه * شد ز هجرانش همه مويم سپيد\r\nتير مژگان مرا در دل نشست * خار هجرانش به پاى جان خليد\r\nهرچه ناز آن دلبر شيرين نمود * با نياز خود دل « محسن » خريد \r\n\r\nراز جهان\r\n آسوده دلى خواهم و كنجى و كتابى * آماده در آن خلوت خوش بادهء نابى\r\nرستيم به يك جرعه‌اى از زحمت تزوير * اين دفتر بىفايده شستيم به آبى\r\nاز راز جهان بىخبرانيم تو گويى * بر چهرهء اسرار كشيدند نقابى\r\nكرديم بسى پرسش و در دفتر ايّام * جز نقطهء ابهام نخوانديم جوابى\r\nخارى ز كف پاى گرفتار برون آر * كز بهر تو نبود به از اين هيچ ثوابى\r\nپاداش ستمگر دهد اين چرخ فسون‌كار * زان پيش كه فردا برسد روز حسابى\r\nهرگز نبرد راه به سرمنزل مقصود * آن تشنه كه افتاد به دنبال سرابى\r\nباز امشبم اين زمزمهء مرغ سحرخيز * بيدار كند خاطرهء عهد شبابى\r\nافسرده چنانم كه طرب خانهء شيراز * بىروى تو آيد به نظر دير خرابى\r\nبىجلوهء رويت شده روزم شب ديجور * اى روشنى چشم من اى ماه ، شتابى ! \r\n\r\n","description":"","footnote":"","page_name":" 3184 ","page_number":296},
  {"content":"\r\n\r\n\r\nمحمود ( 1364 - 1302 )\r\nمحمود منشى ، در سال 1302 هجرى شمسى در شهر كاشان به عالم هستى پا نهاد . پدرش ميرزا حسينعلى منشى از شعراى گرانمايه و ادباى بنام بود .\r\nمحمود منشى تحصيلات خود را در زادگاهش و تهران به انجام رسانيد ، ازآن‌پس به تحصيل علوم ادبيه و عربيه پرداخت و از محضر استادانى چون ناصرى كاشانى و خالصىزاده و ميرزا مجد الدّين نراقى و ميرزا اسماعيل يزدانى سبزوارى و پدرش كسب دانش كرد و دانشمندى فاضل و محققى توانا گرديد .\r\nمنشى از سال 1323 به تهران مهاجرت كرد و با مطبوعات همكارى خود را آغاز نمود و آثار ادبى و تحقيقى او در مجله‌هاى ادبى به چاپ رسيد و سالها در كار طبع و نشر آثار بزرگان علم و ادب در تالار كتاب به خدمت اشتغال داشت .\r\nمنشى از سال 1347 تا 1361 وارد فرهنگستان شد و به عنوان استاد هنرستان عالى مشغول كار گرديد و در موضوع « ريتم شعر فارسى » تدريس كرد و در ضمن سرپرستى مجلهء هفت هنر را عهده‌دار بود .\r\nمحمود منشى نويسنده‌اى توانا و چيره‌دست بود و دو اثر او به نامهاى : سلام بر حسين ، و صادق آل محمّد ، از شهرت زيادى برخوردار گرديد و كتاب صادق آل محمّد وى بهترين كتاب سال شناخته شد و برندهء جايزه سلطنتى گرديد و آثار ديگر او عبارت است از :\r\nمعيارشناسى در شعر فارسى ، كاشان و ادبيات ، گمشدگان ، و مجموعه شعرش به نام دفتر شعر درى ، و چند اثر ديگر .\r\nاستاد محمود منشى قريحهء شاعرى را از پدر به ارث برد و خود نيز براثر استعداد و ذوق سرشار در كار شاعرى مهارت يافت ، امّا هنرش در شعر قصيده‌سرايى بود و در اين\r\n\r\n","description":"","footnote":"","page_name":" 3185 ","page_number":297},
  {"content":"\r\n\r\nزمينه تبحر و توانايى خود را نشان داد و قصايدش گوياى قدرت و مهارت او در فن شعر است و در شعر كمتر تخلص كرد و گاه تخلص محمود را در شعر به كار برد . وى سرانجام در سال 1364 چشم از جهان فروبست .\r\nاستاد منشى بخشى از اشعارش در مدايح و مراثى اهل بيت عصمت و طهارت ( ع ) است و در اين زمينه مراتب اخلاص خود را به خاندان پيغمبر ( ص ) نشان داده است . از جمله قصايد بلند وى ، در ستايش على بن موسى الرّضا ( ع ) مىباشد كه با سوگندنامه‌اى به چهارده معصوم همراه است بدين مطلع :\r\n اى بندهء مذلّت و اى بندهء هوان * زين‌بند خانه جان و تن خود برآر هان \r\nاينك نمونه‌هايى از نظم او :\r\n\r\nپاس ايران\r\n قرنها زين پيشتر ، اين صحن و ايوان كرده‌اند * وين بناى سر به كيوان برده ، بنيان كرده‌اند\r\nباره‌اى همداستان بارهء بهرام و تير * گنبدى همپايهء گردون گردان كرده‌اند\r\nسنگها بر سنگ تا بنلاد پروين بسته‌اند * لادها بر لاد تا ديوار كيوان كرده‌اند\r\nمعجز آوردند پيدا زين رواق اندر رواق * يا به افسون اين شبستان در شبستان كرده‌اند\r\nصفّه‌ها هر صفّه را زيبى دگرگون كرده‌اند * غرفه‌ها هر غرفه را نقشى دگرسان كرده‌اند\r\nجنبشى ماند به چشم وهم ، هر تصوير را * جان مگر در نقش كاشيهاى الوان كرده‌اند\r\nماه را چون حلقه گفتى زيور در ساخته * شمس را در شمسه گفتى زيب ايوان كرده‌اند\r\nهم فراسوى دو پيكر ، رانده يكسر از دو سوى * هم بدين گلدسته‌ها آهنگ ميزان كرده‌اند \r\n\r\n","description":"","footnote":"","page_name":" 3186 ","page_number":298},
  {"content":"\r\n\r\n آن هنرمندان افسون‌كار جلد چيره‌دست * بارى از اين چيره‌دستيها فراوان كرده‌اند\r\nديده باشى يا شنيدستى كه در اصطخر فارس * تختگاهى برتر از تخت سليمان كرده‌اند\r\nيك جهان ذوق و هنر آورده در نيم‌جهان * با عمارتها كه در شهر صفاهان كرده‌اند\r\nباغشاه است اين كنار چشمهء فين يا مگر * باغ رضوان را درى بر طرف كاشان كرده‌اند ؟\r\nفرّخ آن فرزانه قومى كز قرون باستان * اين همايون سرزمين را قبلهء جان كرده‌اند\r\nدر گذرگاه زمان ، از مسكن خود رانده پيش * پس بدينجا چون رسيدستند ، سامان كرده‌اند\r\nمردمانى تندهوش و تيزرأى و سختكوش * كآنچه از تدبير خيزد وز خرد ، آن كرده‌اند\r\nتا برافزايند چندين اعتبار ملك را * عمرها گفتى مگر در كاخ عمران كرده‌اند\r\nشارسانها ، قريه‌ها ، هرجا نهادستند پى * چشمه‌ها ، كاريزها هر سو نمايان كرده‌اند\r\nبس به همّت ، شوره‌زارى را چمنزارى بديع * بس به غيرت ، سنگلاخى را گلستان كرده‌اند\r\nبرده بار رنجها ، تا كرده حاصل گنجها * خورده نيش خارها ، تا گل به دامان كرده‌اند\r\nكشتها پيوسته در هم تا بدان پيوستگى * مخملى از سبزه ، تن‌پوش بيابان كرده‌اند\r\nمهر اين خرّم ديار خويش بر جان بسته‌اند * نام اين دولت‌سراى خويش ايران كرده‌اند\r\nتا شكوه مرز ايران را به جان دارند پاس * با خداى خود به خون خويش پيمان كرده‌اند \r\n\r\n","description":"","footnote":"","page_name":" 3187 ","page_number":299},
  {"content":"\r\n\r\n سر ، اگر در پاى پيمان بوده بىپروا نثار * جان اگر در راه ايران بوده قربان كرده‌اند\r\nجان ، فشاندستند و با اين ، جانفشانيهاى خويش * سروريها ، سرفرازيها به دوران كرده‌اند\r\n* * پاى در ناورده‌ها افشرده چندان استوار * تا كه خصمان را ز خصميها پشيمان كرده‌اند\r\nگرنه تيغى مانده بر كف ، رانده دشمن را به سنگ * ور نه سنگى هم ، سليح از چنگ و دندان كرده‌اند\r\nدر خطرها خويشتن را يكّه‌تازان مصاف * در هنرها خويشتن را مرد ميدان كرده‌اند\r\nعقده‌اى پيدا نشد ، كان را بدانسان هشته باز * مشكلى ننمود رخ ، كان را نه آسان كرده‌اند\r\nدر ميان آمد سخن ، چون آزمون عزم را * ديگر آنجا قصّهء پولاد و سندان كرده‌اند\r\nعقل را پيرايه‌اى دلكش ز حكمت بسته‌اند * علم را ديباچه‌اى رنگين ز عرفان كرده‌اند\r\nفضل را بر قلّهء رفعت نهادستند پاى * جهل را در قلعهء نفرت به زندان كرده‌اند\r\nنخل تن‌ها پربها از بار دانش ديده‌اند * چشم جانها پرفروغ از نور ايمان كرده‌اند\r\n* * هان و هان ! اى پرهنر فرزند ايران ، هوش دار ! * كت به ميراثى گران اكنون نگهبان كرده‌اند\r\nپاس اين ميراث را ، رسم نياكان پيش گير * وان در اين مقصود ، آن مىكن كه آنان كرده‌اند \r\n\r\n","description":"","footnote":"","page_name":" 3188 ","page_number":300},
  {"content":"\r\n\r\n\r\nگفتم على گفتم على . . .\r\n تا آشناى ذوق استغنا شدم * بيگانه از بيش و كم دنيا شدم\r\nدر قطره مىجستم ، علاج تشنگى * از قطره چون رخ تافتم ، دريا شدم\r\nمردارخوارى كركسان را خوش كه من * در بىنيازى همدم عنقا شدم\r\nخوش‌تر نبود از گوشهء عزلت و گر * در سير ، جابلقا و جابلسا شدم\r\nاز دوزخى طبعى رهانيدم چو جان * جنّت شدم ، كوثر شدم طوبى شدم\r\nخاشاك ره بودم شدم همسنگ زر * گل‌مهر ، بودم ، لؤلؤ لالا شدم\r\nوز نفس دون چون دور گشتم هر نفس * فارغ ز وا ويلا و وانفسا شدم\r\nدادند رفعت در فرودستى مرا * افتادگى چون يافتم ، و الا شدم\r\nاينم سزا كز خود فروتن داشتن * شايستهء بالانشينىها شدم\r\nدر خويشتن گم كرده بودم خويش را * از خود چو بيرون آمدم پيدا شدم\r\nذوق جنونم رهنمونى كرد و من * كم‌كم به كار خويشتن استا شدم\r\nننشستم از پا در بيابان طلب * تا عاقبت مجنون اين صحرا شدم\r\nكشت فلك ارزانى افلاكيان * من خوشه‌چين خرمن ليلى شدم\r\nپروانه‌سان بر جان خريدم شعله‌ها * در عاشقى يا رب چه بىپروا شدم\r\nاز ديولاخ شرك با امداد لا * زى شارسان اعظم الّا شدم\r\nبر چنبر طاعت نهادم سر ، وز آن * زيبندهء ديهيم كرّمنا شدم\r\nمعراج‌پويان بر براق معرفت * در ذكر سبحان الّذى اسرى شدم\r\nسلطانى اقليم معنى يافتم * تابندهء خاك در مولى شدم\r\nمدحت‌سراى درّة التّاج شرف * يعنى على ( ع ) عالى اعلا شدم\r\nبا دولت مدحش سخن‌سنجى گزين * در گلشن وصفش هزار آوا شدم\r\nمدح على گفتم كه با تيغ زبان * ارجوزه خوان منطق گويا شدم\r\nوصف على راندم كه گفتى در سخن * صد گلشن از يك‌لفظ و يك معنى شدم\r\nگفتم على ، گفتم على يا هم‌نوا * با طايران جنّت المأوى شدم\r\nگفتم على ، گفتم على تا هم‌زبان * با قدسيان عالم بالا شدم\r\nگفتم على ، گفتم على ، گفتم على * تا از على بر اوج استعلا شدم \r\n\r\n","description":"","footnote":"","page_name":" 3189 ","page_number":301},
  {"content":"\r\n\r\n\r\nچكامهء حماسى\r\n امروز در مصاف سخن پهلوان منم * رزم‌آزماى عرصهء نطق و بيان منم\r\nصاحبقران به مملكت معنى و كلام * قدرت‌نمون ز معجز كلك و بنان منم\r\nكندآور دلاور هنگامهء ادب * هنگامه جوى معركهء شاعران منم\r\nگر تهمتن ببايد بر هفت خوان شعر * آن تهمتن بدان ، كه بدان هفت خوان منم\r\nدر صحنهء فصاحت ، شير فشانده يال * بر پهنهء بلاغت پيل دمان منم\r\nبا مدّعى بگوى كه با مدّعاى خويش * همسنگ كاه ماندى و كوه گران منم\r\nگر مرد مرد و مرد نبرد ، آرزو كنى * ها ، مرد مرد و مرد نبرد اى فلان منم\r\nبيدق مران به عرصهء شطرنج شاعرى * كان شاهرخ كه پيل كشد زير ران منم\r\nهين از ميانه خيز كه جا بر كران كنى * هان بر كرانه باش كه نك در ميان منم\r\nاز من بجو كه عالم رمز سخنورى * در من ببين كه شاعر فحل زمان منم\r\nخواهى قرين من ز قرون گذشته خواه * وينك چه جاى قرن ، كه صاحبقران منم\r\nبر سبك باستان خلف راستين ببين * كز شعر راستين شرف باستان منم\r\nخاقانى ار نماند تو گويى به عصر خويش * « خاقانى بلندسخن در جهان منم »\r\nمن ثانى ظهيرم و من تالى اثير * وان هر دو را به عرض هنر هم‌عنان منم\r\nسلمان كجاست تا كه ببيند زمانه را * شير صف فصاحت و ببر بيان منم\r\nور مدّعا نمايد چندين تو را خطر * اى دون بيا كه ساختهء امتحان منم\r\nسر زير پر كشيده به عزلت مبين مرا * آن گوهرم كه در صدف خود نهان منم\r\nمن گنج شايگانم امّا به پاى دوست * « محمود » سر نهاده چنين رايگان منم \r\n\r\nسرانجام خوش\r\n گر همه قارنى و رستم گرد * آيدت آن زمان كه خواهى مرد\r\nچه تفاوت كند به پيش اجل * زال زار نحيف و رستم گرد\r\nشو به خود درنگر كه مادر دهر * پسر زال را به دخمه سپرد\r\nآنكه شير ژيان به كس نگرفت * نيز او را اجل به كس نشمرد\r\nسينهء پردلان به حمله شكست * گردن گردنان به پنجه فشرد\r\nاين سيه‌مست آدمى ادبار * نگذارد به‌جا ، نه صاف و نه درد \r\n\r\n","description":"","footnote":"","page_name":" 3190 ","page_number":302},
  {"content":"\r\n\r\n نه توانگر از او رهد نه فقير * نه به چوخا امان دهد نه به برد\r\nاى بسا نقد زندگى كه ربود * وى بسا نقش آرزو كه سترد\r\nاندر اين باغ از سموم اجل * وه چه گلها كه ناگهان پژمرد\r\nساز كن توشه‌اى كه مرد خرد * سفر مرگ را نگيرد خرد\r\nخوش سرانجام آنكه آمد و رفت * وز ميان گوى نيك‌نامى برد \r\n\r\nشيرمردان و شيرزنان\r\n شيرمردان به‌سان شير نرند * همه در كار خدمت بشرند\r\nوان در اين گيرودار شيرزنان * گويى از شير نيز شيرترند\r\nهمه نيكونهاد و پاك سرشت * همه صاحب كمال و باهنرند\r\nپيش آلام تودهء بشرى * همگان همچو آهنين‌سپرند\r\nهمه در راه پيشبرد مراد * از سر شور و شوق رهسپرند\r\nگه به درمان درد بيمارند * گه پى دفع رنج رنجبرند\r\nمستمندان و بينوايان را * يك به يك چاره‌ساز و چاره‌گرند\r\nبر يتيمان ز راه رأفت و مهر * مهربان‌تر ز مادر و پدرند\r\nدر پى نام نيستند و ليك * نيك‌نامند و نيك نامورند\r\nچون نكو بنگرى خود از پاكى * هريكى رشك شبنم سحرند \r\n\r\n","description":"","footnote":"","page_name":" 3191 ","page_number":303},
  {"content":"\r\n\r\n\r\nمحيط ( 1278 - 1213 )\r\nميرزا محمد محيط ، ملقب به شمس الفصحاء ، در سال 1250 هجرى قمرى در قم ديده به جهان گشود . پدرش نيز از عالمان دين و دانشمندان زمان خود بود و در ترويج مبانى مذهب جعفرى و ارشاد مردم گام برمىداشت .\r\nمحيط علوم ادبيه و عربيه را در قم و اصفهان از اساتيد فن فراگرفت و چون داراى طبع شعر و ذوق ادبى بود در اندك زمان مورد توجه ادبا و فضلا قرار گرفت .\r\nدوستعلى خان معير الممالك وزير خزانهء ناصر الدّين شاه كه از وزراى ادب‌پرور بود و با فضلا و ارباب ذوق و شعر حشر و نشر داشت ، محيط را از قم به تهران فراخواند تا عهده‌دار تعليم و تربيت فرزندش دوست‌محمد خان باشد .\r\nمحيط از جوانى طبعى روان و قريحه‌اى تابناك داشت و در دستگاه معير الممالك به خدمت پرداخت و سالهاى بعد نيز آموزگارى دوستعلى خان ثانى ( اعتصام السلطنه ) را عهده‌دار گرديد .\r\nمحيط در موقع جلوس مظفر الدّين شاه به امر صدر اعظم سجع مهرى جهت پادشاه به نظم درآورد كه مقبول طبع واقع گرديد و مورد اكرام و انعام قرار گرفت و به لقب شمس الفصحاء ملقب گرديد .\r\nمحيط در سال 1317 هجرى قمرى بدرود حيات گفت و در قبرستان شيخان قم مدفون گرديد و ديوانش براى اولين بار با تدوين و مقدمهء ميرزا حيدر على ثريا ( مجد الادباء ) پدر همسر محيط طبع شد و مرحوم ثريا در مقدمهء ديوان او نوشت : « محيط شاعرى عالىقدر و صاحب فضيلت بوده و عمرى را با صداقت و پاكدامنى و ديانت و امانت به سر برده و شاعران جوان در محضر او كسب علم كرده و معرفت اندوخته‌اند . »\r\n\r\n","description":"","footnote":"","page_name":" 3192 ","page_number":304},
  {"content":"\r\n\r\nدر سال 1362 ديوان اشعارش به همت و كوشش احمد كرمى در تهران طبع و نشر گرديد . اشعار زير نمونه‌هايى از نظم اوست :\r\n\r\nكمند محبّت\r\n بسيار زلف پرشكن و درهم اوفتد * امّا به دلربايى زلفت كم اوفتد\r\nدرهم شود چو خاطر من وضع روزگار * بر روى تو چو طرّهء تو درهم اوفتد\r\nجز لعل تو كه مرهم ريش دل من است * هرگز شنيده‌اى كه نمك مرهم اوفتد\r\nبرقع فكن كه از شرر آتش رخت * ترسم شرر به مزرعهء عالم اوفتد\r\nباشند جاودانه دل و غم قرين هم * يك دل نديده‌ام كه جدا از غم اوفتد\r\nآدم به دام دانهء حسن تو اوفتاد * نبود عجب اگر كه بنىآدم اوفتد\r\nبا كس مگوى راز دل خود ، گمان مدار * كز صد هزار دوست يكى محرم اوفتد\r\nروزى اگر به خاك شهيدان گذر كنى * شور قيام ، در همهء عالم اوفتد\r\nشد در هواى دانهء خال تو مرغ دل * ترسم به دام طرّهء خم در خم اوفتد\r\nآزادى از كمند محبّت بود محال * هركس در اين كمند فتد محكم اوفتد\r\nهركس كه بوسه زد به لب جام و لعل يار * جاويد زنده است و مسيحا دم اوفتد \r\n\r\nدر ستايش فاطمه زهرا ( س )\r\n اى چهر برافروخته‌ات ، لاله‌زار عمر * بازآ كه بىرخ تو خزان شد بهار عمر\r\nعمرت دراز باد كه آمد طرب‌فزا * با ياد روى و موى تو ليل و نهار عمر\r\nسرو و گلى نيامده چون عارض و قدت * در گلشن زمانه و در جويبار عمر\r\nصبر و قرار عمر ، تو بودى و بىتو رفت * از كف زمام طاقت و صبر و قرار عمر\r\nهردم كه بىتو مىگذرد ديده جاى اشك * خون گريدا به حال من زار و كار عمر\r\nآشفته‌تر ز طرّهء تو گشته حال من * آشفته‌تر ز حالت من روزگار عمر\r\nتارى اگر ز طرّهء تو افتدم به چنگ * آيد به دولت تو به دست ، اختيار عمر\r\nهركس كه ديد روز وداع تو واقف است * بر بيدلان چه مىگذرد از گذار عمر\r\nهردم كه بىحضور عزيزان به سر رود * انصاف ، خواندنش نتوان از شمار عمر\r\nبگرفته دل غبار كدورت ز هستىام * كو نيستى كه شويدم از دل غبار عمر \r\n\r\n","description":"","footnote":"","page_name":" 3193 ","page_number":305},
  {"content":"\r\n\r\n جز كشتگان دوست كه جاويد زنده‌اند * جاويد برنخورده كس از شاخسار عمر\r\nغفلت نگر كه پيك اجل در رسيد و باز * دل بسته‌اى به دولت بىاعتبار عمر\r\nفهم سخن اگر ننمايى شگفت نيست * هوشت ز سر ربوده مى خوشگوار عمر\r\nخواهى ز خواب غفلت ، بيدار شد ولى * صهباى مرگ بشكندت چون خمار عمر\r\nبا رشتهء ولاى بتولش چو بستگيست * از هم گسسته مىنشود پود و تار عمر\r\nخورشيد آسمان ولايت كه پرتوى * ز انوار اوست شمس وجود نهار عمر\r\nهر تن كه عارى است ز تشريف مهر او * باشد دوروزه صحبت او ننگ و عار عمر\r\nاوقات عمر صرف ثنايش كنم كه هست * اين شيوه مايهء شرف و افتخار عمر\r\nگر هيچ يادگار نباشد « محيط » را * اين نغز گفته بس بودش يادگار عمر \r\n\r\nدر ستايش شاه ولايت\r\n دوش در صحن چمن از چه سبب غوغا بود * مگر آن سرو چمان جلوه‌كنان آنجا بود\r\nراستى سرو چمن اين همه آشوب نداشت * اين قيامت همه از قامت او بر پا بود\r\nايمن از حادثهء دور فلك صحن چمن * ليك پرفتنه ز هنگامهء آن بالا بود\r\nدلبر ما كه مجرّد بود از قيد مكان * اين عجب بين كه به هرجا كه شديم آنجا بود\r\nغير اقرار به تقصير به امّيد كرم * عرض ، هر عذر كه كردم همه نازيبا بود\r\nگفت در جبههء زاهد اثر تقوى نيست * پير ميخانه كه با نور خدا بينا بود\r\nخرّم آن روز كه در ساحت ميخانه مرا * به كفى طرّهء ساقى ، به كفى مينا بود\r\nما حريفان ز مى عشق گهى مست بديم * كه نه خمخانه و نى ساقى و نى صهبا بود\r\nدوست حق داشت اگر پاى به چشمم ننهاد * ديد كز اشك روان هر طرفش دريا بود\r\nسرخوش از ساغر سرشار ولايت چو شديم * پير ما ختم رسل ، ساقى ما مولا بود\r\nشجر طور ولايت ، على عمرانى * كه تجلّى رخش راهبر موسى بود\r\nمژده‌اى مقدم جان‌پرور او داد مسيح * دم قدسيش از آن روى روان بخشا بود\r\nنه همين يار نبى بد ، كه به هر دور معين * انبيا را همه از آدم و تا عيسى بود\r\nنوح را همّت او داد نجات از طوفان * ور نه تا روز جزا ره‌سپر دريا بود\r\nبود با فاطمه در بزمگه قرب قرين * اندر آن روز كه نى آدم و نى حوا بود\r\nمدحتش پيشه از آن كرد در امروز « محيط » * كز وىاش چشم شفاعت به گه فردا بود \r\n\r\n","description":"","footnote":"","page_name":" 3194 ","page_number":306},
  {"content":"\r\n\r\n\r\nچشم اميد\r\n جماعتى كه دل‌وجان به عشق نسپارند * به حيرتم چه تمتّع ز زندگى دارند\r\nبر آن سرم كه برآرم دمى به خاطر جمع * گرم دو زلف پريشان دوست بگذارند\r\nبه صاحبان نظر ساقيا مده ساغر * كه با حضور تو پيوسته مست ديدارند\r\nز اهل مدرسه اى دل ، اميد حال مدار * كه اهل قال و ز سر تا به پاى گفتارند\r\nز خيل خاك‌نشينان جماعتى دانم * كه چون سپهر رفيع و بلندمقدارند\r\nچو نوش ، راحت روحند و در مذاق چو نيش * چو گل عزيز و به چشم جهانيان خارند\r\nشكسته قيد علايق به زور بازوى عشق * نه چون من و تو به دام هوس گرفتارند\r\nنگاهدار ز انديشه‌هاى باطل ، دل * حضورشان كه ز راز درون خبر دارند\r\nشهان عالم ايجاد و مالكان وجود * غلام خواجهء لولاك و آل اطهارند\r\nبه اهل بيت رسالت مراست چشم اميد * چه پرگناه تنم را به خاك بسپارند\r\nبه غير آنكه نشايد خدايشان خواندن * به هرچه وصف نمايندشان سزاوارند\r\n« محيط » از شرف مدحت محمّد و آل * متاع نظم تو را خسروان خريدارند \r\n\r\nآشفته‌حال\r\n امروز دلا از دوش ، آشفته‌ترت بينم * جز مستى مى در سر ، شور دگرت بينم\r\nگويا شده‌اى عاشق ، اى دل كه بدين‌گونه * خوناب جگر جگر جارى ، از چشم ترت بينم\r\nشد عمر و جز اينم نيست ، در سر هوسى كاين سر * افتاده بسان گوى ، در رهگذرت بينم\r\nذرّات وجود من ، از وجد به رقص آيد * اى مهر جهان‌آرا ، گر يك نظرت بينم\r\nسوزم به حضور جمع ، پروانه‌صفت از رشك * چون شمع به بزم غير ، گه جلوه‌گرت بينم\r\nز اسرار نهان سازم يكباره خبردارت * مانند « محيط » از خويش گر بىخبرت بينم \r\n\r\n","description":"","footnote":"","page_name":" 3195 ","page_number":307},
  {"content":"\r\n\r\n\r\nحبّ على\r\n رنجها برده فراوان هنر آموخته‌ام * وز همه عشق تو را خوب‌تر آموخته‌ام\r\nنى خطا گفتم ، جز عشق ، ندارم هنرى * به همه عمر همين يك هنر آموخته‌ام\r\nتا نموده است ز خود بىخبرم جذبهء دوست * علم آگاهى ، از هر خبر آموخته‌ام\r\nكيمياگر شده از اشك سپيد و رخ زرد * صنعت ساختن سيم و زر آموخته‌ام\r\nرسم بيدارى شب شيوهء افغان سحر * ز سگان تو و مرغ سحر آموخته‌ام\r\nشيوهء رهروى و پيشهء آزادى را * از رفيقى دوسه ، بىپا و سر آموخته‌ام\r\nاز گدايان در ميكده شاهان سلوك * طرز بخشيدن تاج و كمر آموخته‌ام\r\nنظرى دوست به حالم ز عنايت فرمود * آنچه آموخته‌ام زان نظر آموخته‌ام\r\nذرّه‌ام وز اثر تربيت شمس وجود * تربيت كردن شمس و قمر آموخته‌ام\r\nاقتدار هست پسر را به پدر ، حبّ على * من خلف بوده‌ام و از پدر آموخته‌ام\r\nشاعرى را ز پى منقبت شاه « محيط » * از ازل نى ز پى كسب زر آموخته‌ام \r\n\r\nسرمنزل مقصود\r\n نه به تنها دل من از پى دلدار برفت * هركجا بود دلى ، در سر اين كار برفت\r\nدل سودازده با سلسله رقصد ز طرب * تا كه در سلسلهء گيسوى دلدار برفت\r\nاى خوش آن جان كه نثار ره جانان گرديد * سرفراز آنكه سرش در قدم يار برفت\r\nبوسه بر خاك در دوست تواند دادن * هركه منصور صفت تا به سر دار برفت\r\nكو مجالى كه دهم شرح ، كه از دست غمت * چه ستمها به من زار دل افكار برفت\r\nاين عجب بين كه به لب نامده شد شهرهء شهر * ماجرايى كه ميان من و دلدار برفت\r\nچهرهء شاهد معنى همهء عمر بديد * هركه بيرون دمى از پردهء انكار برفت\r\nكيست اين ساقى سرمست كه از جلوهء او * از حريفان كهن هوش به يك‌بار برفت\r\nبود در نقطهء موهوم دهان تو سخن * گفتگوها بسى از عالم اسرار برفت\r\nسود بازار جهان جمله زيان است اى دل * صرفه آن برد كز اين بيهده بازار برفت\r\nره به سرمنزل مقصود تواند بردن * هركه در مرحلهء عشق سبكبار برفت\r\nاى خوش آن روز كه گويند از اين خانه « محيط » * رخت بربست و به سرمنزل دلدار برفت \r\n\r\n","description":"","footnote":"","page_name":" 3196 ","page_number":308},
  {"content":"\r\n\r\n\r\nهجر نگار\r\n من شيفته و مست و خراب از غم يارم * حيران و جگرسوخته از هجر نگارم\r\nگر يار مرا بازنخواند به بر خويش * من خون جگر در غمش از ديده ببارم\r\nسوگند بدان عهد كه با زلف تو بستم * جز بر سر زلفت به كسى دل نسپارم\r\nيا رب سببى ساز كه باز آن خم گيسو * يك روز به چنگ آرم و جان را بسپارم\r\nاى كاش كه آن شوخ پرىچهرهء طنّاز * بازآيد و چون ماه ، نشيند به كنارم \r\n\r\nمى ولايت\r\n مدام فتنه از آن چشم مست مىريزد * ولى به جان من مىپرست مىريزد\r\nنگار من چو نشيند به بزم و برخيزد * بلا و فتنه ز بالا و پست مىريزد\r\nمدام خون جگر جاى اشك از ديده * به لعل نوش تو دل هركه بست مىريزد\r\nگر از شكسته دلم ريخت خون ، عجب نبود * كه باده ، ساغر آن چون شكست مىريزد\r\nبه دام فرصتت افتد چو خصم ، خونش ريز * كه خون تو گر از اين دام جست مىريزد\r\nبه دوش ، بار ملالى كه جان من دارد * ز قيد اين تن خاكى چو رست مىريزد\r\nبه تير غمزه تو آن را كه مىزنى ، سر و جان * به مقدمت ز پى ناز شست مىريزد\r\nمدام ساقى كوثر به ساغر دل من * مى ولايت خود از الست مىريزد\r\nعلىّ ذو النعم ذو الكريم كه فيض و عطا * غلام درگه او را ز دست مىريزد \r\n\r\n","description":"","footnote":"","page_name":" 3197 ","page_number":309},
  {"content":"\r\n\r\n\r\nمحيط ( 1371 - 1281 )\r\nسيد محمد طباطبايى ، متخلص به محيط ، فرزند سيد ابراهيم طباطبايى متخلص به فنا ، در سال 1281 هجرى شمسى در زوارهء اصفهان قدم به عرصهء حيات گذاشت ، تحصيلات مقدماتى را در زادگاه خود به پاى برد و براى ادامهء تحصيل رهسپار اصفهان شد و نزد اساتيد بزرگ آن ديار به تحصيل علوم ادبيه و عربيه پرداخت .\r\nاستاد محيط طباطبايى در سال 1302 شمسى به تهران مهاجرت كرد و در آغاز به كار روزنامه‌نگارى اشتغال ورزيد و در ضمن از دار الفنون پايان‌نامه ادبى خود را گرفت ، آنگاه به استخدام وزارت معارف درآمد و به تدريس در دبيرستانهاى تهران پرداخت و بيشتر خدمت آموزشى خود را در دار الفنون گذرانيد و در خلال كار آموزشى به نوشتن مقالات تاريخى و ادبى اشتغال ورزيد و از همين طريق همكارى خود را با مطبوعات پى گرفت و در زمينه‌هاى مختلف به نشر مقالات تحقيقى همت گماشت و مجلهء محيط را داير كرد و به نشر آن پرداخت و در طول خدمت خود مديريت مجله‌هاى دولت ، آموزش و پرورش ، و موسيقى را عهده‌دار بود و در سال 1328 به سمت رايزن فرهنگى در جنوب و غرب آسيا مأموريت يافت و در سال 1338 بازنشسته گرديد .\r\nاستاد محيط طباطبايى از دانشمندان و پژوهشگران و شاعران والامقامى است كه آثارش نمايانگر تسلط و تبحر او در زمينه‌هاى علمى و ادبى و تاريخى است ، با اينكه سالها به سرودن شعر پرداخت ، اما هيچ‌گاه داعيهء شاعرى نداشت .\r\nدر سال 1358 به مناسبت پنجاهمين سال فعاليتهاى تحقيقى و فرهنگى استاد طباطبايى ، كتابى به نام \" محيط ادب \" شامل سى مقاله تحقيقى از محققان به كوشش حبيب يغمايى و سيد جعفر شهيدى و دكتر باستانى پاريزى و ايرج افشار از طرف هيئت امناى\r\n\r\n","description":"","footnote":"","page_name":" 3198 ","page_number":310},
  {"content":"\r\n\r\nكتابخانه‌هاى عمومى كشور در تهران نشر گرديد و سرانجام در سال 1371 چشم از جهان فروبست .\r\nاز آثار و تأليفات اوست : آثار ميرزا ملكم خان ، شرح حال فردوسى ، جغرافياى نو ، دوران نادر ، رابندرانات تاگور شاعر و فيلسوف هندى ، و چند اثر ديگر .\r\nاينك چند نمونه از اشعار او :\r\n\r\nذكر ميلاد على ( ع )\r\n دفتر توحيد را ديباچه و عنوان على * اندر اثبات نبوّت قاطع برهان على\r\nهان على ، برهان على ، پيدا على ، پنهان على * در امامت رهنماى عقل سرگردان على\r\nدر ولايت خود پناه عالم امكان على * كن على ، كائن على ، من كان على ، ما كان على\r\nبا پيمبر بسته بر عرش برين پيمان على * تا اساس بت‌پرستى را كند ويران على\r\nهو على ، يا هو على ، برگو على ، برخوان على * دين احمد را به پا افراشته اركان على\r\nتافته از روى حيدر فرّهء يزدان على * فرّ على ، فرّخ على ، فرزان على ، فرمان على\r\nكاتب وحى الهى جامع قرآن على * دوستان را قبلهء دل آرزوى جان على\r\nجان على ، جانان على ، ارمان على ، درمان على * تاج ايمان را نهاده بر سر سلمان على\r\nدر تن بو ذر دميده روح اطمينان على * دم على ، همدم على ، مونس على ، انسان على\r\nكاخ تقوا و فضيلت را بن و بنيان على * شهربند علم بارى را در و دربان على\r\nدر على ، دانش على ، حكمت على ، عرفان على * نور دانش را فكنده بر دل خواهان على\r\nجهل را از بن شكسته پايهء ايوان على * بن على ، گلبن على ، روشن على ، تابان على\r\nكشور دين را شهنشاه عظيم الشأن على * جهل را از بن شكسته پايهء ايوان على\r\nسر على ، افسر على ، سرور على ، سلطان على * تا درفش داد و دين گسترده بر كيهان ، على\r\nاز شكوه افكنده ذكر عدل نوشروان على * دين على ، آيين على ، قانون على ، پيمان على \r\n\r\n","description":"","footnote":"","page_name":" 3199 ","page_number":311},
  {"content":"\r\n\r\n ره به ظاهر برده چون از ممكن امكان على * تا مكان از لامكان پيموده ره آسان على\r\nره على ، رهرو على ، رهبر على ، رهبان على * دوش اندر كعبه بود از امر حق مهمان على\r\nفاطمه همچون گلى بگرفته در دامان على * گل على ، سنبل على ، سوسن على ، ريحان على\r\nكار ما را مىدهد از لطف حق سامان على * واى بر ما گر نباشد يار و پشتيبان على\r\nكس على ، غم‌رس على ، خود بس على ، ارمان على * تا بياسايد « محيط » از وحشت توفان ، على\r\nتازيانه مىزند بر بحر بىپايان ، على * يا على ! مولى على ! آقا على ! قربان على ! \r\n\r\nچه مىكردم ؟\r\n اگر در پردهء دل خون نمىكردم چه مىكردم ؟ * ستم بر جان خود اى دون نمىكردم چه مىكردم ؟\r\nز رنج خويشتن لذّت نمىبردم ، چه مىبردم ؟ * صفا با طالع وارون نمىكردم چه مىكردم ؟\r\nدرون سايه غم ، غم نمىديدم ، چه مىديدم ؟ * مدارا با دل محزون نمىكردم ، چه مىكردم ؟\r\nلب از شكر و شكايت برنمىبستم ، چه مىبستم ؟ * سخن با ساز دل موزون نمىكردم ، چه مىكردم ؟\r\nعنان صبر و تاب از كف نمىدادم ، چه مىدادم ؟ * ز سوز دل جگر را خون نمىكردم ، چه مىكردم ؟\r\nهمان خونى كه گر روزى نمىخوردم ، چه مىخوردم ؟ * ز راه ديدگان بيرون نمىكردم ، چه مىكردم ؟\r\nغبار چهره را با خون نمىشستم ، چه مىشستم ؟ * به سيلى صورتى گلگون نمىكردم ، چه مىكردم ؟\r\nاز اين مردم اگر راضى نمىبودم ، چه مىبودم ؟ * رضا را با قضا مقرون نمىكردم ، چه مىكردم ؟ \r\n\r\n","description":"","footnote":"","page_name":" 3200 ","page_number":312},
  {"content":"\r\n\r\n اگر تخم اميد اينجا نمىكشتم ، چه مىكشتم ؟ * نظر بر خرمن گردون نمىكردم ، چه مىكردم ؟\r\nچو مه دنبال روزى گر نمىگشتم ، چه مىگشتم ؟ * طواف تربت قارون نمىكردم ، چه مىكردم ؟\r\nدر اين صحرا اگر گورى نمىكندم ، چه مىكندم ؟ * ادب را با هنر مدفون نمىكردم ، چه مىكردم ؟\r\nاگر ابليس را از در نمىراندم ، چه مىراندم ؟ * دو صد لعنت بر اين ملعون نمىكردم ، چه مىكردم ؟\r\nسر پيرى اگر سودا نمىپختم ، چه مىپختم ؟ * در اين سودا كه خود مغبون نمىكردم ، چه مىكردم ؟\r\nز قيد عقل اگر بيرون نمىجستم ، چه مىجستم ؟ * سفر در موكب مجنون نمىكردم ، چه مىكردم ؟\r\nدر آغوش هوس دل را نمىكشتم ، چه مىكشتم ؟ * حيا از موى خود اكنون نمىكردم ، چه مىكردم ؟\r\nبه كوى عشق اگر راهى نمىجستم ، چه مىجستم ؟ * دلى روشن از اين كانون نمىكردم ، چه مىكردم ؟\r\nغزل بهر غزال خود نمىخواندم ، چه مىخواندم ؟ * به رويش ديده را مفتون نمىكردم ، چه مىكردم ؟\r\nبه كويش ارمغان گر جان نمىبردم ، چه مىبردم ؟ * نثارش بىچرا يا چون نمىكردم ، چه مىكردم ؟\r\nبه خاك درگهش مژگان نمىسودم ، چه مىسودم ؟ * ز گردش نور چشم افزون نمىكردم ، چه مىكردم ؟\r\nگل معنى ز خاك غم نمىچيدم ، چه مىچيدم ؟ * به مژگان كاوش مضمون نمىكردم ، چه مىكردم ؟\r\nسخن گر با « محيط » اين‌سان نمىگفتم ، چه مىگفتم ؟ * بدين افسانه‌اش افسون نمىكردم ، چه مىكردم ؟ \r\n\r\n","description":"","footnote":"","page_name":" 3201 ","page_number":313},
  {"content":"\r\n\r\n\r\nسخن شيوا\r\n سخن به كام دل آدمى چو انشا شد * بر آن نشانهء وجد و طرب هويدا شد\r\nكمال نفس سخنگو در آن پديد آمد * علامت علم شعر سخته پيدا شد\r\nبدانچه مايهء لذّت شود خودى آراست * از آنچه راه به نقصان برد مبرّا شد\r\nبيان حال دل شعر و شور شاعر كرد * به اصطلاح سخن شعر نغز شيوا شد\r\nميان خالق و مخلوق و خلق ، جسر سخن * چو خطّ ربط زمين و زمانه بر پا شد\r\nفرشته منظرى از آسمان پديد آمد * شريك فكر محيط بلندبالا شد\r\nسخنوران را مانند دوستان خدا * رفيق راه سفر سوى عرش اعلى شد\r\nهمان‌كه قفل در آسمان بسته گشود * كليد باغ بهشت و درخت طوبى شد\r\nسخن كه مايهء آسايش روانها بود * ميان جان و تن اينك انيس تنها شد\r\nبر اوج موج سخن در فراخناى زمين * « محيط » خسته و فرسود غرق دريا شد\r\nسخنورى كه كلامش پيام الهام است * رسول فلسفهء زندگى چو بودا شد \r\n\r\nماجراى زندگى\r\n كيست آنكو نيست چون من مبتلاى زندگى * در فشار رنج و غم درد آشناى زندگى\r\nمشكلات خويش را تنها تحمّل مىكند * هركه آسان بنگرد بر ماجراى زندگى\r\nسر ببارد در مسير پيك دژگام اجل * چون نوازد زنگ در بر غم‌سراى زندگى\r\nمرگ را در پيش رو چون پرده آويزد همى * آن كه خورده مىسپارد پا به پاى زندگى\r\nلذّت شهد تمتّع را ز دلها برده است * مرده جانى كو شده رمز آشناى زندگى\r\nوحشت پرواز كركس بر فراز كوهسار * برگرفت از فرق سر فرّ هماى زندگى\r\nچون به سود تن زيان جان فراهم مىشود * نقد جان را داده‌ايم اندر بهار زندگى\r\nاز « فنا » اين نكته را در ياد خود دارد « بقا » « 1 » * در فناى خويشتن جستم بقاى زندگى\r\nتا « محيط » از درد بىدرمان به جان آمد ، بگو : * كز شراب ارغوان جويد دواى زندگى \r\n\r\n\r\n","description":"","footnote":"\r\n( 1 ) - « فنا » تخلص پدر شاعر مرحوم سيد ابراهيم طباطبايى ، و « بقا » تخلص شاعر محيط طباطبايى در آغاز جوانى بوده است .\r\n","page_name":" 3202 ","page_number":314},
  {"content":"\r\n\r\n\r\nاى هم‌زبان من !\r\n( 1 )\r\nاى هم‌زبان من !\r\nبشنو فغان من !\r\nدر اين بيان من !\r\nروزى كه گردنت بفشاند روان من ،\r\nروزى كه مرگ پنجه نهد بر دهان من ،\r\nآن روز در دهان تو گردد زبان من ،\r\nباشد فغان من ،\r\nاى هم‌زبان من !\r\n( 2 )\r\nاى هم‌نوا بيا !\r\nمهر آشنا بيا !\r\nاى همصدا بيا !\r\nروزى كه بگسلد گره از بند ناى من\r\nديگر به گوش كس نرسد اين نواى من\r\nآن روز در صداى تو باشد توان من\r\nوز ياد تو شاد است جان من\r\nاى هم‌زبان من !\r\n( 3 )\r\nاى هم‌كلام من !\r\nبر تو سلام من !\r\nبشنو پيام من !\r\nروزى كه مرغ جان بكشد پر ز بام من\r\nتيغ سخن فروشكند در نيام من\r\nآن روز بر تو باد مبارك مكان من\r\nكاندر دهان دارى زبان من\r\nاى هم‌زبان من !\r\n\r\n","description":"","footnote":"","page_name":" 3203 ","page_number":315},
  {"content":"\r\n\r\n( 4 )\r\nاى هم‌سخن بيا !\r\nجانم به تن بيا !\r\nبشنو ز من بيا !\r\nروزى كه مىروم به سفر از وطن بيا !\r\nآن روز با زبان درى در سخن بيا !\r\nبا اين زبان بپرس ز ايران نشان بيا !\r\nتا گويدت پيك روان من\r\nاى هم‌زبان من !\r\n( 5 )\r\nاى كبك خوشخرام !\r\nبشنو يكى پيام !\r\nزنهار از اين مقام !\r\nآمد بلاى هستى تو اى خجسته نام\r\nنامى كه از زبان درى برده‌اى به وام\r\nدشمن به قصد جان تو برده امان من\r\nكبك درى ! زنهار ! جان من\r\nاى هم‌زبان من !\r\n( 6 )\r\nاى همنشين ، بيا !\r\nمهرآفرين ، بيا !\r\nبشنو چنين ، بيا !\r\nروزى كه خاك خورده تن نازنين من\r\nپا بر سرم گذار و به آئين من\r\nحمدى نثار كن به زبان بر روان من\r\nدور از تو باد رنج زمان من\r\nاى هم‌زبان من !\r\n\r\n","description":"","footnote":"","page_name":" 3204 ","page_number":316},
  {"content":"\r\n\r\n\r\nمحيط ( 1296 )\r\nمحمد تقى جامع ، كه در شعر محيط تخلص مىكند ، فرزند محمد على مجتهد ، در سال 1296 هجرى شمسى در شهر نايين ديده به جهان گشود ، تحصيلات خود را در رشتهء علوم قديمه تا دورهء سطح فراگرفت و ازآن‌پس در اصفهان به تحصيل علوم جديده پرداخت و تا سال سوم متوسطه در دبيرستان سيدى به تحصيل ادامه داد ، آنگاه در دبيرستانهاى اصفهان و نايين به تدريس اشتغال ورزيد و بيش از سى سال عهده‌دار تعليم و تربيت نوجوانان بود تا اينكه به افتخار بازنشستگى نايل گرديد .\r\nجامع سپس از طرف آموزش و پرورش مأمور تأسيس كتابخانه شد و پس از شركت در چند سمينار كتابدارى از طرف وزارت فرهنگ و هنر متصدى كتابخانهء نايين گرديد .\r\nمحيط دربارهء آغاز شاعرى خود گويد : « بين سالهاى 15 و 17 با يكى از منسوبين مشاعره يا مكاتبهء منظوم داشتم و كم‌كم همين زمينه باعث گرديد به سرودن شعر پردازم و از سال 1320 رسما در وادى شعر و شاعرى گام نهادم . »\r\nاز محيط تاكنون دو اثر طبع و نشر يافته و چند اثر ديگر به نامهاى زنگ پنجم ، چلچله ، تلخ و شيرين ، و مقتبسات شامل اسامى جلاله و اسماء و صفات و طرز دعا و نمازها و مدايح و شرح حال بعضى از بزرگان كه هنوز به چاپ نرسيده است .\r\n\r\nمعراج النّبى\r\n شبى تاريك چون گيسوى عذرا * شبى بگرفته همچون قلب وامق\r\nشبى تاريكتر از موى خوبان * سيه‌گون ليله‌اى چون شام عاشق\r\nشبى تار مودّت بسته با حشر * بريده از سحر يك‌سو علايق \r\n\r\n","description":"","footnote":"","page_name":" 3205 ","page_number":317},
  {"content":"\r\n\r\n شبى با تيرگى پيوند بسته * چسان دلداده با دلبر معانق\r\nدر آن تاريك شب ديدند نورى * چو اندر مجمل و مهمل حقايق\r\nزمان آن دم مكان در لامكان داشت * تو شام تيره‌خوان يا صبح صادق\r\nبه بازار گلان گل‌جو گلى ديد * كه بود از بهر بزم قرب لايق\r\nحكيم آرى در او صد لفظ مبهم * شود واقف به اسرار و دقايق\r\nچو يوسف از درون چاه كنعان * و يا مهرى درون ليل غاسق\r\nز پستى برد و بر هستى نشاندش * ز اقران برگزيد و ساخت فايق\r\nقدم برد از وجودش رنگ امكان * نهان شد قطره در بحر موافق\r\nنمىدانم سخن چون رفت و چون شد * بلى جزئى به كلّى شد ملاصق\r\n« محيط » آنجا مقام قرب حق بود * كه چهر از مهر افروزد شقايق \r\n\r\nبه تو اى دوست\r\n به تو اى دوست نوشتم سخنى * جز نوشتن چه كند مثل منى\r\nسخن نغز بود جوهر جان * نه خطيب است كه دارد دهنى\r\nلاله در باغ شود چهره‌نما * غير حسن نيت خصيص دمنى\r\nبه تناسب بود اسباب جهان * فرد عالىنسب و پست و منى\r\nتا بود نقشهء هستى باقيست * اصل ممتاز و فروعات دنى\r\nصيد درياچه بود ماهىخور * ماهى بحر بود چند منى\r\nفعل خوبى ز بدان ساخته نيست * نكند كار خطا اصل سنى\r\nآن يكى ظرف سفالين سازد * وان دگر ساغر صاف ختنى\r\nسفله هرگز نشود ابن حجر * يا فرومايه اويس قرنى\r\nبهتر قوم شود مهتر قوم * نيست هر سنگ عقيق يمنى\r\nبوالبشر ربّ ظلمنا گويد * كار ابليس بود كبر و منى\r\nدوزخى حور بهشتى نشود * لن‌ترانيست جواب ارنى\r\nدد دون حاتم طايى نشود * حد اكوان نبود تهمتنى\r\nتو چو گل بر سر زلف يارى * كى « محيط » غم هجران چو منى \r\n\r\n","description":"","footnote":"","page_name":" 3206 ","page_number":318},
  {"content":"\r\n\r\n\r\nبىحساب رفت\r\n آينده‌ام ز ياد چو صدها كتاب رفت * صبرم ز دل برون شد و از ديده خواب رفت\r\nگفتم كه چون هزار نشيند به شاخه‌ام * هجرم به سر نيامد و صبر از نصاب رفت\r\nداد از نخست خاصيت آب زندگى * شيرين نگشته كام به سعى و شتاب رفت\r\nماهى كه مىگذشت ز آينده مژده بود * آينده‌ام نيامد و مه بىحساب رفت\r\nماييم يار زمرهء ازيادرفتگان * يا سهم ما به آب چه بوديم خواب رفت\r\nيا نوبهار آمد و نشكفت گل به باغ * يا گل نخورد آب و شقايق به تاب رفت\r\nباد صبا به رى رو و با اوستاد گوى * كى نيك‌نامىات همه جا در ركاب رفت\r\nيا سال شصت و هشت بجز يك‌دو مه نداشت * ده ماه يا به سرعت مرّ سحاب رفت\r\nآينده‌ام نبود به طالع به سال نو ! * يا چونكه بود خانهء بختم خراب رفت\r\nمن خويشتن به خيل تو از ياد رفته‌ام * يا از كفت به خيره شمار از حساب رفت \r\n\r\nاى اختر اقبال\r\n واعظم گفت از قيامت اى قد جانان قيامى * گفت از مينو سخن اى غنچهء خندان ، كلامى\r\nدل هواى سركشى دارد بتا اى طرّه‌تارى * دانه خالش به صيد دل نگر اى غمزه دامى\r\nشد ز يادش عهد من اى شيوهء يارى قرارى * تلخكام محنتم اى اختر اقبال كامى\r\nچشم بختم تيره شد اى برج طالع آفتابى * اشتياقم شعله زد اى آب هستىبخش جامى\r\nگر نخواهى آتشم بر دل ز دورى چون گريزى * ور نمىخواهى فراموشم كنى از نامه نامى\r\nدر حرام آمد گلم اى سرو جو از جو كنارى * با رخش اى گل چه مىگويى مگر اى غنچه خامى\r\nصبحگاها خنده‌اى بر ظلمت شام سياهم * شب گذشت از نيمه‌اى مه پرتوى افكن به بامى \r\n\r\n","description":"","footnote":"","page_name":" 3207 ","page_number":319},
  {"content":"\r\n\r\n دست و پا پى كن كه از كف شد زمام اختيارم * آخر اى باد صبا از آشنايى ده پيامى\r\nدر « محيط » آشنايى قيد نام و ننگ حرفى * عقل را از عشق نامى زهد را از پى پيامى \r\n\r\nاشك من\r\n اشك من اى گوهر غلطان چشم * روز مياويز به دامان چشم\r\nروز چو مه خلوتى سينه باش * شعله شو و مرحم ديرينه باش\r\nدل ز غمت شمع صفت سوختم * تا چو درت در صدف اندوختم\r\nبايد اى گوهرك شب‌چراغ * شب كنى از لاله برم رشك باغ\r\nشام چه گويم ؟ كه سحر روز توست * تيره سحر صبح دل‌افروز توست\r\nروز چه آذر به دلم جاى گير * شام صراحى زن و ميناى گير\r\nحلقه مزن بر در و در وامكن * لاله‌رخا ! روزن ، مأوا مكن\r\nحلقه شو و بر در دل بسته باش * مرهم ريش جگر خسته باش\r\nگرچه به دل صبر و قراريت نيست * پاى سكون جاى قراريت نيست\r\nلعل تو و جا به دل سنگ من * نام تو شويد رقم ننگ من\r\nرخت من از دست هوس چاك شد * جان گرو نفس هوسناك شد\r\nپاك شو از دامن آلوده‌ام * الحذر اى گوهر ناسوده‌ام\r\nبحر « محيطى » مكن آشفته‌ام * فاش مكن قصّهء ناگفته‌ام \r\n\r\nدر حريم آشتى\r\n من در حريم آشتى دور از گناهم * بام فلك را تيره سازد دود آهم\r\nمجهول مطلق چون خموشى در سياهى * سرگشته هر سو چون به پاى باد كاهم\r\nسعى و تلاش و هيبتم چون موج دريا * در تيرگى تابان چسان در چرخ ماهم\r\nآلوده دامانى كه در توصيف نايم * تردامنى خشكيده لب چون كهنه چاهم\r\nجوكاره و گندم‌نما مانند دامم * چركين قبا و پاكدل چون صبحگاهم\r\nگر زشت و گر زيبا غبار كوى اويم * دور از « محيط » زندگى چون طول را هم \r\n\r\n","description":"","footnote":"","page_name":" 3208 ","page_number":320},
  {"content":"\r\n\r\n\r\nولىّ حقّ\r\n امواج بحر علم نبى كيست ؟ جز على * داناى راز لم‌يزلى كيست ؟ جز على\r\nروز غدير آيهء اكملت دينكم * اثبات شأن و منزلت كيست ؟ جز على\r\nنقش رسول ، زوج بتول و ولى حق * گو نقش خاتم شرف كيست ؟ جز على\r\nتاجى چو هل اتى كه تواند به سر نهاد * چون يطعمون قبا به بر كيست ؟ جز على\r\nآنكو به خوابگاه نبى خفت شام غم * در مكّه خيفى و عقبى كيست ؟ جز على\r\nهمرتبهء رسول خدا جز على كه بود ؟ * استاد جبرئيل امين كيست ؟ جز على\r\nبر دوش مصطفى كه نهاد از شرف قدم ؟ * حق خواه و بت‌شكن به حرم كيست ؟ جز على\r\nدر خاك تيره هم‌سفر رهرو فلك * اين سير درخور قدم كيست ؟ جز على\r\nتاره برد به بزم جلال و « محيط » قدس * سر لايق نثار ره كيست ؟ جز على \r\n\r\nصبح نايين\r\n صبح نخست چو مس گيتى شود سفيد * از هر طرف به گوش رسد نغمهء جديد\r\nاز چهر روز تيرگى شب نهان شود * گردد عيان به لوح زمان جلوهء اميد\r\nآيات صنع در همه جا صبح روشن است * روشن‌تر از جهات به نايين بود پديد\r\nانجم گروه در بر سلطان اختران * چون ياسمن شوند بر لاله ناپديد\r\nباشد اگرچه ملح اجاجش روان به جوى * عذب فرات باشدش از هر طرف عديد\r\nخور احمد است گويى كايد ز غار ثور * با چهرهء منوّر و پيشانى سفيد\r\nهر شب هوا به نشئه‌ى صهباى خلّر است * بر اين سخن دمادم صبحش بود شهيد\r\nجايى كه رمز عشق توان ديد بالعيان * وز مردمى كه درس محبّت توان شنيد\r\nدر اين « محيط » شباب است آشكار * دارد هواى روز و شبش عطر شنبليد \r\n\r\n","description":"","footnote":"","page_name":" 3209 ","page_number":321},
  {"content":"\r\n\r\n\r\nمخبر ( 1312 )\r\nعلى فرامرزىراد ، كه در شعر مخبر تخلص مىكند ، در يازدهم دى ماه سال 1312 شمسى در تهران تولد يافت ، تحصيلات ابتدايى را در دبستان نوشيروان و متوسطه را در دبيرستان رازى ( فرانسويان ) به پايان رسانيد ، ازآن‌پس به خدمت شهردارى درآمد و در ادارهء كل درآمد آن اداره به كار پرداخت .\r\nمخبر از سال 1329 به سرودن شعر پرداخت و در آغاز به شعر فكاهى توجه نمود و از سال 1333 به نظم اشعار جدى تمايل پيدا كرد و نخستين مجموعهء شعرى كه از او انتشار يافت در سال 1337 به نام \" چشم‌به‌راه \" شامل شصت ترانه و رباعى بود .\r\nمخبر از ميان شعراى متقدم به سعدى و حافظ بيشتر علاقه دارد و با اينكه در سرودن انواع شعر تسلط دارد ، ولى به نوع غزل و رباعى و ترانه بيشتر دلبستگى از خود نشان مىدهد . اشعار زير نمونه‌اى چند از نظم اوست :\r\n\r\nرنجها\r\n به راه عشق تو جانا چه رنجها كه كشيدم * چه شكوه‌ها كه نكردم چه طعنه‌ها كه شنيدم\r\nدر انتظار جمالت چه روزها كه نشستم * به آرزوى وصالت چه راهها كه دويدم\r\nچه هفته‌ها كه گذشت و گذشت با غم و محنت * چه ماهها كه ز حسرت شرنگ مرگ چشيدم\r\nشد از دورنگى دوران سپيد موى سياهم * شد از نكوهش ياران سياه روز سپيدم\r\nبه جستجوى تو رفتم ز هر گذر كه گذشتم * هواى روى تو كردم به هر چمن كه رسيدم\r\nبه نقد جان چو به بازار عشق پاى نهادم * زيان نكردم ازآن‌رو كه جور عشق خريدم\r\nميان رهسپاران علم شدم به درستى * به راه دوست چو « مخبر » شكست پاى اميدم \r\n\r\n","description":"","footnote":"","page_name":" 3210 ","page_number":322},
  {"content":"\r\n\r\n\r\nخزان غم\r\n نه يك شب در غمت اخترشمارى مىشود پيدا * كه هر شب عاشق شب‌زنده‌دارى مىشود پيدا\r\nبرون از خانه آيى با چراغ و نيستى روشن * كه هر سو بهر تو چشم انتظارى مىشود پيدا\r\nاز آن كوى تو اى گل شهره همچون لاله‌زاران شد * كه در هر گوشهء آن داغدارى مىشود پيدا\r\nنه تنها من به راه عشق تو افتاده‌ام از پا * كه صدها كشته در هر رهگذارى مىشود پيدا\r\nبه خاك كوى تو ازبس‌كه اشك حسرت افشانم * به هرجا پا گذارم چشمه‌سارى مىشود پيدا\r\nكجا گور از تو اى گل در خزان غم نشان از من * به غير از شاخهء بىبرگ و بارى مىشود پيدا\r\nمرا با سردمهرى كم بران از خود كه در اين دل * هنوز از آتش عشقت شرارى مىشود پيدا\r\nوفا از آشنايان برنمىگيرم كه مىدانم * در اين قحط وفا هم حقگزارى مىشود پيدا\r\nبه دور بىقرارى دامن طاقت مده از كف * كه بعد از بىقراريها قرارى مىشود پيدا\r\nزمان غم شود طى دورهء شادى رسد آخر * كه بعد از هر خزانى نوبهارى مىشود پيدا\r\nدر اين وادى نه تنها من غريب افتاده‌ام « مخبر » * هزاران همچو من در هر كنارى مىشود پيدا \r\n\r\nدل من\r\n يك‌دم دلم از بند غم آزاد نشد * در محبس تنگ سينه هم شاد نشد\r\nهرگه كه يكى ناله به پا خاست از او * آن هم به لبم شكست و فرياد نشد \r\n\r\n","description":"","footnote":"","page_name":" 3211 ","page_number":323},
  {"content":"\r\n\r\n\r\nآذر عشق\r\n كى فتد پرده ز رازى كه نهان است هنوز * كه لبان من و او قفل دهان است هنوز\r\nچه نويسم بنگارم ؟ چه بگويم ؟ چه كنم ؟ * كه نگاه من و او نامه‌رسان است هنوز\r\nبه چمن تا كه ببينم گل زيباى رخش * هر طرف مرغ دلم در طيران است هنوز\r\nقد سروش كه به پا كرده قيامت در شهر * همه جا در نظرم جلوه‌كنان است هنوز\r\nگرچه خود رنجه ز سرپنجهء پيرى شده‌ام * عشق او در دل بشكسته جوان است هنوز\r\nبه زمانى كه محبّت شده افسانه ، مرا * صحبت عشق و وفا ورد زبان است هنوز\r\nداد از آن يار پريچهره كه در گلشن عشق * پى نوش خود و نيش دگران است هنوز\r\nنه عجب گر به ثريا برسد فريادم * كه مرا از غم وى آه و فغان است هنوز\r\nتا نگويد كه خيالش شده از خاطر من * من و اين سيل سرشكى كه روان است هنوز\r\nبه جنون كار مرا مىكشد آخر « مخبر » * در دلم آذر عشقى كه نهان است هنوز \r\n\r\nبىستاره\r\n گرچه هر شب ديده مىدوزم به چشمى آسمانى * ز اختر گمگشتهء عشقم نمىجويم نشانى\r\nمن كه در هفت آسمان يك اختر تابان ندارم * پس شما مهرى كنيد اى اختران آسمانى\r\nمن غريبى از ديار عزلتم اى همزبانان * همّتى تا وا رهم از محنت بىهمزبانى\r\nكاروان زندگانى رفته و من از تغافل * همچنان وامانده‌ام در نيمه‌راه زندگانى\r\nشمع را هم گشته خاموش از دم باد حوادث * آتشى روشن كنيد اى همرهان كاروانى\r\nتا به راه عشق خوبان بدآيين پا نهادم * رخت بربست از سرايم شور و شوق و شادمانى\r\nغنچهء عمرم كه با صد آرزو پرورده بودم * گشت پرپر در جوانى از دم باد خزانى \r\n\r\n","description":"","footnote":"","page_name":" 3212 ","page_number":324},
  {"content":"\r\n\r\n پا نهادم بس‌كه اندر راه تحصيل بصيرت * سوخت جانم عاقبت در آتش روشن روانى\r\nبرف پيرى آمد و بنشست بر موى سياهم * اى دريغا از جوانى ، اى دريغا از جوانى\r\n« مخبر » امشب تا نشانى جويم از گمگشتهء خود * زار و نالان حلقه بر هر در زنم از ناتوانى \r\n\r\nشادى عيد\r\n بيا كه ديدن روى تو آرزوست هنوز * بيا كه با تو مرا عشق گفتگوست هنوز\r\nدو چشم خسته و بىخواب من ز شب تا صبح * پى نظارهء رويت به جستجوست هنوز\r\nرقيب سفله بر آن شد كه فتنه انگيزد * از اين غم است گرم بغض در گلوست هنوز\r\nمرا به عهد و وفاى تو نيست ترديدى * به دل ولى غمم از كينهء عدوست هنوز\r\nوزد نسيم فرح‌بخش و دلپذير بهار * بيا كه موسم گشت و كنار جوست هنوز\r\nمرا تو شادى عيدى و جلوهء گل و باغ * بيا كه ديدن روى توام نكوست هنوز\r\nبيا كه بادهء گل‌فام و صبح روز وصال * ز فرط شوق نگنجم ميان پوست هنوز\r\nهوا هواى بهار است « مخبرا » نفسى * به باغ رو كه به دل هست اميد دوست هنوز \r\n\r\nبامدادان\r\n شد به سر عمرى و با حسرت دلم * بر سر كويش وطن دارد هنوز\r\nبا مه و پروين به يادش تا سحر * شب همه‌شب انجمن دارد هنوز\r\n* * روز و شب مىگردم و با اشتياق * ديدگان خسته‌ام در جستجوست\r\nهر صدايى مىرسد بر گوش جان * گويم اى دل اين صداى پاى اوست\r\n* * زار مىگريم به حال زار خويش * كاندر اين وادى غريب افتاده‌ام\r\nمانده‌ام تنها به خلوت وز غمش * نااميد و بىنصيب افتاده‌ام \r\n* *\r\n\r\n","description":"","footnote":"","page_name":" 3213 ","page_number":325},
  {"content":"\r\n\r\n روزگارى ماه من از روى مهر * نغمهء عشق و محبّت ساز كرد\r\nچون به نقد جان خريدارش شدم * شيوهء عاشق‌كشى آغاز كرد\r\n* * دل ز دستم برد و بر احوال من * از وفا يك‌لحظه غمخوارى نكرد\r\nچشم مستش اشك خونينم نديد * يك‌نفس جز مردم آزارى نكرد\r\n* * همچو بلبل بىرخ آن گل مرا * در دل‌افسرده خار غم شكست\r\nپشت اميدم به راه وصل وى * زير بار محنت و ماتم شكست\r\n* * بهر ديدارش چه شبها تا سحر * ديده همچون حلقه بر در دوختم\r\nگرد شمع ياد او گشتم ولى * صبحدم پروانه‌آسا سوختم\r\n* * اى دل امشب هم به هر حالت كه هست * تا سحرگه با غمش سر مىكنم\r\nبامدادان چون برآيد آفتاب * رو به‌سوى شهر ديگر مىكنم \r\n\r\nبه راه زندگى\r\n به راه زندگى با سر دويدن * به زير بار محنتها خميدن\r\nبه درد و رنج و حرمان خو گرفتن * ز شاديهاى گيتى دل بريدن\r\nز باغ زندگانى در جوانى * گل ناكامى و اندوه چيدن\r\nز جام آرزو از نامرادى * شرنگ حسرت و ماتم چشيدن\r\nچو بومى در دل شبهاى تاريك * به هر ويرانه‌اى مأوا گزيدن\r\nبه عزم چاره اندر راه مقصود * ز هر وامانده‌اى تهمت شنيدن\r\nبراى من بسى باشد نكوتر * كه از بيگانه‌اى منّت كشيدن \r\n\r\nترانه\r\n دلم تو ، مونسم تو ، دلبرم تو * سرم تو ، سرور و تاج سرم تو\r\nبه لب دارم هميشه اين ترانه * عزيزم همدم و هم بسترم تو \r\n\r\n","description":"","footnote":"","page_name":" 3214 ","page_number":326},
  {"content":"\r\n\r\n\r\nاى گل\r\n مرا شيداى شيدا كردى اى گل * سراپا شور و غوغا كردى اى گل\r\nچه گويم من ؟ چه گويم من ؟ كه ديگر * خودت را در دلم جا كردى اى گل \r\n\r\nفريادرس\r\n مرا جز او به سر سوداى كس نيست * مرا در دل بجز وصلش هوس نيست\r\nبه فريادم رسيد اى همزبانان * كه او ديگر مرا فريادرس نيست \r\n\r\nتيشهء غم\r\n غم و رنج زمان مانند تيشه * تراشد استخوانم را هميشه\r\nدر اين شهر بلاخيز و غم‌افزا * نمىدانم سرانجامم چه مىشه \r\n\r\nفتنه\r\n به دام غم گرفتارم تو كردى * غمين و زار و بيمارم تو كردى\r\nچه گويم من كه با نيرنگ و افسون * هزاران فتنه در كام تو كردى \r\n\r\nنشد\r\n روى تو مرا شمع شب تار نشد * موى تو مرا محرم اسرار نشد\r\nمن در غم و حسرتم تو در بىخبرى * اى آفت جان اينكه دگر كار نشد \r\n\r\nآواز سحر\r\n آواز خروسان سحر مىشنوم ؟ * يا نغمهء اميد و ظفر مىشنوم ؟\r\nدر تيرگى و سكوت و تاريكى شب * از تابش خورشيد خبر مىشنوم \r\n\r\n","description":"","footnote":"","page_name":" 3215 ","page_number":327},
  {"content":"\r\n\r\n\r\nمدرّس ( 1309 - 1217 )\r\nميرزا يحيى مدرس اصفهانى ، معروف به بيدآبادى ، فرزند محمد اسماعيل ، در سال 1254 هجرى قمرى در كربلا قدم به عرصهء هستى نهاد ، علوم مقدماتى را در بين النهرين فرا گرفت .\r\nمدرس در شانزده‌سالگى به اتفاق پدر و خانواده خود به اصفهان كوچيد و در اين شهر رحل اقامت افكند و به تكميل دانش پرداخت و در علوم عقليه و نقليه و ادبيه و رياضيات و هيئت و نجوم و علوم غربيه تبحر يافت و بارع گرديد ، آنگاه به تدريس در رشته‌هاى علمى و ادبى پرداخت .\r\nمدرس علاوه بر مقام علمى ، شاعرى توانا بود و در فنون شعر و ادب تبحر و استادى داشت و چيزى كه مورد اعجاب حاضران در مجلس درس استادش گرديد ترجمت فارسى بدل غلط ( حبيبى قمر بل شمس ) بود كه بدين روش به بديهه‌گويى سرود :\r\n تشبيه رخت به ماه كردم * شمسى و من اشتباه كردم \r\nديوان مدرس متجاوز از پانزده هزار بيت شامل مدايح و مراثى حضرت محمد ( ص ) و ائمهء اطهار عليهم السلام كه در سال 1356 شمسى وسيلهء كتابفروشى اسلاميهء تهران طبع و نشر شد . بارى مدرس در هفتم ذي قعدة الحرام سال 1349 هجرى قمرى در سن نود و پنج‌سالگى بدرود حيات گفت .\r\n\r\nبهاريه\r\n بلبل چه نكيسا زده تا نغمهء نوروز * آراسته جشنى ز طرب خسرو نوروز\r\nشيرين من اى زلف تو آورد شب و روز * تلخ است چه فرهاد مرا كام به نوروز \r\n\r\n","description":"","footnote":"","page_name":" 3216 ","page_number":328},
  {"content":"\r\n\r\n ها تلخى كامم بزدا زان شكرين لب * شاهانه فراهشت به سر قبرهء ديهيم\r\nبوسيجه دبيرانه كمر بست به تعظيم * افشاند بط از شهپر سيمين به سمن سيم\r\nشد برگ شجر جنگل شاهين‌وش و از بيم * بر سايهء او مىنگرد صعوه مورّب\r\nدر مهد شخ آمد به چمن طفل شكوفه * از سرحد اقليم خطا تا حد كوفه\r\nبىدايه و عريان همه در دشت مخوفه * از ابر ربيعى همه را گشته علوفه\r\nاز فيض طبيعى همه را پنجه مخضّب * بگرفت به كف سبزهء تر جام ز لاله\r\nاز ابر بهاريش مىآمد به پياله * مانا همه را رزق به مى گشته حواله\r\nشد خوىزده چهر بت من لاله ز ژاله * كاين گونه زده خال سيه‌فام به غبغب\r\nسرسبز بساتين شد و گلرنگ حدايق * سرو چمن آزاد شد از قيد علايق\r\nگرديد به خونريزى گل باد چه شايق * از سبزه به كف نيزه برآورد شقايق\r\nچون سايهء مبسوط كه بر سطح محدّب * خيز اى مدنى لهجه رها ساز ره رى\r\nكز راه مداين به حجاز است مرا پى * نجدى مهم اى كاشغرى سرو ، هلا هى\r\nآور ز شط بصره و بغداد مرا مى * وز كوفه‌ام اسباب طرب‌ساز مرتّب\r\nاى شوخ حجاز آفت زابل بت فرخار * از نغمهء شهناز به شه ناز دگربار\r\nنوروز بزن نغمهء نوروز عرب‌وار * كان ترك حصاريست به نوروز عرب‌وار\r\nآن ماه عراقيست به نوروز معرّب * نحس است قران زحل و ماه هلا خيز\r\nاز طرف قمر دور نما زلف دلاويز * از زلف و رخت گشته مرا جزع دررخيز\r\nوين نكته عيان شد كه شود ابر گهرريز * چون يافت قمر جاى به خلوتگه عقرب\r\nنقاش دى ، اى رنگ تو سيماب و قلم برف * سيماب تو زنگار شد و برف تو شنگرف\r\nبا چهرهء زرد ار كاز بستان نبرى طرف * اسپيد مداد تو به بيهوده شود صرف\r\nتا سرخ‌گل اوراق چمن كرده مذهّب * از سنبل و نسرين به چمن يافته هركس\r\nو اللّيل اذا عسعس و الصّبح تنفّس * در پاى گل نوسفر و سبزهء نورس\r\nبلبل به غزل‌خوانى و « يحيى » به مخمّس * بگشوده به نعمت شه لولاك همى لب \r\n\r\n","description":"","footnote":"","page_name":" 3217 ","page_number":329},
  {"content":"\r\n\r\n\r\nمدح على بن ابى طالب ( ع )\r\n خيزيد و پى عيش بتى ساده بياريد * از دست بتى ساده بطى باده بياريد\r\nتا راحت روحم شود آماده بياريد * افتاده شدم داروى افتاده بياريد\r\nزان باده كه جم تربيتش داده بياريد * تا پا به سر جم بزنم از اثر جام\r\nاكنون كه چو داود شده كبك خوش‌الحان * هدهد بنهاده‌ست به سر تاج سليمان\r\nاز فرّ صبا صرح ممرّد شده بستان * بلقيس‌وشا ، اى به كمر برزده دامان\r\nديو غم اگر ملك دلم برد به دستان * آصف‌صفت آور سر و دستش به خم جام\r\nشد باغ كليسا صفت آراسته از گل * ناقوس مثل نعره‌زنان آمده بلبل\r\nو انجيل‌سرايان چه كشيشان شده صلصل * از نارونش برنس و زنّار ، ز سنبل\r\nبر تهمت خس مريم شخ كرده تحمّل * تا باد چو عيسى بدمد روح در اجسام\r\nاى شور خطا ، سور يمن ، غيرت اهواز * آشوب ختن ، فتنهء چين ، لعبت شيراز\r\nهين راست بيا طرح مخالف ز سر انداز * طبعم به صفاهان به نوا آمده دمساز\r\nاى فتنهء زابل بفكن شور به شهباز * ز آهنگ حجازم به عراق آور از اين شام\r\nاى لعل تو چون چشم خروسان سحرخيز * تا خون كبوتر كنى از بط به قدح‌خيز\r\nزلف تو چه شهناز و دلم صعوهء نوخيز * تا صعوه كنى صيد چو شاهين بنما خيز\r\nزلف چو پرستوى تو چون مرغ شب‌آويز * آويخته خورده‌ست مگر گندم ايتام\r\nضحّاك دى ار گشت مسلّط به سر جم * افكند فريدون ربيعش به چرغم\r\nكيخسرو گل برزده اورنگ به عالم * رانده چه شد ترك برافروخته پرچم\r\nبا رخش مى اى ترك پسر خيز چو رستم * كز گرز كشانى غمم خسته چو رهّام\r\nاطراف چمن مدرس و كبك است چو ادريس * تحت‌الحنكى بسته و بنشسته به تدريس\r\nوز خدعه و تلبيس دهد درس به ابليس * چون شعر منش هست سخن جمله به تجنيس \r\n\r\n","description":"","footnote":"","page_name":" 3218 ","page_number":330},
  {"content":"\r\n\r\n ذكرش همه تسبيح و كلامش همه تقديس * قولش همه ترصيع و بيانش همه ايهام\r\nگل‌رخ پسرا مات شدم خيز و ز باده * كن شاهسوار غمم از پيل پياده\r\nفرزين من اى راه ظفر از تو گشاده * در شش‌در غم مهرهء عيشم به فتاده\r\nنرّادم از اين مهره كه بر تخته نهاده * ترسم برد از صفحهء ايّام ، مرا نام\r\nچون ساحت اقليم خطا سبز شده راغ * چون رزمگه شير خدا سرخ شده باغ\r\nز اسپيدى رو بهر محبّش چو شد ابلاغ * گرديده سيه‌قلب عدو چون كف صبّاغ\r\nبا دردى رو بر دل او مانده دو صد داغ * نيلى شدش از نيلى غم چهرهء گل‌فام\r\nشاهى كه اگر قوّت بازو بنمايد * با خاك ره افلاك ترازو بنمايد\r\nرويش بود آن‌سو كه خدا رو بنمايد * نه روى خدا اوست ز هر سو بنمايد\r\nور از نجف او قبلهء ابرو بنمايد * حاجى به‌سوى كعبه نبندد دگر احرام\r\nشايد شود از مدحت او كس بزند دم * از فرش به عرش ار بتوان رفت به سلّم\r\nاز هيبت رمحش شده آفاق منظّم * از ضربت تيغش شده اسلام مسلّم\r\nتيغ دو سرش در دل خصم آمده مدغم * آرى چو بود حرف مكرّر شود ادغام\r\nاى كعبهء مقصود خلايق همه كويت * اى قبلهء مسجود محبّان همه رويت\r\nتو مست حق و خلق همه مست به بويت * لبريز ز خمخانهء توحيد سبويت\r\nاى ديدهء حق بين خلايق همه سويت * حق خواندمت ار حق جريان داشت در اجسام\r\nفردوس يكى ذرّه ز خاك نجف تو * آدم به پناه آمده اندر كنف تو\r\nدرهاى امامت گهرى از صدف تو * هريك شده درياى گهر از شرف تو\r\nهر روز و شب از ابر گهربار كف تو * ارزاق خلايق شده مقسوم و تو قسّام\r\nنور تو به موسى چو نمودار شد از طور * اندر طلبش گشت روان در شب ديجور\r\nغير از تو نبودش به خدا ناظر و منظور * وين نكته ز عاقل نبود مخفى و مستور \r\n\r\n","description":"","footnote":"","page_name":" 3219 ","page_number":331},
  {"content":"\r\n\r\n كافلاك ز خاك قدمت كسب كند نور * خورشيد ز درّ نجفت نور كند وام\r\nاى ذات تو گنجينهء اسرار الهى * كى عقل كند درك صفات تو كما هى\r\n« يحيى » كه بجز سوى تواش نيست پناهى * دارد ز گدايى درت عار ز شاهى\r\nننوازىاش اى شه ز چه گاهى به نگاهى * تا وارهد از قيد غم و محنت ايّام\r\nاى روح روان را هوس كوى تو بر سر * اى جان جهان را سبب شوق تو در بر\r\nجارى ز تو هر خيز چو اعراض ز جوهر * مشتق ز تو هر فيض چو افعال ز مصدر\r\nگرديده عدم ز آتش مهر تو مخمّر * كاين‌سان به جهان نام و نشان نيست ز اعدام\r\nتا هست به نور و ز چمن با فر و فيروز * احباب تو را ، باد چه نوروز همه روز\r\nنوروز چو هرروزه و هرروزه چو نوروز * و اعداى تو را باد به دل ناوك دل‌دوز\r\nگه ناوك دل‌دوز و گهى زخم جگرسوز * اندر تنشان موى شود ناخن ضرغام \r\n\r\n","description":"","footnote":"","page_name":" 3220 ","page_number":332},
  {"content":"\r\n\r\n\r\nمردانى ( 1301 )\r\nمحمد على مردانى ، در سال 1301 هجرى شمسى در قريه آشمسيان سادات از توابع خمين چشم به جهان گشود . پدرش بهرام مردانى كشاورزى پاكدل و روشن ضمير بود و به خاندان پيغمبر اخلاص كامل داشت و از طرف مادرى خاندانش همه از عالمان دين و بزرگان شريعت بوده‌اند .\r\nمردانى تحصيلات ابتدايى و متوسطه را در خمين فراگرفت ، ازآن‌پس به اراك رفت و چندى به تحصيل صرف و نحو پرداخت و از استاد محمّد خزائلى دانشمند روشندل كسب فيض كرد .\r\nمردانى از كودكى به شعر علاقه داشت و در حسينيه‌ها شركت مىجست و در مراسم سوگوارى گوشش به مصيبت امام حسين و ائمهء اطهار آشنا گرديد و چون داراى ذوق شعر و قريحهء شاعرى بود در وادى شاعرى افتاد . ده‌ساله بود كه به مرثيه‌سرايى پرداخت و در تكايا و مجالس سوگوارى ابا عبد اللّه الحسين ( ع ) مرثيه‌سرايى مىكرد به تدريج شعرش شكوفايى يافت و براى مداحان و دسته‌هاى عزادار مرثيه مىساخت و در جذب جوانان علاقه‌مند به مبانى مذهبى سعى وافى مبذول مىداشت و در شهر خود به تشكيل مجمع مداحان همت گماشت ، تا جايى كه رژيم گذشته از او احساس خطر كرد و مورد سوءظن قرار گرفت و خانه‌اش توسط مزدوران محلّى به آتش كشيده شد و خود متوارى گرديد .\r\nمردانى در سال 1331 به تهران عزيمت كرد و در اين شهر سكونت اختيار نمود و در سال 1335 به تشكيل انجمن مداحان اقدام كرد و در جذب جوانان اهتمام ورزيد . در آغاز ، انجمن به طور سيّار در منازل تشكيل ، و از سال 1350 به طور ثابت در منزلش بر پا مىشد و به نام « انجمن نغمه‌سرايان مذهبى شرق تهران » نامگذارى و معروف شد . پس از\r\n\r\n","description":"","footnote":"","page_name":" 3221 ","page_number":333},
  {"content":"\r\n\r\nپيروزى انقلاب اسلامى فعاليتش را شدت بخشيد و در سال اوّل پيروزى انقلاب به عضويت شوراى شعر وزارت ارشاد اسلامى و واحد ادبيات حوزهء هنرى سازمان تبليغات اسلامى درآمد و در چندين مسابقهء شعر شركت جست و برنده گرديد و سكّه‌هاى طلا و لوحهاى تقدير از سازمانهاى مختلف دريافت كرد .\r\nمردانى در طول جنگ و هشت سال دفاع مقدّس ، اوقاتش در جبهه مىگذشت و بيش از يك‌هزار و چهارصد روز در جبهه خدمت كرد و از اين رهگذر دچار عوارض جسمى متعددى گرديد كه ثقل سامعه از آن جمله است و در چند سال اخير به عارضهء سكته مبتلا گرديد و با همهء امكانات پزشكى كه برايش فراهم بود ، معالجه مؤثر نيفتاد و ناچار در خانه بسترى شد . خود دراين‌باره گويد : « وقتى پزشكان از معالجه مأيوس شدند شب بيست و يكم ماه رمضان بود كه به مولاى متقيان حضرت على متوسل شدم و آن شب حالى پيدا كردم . شب خوابيدم صبح كه بيدار شدم احساس كردم اعضاى بدنم قوت يافته و مورد عنايت مولا قرار گرفته‌ام . وقتى خانواده‌ام وضع مرا ديدند دچار حيرت شدند كه چگونه بهبود يافته‌ام ، گفتم پيش طبيبى رفتم كه سالهاى نوكرى فرزندانش را كرده بودم . به‌هرحال به راه افتاده و تا اندازه‌اى قادر به فعاليت شده‌ام . »\r\nمردانى ، شاعرى اخلاص‌پيشه و عارفى وارسته است و نسبت به پيغمبر و ائمهء اطهار اخلاص كامل دارد . وى شاعرى روشن ضمير و پاك‌نهاد است و با اينكه در راه انقلاب خدمات زيادى انجام داده ، امّا هيچ‌گاه به دنبال كسب مال و علائق مادى نبوده و بهرهء مادى نبرده است و به قول خودش : « با اينكه از چند سازمان پيشنهاد مقررى شد نپذيرفتم و تاكنون از هيچ سازمان لشگرى و كشورى چيزى نگرفته‌ام و تا همين اواخر تلفن نداشتم و حتى خواستند آن را مجانا در اختيارم گذارند ، قبول نكردم و مانند ديگر مردم پول تلفن را پرداختم » و امروز وى در خانهء قديمى و معمولى در يكى از كوچه‌هاى سرآسياب دولاب زندگى مىكند و از زندگى خود راضى و خشنود است .\r\nمردانى شاعرى است كه تاكنون توفيق تأليف بيش از سى مجموعه شعر را يافته كه بيست جلد آن طبع و نشر شده است و بيش از هر شاعرى شعر سروده است . آثار چاپ‌شده‌اش بدين شرح است : احتجاج بانوى بزرگ اسلام حضرت زهرا عليها السلام ، شكوه ايمان ، طلوع خورشيدها ، على مظهر تقوا ، گلزار شهيدان ، نواى رزمندگان ، فروغ ايمان ، يوسف دل ، در معبر نور ، لاله‌هاى جاويدان ، مجموعهء نور ، هديهء صيام ، جنگ جنگ ( دو\r\n\r\n","description":"","footnote":"","page_name":" 3222 ","page_number":334},
  {"content":"\r\n\r\nجلد ) ، همراه با كاروان ، آثار بهيگان ، گل انتظار ، كاروان عاشورا ، ادبيات جنگ ( در چند مجلد ) ، و چند اثر ديگر .\r\nنگارنده ، مردانى را دو بار ديدار كردم ، يك‌بار به اتفاق يكى از فضلاى حوزهء علميّه قم به محل كارم آمد و يك‌بار هم من او را در منزلش ملاقات كردم و به صفاى باطنى و اخلاصش به اهل بيت عصمت و طهارت و بىتوجهىاش به ماديات پى بردم .\r\n\r\nسزاوار\r\n تا به سوداى تو سرگشته چو پرگار شدم * در دل دايره چون نقطه گرفتار شدم\r\nمن نه امروز در اين راه قدم بنهادم * كز ازل محو تماشاى رخ يار شدم\r\nدل بريدم ز جنان تا به وصال تو رسم * وصل گل جستم و زير قدمت خار شدم\r\nبه هواى تو در اين سلسله سر افكندم * با تولّاى تو از غير تو بيزار شدم\r\nمن كه بيگانه نبودم ز خود اى مايهء ناز * به تو دل دادم و با خويش چو اغيار شدم\r\nقصّهء عشق مرا گرگ بيابان دانست * كه به سوداى تو مستوجب آزار شدم\r\nخواب بودم كه حسودم به دل چاه فكند * در دل چاه تو را ديدم و بيدار شدم\r\nكوس رسوايى من بر سر بازار زدند * چون غلامان به سر كوچه و بازار شدم\r\nفارغ از ياد تو يك‌لحظه نبودم همه عمر * كيفر غفلت خود ديدم و هشيار شدم\r\nچاك پيراهن من شاهد پاكيست مرا * گرچه در بند هوس بسته در انظار شدم\r\nراز دل غير تو با كس به ميان ننهادم * تا به تشريف ولاى تو سزاوار شدم\r\nدل « مردانى » شيدا شده سودايى من * تا به سوداى تو سرگشته چو پرگار شدم \r\n\r\nمفتى عشق\r\n شور عشقت به سرم بود و نمىدانستم * جلوه‌ات در نظرم بود و نمىدانستم\r\nچون مه و مهر شب و روز به بيدارى و خواب * ياد تو همسفرم بود و نمىدانستم\r\nخال كنج لبت اى قافيه‌پرداز وجود * مردم چشم ترم بود و نمىدانستم\r\nتو گل گلشن ايجادى و نامت همه عمر * ذكر شام و سحرم بود و نمىدانستم\r\nتا برم راه به سرچشمهء نور از ظلمات * باورت راهبرم بود و نمىدانستم\r\nدر دل آتش و امواج حوادث همه جا * عشق پاكت سپرم بود و نمىدانستم \r\n\r\n","description":"","footnote":"","page_name":" 3223 ","page_number":335},
  {"content":"\r\n\r\n من خراباتىام و در ازل از سفرهء عشق * باده‌ام خون جگر بود و نمىدانستم\r\nداد چون از خودى خود خبرم پير مراد * ديدم از خود خبرم بود و نمىدانستم\r\nاشك غم ريختم از ديده به دامان كه چرا * جامهء جان به برم بود و نمىدانستم\r\nديد چون حال پريشان مرا مفتى عشق * كه فروغ بصرم بود و نمىدانستم\r\nدر صف دردكشان داد مقامم چون ديد * تاج دولت به سرم بود و نمىدانستم\r\nبرده‌اى خيمه به صحراى جنون « مردانى » * چند گويى اثرم بود و نمىدانستم \r\n\r\nترك حجاب\r\n ز خود سفر كن و ترك حجاب را درياب * در اين سفر ثمر انقلاب را درياب\r\nاگرچه در چمن حسن جاى گل خاليست * ز نغمهء نغماتش گلاب را درياب\r\nبه دشت سبز بهاران ز دستبرد خزان * غريو غلغلهء شيخ و شاب را درياب\r\nز بغض فاجعه در اختفاى كودك نيل * مسير مبهم و طغيان آب را درياب\r\nبه بام حجلهء خورشيد تا بيابى راه * بكوش و سايهء آن آفتاب را درياب\r\nتو را كه سينه گهرپرور است و مرجان‌خيز * نتاج شاهد درّ خوشاب را درياب\r\nعنان بخت جوان را به دست نفس مده * شكوه دولت فصل شباب را درياب\r\nگرت بناست كه سلمان عصر خود باشى * برو حقيقت اسلام ناب را درياب\r\nسكوت مطلق مرداب را ز ياد مبر * خروش قلزم و مرگ حباب را درياب\r\nسحر چو بر رخ گل بوسه مىزند شبنم * خمار نرگس مست و خراب را درياب\r\nز خود بدر شو و با چشم دل به بزم وصال * هزارها قمر بىنقاب را درياب\r\nاز اين سراى دودر ، در طريق پير مراد * ز خود سفر كن و ترك حجاب را درياب\r\nبه روى مال ملك در كنار كوثر عشق * حضور حضرت ختمىمآب را درياب\r\nز پنجهء دم جانبخش دوست « مردانى » * شكوه و نشئه ام‌ّالكتاب را درياب \r\n\r\nساقى بقا\r\n چون آتش عشق شعله‌ور مىگردد * در آن رخ دوست جلوه‌گر مىگردد\r\nتا از كف ساقى بقا نوشد آب * سقّا ز فرات ، تشنه برمىگردد \r\n\r\n","description":"","footnote":"","page_name":" 3224 ","page_number":336},
  {"content":"\r\n\r\n\r\nگنهكار\r\n تا در آن سلسله چون مرغ گرفتار شدم * به فغان روز و شب از حسرت گلزار شدم\r\nرخ نمودى و مرا تاب نگاه تو نبود * نرگس مست تو را ديدم و بيمار شدم\r\nدانهء خال لبت برد چنان دل ز كفم * كه به ترك وطن از حبّ تو ناچار شدم\r\nخطّ سبز « شجر الأخضر نارا » خواندم * با نواى  « أَرِنِي » *  طالب ديدار شدم\r\nتا كه چون خضر ز دست تو بگيرم جامى * من بقا را به لقاى تو خريدار شدم\r\nتا ببينم به سر دار تجلّاى تو را * خاكبوس قدم ميثم تمّار شدم\r\nدوش در دايرهء دلشدگان مىگفتم * كه چه خوش در خم اين دام گرفتار شدم\r\nدفتر جرم مرا روز جزا باز مكن * كه به امّيد عطاى تو گنهكار شدم\r\nگنهم نيست بجز حبّ تو اى منبع جود * به تو پيوستم و از غير تو بيزار شدم\r\nيا على ! شاعر دربار حسين تو منم * فخر ، اين بس ، كه تو را بندهء دربار شدم\r\nسر نيارم به بر چرخ فرو « مردانى » * تا گداى در آل اللّه اطهار شدم \r\n\r\nشهيد\r\n از خاك شهيدان خون حق مىجوشد * چون حمزه كه از دل شفق مىجوشد\r\nتا تيغ خلق سينهء شب بشكافد * خون سر يحيى به طبق مىجوشد \r\n\r\nسرّ عشق\r\n بس‌كه در بند من و ما مانده‌ايم * بىخبر از خويش تنها مانده‌ايم\r\nدر بهار و برگ‌ريزان سرگران * زندگى را بر تماشا مانده‌ايم\r\nبا حضور درد نوسان الست * در حصار لا و الّا مانده‌ايم\r\nنوريان را تا شديم آموزگار * در عجب از اين معمّا مانده‌ايم\r\nسرّ الرّحمن على العرش استوى * نقش جان ما بود تا مانده‌ايم\r\nهيچ مىدانى كه سرّ عشق چيست * هيچ مىپرسى چرا ما مانده‌ايم\r\nدر مقام امتحانيم اى عزيز * گر دو روزى را به دنيا مانده‌ايم\r\nتا نپنداريم كاندر اين طريق * رهرو از كاروان وامانده‌ايم\r\nكودك نوپا گذشت از آب و ما * در هراس از موج دريا مانده‌ايم \r\n\r\n","description":"","footnote":"","page_name":" 3225 ","page_number":337},
  {"content":"\r\n\r\n سالها شد صرف باطل عمر و ما * در غم امروز و فردا مانده‌ايم\r\nنامهء عصيان خود را در معاد * مستعد از بهر حاشا مانده‌ايم\r\nهمچنان پروانه در سوداى وصل * در دل آتش شكيبا مانده‌ايم\r\nبا نياز و ناز در دشت جنون * واله و مجنون ليلا مانده‌ايم\r\nسرو آزاديم و « مردانى » صفت * سرگران و سبزه بر پا مانده‌ايم\r\nتا بگيرد دست ما را لطف دوست * غرقهء بحر تمنّا مانده‌ايم \r\n\r\nخورشيد عشق\r\n بر بام فلق سپيده قرآن مىخواند * خورشيد به خون طپيده قرآن مىخواند\r\nبر بوسه‌گه رسول زد چوب يزيد * چون ديد سر بريده ، قرآن مىخواند \r\n\r\nدل‌شكسته\r\n بشكسته‌دلى شكسته مىخواند نماز * در سلسله دست‌بسته مىخواند نماز\r\nتا قامت دين خم نشود روح نماز * با قامت خم نشسته مىخواند نماز \r\n\r\n","description":"","footnote":"","page_name":" 3226 ","page_number":338},
  {"content":"\r\n\r\n\r\nمرزبان ( 1311 )\r\nدكتر عليقلى محمودى بختيارى ، فرزند مهراب ، نوهء حاج عبد اللّه خان بهداروند و نبيرهء محمود خان رئيس و سردودمان ايل بختياروند هفت لنگ بختيارى است . وى در هفتم آذر ماه سال 1311 شمسى در دهكدهء ميان‌رودان در دامنهء اشتران‌كوه ( ميان اليگودرز و دورود ) چشم به جهان گشود ، تحصيلات مقدماتى را در مكتب سنتى گذراند و از مكتب به دبستان رفت و با امتحان ورودى به كلاس چهارم راه يافت و آن را به پايان رسانيد و دورهء اول و دوم متوسطه را در خرّم‌آباد و سال سوم را در اليگودرز و سالهاى چهارم و پنجم را در بروجرد به انجام رسانيد .\r\nمحمودى در سال 1332 براى ادامهء تحصيل راهى تهران شد و پس از گذراندن سال ششم متوسطه در دبيرستان مروى در كنكور دانشگاه شركت جست و به دانشكده‌هاى حقوق و ادبيات راه يافت ، امّا رشتهء ادبيات را برگزيد و در دانشكدهء ادبيات به تحصيل پرداخت و در سال 1337 فارغ التحصيل گرديد و در سال 1338 دورهء فوق ليسانس علوم اجتماعى را گذراند و در سال 1342 دورهء دكترى رشتهء زبان‌شناسى و زبانهاى باستانى ايران را پى گرفت و از دانشكدهء ادبيات دانشگاه تهران به اخذ درجهء دكترى توفيق يافت .\r\nدكتر محمودى از سال 1339 به استخدام وزارت فرهنگ درآمد و دو سال معاونت اداره تأليف و ترجمهء ادارهء كل نگارش و سرپرست نظارت بر كتابهاى درسى را به عهده داشت . ازآن‌پس به تدريس در دبيرستانهاى فيروز بهرام و رازى و اديب و چند دبيرستان ديگر مأموريت يافت و در شهريور ماه 1346 براى تدريس ادبيات فارسى و رشتهء مترجمى دانشكدهء ادبيات دانشگاه تهران دعوت به كار شد و از مهر ماه همان سال با تأسيس دانشكدهء علوم و ارتباطات اجتماعى براى تدريس ادبيات معاصر و فن نويسندگى فرا\r\n\r\n","description":"","footnote":"","page_name":" 3227 ","page_number":339},
  {"content":"\r\n\r\nخوانده شد و از سال 1338 با تصويب شوراى علمى دانشكده به عنوان استاد تمام وقت مشغول به كار شد و علاوه بر تدريس ادبيات معاصر و آيين نگارش ، درسهاى ادبيات كلاسيك \" فرهنگ و تمدن ايران \" نيز به او واگذار گرديد .\r\nدكتر محمودى در سال 1349 به دانشگاه ابو ريحان بيرونى ( دانشسراى عالى سپاه دانش - دانشگاه سپاهيان انقلاب ) مأموريت يافت و در سال 1350 با حفظ سمت به معاونت اين دانشگاه منصوب گرديد و در سال 1351 از اين سمت كناره گرفت و تا سال 1359 مديريت گروه بنيادهاى آموزش و پرورش را عهده‌دار بود و تدريس خود را در رشتهء فرهنگ و تمدن ايران منحصر ساخت .\r\nاز فعاليتهاى دكتر محمودى در موقع معاونت دانشگاه ابو ريحان بيرونى ، ايجاد بخش دانشجويان خارجى بود و در كنار آن طرح بازآموزى زبان و فرهنگ ايرانى را به استادان و دبيران زبان و ادبيات فارسى دانشگاههاى هند و پاكستان به تصويب رسانيد و در آغاز با هميارى وزارت فرهنگ و هنر و وزارت امور خارجه مقرر شد هر سال در دو مقطع تحصيلى به تعدادى از استادان زبان و ادبيات فارسى دانشگاههاى پاكستان بورس تحصيلى داده شود و اين كار انجام گرفت و هر سال يك‌صد و بيست تن از استادان فارسى پاكستان به دانشگاه ابو ريحان مىآمدند و با استفاده از خوابگاه ( در محيط دانشجويى ) و تسهيلات ديگر در رشتهء زبان و ادبيات فارسى آگاهيهاى عملى خود را بالا مىبردند و در سال 1356 دكتر محمودى خود سفرى به پاكستان كرد و با ديدار از دانشگاههاى سراسر آن كشور اين اميد را به همهء عاشقان فرهنگ و ادب ايرانى داد كه زمينهء مساعد براى فراخوانى همهء استادان زبان و ادبيات فارسى سراسر شبه قارهء هند و پاكستان فراهم شود .\r\nامّا با شروع انقلاب ايران اين برنامه متوقف ماند .\r\nدكتر محمودى از سال 1334 با همكارى دوستانش انجمن ادبى دانشكده را بنياد نهاد و اين انجمن يكى از انجمنهاى فعال و پربار آن روزگار بود .\r\nدكتر محمودى از دوران كودكى آغاز به سرودن شعر كرد و در دوران دانشجويى رسما كار شعر و شاعرى را شروع نمود و در آغاز شعرهاى فارسى سره مىسرود ، امّا وى هيچ‌وقت به شعر و شاعرى متظاهر نبود و در سال 1351 در پايان كتاب \" شكرستان \" نمونه‌هاى شعر خود را به چاپ رسانيد و در سال 1357 نيز در آخر كتاب \" گنج راز \" به عنوان نمونه اشعارى ارائه كرد و بايد گفت تاكنون ديوان و مجموعهء شعر مستقل از او به\r\n\r\n","description":"","footnote":"","page_name":" 3228 ","page_number":340},
  {"content":"\r\n\r\nچاپ نرسيده است .\r\nدكتر محمودى در سال 1355 بنا به دعوت دانشگاه كلمبيا به مدت يك سال به تدريس و مطالعه و تكميل دورهء زبان‌شناسى در آن دانشگاه اشتغال داشت و پس از بازگشت به ايران دوباره بنا به دعوت دانشگاه يوتا سفرى دوماهه به آمريكا رفت و كتاب \" زمينهء فرهنگ و تمدن ايران \" وى به عنوان كتاب درسى در بخش خاورشناسى دانشگاه يوتا انتخاب شد و نيز در سال 1357 سفرى به مصر كرد و ضمن ديدار از دانشگاههاى قاهره و اسكندريه در دانشگاه عين الشمس قاهره سخنرانى كرد و طرح گسترش زبان فارسى در آن دانشگاه را با توجه به كثرت داوطلب پىريزى كرد و در تابستان همان سال رئيس دانشگاه عين الشمس به ايران آمد و با محافل علمى ايران آشنا گرديد .\r\nاز آثار و تأليفات اوست : ويرايش و آرايش دفتر يكم سبك‌شناسى ( تاريخ تطور شعر فارسى ) اثر ملك‌الشعراء بهار ؛ راهى به مكتب حافظ ، كورش در بابل ، گنج گهر ( نمونه‌هاى نثر و نظم ) ، بابل دل ايرانشهر ، شكرستان ، زمينهء فرهنگ و تمدن ايران ، كمينگاه دشمن ، فراز و نشيب سياست و شيوهء كشوردارى ايران ، گنج راز ، او - تو - من ( در عرفان از ديدگاه حافظ ) ، هفت‌نگار در هفت تالار ( تحليلى اجتماعى از هفت پيكر نظامى ) ، زايش دوباره در آفرينش و عشق از ديدگاه مولانا جلال الدّين بلخى ، خاقانى در ايوان مدائن ، دفتر دوم گنج گهر ، دفتر دوم فرهنگ و تمدن ايران ، چرا حافظ ؟ .\r\nاينك نمونه‌هايى از شعر او برگزيده از كتاب گنج راز :\r\n\r\nآرزوى من\r\n تا كه زى دوست شدم دوش به مهمانى * شادمانيم همىداد به ارزانى\r\nشد تن رنج رسيده خوش و دل شادان * تا كه زى دوست شدم دوش به مهمانى\r\nزى من آمد به تك و برد نماز ايدون * هشت بر خاك رهم چهره و پيشانى\r\nچون رخ و خال سيه آذر و اسپندى * پيشم آورد ز چشم بد و شيطانى\r\nخوى ز آزرم نشسته به رخش آن‌سانك * ژاله بنشيند بر لالهء نعمانى\r\nديدگانش چو گو زنان و برش فربى * راست ناهيد بدان وصف بدش ثانى\r\nآب و رنگى به سزا داده به كاخ ايدر * كاخ نى خود به مثل كارگه مانى\r\nباغش آراسته آن‌سان كه گمان كردى * از بهشت آمده رزبانش ، به رزبانى « 1 » \r\n\r\n\r\n","description":"","footnote":"\r\n( 1 ) - رز به معنى باغ است . رزبان يعنى باغبان . رضوان ، به اصطلاح ، معرب آن است . ( به نظر من رضوان هم رزبان است كه عينا در زبان عربى و فارسى باقى مانده است ) .\r\n","page_name":" 3229 ","page_number":341},
  {"content":"\r\n\r\n ميزبان ساخته جشنى كه همىگفتى * بود چون جشن مهين خسرو ساسانى\r\nچنگ در چنگ نشسته دوسه خنياگر * هريكى همچو نكيسا به خوش‌الحانى\r\nباده در دست بتى دلبر و زيبارو * چهره‌اش همچو گل سرخ بيابانى\r\nخوان بگسترده به خوش‌رويى خوانسالار * گونه‌گون چيده خورشها به فراوانى\r\n« باژخوانان » برم آورد يكى « برسم » « 2 » * گفت كاين است خود از شيوهء شاهانى\r\nبايد اى دوست بدين شيوهء ورجاوند « 3 » * چون نياكان كنى از جان تو نگهبانى\r\nشادمان گشتم از اين گفته و زير لب ، * گفتم : احسنت و زه ، اى گوهر ايرانى\r\nدر تو گرد آمده يكباره نكوخويى * وز تو فرمند شده شيوهء يزدانى\r\nخيره گشتم به دو چشمانش و شك بردم * كاو فرشته‌ست بدين مهر و وفايانى\r\nگفتمش من به چنين شيوه تو را مانم * گرچه در كيش بهى خود تو مرا مانى\r\nآرى آرى كه مرا هست چنين باور * آفرين بر تو هم اى دوست كه مىدانى\r\nسرفرازيست از آن كس كه نگه دارد * راه و انديشه و كردار نياكانى\r\nسرورى بايد و آزادگى و رادى * هركه را بويه به سر هست جهانبانى\r\nگرنه انسان بودش كامه سرافرازى * مرده به ، آن تن گنديدهء انسانى\r\nبرترى جويم و آزاده ازيرا هست * بويه‌ام ايو خدايى « 4 » نه پريشانى\r\nهمرها ، كام من آن است كه تا بينم * زير يك پرچم ايران و هم ايرانى\r\nپشتهء كشور ايران شود آبادان * دور بينيمش از اين بىسر و سامانى\r\nبزداييم ز ايران به نكورايى * خوى بيگانگى و خيم انيرانى\r\nهست مهكامهء من تا كه همىبينم * گرد هم گنجه‌اى و رازى و شروانى\r\nآيد آن روز كه بينم به كنار هم * بصرى و بلخى و قفقازى و افغانى\r\nگوهر آيد به خراسان همى از بحرين * سوى بحرين رود زرّ خراسانى \r\n\r\n\r\n","description":"","footnote":"\r\n( 2 ) - يك دسته به هم پيچيدهء تركهء انار يا تركه از زر كه در موقع خوراك كنار دست پادشاهان مىنهادند .\r\nبه صورت  barsom  و  barsam  آمده است .\r\n( 3 ) - شكوهمند ، معجزه‌آسا ، معجزه‌گر . . .\r\n( 4 ) - « ايوه‌خوتائى » يا « ايوخدايى » واژهء پهلوى است به معنى يك فرمانروايى ( وحدت ) .\r\n","page_name":" 3230 ","page_number":342},
  {"content":"\r\n\r\n مزد جنگاور سيحون رسد از دجله * پاس قفقاز دهد مرد سجستانى\r\nبسته گردد به رخ مردم بيگانه * خانهء رودكى و خانهء خاقانى\r\nاينت مهكامه و آماج پسنديده * اينت انديشهء اسپند نياكانى\r\nهركه را خوى نيا نيست پسنديده * ژاژخا باشد و دژخو ز گران‌جانى\r\nژاژخايى نكند مرد سخن‌پرور * ژاژخايى بود از پستى و نادانى\r\nهركه سرپيچيد از اين راه كه بنمودم * نيست فرجام ورا غير پشيمانى\r\n* * اى سخن‌ساز ، كه از بيخ برافكندى * تخم نامردى و تنديس تن‌آسانى\r\nدانمت نيست سخن جز سخن ايران * پس به انجام رسان چامه به خوشخوانى\r\n« مرزبان » بار دگر گو كه فراز آيد * زير يك پرچم ، ايران و هم ايرانى \r\n\r\nيار سفر كرده\r\n محراب خوانده‌ام خم ابرويت * هرچند مهر نيست در آن ابرو\r\nدل‌بسته‌ام به پيچش گيسويت * رامش اگرچه نيست در آن گيسو\r\n* * من قصّهء سكندر و دارا را * از دفتر خيال فروشستم\r\nتا داستان مه تو را خواندم * راز نهان ز دفتر او جستم\r\n* * شد پاك دل از آن‌همه افسانه * تا عشق تو ربود دل و دينم\r\nدل شد سترون از همه خشم و كين * آيين مهر گشت چو آيينم\r\n* * ديگر ز اختران نهراسد دل * بيهوده ، بيم آنچه به جان چينم\r\nتأثير روشنان سپهرى را * كمتر ز گردش نگهت بينم\r\n* * آن چشم دل‌سياه تو چون گردد * چرخ برين ز گشت ، فروماند\r\nمژگان بركشيده چو پيكانت * بر دل نشان عشق تو بنشاند \r\n* *\r\n\r\n","description":"","footnote":"","page_name":" 3231 ","page_number":343},
  {"content":"\r\n\r\n آن چشم نيست چشمهء آشوب است * خمخانه‌ايست از مى مرد افكن\r\nگه جان ربايد از دل و ديگر گاه * همچون مسيح جان بدمد بر تن\r\n* * آن چشم نيست بلبل گوياييست * صدها سخن به گردش خون دارد\r\nشيريست بركشيده ز كين شمشير * صد جنگجو ز اسب به زير آرد\r\n* * خاموشى اى بلاى دل ، امّا من * آشوب در نگاه تو مىبينم\r\nصد راز خفته‌اى بت افسونگر * در پردهء سياه تو مىبينم\r\n* * چشمت فسانه‌ايست فسون‌آميز * غوغا كند چو مست ، به كار آيد\r\nشورى ز هر كرانه به پا خيزد * كاين مست ، هان ، به عزم شكار آيد\r\n* * بس ديده‌ام شكار و بسى صيّاد * صيّاد ديده‌ام كه قرارش نيست\r\nليكن تو را نگاه خمارآلود * جز دل به دشت عشق ، شكارش نيست\r\n* * ديدى كه من به مهر تو پابندم * از من كشيده‌اى ز جفا دامن\r\nديدار تو نوازش جانم بود * آن هم روا نداشته‌اى با من\r\n* * رفتى تو از كنار من ، امّا من * پيوسته ياد روى تو را دارم\r\nبا هركسى كه باشم و هرجايى * پيوسته گفتگوى تو را دارم\r\n* * رفتى تو و قرار برفت از من * اى زلف بىقرار تو آرامم\r\nشد تابم و پديد نشد پيكى * تا آورد به‌سوى تو پيغامم\r\n* * بگذر از اين سفر تو دگر بگذر * بازآى تا به پاى تو جان ريزم\r\nبازآى و روشنى به دلم بازآر * بازآى تا به دامنت آويزم \r\n* *\r\n\r\n","description":"","footnote":"","page_name":" 3232 ","page_number":344},
  {"content":"\r\n\r\n مهرت چنان نشسته درون دل * كز هرچه دل به غير تو بگسسته\r\nدر اندرون اين دل سودايى * چيزى به غير مهر تو ننشسته\r\n* * افسون شده‌ست اين دل و مىدانم * اين كار ، كار چشم سياهت بود\r\nاى كاش آنكه منع مرا مىكرد * آماجگاه تير نگاهت بود\r\n* * گفتى مگر ز ناز فراوانت * جان مرا تو زار بيازارى\r\nجان مرا ز ناز تو جان باشد * بفزا به ناز خويش چه غم دارى\r\n* * نازت به جان خرم كه خريدارم * اين گونه نغز و نادره كالايى\r\nسودا چنان خوش است كه سوداگر * سودش بود به خاطر سودايى\r\n* * سوداگرم و ليك به جان تو * جز عشق تو مرا نبود كالا\r\nسودا بسى به سر بودم ليكن * از مهر تو به سر بودم سودا\r\n* * من عاشق توام چه دهى رنجم * در كيش عشق رنج و جفايى نيست\r\nزخم دل فسردهء عاشق را * چون ناز يار طرفه دوايى نيست\r\n* * من هرگز از تو شكوه نخواهم كرد * چون پيرو طريقت عشق استم\r\nبيگانه است شكوه ازاين‌رو من * در را به روى غير فروبستم\r\n* * اين شور و سوز و ساز كه مىبينى * انگيزه غير عشق به كارش نيست\r\nزنهار رنگ شكوه ندارد آن * مهر است و سوى شكوه گذارش نيست\r\n* * آماج من وصال تو مىباشد * در راه وصل تو غم جانم نيست\r\nدر اين ره ار هزار خطر بينم * كوشم به راه و بيم از آنم نيست \r\n\r\n","description":"","footnote":"","page_name":" 3233 ","page_number":345},
  {"content":"\r\n\r\n\r\nمريم ( 1296 )\r\nبانو مريم ساوجى ، فرزند مرحوم ميرزا محمد ساوجى ، در سال 1296 هجرى شمسى در تهران از مادر زاد ، تحصيلات ابتدايى و متوسطه را در زادگاهش به انجام رسانيد ، ازآن‌پس در رشتهء حقوق و ادبيات به تحصيل ادامه داد و به دريافت ليسانس توفيق يافت .\r\nمريم ، پس از طى تحصيلات عاليه به استخدام وزارت فرهنگ درآمد و به تدريس در دبيرستانها اشتغال ورزيد ، تا آنكه خود به تأسيس دبيرستانى همت گماشت و تصدى آن را عهده‌دار گرديد . وى از سال 1325 شمسى فعاليت ادبى و فرهنگى خود را آغاز كرد و علاوه بر شعر و شاعرى در نوشتن داستان‌نويسى و قصه‌پردازى از مهارت و توانايى كافى برخوردار گرديد .\r\nمريم ، در آغاز شاعرى صور تخلص كرد ، آنگاه تخلص مريم را در شعر خود به كار برد ، اما در عين حال كمتر از تخلص در شعر خود استفاده كرده است . وى شاعرى خوش‌ذوق و لطيف طبع است و در سرودن مثنوى و غزليات عرفانى صاحب طبعى سرشار مىباشد ، آثارش در سالهاى گذشته در كانون شعرا و بعد در ساير روزنامه‌ها و مجله‌ها به چاپ رسيد . وى در فعاليتهاى اجتماعى نيز مشاركت داشت و عضويت هيئت‌رئيسهء اتحاديهء زنان حقوقدان از مشاغل او بود .\r\nمريم صاحب آثار و تأليفاتى نيز هست ، مانند كتابهاى : اختلاف حقوق زن و مرد ، دختر راه ، فرشته ، و همچنين سه مجموعه از اشعارش طبع و نشر گرديد به نامهاى : ديوان مريم ، گلبرگ ، و پنجه با خورشيد .\r\nاينك چند نمونه از شعر او :\r\n\r\n","description":"","footnote":"","page_name":" 3234 ","page_number":346},
  {"content":"\r\n\r\n\r\nحديث زندگى\r\n به چهر كودك خود مام بوسه‌اى زد و گفت : * كه اى جمال تو آيينهء شباب از من\r\nدر آب و رنگ تو بينم صفاى چهرهء خويش * اگرچه روى تو برده‌ست رنگ و آب از من\r\nچه اشكها كه فشاندم به ناتوانى تو * چه لحظه‌ها كه گرفتى توان و تاب از من\r\nچه روزها كه غنودى به محنتم در بر * بسا شبان كه ربودى ز ديده خواب از من\r\nحساب زندگى روز و شب ز دست چو رفت * شمار عمر تو گيرد به كف حساب از من\r\nكه تا به روى تو بينم عيان جوانى خويش * دريغ مىگذرد عمر با شتاب از من\r\nبه زندگى چو گلى نيك باش و عطرافشان * به جاى آنكه گرفتى گل شباب از من\r\nبه كارگاه جهان سوختم جوانى خويش * كه تا عيار تو گردد طلاى ناب از من\r\nحديث زندگى من همه شرنگ غم است * تويى حكايت شيرين اين كتاب از من \r\n\r\nتلفن\r\n در انتظار وعدهء آن روز مانده است * چشمم به گوشى تلفن گوش من به زنگ\r\nدل‌بسته‌ام به مهر به اين جعبهء سياه * تا مىزند ز جان تو زنگ زنگ زنگ\r\n* * گويى كه بسته‌بند سياهش به جان من * تا پيك توست و قاصد توست و زبان توست\r\nاين جسم سرد تا ز تو با من سخن كند * شيرين و گرم و بوسه‌طلب چون دهان توست\r\n* * آواى جان من شنوى از دهان او * هروقت مىرسد دم گرمم به گوش تو\r\nتا لب بر آن نهى و به من گفتگو كنى * مىبوسمش به جان لب لعل نوش تو\r\n* * با جان و دم به جانب او روى مىكنم * آن دم كه مىكند دل تنگم هواى تو\r\nدستم به دامنت نرسد لاجرم كز آن * تسكين دهد بهانهء دل را صداى تو\r\n* * گر زان كه نامه‌اى ننويسى براى من * با من ز حال خويش چو رفتى سفر بگو\r\nور مرغ قاصدى نفرستى به‌سوى من * پيغام مهر خويش به اين خوش‌خبر بگو \r\n* *\r\n\r\n","description":"","footnote":"","page_name":" 3235 ","page_number":347},
  {"content":"\r\n\r\n ديگر صبا پيام بر مهر و قهر نيست * در اين زمان كه فاصله‌ها رفته بر كنار\r\nتا پيك عاشقان تلفن شد كه مىبرد * هر نيم‌شب هزار سخن بين ما و يار\r\n* * هر روز و شام گوش به زنگم ز سوى تو * پابند اين سخنگوى سخت سياه رنگ\r\nقلبم به سينه مىطپد از فرط اشتياق * تا كى زند ز جانب تو زنگ زنگ زنگ \r\n\r\nآرزوها\r\n آرزو دارم كه آويزان شوم * همچو قنديلى ز سقف آسمان\r\nچون عروس آسمان بالا روم * بشنوم آوازهء كرّوبيان\r\nگردم اندر عالم سير سپهر * اخترى اندر شمار اختران\r\n* * آرزو دارم كه همچون ساحرى * بشكنم مهر جهان‌افروز را\r\nتا جهان گردد به تاريكى چو شب * واژگون سازم چراغ روز را\r\nدر دل هر ذرّه ره پيدا كنم * حل كنم هر نكتهء مرموز را\r\n* * آرزو دارم كه چون مرغ بهشت * آشيان بر شاخهء طوبا كنم\r\nراز روز حشر را سازم عيان * آنچه مىباشد نهان افشا كنم\r\nسر برم در قصّهء مرگ و حيات * خلقت مرموز را رسوا كنم\r\n* * آرزو دارم كه از مكر و ريا * ناگهان روزى جهان عريان شود\r\nتا بريزد جامهء نيرنگ و رنگ * تا كه اسرار مگو اعلان شود\r\nدوستيها پس زند رنگ فريب * نقش بيرون و درون يكسان شود\r\n* * آرزو دارم كه اين افسانه‌ها * از دل پژمان من بيرون رود\r\nهمچو صدها آرزوهاى تباه * لاجرم از جان من بيرون رود\r\nجز خيال دلبر و دلدار من * هرچه هست از جان من بيرون رود \r\n* *\r\n\r\n","description":"","footnote":"","page_name":" 3236 ","page_number":348},
  {"content":"\r\n\r\n آرزو دارم شبى همچون نسيم * سر كنم در سينهء عريان او\r\nقطره اشكى گردم و چون شبنمى * جا كنم در سايهء مژگان او\r\nدانهء باران شوم وز آسمان * اوفتم ناگاه در دامان او\r\n* * آرزو دارم كه گردم گرد عشق * از غبار خويش تن پوشش كنم\r\nيا كه باشم بستر نرم حرير * نرم‌نرمك ره به آغوشش كنم\r\nساغر و مينا شوم اندر كفش * لب به لب بنهاده مدهوشش كنم\r\n* * آرزو دارم كه همچون سايه‌اى * اوفتم اندر پى بالاى او\r\nقامتش را هم قد و همسر شوم * دوش بر دوش قد رعناى او\r\nتا كه هرجا مىخرامد او به ناز * پا نهم آنجا به جاى پاى او\r\n* * آرزو دارم كز اين چند آرزو * ناگهان جان و دلم گردد رها\r\nجمله در دست فراموشى رود * تا نسازد در دل من عقده‌ها\r\nزين همه آمال و اميد دراز * ماند اندر خاطرم افسانه‌ها ! \r\n\r\nپروانه و شمع\r\n شبى گفت پروانه با شمع راز * به دامان او زد ، دو دست نياز\r\nكه اى روشنايى دل محفلم * فروزان ز رويت چراغ دلم\r\nفروغ تو اندر دل نااميد * به قلب پر از يأس نور اميد\r\nحريف مى و بحث مستان عشق * فروزان جمع شبستان عشق\r\nز عشق توام آتشى در دل است * كه گويى همان آتشم قاتل است\r\nشعاع تو سوزد چنان خرمنم * كه ديگر نماند رمق در تنم\r\nرخت آتش جور افروخته * در آتش پروبال من سوخته\r\nكنون كز جفا سوختى بال من * نظر كن زمانى بر احوال من\r\nميازار دلدادهء زيردست * تو كامروز هستى به ما چيره‌دست\r\nبه نورى كه در توست اى دل‌فروز * در آتش چنين تار و پودم مسوز \r\n\r\n","description":"","footnote":"","page_name":" 3237 ","page_number":349},
  {"content":"\r\n\r\n چنين گفت شمعش كه اى بينوا * چه دارى ز خوبان اميد وفا\r\nتو ناچيز و ما شهره در دلبرى * كجا هست ما را به تو همسرى\r\nچسان آرى اندر ره عشق تاب * كه گردى ز يك شعله چو موم آب\r\nتو را گر به من شكوه‌پردازى است * ندانى كه كار تو جانبازى است\r\nمرا نيست در كشتن تو عناد * طبيعت چنين جنبه در من نهاد\r\nمرا شور رخساره افروختن * نباشد بجز كشتن و سوختن\r\nبگفت اين و زد شعله در پيكرش * بسوزاند زان شعله بال‌وپرش\r\nنبخشود بر جان ناكام او * به آتش فروخست اندام او\r\nچو او سوخت پروانهء تلخكام * برآور از او روزگار انتقام\r\nهمىسوخت تا صبح در بزم جمع * همىريخت از ديده سيلاب دمع\r\nچنان خورد سيلى ز باد سحر * كه شد در خموشى به گيتى سمر\r\nچو پروانه را زهر در كام كرد * فلك خون گلگونش در جام كرد\r\nچنان شد خموش و فروشد به دود * كه گويى در ايجاد هرگز نبود\r\nهلا بشنو و ياد گير اين كلام * بترس از جزا و بد انتقام \r\n\r\nعشق‌آفرين\r\n چنين مباد كسى در كف بلا كه منم * به بند مهر و وفا مبتلا منم كه زنم\r\nشراب ناب و مردافكنم كه مىبخشم * خمار مستى و لذّت ز گرمى بدنم\r\nبه جاى ساغر و مستى ز جام بادهء تلخ * بنوش بادهء شيرين ز بوسهء دهنم\r\nمن آن الهه دريايىام كه مىلغزد * ميان بازوى گرمت ز اشتياق تنم\r\nبه رنگ لاله شوم در ميان پردهء شرم * درون‌گرى كنى از در حرير پيرهنم\r\nشبى به دوش و برم سر گذار و بس مرجان * ز داغ بوسه بياويز بر بلور تنم\r\nظريف طبع و لطيفم چو گل به بستر ناز * عروس خلوت عشق و فروغ انجمنم\r\nگداى عشقم و سر مىنهم به سينهء تو * بكش تو دست نوازش به موى پرشكنم\r\nبه سينه‌ام بفشار و به بوسه مستم كن * به برمگير و رها كن ز رنج خويشتنم\r\nوجود من همه عشق است و لاجرم كه چنين * حديث عشقم و عشق‌آفرين بود سخنم\r\nمرا رهايى از اين بند نيست چون « مريم » * به بند مهر و وفا تا چنين منم كه منم \r\n\r\n","description":"","footnote":"","page_name":" 3238 ","page_number":350},
  {"content":"\r\n\r\n\r\nبستهء زنجير\r\n در ره هستىات از مستى خود سير شدم * در غمت دستخوش نالهء شبگير شدم\r\nغرقه در خون دل غم‌زده گشتم آن دم * كه به مژگان سياهت هدف تير شدم\r\nبيخودى از مى و مستى به جهان كارم بود * حاليا از غم عشق تو زمينگير شدم\r\nبس‌كه دل با تو و رخساره به خلق است عجب * شهرهء شهر به نادانى و تزوير شدم\r\nذرّه‌اى نيست به عالم تهى از پرتو تو * بس‌كه تو ديدم و تو خويشتن اكسير شدم\r\nنوجوانا ز غم هستى خويشم برهان * كه ز تاريكى اين مجلس تن پير شدم\r\nگفتم ابروى تو و ز شوق به خون غوطه زدم * تا بدانند كه من كشتهء شمشير شدم\r\nخوش به صحرا بخرام آهوى آزاد كه من * خوش گرفتار به آن زلف گره‌گير شدم\r\nتوسن انگيز به قلبم ز وفا ، اى صيّاد * كه در اين كنج قفس از دل‌وجان سير شدم\r\nمرغ پربسته چه نالى كه من از قيد وجود * بال‌وپر بسته و تن خسته و دلگير شدم\r\nفلك آن روز كه قد تو بياراست به حسن * دل به خود گفت كه بازيچهء تقدير شدم\r\nچشم مست تو بپيمود مرا بادهء عشق * كافرى كردم و چون زلف تو تكفير شدم\r\nتا كه شد سلسلهء زلف تو زنجير جنون * « صور » گفتا كه عجب بستهء زنجير شدم \r\n\r\n","description":"","footnote":"","page_name":" 3239 ","page_number":351},
  {"content":"\r\n\r\n\r\nمريم ( 1342 )\r\nمريم مشرّف ( مشرّف الملك ) ، متخلص به مريم ، فرزند اسفنديار ، در سال 1342 هجرى شمسى در تهران از مادر زاد . وى تحصيلات ابتدايى و دورهء راهنمايى را در مركز آموزش تيزهوشان به انجام رسانيد . آنگاه دورهء فن بيان و هنر نمايش را نيز گذراند و فارغ التحصيل شد . ازآن‌پس در رشتهء زبان به تحصيل ادامه داد و ليسانس خود را در رشتهء زبان آلمانى دريافت كرد و هم‌اكنون مشغول گذراندن دورهء فوق ليسانس در رشتهء زبان و ادبيات فارسى مىباشد .\r\nمريم شاعرى هنرمند و خوش‌قريحه و با استعداد است و در سبك كلاسيك و نو هر دو شعر مىسرايد و چون به زبانهاى انگليسى و آلمانى تسلط كامل دارد ، آثار و اشعارى از نويسندگان و شعراى خارجى ترجمه مىكند و قسمتى از آنها در روزنامه‌ها و مجله‌ها به چاپ رسيده است .\r\nمريم در مورد شعر و شعراى معاصر مىگويد : « در ميان شعراى معاصر به دكتر شفيعى كدكنى و سهراب سپهرى علاقه بيشترى دارم ، زيرا در شعر آنان علاوه بر جوهر شعرى ، درك عميقى از زيبايى و تأثيرپذيرى از سنت وجود دارد . همچنين فروغ فرخزاد را از بزرگترين شعراى معاصر ايران و جهان مىدانم و در مورد شعراى تصويرگراى موج نو مخالفتى با آنها ندارم و در بين اشعار آنان نمونه‌هاى شعر خوب و حتى درخشان كم نيست و حتى مورد استقبال و تقليد بسيارى از جوانان قرار گرفته است . »\r\nمريم دربارهء شعر خود چنين مىگويد : « من در هنر و فن شاعرى به استعاره ، كنايه ، ايهام و ايجاز اهميت زيادى مىدهم . اين‌ها ابزارهايى است كه به ما قدرت خلق و آفرينش زبانى تازه را مىدهد و خون تازه‌اى به شعر تزريق خواهد كرد ، ما نبايد از نفوذ سبكهاى\r\n\r\n","description":"","footnote":"","page_name":" 3240 ","page_number":352},
  {"content":"\r\n\r\nمدرنيستى يا عقايد خرافى كهنه‌پرستانه در بين شاعران جوان بترسيم ، زيرا افق ديد همگى ما وسيع‌تر خواهد شد و زندگى خودش هنر ناب را از ميانه برخواهد گزيد . »\r\nاز نظم اوست :\r\n\r\nكيد روزگار\r\n جانا مگو كه آتش شوق تو سرد شد * وان شهد عشق يكسره در كام درد شد\r\nگيرم چو آه ، دامنت ، افسوس تير آه * با تير جانگداز تو كى هم نبرد شد\r\nاين خاكسار بين كه به رخسار زندگى * همچون غبار بوسه زد و همچو گرد شد\r\nبر بال باد آمد و بر دوش آب رفت * چون قطره ناپديد از آن لاجورد شد\r\nچندان كه خون لاله روان ديد در بهار * رخسارهء بنفشه به گلزار زرد شد\r\nتنگى نگر زمانه كه از كيد روزگار * نامردمى فضيلت و نامرد ، مرد شد\r\n« مريم » اميد عافيت از دوستان مدار * آن به كه همنشين تو افسوس و درد شد \r\n\r\nپيام باران\r\n تو ترنّم آبى آبى ، تو تبار رميدهء بادى * تو شميم شبانهء رؤيا ، تو شكوفهء روشن يادى\r\nضربان شكستهء صبرم ، فوران طپندهء شورى * چو خيال گرفتهء ابرم ، چو ترانه بارش شادى\r\nهمه آينه گشته وجودم ، ز تجلّى آينه‌رويى * كه تو صورت ديگر مايى ، چو دريچهء دل بگشادى\r\nتو فريب سياه زمستان ، ز تخيّل غنچه زدودى * تو پيام شگفت بهاران ، به لبان بنفشه نهادى\r\nتو شكسته چو قلب زمينى ، تو گشاده چو چهرهء خاكى * تو حكايت تلخ شقايق ، ز زمانهء رفته ز يادى\r\nبه سراسر اين شب تاريك ، دل « مريم » از اين همه افسرد * دوسه خوشه ستاره بياور ، گذرت سوى ما چو فتادى \r\n\r\n","description":"","footnote":"","page_name":" 3241 ","page_number":353},
  {"content":"\r\n\r\n\r\nترانهء ناهيد\r\n اى آسمان ترانهء ناهيدها چه شد * فرياد شب شكستن خورشيدها چه شد\r\nاز بام عرش مژدهء بانگى نمىرسد * پژواك هم‌سرايى مهشيدها چه شد\r\nچاووش‌خوان قافلهء روشنى كجاست * سردار فاتح دژ جمشيدها چه شد\r\nوان هاىهوى و نعرهء ديوانگان باد * در حلقه‌هاى خم به خم بيدها چه شد\r\nگفتى به پرده‌ها كه فروگيرم از يقين * درهم كشم دريچهء ترديدها چه شد\r\nما را قمر ز دايره داسى نمود و بس * جشن درو به خرمن خورشيدها چه شد\r\nاى آسمان ، تفأل اشكى مگر زنى * در چشم شب تبلور ناهيدها چه شد \r\n\r\nواژه‌هاى طوفانى\r\n يك پياله مىخواهم يك پياله ويرانى * جرعه‌اى فراموشى ، ساغرى پريشانى\r\nدر فلك دراندازم آذرخش بنيان كن * جان آسمان سوزم ، با شرارى انسانى\r\nرعد آتش‌افكن كو ، سيل خانمان كن كو * جان من برآشفت از گريه‌هاى بارانى\r\nدر ميان باغ امشب فتنه‌ها برانگيزم * با زبان خاموشى با حديث پنهانى\r\nخواب نسترنها را سربه‌سر برآشوبم * بس‌كه جلوه انگيزم از خسى بيابانى\r\nخون سرد زنجيرم در رگان بيداران * خواب شعله مىبينم شعله‌هاى عصيانى\r\nشعر من پريشان شو ، آتشين و پيچان شو * رايتى برافراز از واژه‌هاى طوفانى \r\n\r\n","description":"","footnote":"","page_name":" 3242 ","page_number":354},
  {"content":"\r\n\r\n\r\nمزارعى ( 1301 )\r\nسيد على مزارعى ، در سال 1301 هجرى شمسى در شيراز چشم به جهان گشود . پدرش مرحوم سيد جعفر مزارعى از علماى معروف فارس و نمايندهء دورهء اول مجلس شوراى ملى بوده است .\r\nمزارعى علوم ابتدايى و متوسطه را در همان شهر به پايان رسانيد و غير از دروس كلاسيك صرف و نحو منطق را نزد استادان فن آموخت و با زبان فرانسه و انگليسى آشنايى يافت . همت بلند و طبع شاعرانه‌اش موجب شد كه پيرامون خدمات دولتى نگردد و از راه كشاورزى امرار معاش كند .\r\nمزارعى شاعرى توانا و لطيف طبع است و در سرودن انواع شعر قدرت و مهارت دارد ، اما طبعش بيشتر به غزلسرايى مايل است و غزلياتش از كيفيت و لطف خاصى برخوردار است و آثارش در روزنامه‌ها و مجله‌هاى شيراز و تهران انتشار يافته و علاوه بر مطبوعات در برخى از تذكره‌ها نيز آثارش چاپ شده است و كمتر مشاهده شده كه در شعر تخلص به كار برده باشد و شايد هنوز تخلص دلخواه خود را نيافته است . ديوان اشعارش متجاوز از هفت هزار بيت است كه هنوز طبع نگرديده است .\r\n\r\nترديد\r\n هر دو زيبا و هر دو عشق‌انگيز * هر دو در پيش چشم عشق ، عزيز\r\nنرگس مست آن و سنبل اين * بر دل‌خسته ، بسته راه گريز\r\nچهره اين ، رهزن دل‌وجان است * غارت هوش ، قامت آن است \r\n\r\n","description":"","footnote":"","page_name":" 3243 ","page_number":355},
  {"content":"\r\n\r\n موى اين بور و زلف اوست سياه * اين دل‌انگيز و آن دگر دلخواه\r\nاين زند خنده بر رخم از عشق * آن به رويم كند ز مهر نگاه\r\nهر دو از بادهء محبّت مست * نتوانم كشيد از آنها دست\r\nكشد از هر دو يار ناز دلم * نيست از هر دو بىنياز دلم\r\nمهر با هر دو دارم و ناچار * عشقشان هست چاره‌ساز دلم\r\nهيچ‌يك را ز خود نيازارم * هر دو را سخت دوست مىدارم\r\nهر دو غمخوار و غمگسار منند * گاه‌وبيگاه در كنار منند\r\nبر ره من ز مهر دوخته چشم * صبح تا شب در انتظار منند\r\nهر دو در دلبرى فسون‌كارند * نرم‌رفتار و گرم گفتارند\r\nهر دو را بر من است چشم اميد * هر دو را از من است گفت و شنيد\r\nتا دل هر دو را به دست آرم * هر دو را مىدهم ز عشق اميد\r\nليكن از عشق آن دو دارم بيم * چونكه دل نيست قابل تقسيم\r\nدل من نرم و هر دو با من گرم * هر دو از تاب عشق بىآزرم\r\nاين يكى را از او نه پروايى * وان دگر را نباشد از اين شرم\r\nهر دو دلدادگان مهر و وفا * هر دو در عشق خويش پابرجا\r\nمن مردّد كز اين دو سيمين تن * كه از آنهاست گرم محفل من\r\nبا كدامين به مهر پيوندم * خانهء دل از او كنم روشن\r\nنه از اين دل تواندم دورى * نه از آن است تاب مهجورى\r\nدل ديوانهء سبكسر من * كه به‌هرحال هست رهبر من\r\nگويد از هر دو يار دست بشوى * كه بگنجد دو عشق دربر من\r\nدلبر ديگرى به دست آور * از سر اين دو سيم‌تن بگذر \r\n\r\n","description":"","footnote":"","page_name":" 3244 ","page_number":356},
  {"content":"\r\n\r\n\r\nدل به غم نهاده\r\n آمد بهار و آورد بوى بنفشه‌زاران * اى سنبلت پر از تاب چشمى به بىقراران\r\nكس را چو دشمنى نيست جز غنچه با دهانت * اى گل دمى بينديش بر حال دوستداران\r\nصاحبدلى ندانم تا حال دل بخوانم * با بددلان چه گويم احوال دل‌فكاران\r\nبر چهره اشك گلگون دارم به ياد رويت * آخر ترحّمى كن بر چشم اشكباران\r\nتا دل ز ما گرفتى ما دل به غم نهاديم * چشم اميد دارم بر دست غم‌گساران\r\nاى ساقى دل‌انگيز جامى به كام ما ريز * بر كام ما نگشته‌ست ، چون گشت روزگاران\r\nاز شوق پيش رويت داريم چهره گلگون * گلگون ولى غم‌آلود چون روى شرمساران\r\nخواهم كه بگذرانم روزى به دامن گل * در راحتم گذارد آغوش گلعذاران\r\nامّيد دستگيريست از گيسوى بلندت * كوته نمىتوان كرد دست اميدواران \r\n\r\nسايهء مهر\r\n اى دلبر عزيز كه از جان نكوترى * عشق مجسّمى و اميد مصوّرى\r\nدر بوستان مهر برازنده گلبنى * در آسمان عشق فروزنده اخترى\r\nدر صبح وصل آب حياتى به كام جان * در شام هجر بر دل غم‌ديده آذرى\r\nاى سرو باغ حسن ز سروى بلندتر * اى گلبن حيات ز گل دلرباترى\r\nنى زيب و زيورى و دلم در كمند توست * اى ماه خوب‌رو تو چه محتاج زيورى\r\nسامان ده اميد از آن لعل دل‌فريب * برهم‌زن خيال ز چشم فسونگرى\r\nاشكى كه هست جاى تو بر ديده جان من * چون اشك چشم پاكدلان پاك گوهرى\r\nمهرى كه در دلى و روانى كه در تنى * عشقى كه در وجودى و شورى كه در سرى\r\nچون مى حيات‌بخشى و چون بوسه دلنشين * چون نور مه لطيف و چو گل نغزپيكرى\r\nچون ماهتاب شام بهاران نشاطبخش * چون آفتاب صبح خزان ، مستى آورى\r\nهمچون اميد وصل سراسر نوازشى * همچون نسيم صبح همه روح‌پرورى\r\nچون جان عارفى كه ز زشتى منزّهى * چون قلب عاشقى كه به پاكى منوّرى\r\nسرچشمهء حياتى از جان سرشته‌اى * پروردهء اميدى از دل مخمّرى\r\nخالى ز بغض و كينه چنان خشم كودكى * پر از صفا و لطف چو لبخند دلبرى\r\nارزنده‌تر به چشم من از خندهء پدر * فرخنده‌تر به نزد من از مهر مادرى \r\n\r\n","description":"","footnote":"","page_name":" 3245 ","page_number":357},
  {"content":"\r\n\r\n چون مستى وصال سبك عهد و بىوفا * دير آشنا و زودگذر همچو صرصرى\r\nپيمان مهر را زچه‌رو مىبرى ز ياد * سوگند عشق را زچه‌رو ديرباورى\r\nسيم و زرى اگرچه نباشد مرا چه غم * اى شوخ دلنواز تو هم سيم و هم زرى\r\nالهام گيرد از لب لعل تو طبع من * زيرا توام به عشق و به اميد رهبرى\r\nمطلوب‌تر ز دانش و محبوب‌تر ز جان * مطبوع‌تر ز زادهء طبع سخنورى\r\nبادا هميشه سايهء مهر تو بر سرم * چون بر رخم ز زلف سيه سايه‌گسترى \r\n\r\nتو را به خدا\r\n مشكن دلم تو را به خدا ، مشكن * آيينه را به سنگ جفا مشكن\r\nبس عهدها كه بستى و بشكستى * عهد مرا براى خدا مشكن\r\nبشكسته زلف را مفشان بر دوش * بر سنبل و بنفشه صفا مشكن\r\nفرّ و بهاى نرگس شهلا را * زان نرگسان هوش‌ربا مشكن\r\nاى شوخ‌چشم ، خيره به ما منگر * تاب نگه ز ديدهء ما مشكن\r\nپيوند مهر را به هوس مگسل * پرهيز عشق را به هوا مشكن\r\nاز گوش دل نواى هوس برگير * اندر گلوى عشق صدا مشكن\r\nاى گل صفاى پاكى دامان را * در خلوت نسيم صبا مشكن\r\nاز غدر دشمنان نبود بيمم * در چشم دوست قدر مرا مشكن \r\n\r\n","description":"","footnote":"","page_name":" 3246 ","page_number":358},
  {"content":"\r\n\r\n\r\nمزدا ( 1305 )\r\nغلامرضا جولايى ، متخلص به مزدا ، فرزند حبيب اللّه ، در سال 1305 هجرى شمسى در شهر اراك قدم به عرصهء هستى نهاد . خواندن و نوشتن را در مكتب عموى خود مرحوم شيخ يحيى آموخت ، آنگاه دورهء ابتدايى را در دبستان مجيدى و هدايت ، و دورهء متوسطه را در دبيرستان صمصامى زادگاهش به پايان رسانيد .\r\nجولايى در سال 1324 شمسى به استخدام وزارت فرهنگ درآمد و به تدريس در مدارس شهر خود اشتغال ورزيد و از سال 1318 شمسى كار شعر و شاعرى را شروع كرد در آغاز با سرودن اشعار مذهبى به شاعرى پرداخت و به تدريج در هنر خود مهارت پيدا كرد . ازآن‌پس به اشعار ميهنى پرداخت و چون در ميان مردمى محروم زيست ، مايه‌هاى شعر خود را از همان مردم گرفت و هنر خود را در خدمت مردم به كار برد و آثارش در ابتدا در روزنامهء محلى شهرش به چاپ رسيد و سپس در مطبوعات تهران منتشر شد تا جايى كه مورد كينهء مقامات محلى قرار گرفت و به زندان افتاد .\r\nمزدا شاعرى با استعداد ، خوش‌قريحه ، توانا ، و انسانى وارسته و باصفاست و اشعار خود را با نامهاى مستعار : ج - آذرك ، پرويز پرويز ، آذرىراد ، و بهزاد كام‌جو در روزنامه‌ها و مجله‌ها انتشار داد و آخرين مجموعهء شعرى كه از او به چاپ رسيد \" مهر وطن \" در سال 1341 بود و آثار ديگر او كه در دست انتشار است : تذكرهء سخنوران اراك ، پارسىگويان برون مرزى ، جغرافياى منظوم ، وطن از ديدگاه شعرا ، تاريخچهء مختصر انجمنهاى ادبى تهران ، لاهوتى كه من شناخته‌ام .\r\nاشعار زير نمونه‌هايى از نظم اوست :\r\n\r\n","description":"","footnote":"","page_name":" 3247 ","page_number":359},
  {"content":"\r\n\r\n\r\nواى\r\n سال بيامد بسى و يار نيامد * واى به من ، واى كان نگار نيامد\r\nهرچه گذشت از زمان هماره خزان بود * فصل خزان شد ، ولى بهار نيامد\r\nبرده ز كف اختيارم و عجبى نيست * آنكه ربود از كف اختيار نيامد\r\nزاغ همه باغ و بوستان بگرفته است * واى كه يك نغمه از هزار نيامد\r\nچشم فزون دوختم به راه ، دريغا * گرد به پا گشت و شهسوار نيامد\r\nشايد اگر ناله‌ها برآورم از دل * نخل اميدم چرا به بار نيامد ؟\r\nمرد دو صد آرزو درون دل من * كس بجز از غم بدين مزار نيامد\r\nپرده‌نشينان روزگار ، همه خوار * پرده دريدند و پرده‌دار نيامد\r\nمردمى آموختم به عمر ، و ليكن * مردى و مردانگى به كار نيامد\r\nماه بسى آمد و شكوفه نه بشكفت * سال بسى آمد و بهار نيامد\r\nگرچه من از اين جهان كناره گرفتم * ليك جهان با دلم كنار نيامد\r\nبوم بدين بوم و برگشوده همى پر * مرغ خوش‌الحان به مرغزار نيامد\r\nزيبد اگر خون رود ز ديدهء « مزدا » * بوى نشاطى از اين ديار نيامد \r\n\r\nخزانا !\r\n الهى همه جسم و جانت بسوزد * بسوزد پى و استخوانت بسوزد\r\nلگدكوب بيداد كردى چمن را * الهى ز بن آشيانت بسوزد\r\nزدى آتش كينه بر جان هر گل * الهى سر و سايبانت بسوزد\r\nشكستى پر بلبل خوش‌نوا را * پروبال و نام و نشانت بسوزد\r\nچه شمشادها را كه از پا فكندى * الهى كه سرو چمانت بسوزد\r\nبه گلشن نشاندى تو زاغ و زغن را * رگ و ريشه و دودمانت بسوزد\r\nخزان كرده‌اى نوبهار دلم را * الهى بهار و خزانت بسوزد\r\nتو در خون نشاندى دل خفته‌ام را * الهى كه تير و كمانت بسوزد\r\nبه پيرى رسيدم ز هجران گلها * الهى كه پير و جوانت بسوزد\r\nدلم را نمانده‌ست ديگر توانى * الهى كه تاب‌وتوانت بسوزد\r\nسيه‌پوش كردى تو باغ و چمن را * خزانا ! الهى جهانت بسوزد \r\n\r\n","description":"","footnote":"","page_name":" 3248 ","page_number":360},
  {"content":"\r\n\r\n\r\nرقص گل\r\n نوبهار آمد مرا پيرار و پار آمد به ياد * روزگارانى كه بودم با نگار آمد به ياد\r\nدر بهاران بوده‌ام با دوستان در گلستان * نوبهار آمد مرا آن روزگار آمد به ياد\r\nلاله رست از راغ و شد رنگ جنان گلزار و باغ * داغ من شد تازه تا آن گل‌عذار آمد به ياد\r\nدر دل شب مرغ حق سرداد آوازى حزين * خود مرا آن ناله‌هاى زارزار آمد به ياد\r\nاز فراز شاخ گل شد نغمهء بلبل بلند * آن سرود خوش كه مىدادم قرار آمد به ياد\r\nفكر گل كردم مجسّم شد به چشمم خار غم * دست بردم گل بچينم نيش خار آمد به ياد\r\nسر به جيب خويش بردم تا بياسايم دمى * شعله زد غم در دلم يار و ديار آمد به ياد\r\nاز دم باد صبا مويش پريشان شد ، مرا * حال و روز بس پريشان روزگار آمد به ياد\r\nرقص گل بر شاخه ديدم ، گريه تاب از من گرفت * حال منصورم ببردى چوب دار آمد به ياد\r\nشد روان از چشمهء چشمان من سيلاب خون * دامنم درياچه گشت و آبشار آمد به ياد\r\nسركشيد از طرف جو شمشاد و خرّم شد چمن * مهربان من ! مرا پيرار و پار آمد به ياد\r\nپر كن از مى ساغر ما را به شادى ساقيا * فرودين آمد مرا بوس و كنار آمد به ياد\r\nخنده بر لبهاى من خشكيد « مزدا » تا مرا * روزگار مردمان داغدار آمد به ياد \r\n\r\n","description":"","footnote":"","page_name":" 3249 ","page_number":361},
  {"content":"\r\n\r\n\r\nخانهء يار\r\n ساقى و پيمانه مرا مىكشد * چشم تو مستانه مرا مىكشد\r\nجان ندهم از چه به گرد رخت * غيرت پروانه مرا مىكشد\r\nتير رقيبان نشد ار كارگر * اين دل ديوانه مرا مىكشد\r\nبردم اگر جان به دراز دست غير * طعنهء جانانه مرا مىكشد\r\nخصم زند تير به جانم ز كين * يار صميمانه مرا مىكشد\r\nسينهء من خانهء يار من است * صاحب اين خانه مرا مىكشد \r\n\r\nبايد نوشت\r\n گفتمش : بايد نوشتن يا نمىبايد نوشت * گفت : آرى ، آرى از افسانه مىبايد نوشت\r\nگفتم : از افسانه بگذر از حقيقت دم بزن * گفت : از بىمهرى جانانه مىبايد نوشت\r\nگفتمش : عصر فضا را نام ديگر هست ، گفت : * عصر نسل عاصى و ديوانه مىبايد نوشت\r\nگفتمش : دل را چسان تعريف بايد كرد ؟ گفت : * يكسر از ظلم و ستم ويرانه مىبايد نوشت\r\nگفتمش : اين قصرهاى سر زده بر ماه چيست ؟ * گفت : ديوان و ددان را لانه مىبايد نوشت\r\nگفتمش : بهر چه شد بنياد مظلومان به باد * گفت : از بىرحمى بيگانه مىبايد نوشت\r\nگفتمش : راه نجات مردم آزاده چيست ؟ * گفت : عزم و همّت مردانه مىبايد نوشت\r\nگفتمش : تكليف شاعر چيست در اين دوره ، گفت : * يا به حق بايد نوشتن يا نمىبايد نوشت\r\nگفتمش : مرغان حق را در كمين باشد چه كس ؟ * گفت : از صيّاد و دام و دانه مىبايد نوشت \r\n\r\n","description":"","footnote":"","page_name":" 3250 ","page_number":362},
  {"content":"\r\n\r\n\r\nگناه روزگاران\r\n ز درد و هجر مىسوزد بدان جان و تن ما را * كه در خود كرده پنهان گويى آتش پيرهن ما را\r\nبه خارستان هستى جاى داريم از ستم ، امّا * هراسى نيست باكى نيست از زاغ و زغن ما را\r\nچو در دلهاى مردم مىتوان ما را تماشا كرد * نيازى نيست بعد از مرگ بر گور و كفن ما را\r\nمجالى نيست تا لب واكنم بر شكوه از هجرش * و گرنه هست با پير و جوان افزون سخن ما را\r\nنباشد كو تهى از ما ، گناه روزگاران است * نمىبيند كسى ديگر اگر در انجمن ما را\r\nاگرچه كنج عزلت مسكن و مأواى ما باشد * به خود مشغول دارد روز و شب فكر وطن ما را\r\nز بس پتك حوادث دم به دم ما را به فرق آمد * چنان پولاد گرديده‌ست در دوران بدن ما را\r\nتماشاى سيه‌روزان افتاده ز پا « مزدا » * برد از سر هواى گردش باغ و چمن ما را \r\n\r\nبهار آرزو\r\n خيمه زد مرغ دل من در ديار آرزو * يا رب از رحمت شكوفان كن بهار آرزو\r\nباد دم‌سرد خزانى را گذر هرگز مباد * از گلستان جهان وز لاله‌زار آرزو\r\nكوششى بايست هردم در ره صلح و صفا * تا نگردد سينهء مردم مزار آرزو\r\nآرزوى ما بود آسايش نوع بشر * غير از اين ديگر مبادا برگ و بار آرزو\r\nهمّتى مردانه بايد تا نصيب ما شود * ميوه‌اى شيرين و تر از شاخسار آرزو\r\nنااميد از ديدن مهر حقيقت نيستيم * گرم باشد تا دل ما از شرار آرزو\r\nخرّم آن روزى كه « مزدا » همره جانان خويش * دست‌افشان پاىكوبان در ديار آرزو \r\n\r\n","description":"","footnote":"","page_name":" 3251 ","page_number":363},
  {"content":"\r\n\r\n\r\nچشم سياه\r\n به غارت مىبرد دل را سيه‌چشمى كه او دارد * ز حسرت مىكشد ما را لبى كان مشك مو دارد\r\nمرا با يك نگه از خويشتن بيگانه كرد آخر * نمىدانم چه در سر آن نگار فتنه‌جو دارد\r\nخمارآلوده چشمانش ، چه مستى مىدهد الحق * شراب كهنهء شيراز گويى در سبو دارد\r\nاگر خوانم ميانش را چو مو ترسم كه از غيرت * دهان بر شكوه بگشايد كه اينجا گفت‌وگو دارد\r\nقدش را گر بخوانم سرو ، با صد عشوه مىگويد * كه من سرو روانم ، سرو جا بر طرف جو دارد\r\nچو باشد او ، دگر با گل سروكارى ندارد كس * به پيش رنگ و بوى او كجا گل رنگ و بو دارد\r\nاگر نيشم زند آن نوش‌لب هرگز نمىرنجم * كه جسم و جان من با نيش و نوش يار خو دارد\r\nبجز جانانه پيمان با كسى ديگر نمىبندد * هرآن‌كو در جهان عشق و رندى آبرو دارد\r\nنثارش مىكنم ، جان مرا خواهد اگر جانان * كه « مزدا » جانفشانى در ره او آرزو دارد \r\n\r\n","description":"","footnote":"","page_name":" 3252 ","page_number":364},
  {"content":"\r\n\r\n\r\nمژده ( 1296 )\r\nدكتر على محمد مژده ، فرزند عبد الحسين ، در سال 1296 هجرى شمسى در شيراز چشم به جهان گشود ، تحصيلات ابتدايى و متوسطه را در همان شهر به پايان رسانيد .\r\nمژده براى ادامهء تحصيل راهى تهران شد و در دانشكدهء ادبيات به تحصيل پرداخت و به دريافت ليسانس در رشتهء زبان و ادبيات فارسى توفيق يافت ، آنگاه دورهء دكتراى ادبيات را نيز پى گرفت و فارغ التحصيل گرديد . ازآن‌پس به تدريس در دبيرستانهاى تهران اشتغال ورزيد تا به استادى دانشگاه دست‌يافت .\r\nمژده شعر و شاعرى را از دوران دبيرستان آغاز كرد . اشعارش در عين روانى و سادگى از لطف خاصى برخوردار است و آثار و تأليفاتى نيز از خود به‌جا نهاد .\r\nنمونه‌هاى زير از شعر اوست :\r\n\r\nشمع جمع\r\n هركه را بر جگر از عشق گلى خارى نيست * خبر از حال دل مرغ گرفتارى نيست\r\nحال دل بر كه نمايم كه بجز چشم فلك * وان هم از بهر ستم ديدهء بيدارى نيست\r\nآتشى هست در اين خانه كه دودى پيداست * تا نباشد شررى آه شرربارى نيست\r\nشمع جمعم كه پس از سوختن شام و سحر * همچو روز سيهم باز شب تارى نيست\r\nعمر در راه وفا شد به سر و بر سر من * گاه بردن كرم يار وفادارى نيست\r\nدولت آن بود كه در دست فتد دامن دوست * ور نه جان باختن اندر طلبش كارى نيست\r\nآه كز مرگ نشان ديدم و بر شاهد جان * فرصتى تا برسد مژدهء ديدارى نيست \r\n\r\n","description":"","footnote":"","page_name":" 3253 ","page_number":365},
  {"content":"\r\n\r\n\r\nهمه نقص در كار پروردن است\r\n به نام خدايى كه از تيره‌خاك * دل روشن آرايد و جان پاك\r\nجهان‌آفرين و جهاندار اوست * كه بر شاه و درويش دادار اوست\r\nفزونى ده تاج‌داران خاك * چراغ دل شب‌نشينان پاك\r\nاگر ذرّه گر مهر تابنده است * همان با خدايى او بنده است\r\nگرفته ره كوى او با شتاب * همه چيز و كس ذرّه تا آفتاب\r\nهمان برگ نورستهء شسته‌چهر * بود آينه‌دار تابنده مهر\r\nكه بازيگريهاى او بر فلك * نمودار بينى در اين يك به يك\r\n* * چو دانش تو را سوى او رهبر است * تو را دانش از هرچه درخورتر است\r\nدرختيست دانش برش فرّ و بخت * خنك آنكه در سايه‌اش برد رخت\r\nبه شهرى كه اهلش ز دانش بزيست * « نه بر مرده بر زنده بايد گريست »\r\nاز اين پيش دانشوران گزين * بسى خاستندى از ايران زمين\r\nكه سعدى و حافظ از ايران بدند * چو رازى و سينا فراوان بدند\r\nنه آن مام پيشينه استرون است * همه نقص در كار پروردن است\r\nبسا سنگ بايد كه گوهر شود * كه پامال پاى ستمگر شود\r\nبسا شاخهء نخل نوخاسته * بناليده از باغ شد كاسته\r\nبسا دست و بازوى شمشيرگير * نياهخته از جور آيد به زير\r\nمن آن سنگم اى آفتاب بلند * كه گر مهر بينم شوم ارجمند\r\nمن آن دانه‌ام در دل خاك تار * كه گلها دهم گر ببينم بهار\r\nمن آن كودك تازه‌گوياستم * كه شهنامه‌پرداز فرداستم\r\n* * خمش « مژده » اين خود چه بىدانشيست * كه از خويش گفتن بسى بىهشيست\r\nچو من اين تهى كيسهء مفلسم * ز گوهرفروشان كه داند كسم\r\nكفم خالى امّا روان پراميد * تهى دامن امّا به دستم كليد\r\nمن آن ذرّهء خاكم افتاده پست * كه سوداى خورشيدىام در سر است\r\nاگر مهر مهرم بتابد به جان * زنم خيمه از خاك بر آسمان \r\n\r\n","description":"","footnote":"","page_name":" 3254 ","page_number":366},
  {"content":"\r\n\r\n\r\nكارگاه جهان\r\n ندانم كه داند به دانشورى * يكى راز اين چرخ نيلوفرى\r\nنه‌چندان بلند است كآيد به دست * خرد را نشانى به ديده‌ورى\r\nچه چاره بجز حيرت از ديدنش * زهى نقشبندى و صورتگرى\r\nمرا كاسب انديشه گرديده لنگ * به ميدان يك‌ذرّهء اغبرى\r\nچه پويد ره آسمان بلند * پر از آفتاب و مه و مشترى\r\nهمه كاردانند و فرمان‌گزار * نهاده سر اندر خط كهترى\r\nمپندار كاين جنبش آب و خاك * به هنگام توفيدن صرصرى\r\nدر اين كارگاه پر از هوش و راى * چو كار من و تو بود سرسرى\r\nهمه غافليم و زنيم از غرور * به بىدانشى لاف دانشورى\r\nيكايك ز ما بهتر و مهترند * به دين خالى از كبر و خيره‌سرى\r\nكه را هست با نرگس و سرو و گل * ز جمعيّت دلبران دلبرى\r\nمگر ديده باشى برابر سياه * همان تابش اختر خاورى\r\nكدام اوستاد است كز كلك نغز * زند نقشى اين‌سان به افسونگرى\r\nچه شبها كه تا صبحدم از سهيل * ثريّا فشاندم همى برترى\r\nبه هر ذرّه مهر و مهى يافتم * به آخر نگشتم ز حيرت برى\r\nچو او آفريده‌ست زيبا و زشت * چه فرق است از آدمى تا پرى\r\nچه مىآمد از شير گر جاى مور * ورا آفريدى بدان لاغرى\r\nبسا تيره‌شبها كه تا بامداد * شدم خيره بر قدرت داورى\r\nسرانجام از حيرت و فكرتم * نبد بهره‌اى غير جامه درى\r\n* * خدايا به چاه ضلالت دريم * كند هم مگر لطف تو رهبرى\r\nهمه از تو داريم و يابيم ليك * شماريم از خود زهى كافرى\r\nدر اينجا چو دادى بدين پستىام * به جمعيّت بهتران بهترى\r\nدر آنجا كه بازم نباشد كسى * به اميد من كى شكست آورى \r\n\r\n","description":"","footnote":"","page_name":" 3255 ","page_number":367},
  {"content":"\r\n\r\n\r\nگل مهربان\r\n عيد است و بهار و نوجوانى * آن به كه به عيش و نوش كوشى\r\nدستار ريا و خرقهء زرق * يكسر به بهاى من فروشى\r\nاز بىعملان كناره‌گيرى * حرف از لب مطربان نيوشى\r\nكز هستى ما نشان نماند * رنگ از گل و گلستان نماند\r\nاى تازه‌گل بهار دانى * اين باغ و بهار جاودان نيست\r\nامروز اگر عروس باغى * فردا كه خزان رسد چنان نيست\r\nاز رنگ تو و نواى بلبل * در ساحت گلستان نشان نيست\r\nآيينهء آب و بزم بستان * پاكيزه و جاى دوستان نيست\r\nدور از تو كه چشم كس نبيند * خار آيد و جاى گل نشيند\r\nپس اى گل من سزد گر امروز * رحمى به هزار زار آرى\r\nاز راه وفا و مهربانى * جوييش دل و نگاه‌دارى\r\nمرحم دهىاش نه نيش دلسوز * آخر تو گلى نه خار خوارى\r\nتا چون برسد نهيب صرصر * از بعد نسيم نوبهارى\r\nدر صحن چمن گلى نماند * نام تو بود به يادگارى\r\nگويند در اين چمن گلى بود * كش خاطر مهر بلبلى بود \r\n\r\n","description":"","footnote":"","page_name":" 3256 ","page_number":368},
  {"content":"\r\n\r\n\r\nمژده ( 1313 )\r\nمصطفى قمشه‌اى ، فرزند عباس ، كه تخلص مژده را در شعر برگزيد ، در سال 1313 هجرى شمسى در تهران ديده به جهان گشود ، علوم ابتدايى و متوسطه را در زادگاهش به پاى برد ، آنگاه در سال 1333 به استخدام وزارت دارايى درآمد و در ضمن به عضويت چند انجمن ادبى ، از جمله انجمن ادبى ايران كه مديريت آن با استاد محمد على ناصح بود ، درآمد و گوشش با آهنگ و وزن شعر آشنا شد و به سرودن شعر پرداخت و از انواع شعر به سرايش غزل بيشتر راغب بود و در غزلسرايى استعداد خود را نشان داد .\r\nمژده از شاعرانى است كه زمينه‌ها و مايه‌هاى شعرى خود را از آلام و رنجهاى روحى كه بدان گرفتار آمده بود يافت و در شرح حال خود براى نگارنده چنين مىنويسد :\r\n« پدرم از نعمت شنوايى و گويايى محروم بود ، هروقت چشمان پدرم با نگاه‌هايى كه يك جهان راز در آن نهفته بود به‌سويم نگران مىشد ، اندامم به لرزه درمىآمد و در مقابل آن‌همه محبت و صفا از خويش بى خود مىشدم .\r\nآرى ، من از كودكى با زبان نگاه آشنايى داشتم و اما مادرم از كودكى مادر خويش را از دست داده بود و رنج يتيمى او را از پاى درآورده ، او هميشه برايم به جاى داستانهايى كه مادران براى به خواب كردن فرزندانشان مىگويند از زندگى گذشته‌اش و دوران كودكىاش سخن مىگفت ، من تنها كسى بودم كه درد دل او را مىشنيدم او تا آن وقت كسى را نداشت كه بتواند دردهاى خويش را به او بگويد .\r\nوضع پدرم و سخنان مادرم آينهء روح مرا صيقل مىداد ، وقتى متوجه شدم كه غم سراپايم تسلط يافته و تمام ذرات وجودم در زير بار رنجى گران قرار گرفته بود ، هنوز كلاس ششم ابتدايى را به پايان نرسانده بودم كه حالتى عجيب در خود احساس كردم ، دلم پى\r\n\r\n","description":"","footnote":"","page_name":" 3257 ","page_number":369},
  {"content":"\r\n\r\nگمگشته‌اى مىگشت ، ولى من از مردم دورى مىكردم ، هميشه در گوشه‌اى منزوى بودم و نمىدانستم در اندرون من خسته كيست كه من خموشم و او در فغان و در غوغاست ، تا شبى هراسناك از خواب بيدار شدم و قلم به دست گرفتم و هرچه دلم مىخواست نوشتم ، مانند اينكه غده‌اى سر وا كرده باشد احساس آرامش كردم ، فرداى آن شب آنچه نوشته بودم براى يكى از دوستانم خواندم ، او گفت اين شعرها را خودت گفته‌اى ، گفتم آرى ، اين‌ها را ديشب نوشتم . ديگر در اين دنياى پهناور يارى پيدا كرده بودم ، شعر معشوق من بود ، تنها چيزى بود كه مىتوانست درياى طوفان روح مرا آرامش بخشد ، توسط همين شعر بود كه در محافل ادبى راه يافتم . »\r\nنمونه‌هاى زير از شعر اوست :\r\n\r\nفتنهء افسونگر\r\n ديوانه شدم جانا ، زان نرگس مستانه * زان نرگس مستانه ، سرمستم و ديوانه\r\nاز گردش چشمانت اى ساقى سرمستان * تا مست و خرابم من حاجت چه به پيمانه\r\nزنجير سر زلفت ما را بكشد هردم * زين كوچه بدان كوچه زين خانه بدان خانه\r\nبا ياد لب نوشت عمريست كه مىگردم * سرگشته چو پيمانه ميخانه به ميخانه\r\nتا دل به تو دادم من ، اى فتنهء افسونگر * چون حسن تو در عالم گرديده‌ام افسانه\r\nامشب به مراد دل در خلوت ما بنشين * تا گرد سرت گردم اى شمع چو پروانه\r\nدر شهر جفاجويان ما اهل وفا « مژده » * نوريم به تاريكى گنجيم به ويرانه \r\n\r\nپرتو مهر\r\n داشتن چشم تمنّا به كسى جز تو نشايد * كه بجز دوست كسى مشكل ما را نگشايد\r\nمن تو را عاشقم و از تو به غير از تو نخواهم * به تو سوگند كه غير از تو مرا هيچ نبايد\r\nهمه اميد من دل‌شده آن است كه روزى * پرتو مهر تو بينم ز تنم جان بدرآيد\r\nگفته بودى به كسى راز دل‌خسته نگويم * نتوان گفت به عاشق كه غم دل ننمايد\r\nتا جدا از گل گلزار جمال تو فتادم * مرغ طبعم دگر اى دوست نوايى نسرايد\r\n« مژده » جز [ مشفق 
  ] و [ وجدى 
  ] كه مرا يار عزيزند * صحبت هيچ‌كسى زنگ غم از دل نزدايد \r\n\r\n","description":"","footnote":"","page_name":" 3258 ","page_number":370},
  {"content":"\r\n\r\n\r\nاسير عشق\r\n سوختم چون لاله عمرى در فراق لاله‌رويى * بر لب آمد جان و ما را برنيامد آرزويى\r\nهستىام بر باد رفت از گردش چشم سياهى * روزگارم شد پريشان در غم آشفته مويى\r\nدور از روى مهى با ديدهء اختر شمارى * مىرود هر شب مرا با ماه و پروين گفتگويى\r\nگوى دل افتاد تا در حلقهء چوگان زلفى * در خم چوگان هستى گشته‌ام حيران چو گويى\r\nشد مرا عمر و نشد آخر شبى تا بامدادان * بگذرد با سرو قدى پاى بيدى طرف جويى\r\nغم چنانم در كمين باشد كه نتوانم زمانى * ترك مستى گفت و سر برداشت از پاى سبويى\r\n« مژده » تا دل شد اسير عشق و پابند محبّت * آبرو سويى كشد ما را و رسوايى به سويى \r\n\r\nآيت لطف\r\n چه شود گر به رخ ما ، درى از مهر گشايى * شبى از راه محبّت ز درم باز درآيى\r\nبنشينى و مرا هم به كنارت بنشانى * به يكى بوسه ز جانم غم دوران بزدايى\r\nبزدايى به يكى بوسه ز جانم غم دوران * زلف آشفته رها كرده و دامن بگشايى\r\nاين همه بود اميد من و عهد تو و ليكن * نه به اميد رسم من ، نه تو بر عهد بپايى\r\nنه تو بر عهد بپايى نه به اميد رسم من * كه من اى ماه سيه‌بخت و تو بىمهر و وفايى\r\nآرى آرى تو وفادار نه‌اى با من و دانم * كه تو با اهل محبّت به سر جور و جفايى\r\nبه سر جور و جفايى ز چه با اهل محبّت * تو كه خود آيت لطفى تو كه در حسن خدايى\r\nز چه اى آنكه ببردى همه آرام و قرارم * همه بر جان من سوخته اندوه فزايى\r\n« مژده » اين فخر تو را بس‌كه به هنگام ستايش * همه ممدوح ستايند و تو معشوقه ستايى \r\n\r\n","description":"","footnote":"","page_name":" 3259 ","page_number":371},
  {"content":"\r\n\r\n\r\nساز دل\r\n ساز كن امشب به ساز ما تو ساز خويشتن * تا مگر در پرده گويم با تو راز خويشتن\r\nزار مىنالى تو هم اى ساز گويا همچو من * شكوه‌ها دارى ز يار دلنواز خويشتن\r\nمهرورزى بين كه افزايم نياز خويش را * هرچه آن بىمهر افزايد به ناز خويشتن\r\nبا همه خونين‌دلى چون لاله مىسوزم ولى * با كسى هرگز نمىگويم نياز خويشتن\r\nگرچه عمرى سوختم امّا نبردم عاقبت * غير حسرت بهره از سوز و گداز خويشتن\r\nمىكنم افسانه كوته تا نگويم بعد از اين * با سر زلف تو از شام دراز خويشتن\r\n« مژده » بر هر در زدم كس چارهء دردم نكرد * خود مگر كرديم روزى چاره‌ساز خويشتن \r\n\r\nدست نياز\r\n آمد و باز غمى بر غمم افزود و برفت * لحظه‌اى در بر اين خسته نياسود و برفت\r\nچون نسيم از در مهر آمد و از راه جفا * گره از مشكل اين دل‌شده نگشود و برفت\r\nداشتم چشم كه درمان كندم درد و دريغ * آمد و جان من از درد بفرسود و برفت\r\nگفتم از دست نيازم چه كشى دامن ناز * سخن عاشق دلسوخته نشنيد و برفت\r\nديد مخمورم و با بوسه‌اى از آن لب لعل * به من دل‌شده پيمانه نپيمود و برفت\r\n« مژده » گفتم چو بيايد ببرد غم ز دلم * آمد و باز غمى بر غمم افزود و برفت \r\n\r\nدست صفا\r\n ما غم عشق تو در سينه نهفتيم اى دوست * با كسى غير تو اين راز نگفتيم اى دوست\r\nصبح با ياد رخت ديده گشوديم ز خواب * شب به انديشهء گيسوى تو خفتيم اى دوست\r\nدر هواى لب شيرين تو همچون فرهاد * ما دل سنگ به آب مژه سفتيم اى دوست\r\nدر گلستان هنر از مدد پرتو عشق * همچو گل جلوه نموديم و شكفتيم اى دوست\r\nباختيمش دل و داديم به دو دست صفا * سخن عشق ز هركس كه شنفتيم اى دوست\r\nچند گويى كه به كس « مژده » غم خويش مگوى * ما غم خويش به غير از تو نگفتيم اى دوست \r\n\r\n","description":"","footnote":"","page_name":" 3260 ","page_number":372},
  {"content":"\r\n\r\n\r\nبارگاه دوست\r\n باز ما دلشدگان سوى تو بازآمده‌ايم * باز سوى تو به صد عجز و نياز آمده‌ايم\r\nبا تنى خسته و جانى ز تمنّا بر لب * با دلى سوخته از سوز و گداز آمده‌ايم\r\nپاى تا سر همه گشتيم تمنّا و نياز * تا به درگاه تو اى مايهء ناز آمده‌ايم\r\nاز ره بندگى اى خواجه به درگاه تو ما * به اميدى كه تويى بنده‌نواز آمده‌ايم\r\n« مژده » با سينهء سوزان و دلى پر ز اميد * به زيارتگه ارباب نياز آمده‌ايم \r\n\r\nاميد وصل\r\n جز بر سر زلف تو دل آرام نگيرد * تا كام ز وصل تو دلارام نگيرد\r\nديگر دل ناكام من اى مايه اميد * آرام نگيرد ز تو تا كام نگيرد\r\nمن بنده آن باده‌پرستم كه به دوران * جز از كف شيرين‌دهنان جام نگيرد\r\nاز گلشن هستى نبرد بهره بجز خار * هركو به جهان يار گل‌اندام نگيرد\r\nما « مژده » ز آغاز نگفتيم كه وصلش * امّيد محاليست كه انجام نگيرد \r\n\r\nفتنهء برخاسته\r\n دل‌بستهء آن زلف دلاراست هنوز * جان شيفته آن رخ زيباست هنوز\r\nاى فتنهء برخاسته چندى به برم * بنشين كه مرا با تو سخنهاست هنوز \r\n\r\nپيشامد فردا\r\n باخبر از راز پنهانم نگردد تا كسى * مىخورم خون و نمىگويم غم دل با كسى\r\nتا به كى بر اين و آن راز درون سازيم فاش * چون نخواهد كرد آسان مشكل ما را كسى\r\nكى خبر از حالت پروانه خواهد داشتن * تا نسوزد با غمى چون شمع سرتاپا كسى\r\nهمدم ما دردمندان ز درمان نااميد * نيست غير از ماه و پروين در دل شبها كسى\r\nبر سر لطفى اگر با دوستان امروز باش * زان كه آگه نيست از پيشامد فردا كسى\r\nنيست « مژده » روز و شب جز اشك گرم و آه سرد * غمگسار اين دل درد آشناى ما كسى \r\n\r\n","description":"","footnote":"","page_name":" 3261 ","page_number":373},
  {"content":"\r\n\r\n\r\nحاصل زندگى\r\n به درد من كسى چون آشنا نيست * از آن گريم كه دردم را دوا نيست\r\nمن آن مرغ سخن‌گويم در اين باغ * كه با من هيچ مرغى هم‌نوا نيست\r\nبلاگردان غم گردم كه يك‌دم * ز جان دردمند من جدا نيست\r\nچه داند سرگذشت دردمندان * هرآن‌كو خود به دردى مبتلا نيست\r\nز دور زندگى چون ساغر من * بجز خون جگر حاصل مرا نيست\r\nز بعد ما بجز اهل دلى چند * كسى « مژده » دريغاگوى ما نيست \r\n\r\nبهانه‌جو\r\n دل‌بستهء زلف ماهروييست مرا * جان شيفتهء سلسله موييست مرا\r\nامّيد وصال دلبر عشوه‌گرى * پيمان‌شكنى ، بهانه‌جوييست مرا \r\n\r\n","description":"","footnote":"","page_name":" 3262 ","page_number":374},
  {"content":"\r\n\r\n\r\nمژگان ( 1318 )\r\nخانم اقدس كاظمى قمى ، فرزند رضا كاظمى ( حاج حسينى ) ، نوهء حاج عسكر خان حاج حسينى است كه در سال 1318 هجرى شمسى در روستاى وشنوه از توابع شهرستان قم پا به عرصهء حيات گذاشت .\r\nخانم كاظمى پس از اتمام تحصيلات ابتدايى و متوسطه در سال 1334 به استخدام آموزش و پرورش درآمد و با سمت آموزگار در مدارس شهر خود به تدريس اشتغال ورزيد و در خلال خدمت آموزشى خود ، در رشتهء قضايى به تحصيل ادامه داد و به دريافت ليسانس توفيق يافت .\r\nخانم كاظمى در طول خدمات فرهنگىاش در سمتهاى دفتردارى و معاونت دبيرستان و دبيرى و رياست دبيرستان و بازرس تعليماتى مدارس انجام‌وظيفه كرد و در سال 1354 به تهران انتقال يافت و در فرهنگ شميران مشغول خدمت گرديد و مدتى نيز رياست مدرسهء ايران و آلمان را عهده‌دار بود و نيز به عنوان كارشناس امور تربيتى با انجمن اولياء و مربيان همكارى كرد و در سال 1356 بنا به درخواست خود بازنشسته گرديد .\r\nخانم كاظمى در سال 1335 با سيد عزيز اللّه برقعى پيوند زناشويى بست ، اما در سال 1342 براثر حادثه‌اى بدرود حيات گفت و محصول اين ازدواج دو فرزند به نامهاى امير منصور و آذر كه اولى مهندس مكانيك و دومى ليسانسيهء علوم سياسى مىباشد .\r\nخانم كاظمى كه در شعر مژگان تخلص مىكند ، كار شاعرى را از دوران تحصيل در دبيرستان آغاز كرد و در جشنها و محافل فرهنگى قطعاتى به مناسبت قرائت مىكرد و از ذوق و استعداد كافى در شعر برخوردار است و در تهران در بيشتر انجمنهاى ادبى شركت مىكند .\r\n\r\n","description":"","footnote":"","page_name":" 3263 ","page_number":375},
  {"content":"\r\n\r\n\r\nدر منقبت مولاى متقيان على ( ع )\r\n آن كس كه هست مظهر نور خدا عليست * يكدم نشد ز راه حقيقت جدا عليست\r\nآن كس كه بود ياور بيچارگان به شب * با هر يتيم همره و درد آشنا عليست\r\nآن كس كه بود درگه او جاى عدل و داد * شاهنشهان به درگه او چون گدا عليست\r\nآن كس كه داد جان به ره اعتلاى دين * شد ياور رسول به صبح و مسا عليست\r\nآنجا كه پايگاه فقيران عاشق است * وان تخت پادشاهى او بوريا عليست\r\nدست يداللّهى كه ز پا خيبرى فكند * او را نمود شهره به شير خدا عليست\r\nهرگز نگشت همره و همگام ظالمان * با هر نواى ظلم نشد هم‌نوا عليست\r\nاسلام پايدار ز شاه ولايت است * مست از خم غدير ز جام ولا عليست\r\nآن طايرى كه شهپر خود بهر دين گشود * بر آسمان علم و يقين چون هما عليست\r\nچشم شفاعت همه ياران به دست اوست * آن كس كه هست شافع روز جزا عليست\r\nزاهد ببين به چشم حقيقت خداى را * با هر خداشناس بدان آشنا عليست\r\nاوصاف لطف او نتوان كرد مدّعى * چون منبع كرامت وجود و سخا عليست\r\nيا رب چه حالتيست كه با هر بهانه‌اى * ورد زبان زنده‌دلان جمله يا عليست\r\nبر شيعيان آل محمّد ( ص ) بود نصيب * مولا و سرورش به جهان مرتضى عليست\r\nهرگز جهان فنا نپذيرد ازآن‌جهت * سرچشمهء زلال ز آب بقا عليست\r\nرو ، دامنش بگير ز روى صفا و صدق * زيراكه مظهر همه لطف و صفا عليست\r\nما چون غريق جمله كه در ورطهء فنا * بر زورق شكستهء ما ناخدا عليست\r\nخاك رهى كه سرمهء « مژگان » خود كنم * باشد به چشم عالميان توتيا عليست \r\n\r\nدشت جنون\r\n ازبس دل خود ، در قفس سينه فشردم * با خون ، ورق دفتر ايّام ستردم\r\nمن حاصل عمرم همه از خون جگر بود * خوش‌دل منم ، از خون دل خلق نخوردم\r\nايمان به مى و ميكده دارم ، نه به مسجد * هرچند كه خود راه به ميخانه نبردم\r\nمن طالب حق بوده و اندر همهء عمر * جان و سر خود را به همين راه سپردم\r\nدر خلوت شب سيرگهم دشت جنون بود * بيدار نشستم ، غم ايّام شمردم\r\nخون بر سر « مژگان » اگر جاى سرشك است * ازبس دل خود در قفس سينه فشردم \r\n\r\n","description":"","footnote":"","page_name":" 3264 ","page_number":376},
  {"content":"\r\n\r\n\r\nكوه معاصى\r\n مىبرد طاقت دل چشم سياهى گاهى * مىكند اين دل شوريده گناهى گاهى\r\nاز تو اى پادشه حسن و ملاحت ، خواهم * فكنى بر من دلخسته نگاهى گاهى\r\nدارم امّيد شوم شامل الطاف تو من * سحرى هست پى شام سياهى گاهى\r\nماه من قسمت ديدار تو در طالع نيست * ديده‌ام لطف به درويش ز شاهى گاهى\r\nافكند تا به من آن موكب شاهى نظرش * مىنشينم به اميدى سر راهى گاهى\r\nپى هر شام سيه صبح سپيدى ز پى است * روشنىبخش شود شام سياهى گاهى\r\nاى بسا خانهء ظالم كه ز بنيان افكند * نالهء نيمه‌شب و شعلهء آهى گاهى\r\nترسم اين غم بزند خيمه به صحراى دلم * چون كند عادت يك ملك سپاهى گاهى\r\nقصّهء گمشدگان نيك بود فرجامش * گر به مقصد برسد گمشده راهى گاهى\r\nچيزى از شوكت شاهى نشود كم ، كه اگر * فكنى بر من مسكين تو نگاهى گاهى\r\nما گنهكار و خدايا كرمت دريايىست * در برت كوه معاصى شده كاهى گاهى\r\nعشق پاك تو به دل هست مرانم از كوى * بهر « مژگان » بود اين عشق پناهى گاهى \r\n\r\nغديريّه\r\n ز آفاق طلايه‌اى جلى شد * نورى به مدينه منجلى شد\r\nروشن ز محمّد و على شد * با امر خدا على ولى شد\r\nفرخنده ز نام وى غدير است * از جانب ايزد قدير است\r\nروزى كه على شه ولايت * آن پرتو تابناك رحمت\r\nآن طرفه هماى باغ وحدت * برچيد بساط ظلم و ظلمت\r\nبگرفت چو ذو الفقار در دست * طومار حراميان به هم بست\r\nاى مرد بزرگ دادگستر * اى ياور و مونس پيمبر\r\nاى فاتح قلعه‌هاى خيبر * اى مرد مبارز مظفّر\r\nگويند امير شهسوارى * بر امّت خويش غم‌گسارى \r\n\r\n","description":"","footnote":"","page_name":" 3265 ","page_number":377},
  {"content":"\r\n\r\n روى تو على ، بهشت سرمد * بوى تو نسيم باغ احمد\r\nخوى تو على است ، چون محمّد * در كلّ ، همه چون نبىّ امجد\r\nمخدوم فرشتگان عالم * اى مفخر جنّ و انس و آدم\r\nتو خسرو ملك هل اتايى * سلطان سرير لافتايى\r\nسرحلقهء خيل اوليايى * الحق كه علىّ مرتضايى\r\nتو جلوه‌گه همه صفاتى * آگه ز تمام كايناتى\r\nتو راهگشاى عدل و دادى * تو مظهر مهرى و ودادى\r\nدر راه امامت اوفتادى * بر دوش نبى قدم نهادى\r\nبلبل ز غدير نغمه‌خوان است * روشن ز تو چشم شيعيان است\r\nامروز ز معدلت نشان نيست * حقّى ز براى شيعيان نيست\r\nانصاف دگر در اين ميان نيست * نيكى دگر اندر اين جهان نيست\r\nبرخيز حقيقت از ميان رفت * ايمان ز سراسر جهان رفت \r\n\r\nچشم اميد\r\n دل شوريدهء من سوى تو تنهاست ، خدا * بهر ديدار تو دل واله و شيداست ، خدا\r\nعاشقم بر تو و مشهور جهانى از عشق * در سر من تو بدانى كه چه سوداست ، خدا\r\nتو به سختى و گرفتارى من يار منى * همه جا دست تو و لطف تو پيداست ، خدا\r\nعاشق روى تو تنها نه منم ، مىدانى * عشق و سوداى تو خود در همه سرهاست ، خدا\r\nكهكشانها همه با امر تو پابرجايند * زان كه انگشترى دست تو تنهاست ، خدا\r\nماه و خورشيد به فرمان تو نورافشانند * مالك الملك تويى ، خود همه پيداست ، خدا\r\nشرح دلتنگى خود با تو من آغاز كنم * گرچه افسانهء من تلخ و غم‌افزاست ، خدا\r\nچشم امّيد نه امروز به‌سوى تو مراست * چشم امّيد جهانى به تو فرداست ، خدا\r\nتا تويى همدم « مژگان » چه غم از تير شبم * گرچه شبها همه بر من شب يلداست ، خدا \r\n\r\n","description":"","footnote":"","page_name":" 3266 ","page_number":378},
  {"content":"\r\n\r\n\r\nمستوره ( 1281 )\r\nماه شرف قادرى ، متخلص به مستوره ، دختر ابو الحسن بيك ، در سال 1320 هجرى قمرى در شهر سنندج پا به عرصهء هستى نهاد و در سال 1363 قمرى در سن چهل و سه‌سالگى چشم از جهان فروبست و مرگش در خاك عثمانى بين ايل بابان اتفاق افتاد ، اما جنازه‌اش را به عراق منتقل كردند و در كربلا به خاك سپرده شد .\r\nرضا قلى خان هدايت ، مؤلف مجمع الفصحاء در تذكرهء خود مىنويسد : « مستورهء كردستانى از نسوان نجيبهء مشهور صبيهء ابو الحسن بيك و منكوحهء خسرو خان والى سنندج بوده ، اغلب خطوط را خوش مىنگاشته ، زنى عفيفهء جميله بوده ، ماه شرف خانم نام داشته و در سنهء 1363 رحلت يافته . »\r\nديوان مستوره در سال 1304 هجرى شمسى براى نخستين بار به اهتمام مرحوم ميرزا اسد اللّه خان كردستانى توسط كتابخانهء شرق ( كلاله خاور ) به چاپ رسيد و مجموع اشعارى كه به كوشش و پايمردى حاج شيخ يحيى معرفت سرپرست فرهنگ كردستان جمع‌آورى گرديده ، بالغ بر دو هزار بيت مىباشد و ديوانش مكرر طبع و نشر شده است .\r\n\r\nساحت گلشن\r\n خدا كند رخ چون ماه انورش بينم * به كام ديده و دل بار ديگرش بينم\r\nچه خوش بود كه شود مست و من در آن مستى * به كف صراحى و بر لعل ساغرش بينم\r\nخلل فتد به دل و دين من ، يقين دانم * نعوذ باللّه اگر چشم كافرش بينم\r\nخداى را ندمد تا به روز حشر سحر * شبى كه همچو دل خويش در برش بينم\r\nمرا به ساحت گلشن چه كار ، « مستوره » * اگر رخ گل و قد صنوبرش بينم \r\n\r\n","description":"","footnote":"","page_name":" 3267 ","page_number":379},
  {"content":"\r\n\r\n\r\nرانده شده\r\n از كوى خود براندى آخر به صد جفايم * در حضرت تو اين بود اى ماه‌وش سزايم\r\nدر خيل عشقبازان رسم من اين نباشد * با يار خويش عهدى بربندم و نپايم\r\nما را مران ز درگه همچون غزال وحشى * بگريزم ار ز كويت مشكل دگر بيايم\r\nبىجرمى اى ستمگر انداختى ز چشمم * يا زين غمم رها كن يا برشمر خطايم\r\nما را ز گلشن و گل صد بار خوش‌تر آيد * خارى ز كوى جانان گر مىخلد به پايم\r\nشب تا سحر بنالم وان سنگدل ندارد * گوشى ز روى رحمت بر نوحه و نوايم\r\n« مستوره » از وفايش سر بر لحد گذارم * تا قصّه‌ها پس از من گويند از وفايم \r\n\r\nدلارام\r\n هركس به دلارامى دارد سر و سودايى * تو شوخ پرىپيكر ، آرام دل مايى\r\nعالم همه گرديدم ، آفاق نورديدم * در كشور نيكويان ، نبود چو تو زيبايى\r\nگر باغ و گلت خوانم ور مهر و مهت دانم * از خود غلطم زيرا ، در وهم نمىآيى\r\nدر شهرك زيبايان بگزيدمت از خوبى * جز اينكه وفا هرگز با دوست نمىپايى\r\nشور لب شيرينت زان رو به دلم جا كرد * خود شهره چو فرهادم ، در دهر به شيدايى\r\nاز موعظه و افسون در بند لب اى واعظ * بيهوده مده پندم ، از عشق و شكيبايى\r\n« مستوره » فغان سر كن زين پس كه به عيّارى * بربود دلت از كف ، آن دلبر يغمايى \r\n\r\nبزم من\r\n ز شمع عارضت كاشانهء دل روشن است امشب * ملائك در نشاط از جلوهء بزم من است امشب\r\nز چهر و قامت و روى نگارين محفل شوقم * تو گويى مست نسرين سرو سوسن است امشب\r\nبه سنبل شانه را از نكهت گل آشنا كردى * كه پندارى جهان بر مشك ، ناب و لادن است امشب\r\nبه حمد اللّه دگر از پرتو خورشيد روى تو * مرا ويرانهء دل ، رشك كوى ايمن است امشب \r\n\r\n","description":"","footnote":"","page_name":" 3268 ","page_number":380},
  {"content":"\r\n\r\n نثار مقدمش نقد روان بنهاده‌ام بر كف * كه آن مهروى را كاشانهء جان ، مسكن است امشب\r\nمدار اكنون طمع از من بيان نكته‌سنجى را * كه از ذوق وصالش كلك طبعم الكن است امشب\r\nعجب‌تر بين تو را « مستوره » دلبر در كنار و بس * چرا از خون دل دامانت رشك گلشن است امشب \r\n\r\nآوازهء شيرين\r\n از بهر تكلّم چو گشايى دهنت را * مجذوب شود جان ، لب شكر شكنت را\r\nطوطى نكند ميل شكرخايى ازاين‌پس * گر بشنود آوازهء شيرين سخنت را\r\nآوخ چه بلايى كه بود رشك گل و سرو * آن قامت شمشاد و عذار سمنت را\r\nتو فتنهء عامى شده ، مفتون دل خلق * ديدند چو آن آفت چشم فتنت را\r\nمن خود به وفاى تو برابر ننمايم * با ملك تكين بوسهء لعل عدنت را\r\nهان عرضه مده گوهر وصلت بر اغيار * غير از من مهجور كه داند ثمنت را\r\n« مستوره » بر يار لب از ناله فروبند * رحمى نكند زان كه دل ممتحنت را \r\n\r\nهواى خدمت\r\n مرا نبود سر تقرير شوق ، اى كلك ! تحريرى * به افغان مىندارد گوش يار ، اى ناله ! تأثيرى\r\nز عشق آن صنم رسواى خلقم ، پندى اى ناصح ! * مرا ديوانگى شد برملا ، اى عقل ! تدبيرى\r\nمسلمانى شد از دستم ز سودا ، رحمى اى كافر ! * شدم شيداى چشم فتنه‌اش ، اى زلف ! زنجيرى\r\nشبانى چند در آزارم ، اى گردون ! مدارايى * روى تا كى به كام مدعى ، اى چرخ ! تعبيرى\r\nوصالش را به آرام تنم ، اى دوستان ! وصفى * خيالش را به تسكين دلم ، اى فكر ! تصويرى \r\n\r\n","description":"","footnote":"","page_name":" 3269 ","page_number":381},
  {"content":"\r\n\r\n بود عمرى به كويش ره ندادم ، اى اجل ! رحمى * شود يك‌دم به پابوسش رسم ، اى مرگ ! تأخيرى\r\nهواى خدمتش دارم بسى ، اى بخت ! امدادى * خرابم كرده سوداى رخش ، اى عشق ! تعميرى \r\n\r\nخار معاصى\r\n رفتيم و پس از خود عمل خير نهشتيم * با آب گنه توشه عقبى بسرشتيم\r\nامروز بدين عالم خاكى ز چه نازيم * فرداست چو بينى همه خاك و همه خشتيم\r\nبس كار مناهى كه در اين مرحله كرديم * بس خار معاصى كه در اين مزرعه كشتيم\r\nنه لايق ناريم و نه زيباى جحيميم * نه درخور خلد و نه سزاوار بهشتيم\r\nگو زاهدم از مسجد و محراب نگويد * ما بندهء پيران كليسا و كنشتيم\r\nدر حشر ز نيك و بد ما دوست چه پرسد * نيكيم از اوييم و ز اوييم چو زشتيم\r\nالمنة للّه كه « مستوره » من و دل * جز يار بساط از همه ديّار نوشتيم \r\n\r\nتك‌بيت‌ها\r\n پيش بالاى بلندت به چمن از سر شرم * سرو پوشيده به خود كسوت كوتاهى را \r\n* * *\r\n هركس به دلارامى دارد سر و سودايى * تو شوخ پرىپيكر آرام دل مايى \r\n* * *\r\n مىسوزم و مىنالم پيوسته به هجرانت * رحمى به دل‌وجانم دست من و دامانت \r\n\r\n","description":"","footnote":"","page_name":" 3270 ","page_number":382},
  {"content":"\r\n\r\n\r\nمستى ( 1302 )\r\nعلى اكبر كنىپور ، فرزند ابو الفضل ، و نوادهء مرحوم حاج ملا على كنى ، از مشاهير علماى بزرگ و روحانيون طراز اوّل تهران در قرن سيزدهم ، از شعراى غزلسراى نامدار معاصر مىباشد كه آثارش مورد توجه محافل ادبى قرار گرفته و به نام شاعرى توانا شناخته شده و به شهرت رسيده است .\r\nكنىپور در شرح حال خود چنين مىنگارد : « در بيستم مرداد ماه 1302 شمسى در يك خانوادهء مذهبى در تهران در بازار آهنگرها به دنيا آمدم ، پدرم را در سن دوسالگى از دست داده و تحت سرپرستى مادر و پدربزرگم قرار گرفتم ، در هفت‌سالگى مرا به مدرسه فرستادند و در دبستان مولوى واقع در آب‌انبار معيّر محلهء سيد ناصر الدّين با مرتضى حنانه و جواد لشگرى و مصطفى كسروى و سيد احمد شمس روى يك نيمكت نشستيم . سه سال بعد در دبستان ثريا بازارچهء دروازهء نو با شادروان جلال آل احمد هم‌كلاس شدم و اين هم‌كلاسى به دوستى بدل شد و همچنان تا حيات او ادامه داشت . »\r\nكنىپور به سبب آنكه در دوسالگى پدر خود را از دست داد در زندگى رنج بسيار كشيد و تلخى بىشمار چشيد . خود دراين‌باره مىگويد : « ضمن تحصيل علم بايد تحصيل معاش مىكردم . سالها مصحح روزنامه و مجله و كتاب بودم و بدين‌طريق به تحصيل ادامه دادم و بعد به استخدام دولت درآمدم و پس از سى سال خدمت اكنون نيز در 69 سالگى روزانه بيش از هشت ساعت در يك مؤسسهء خصوصى كار مىكنم . »\r\nكنىپور در آغاز جوانى به شعر و شاعرى پرداخت و تخلص مستى را در شعر برگزيد و چون از استعداد و قريحهء كافى برخوردار بود به انجمن ادبى ايران راه يافت و با رموز شعر و فنون آن آشنايى يافت و با مطالعهء دواوين اساتيد شعر و ادب كهن فارسى شعرش مايه\r\n\r\n","description":"","footnote":"","page_name":" 3271 ","page_number":383},
  {"content":"\r\n\r\nگرفت و به شكوفايى رسيد و خود دراين‌باره چنين مىگويد : « چهل و پنج سال در مجلس درس استاد گرانمايه محمد على ناصح تلمذ كردم و هم‌اكنون از محفل اديب بزرگوار استاد محمد على نجاتى و استاد دكتر خليل خطيب رهبر كسب فيض مىكنم و در حال حاضر بيش از ده هزار بيت شعر دارم . »\r\nشاعر و محقق والامقام نياز كرمانى دربارهء كنىپور مىگويد : « هنگامى كه به من تكليف شد مطلبى دربارهء كتاب \" غزالهء خورشيد \" مجموعهء شعر مستى بنويسم ، از اين همه بزرگوارى در تعجب شدم ؛ زيرا مستى سمت استادى مرا داشته و هنوز هم دارد . سى سال پيش كه من جوانى كم‌تجربه بودم او كارهاى مرا مىديد و تصحيح مىكرد ، از اين روى خيلى جرأت و جسارت مىخواهد كه امروز من در باب شعر او چيزى بنويسم . »\r\nمستى با اينكه در انواع شعر از قصيده و غزل و مثنوى طبع‌آزمايى كرده و از عهدهء آن به خوبى برآمده است ، اما مهارت و استادى او در غزل بيشتر مىباشد و به عنوان شاعرى غزل‌سرا مشهور و شناخته شده است .\r\n\r\nسوگندنامه\r\n الهى به دلهاى دور از گناه * به نامه سپيدان طالع سياه\r\nبه سايه‌نشينان ديوار غم * به خورشيدرويان بام عدم\r\nبه مستان از باده ، جان سوخته * به عشّاق از شكوه ، لب دوخته\r\nبه جانسوزى آتش التهاب * به بىتابى جان پراضطراب\r\nبه اشكى كه از شرم نايد فرود * به آهى كه آتش فروزد به دود\r\nبه ميخانهء عشق را هم بده * در آغوش مستان پناهم بده\r\n* * الهى به سرمستى بيهشان * به شوريدگيهاى دردىكشان\r\nبه رندان دور از من و ما شده * به دامان از اشك دريا شده\r\nبه خون دل از ديده ريزندگان * به مستى ز هستى گريزندگان\r\nنه شبهاى گم‌كرده راه سحر * به لبهاى بوسيده آه جگر\r\nبه خونين‌دلان سراپا سخن * كه لب‌بسته ماندند در انجمن\r\nمرا سينه از عشق پرشور كن * ز دل هرچه جز عشق او دور كن \r\n\r\n","description":"","footnote":"","page_name":" 3272 ","page_number":384},
  {"content":"\r\n\r\n الهى به شام غريبان عشق * به ناكامى ناشكيبان عشق\r\nبه دلهاى از بار اندوه تنگ * به ناچار در دست جام شرنگ\r\nبه خاكستر مانده از كاروان * به مرغ جدا مانده از آشيان\r\nبه شب‌زنده‌داران دير شكيب * به اندوهمندان حسرت نصيب\r\nبه طفلان از دست داده پدر * به پيران افتاده در رهگذر\r\nبه كوى خرابات شو رهبرم * لبالب كن از عشق او ساغرم\r\n* * الهى به ساقى ، به جام شراب * كز او بردمد نيم‌شب آفتاب\r\nبه سوز دل مادر بىپناه * كه جان داده طفلش ز سرما به راه\r\nبه ديوانگيهاى فرزانگان * به فرزانگيهاى ديوانگان\r\nبه وارونه‌بختان كوى الم * به زورق‌نشينان درياى غم\r\nبه دلهاى از عشق رفته ز تاب * به شادابى گل ، به اشك سحاب\r\nبه خمخانه همسايه كن با مىام * از آن مى كه سازد يكى با وىام\r\n* * الهى به چشمان در انتظار * به سيماى مظلوم در پاى دار\r\nبه ديوان پروردگان الم * كه بستند شيرازه‌اش را ز غم\r\nبه چشمى كه آتش به دلها زند * به اشكى كه راه تماشا زند\r\nبه درمانده مردان با آبرو * كه از فقر دارند مرگ آرزو\r\nبه هوهوزن خلوت مىفروش * كه چون خم ز مستى برآيد به جوش\r\nبرافروز جان من از نار عشق * چو يوسف برآرم به بازار عشق\r\nالهى به دلهاى دردآشنا * به تابنده جانهاى كوى بلا\r\nبه سوز دل خستگان اسير * به درماندگان ز جان گشته سير\r\nبه خون شهيدان گلگون كفن * به اشك يتيمان بىپيرهن\r\nبه سوز جداماندگان از ديار * به آه عزيزان افتاده خوار\r\nبه مرغ شباهنگ و آواى او * به فرياد خون گشته در ناى او\r\nمبادا به روزى كه خيزم ز خاك * ز كرده شوم پيش تو شرمناك\r\nالهى پسندت ، پسند من است * دواى دل دردمند من است \r\n\r\n","description":"","footnote":"","page_name":" 3273 ","page_number":385},
  {"content":"\r\n\r\n\r\nكليد ميكده\r\n چون لاله گرچه هيچ گلى داغدار نيست * دلهاى داغ‌ديده كم از لاله‌زار نيست\r\nاز چشم لاله ژاله رود هر سحر ، ولى * چشمى چنان كه ديدهء من اشكبار نيست\r\nمستان عشق راه غريبى سپرده‌اند * ميخانه شد خراب و دگر مىگسار نيست\r\nسيراب اشك خويشتنم در خزان عمر * نخل فتاده منتظر نوبهار نيست\r\nيك گل به‌جا نماند به گلزار آرزو * اين گلشن خزان‌زده را غير خار نيست\r\nبر شاخ گل دگر نكند نغمه ، عندليب * يك آشيانه بر سر اين شاخسار نيست\r\nتا همدلان كناره گرفتند از اين ديار * از ناله جان من نفسى بر كنار نيست\r\nگفتم غبار راه تو ، در چشم جا دهم * چندان گريست ديده كه جاى غبار نيست\r\n« مستى » كليد ميكده تا دست ناكس است * ما را به كوى باده‌فروشان گذار نيست \r\n\r\nخلوت غم\r\n غم آمد و شادى ز دل‌خسته برون رفت * چون ماتميان دل‌شده با بخت نگون رفت\r\nدل طعنه‌زنان دور شد از دايرهء عقل * سرگشته به پاى مژه تا ملك جنون رفت\r\nگويند كه آسوده شود سيل به دريا * از ديدهء دريايى من از چه سكون رفت\r\nچندانكه دل‌خون شده‌ام خلوت غم شد * از تنگى جا ، شادى از اين خانه برون رفت\r\n« مستى » چو در ميكده بستند و در اين كوى * از ديدهء مستان همه ديدند كه خون رفت \r\n\r\nالههء ناز\r\n چنين كه ناز به چشم تو آشيانه گرفت * هزار ميكده در يك نگاه خانه گرفت\r\nچه جاى دل ، كه فلك جامهء شكيب دريد * چو برق تير نگاه تواش نشانه گرفت\r\nچو گل چه روى بپوشى ، چه پرده برگيرى * شميم زلف تو سرتاسر زمانه گرفت\r\nبه فيض آتش دل يافت دولت جاويد * هرآن‌كه زان لب نوشين مى مغانه گرفت\r\nتو آن الههء نازى ، كه زهرهء فلكى * ز يك نواى تو الهام صد ترانه گرفت\r\nسر رهاييش از حلقه‌هاى زلف تو نيست * كبوترى كه ز خال لب تو دانه گرفت\r\nبه آفتاب رخت شام تيره شد روشن * سپهر ، جلوهء خورشيد را بهانه گرفت\r\nخار چشم تو « مستى » ز پا فكنده و خلق * گمان برند كه جام از شرابخانه گرفت \r\n\r\n","description":"","footnote":"","page_name":" 3274 ","page_number":386},
  {"content":"\r\n\r\n\r\nتيغ سخن\r\n از دشمنان سفله جدا مىتوان شدن * امّا ز جور دوست كجا مىتوان شدن\r\nگيرم كه دوست دشمنى آغاز كرد چون * زين دشمنى ز دوست جدا مىتوان شدن\r\nبيگانه را به خلوت عشّاق راه نيست * اى آشنا به محفل ما مىتوان شدن\r\nچون موج اگر ز دست بدارى عنان خويش * بر ساحل مراد و صفا مىتوان شدن\r\nافتادگى بجوى كه چون خاك ره شدى * تا چرخ با نسيم صبا مىتوان شدن\r\nپاى ارادت ار نبود سخت استوار * در راه كعبه كى به عصا مىتوان شدن\r\nگر رخصتى دهند به تيغ سخن بسى * آسان به جنگ هرزه درا مىتوان شدن\r\nبا ناخنى كه پردهء دلها دهى خراش * از كار خلق عقده‌گشا مىتوان شدن\r\n« مستى » گر از صفا بكنى توشهء سفر * همراه كاروان وفا مىتوان شدن \r\n\r\nقافلهء اشك\r\n اميد بسته‌ام اين روزها به گيسويى * خطاست گرچه سپردن اميد بر مويى\r\nهزار چاك به دل بايدش ز تير نگاه * هرآن‌كه گوشهء محراب كرد ، ابرويى\r\nخطا بود كه ببويند نافهءچين را * ز چين زلف تو آرد نسيم اگر بويى\r\nچنين كه زلف تو دارد سر پريشانى * هزار دل ز چه بندد به تار گيسويى\r\nبه پاى قافلهء اشك و آه همسفرم * كه سيل سويى و توفان برد مرا سويى\r\nبغل‌گشايى مرگ است كوچه دادن موج * اگرچه نيست ز ساحل گشاده‌تر رويى\r\nبه پهن‌دشت جهانم اگر كلوخى نيست * مصاحبيست مرا به ز باغ مينويى\r\nز جام و ساقى و « مستى » چه لافها دل زد * به حالتى كه خرابم ز چشم جادويى \r\n\r\nبزم دل\r\n خراب‌تر نبود هيچ خانه از دل ما * به آب عشق سرشتند از ازل گل ما\r\nچراغ لاله نميرد به دستبرد نسيم * كجا به گريه رود داغ عشق از دل ما\r\nبه پاى قافلهء آه مىرويم هيهات * اگر كه ناله نگيرد عنان محمل ما\r\nبه دور ما كه گناه است گل عيان ديدن * يك امشبى به نهان پاى نه به محفل ما\r\nزمانه‌ايست كه حد مىزنند بلبل را * به جرم نغمهء مستانه ، از تغافل ما \r\n\r\n","description":"","footnote":"","page_name":" 3275 ","page_number":387},
  {"content":"\r\n\r\n كه گفت تير كج آخر نمىرسد به نشان * چه تيرها كه ز مژگان نشست بر دل ما\r\nز كشتزار جهان هر دلى نصيبى داشت * شرار آه و گل اشك بود حاصل ما\r\nبه سيلگاه نسازد بناى ، خانه كسى * فتاد از سر مژگان در آب ، منزل ما\r\nكنون كه راه به ميخانه بردن آسان نيست * اميد آنكه گشايد لب تو مشكل ما\r\nبه خون كشيد به تير نگاه مرغ دلم * به حقّ عشق مگيريد دست قاتل ما\r\nخمار چشم « مستى » فزاى بزم دل است * كه خوش نشسته در اين آينه مقابل ما \r\n\r\nاشك غم\r\n تا پرده زان جمال دلارا گرفته‌ايم * در حلقه‌هاى زلف تو مأوا گرفته‌ايم\r\nگشته‌ست چشم و سينهء ما وقف اشك و آه * از شور گريه راه به دريا گرفته‌ايم\r\nجز توتياى خاك ره عشق ديده را * از چشمه‌سار عيش جهان واگرفته‌ايم\r\nدر گوش دهر نالهء ما كارساز نيست * چشم اميد از همه دنيا گرفته‌ايم\r\nدل داغدار نقش جنون شد به كوى عشق * تا خانه همچو لاله به صحرا گرفته‌ايم\r\nعمرى به بوى مهر به بازار زندگى * يا داده‌ايم دل به غمى يا گرفته‌ايم\r\nزلف تو نسخه‌اى ز پريشانى دل است * ما درس بىقرارى از اينجا گرفته‌ايم\r\nبس رنج ديده‌ايم ز تنها به دور عمر * دلخون شديم و گوشهء تنها گرفته‌ايم\r\nبىداغ لاله‌اى نزند سر ز خاك ما * در سينه بس‌كه آتش غم وا گرفته‌ايم\r\n« مستى » به ياد سيم‌تنى لعلگون‌لب است * دستى اگر به گردن مينا گرفته‌ايم \r\n\r\nراز نگاه\r\n هر نفس مىكشدم جذبهء ديدار به سويت * دوست ، اى سلسله‌جنبان دل غم‌زده مويت\r\nبه نگاهى ز دل خسته‌ام آرام گرفتى * اى همه ديدهء صاحب‌نظران خيره به رويت\r\nبه تمنّاى تو سرگشتهء صحراى جنونم * رحمتى اى همه خوبى ، كه برم راه به سويت\r\nآن‌چنان بىخبر از خويشتن افتاده‌ام امشب * كه مگر لطف صبا جان دمدم باز به بويت\r\nآتش عشق زدود از دل من زنگ دوبينى * تا در اين آينه افتاد عيان روى نكويت\r\nخود ندانم به نگاه تو چه رازيست كه « مستى » * افتد و خيزد و بارى نكشد پاى ز كويت \r\n\r\n","description":"","footnote":"","page_name":" 3276 ","page_number":388},
  {"content":"\r\n\r\n\r\nمسرور ( 1347 - 1269 )\r\nحسين سخنيار ، مشهور به مسرور ، فرزند حاج محمد جواد كوپايى ، در بيستم صفر سال 1308 هجرى قمرى در اصفهان از مادر زاد . علوم مقدماتى را در زادگاه خود فراگرفت ، صرف و نحو و معانى و بيان و منطق و فقه و اصول و فلسفه را از استادان فن زمان خود آموخت و چندى نيز به تحصيل علوم جديده پرداخت و با زبان انگليسى آشنايى كامل يافت .\r\nحسين مسرور در سال 1300 شمسى به تهران عزيمت كرد و به استخدام وزارت فرهنگ درآمد و به تدريس در دبيرستانها پرداخت و سالها در دار الفنون و دانشگاه نظامى به تدريس اشتغال ورزيد . در سال 1312 شمسى ، الواحى از زر و سيم در بناى تخت جمشيد كشف شد كه حاكى از عظمت و وسعت ايران زمين بود ؛ انجمن ادبى ايران الواح تخت جمشيد را به مسابقه گذاشت و مسرور از ميان پنجاه نفر شاعر كه در مسابقه شركت كرده بودند برنده شناخته شد و جايزه گرفت و نيز در موقع افتتاح آرامگاه حكيم ابو القاسم فردوسى كه شاعران زيادى كه به همين مناسبت اشعارى سرودند ، شعر او از بهترين آنها شناخته شد .\r\nمسرور گذشته از جنبهء شعر و شاعرى كه سمت استادى داشت ، در نثرنويسى نيز از توانايى و مهارت كامل برخوردار بود و آثار نظم و نثر او در مجلهء ارمغان و ساير روزنامه‌ها و مجله‌ها طبع و نشر شد و چند سال نيز در راديو ايران برنامه‌هاى \" ايران در آيينهء زمان \" و \" شهر سخن \" را اداره مىكرد . داستان ده نفر قزلباش كه در روزنامهء اطلاعات منتشر گرديد و بعد به صورت مستقل چاپ شد از آثار قلمى اوست ، و آثار ديگر او عبارت است از :\r\nگوشه‌اى از زندگى لطف‌على خان زند ، نىزن بيابان ، امثال سائره ، فرهنگ زبان ، داستان تاريخى محمود افغان ، هنرنامه ، و در سال 1347 مجموعهء اشعارش به نام \" يادگار سخنيار \"\r\n\r\n","description":"","footnote":"","page_name":" 3277 ","page_number":389},
  {"content":"\r\n\r\nدر اصفهان طبع و نشر شد و سرانجام در مهر ماه سال 1347 شمسى براثر ابتلاى به سرطان بدرود حيات گفت و در گورستان ظهير الدولهء شميران مدفون گرديد .\r\n\r\nكودك و آسمان\r\n نشستم شبى بر لب زنده‌رود * تأمّل‌كنان در رموز حيات\r\nشنيدم يكى نغز و دلكش سرود * كه مىخواند خوانندهء كائنات\r\n* * چو بانوى شب پرده از رخ گشود * بيفتاد رخسارهء مه در آب\r\nدگرگونه شد جلوهء زنده‌رود * ز آميزش آب با ماهتاب\r\n* * چو آيينه آب روان تابناك * فتاده در آن سايهء بيشه‌ها\r\nبدانسان كه بر روى دلهاى پاك * غبار هوسها و انديشه‌ها\r\n* * نسيم شب از روى گلهاى باغ * خرامان خرامان خرامد به مغز\r\nچو از بوى گل تازه گردد دماغ * به جنبش درآيد خيالات نغز\r\n* * از آن رود هر قطره چون عود بود * سخنها ز انجام و آغاز گفت\r\nگل و سبزه مضراب آن عود بود * كه اين راز با نكته‌پرداز گفت\r\n* * من از كشت رحمت يكى خوشه‌ام * ز خورشيد و مه يافته پرورش\r\nفرستاد ايزد بدين گوشه‌ام * كه بىتوشگان را رسانم خورش\r\n* * از آن پيش كآيم ز بالا فرود * به ايوان كيوان مكان داشتم\r\nكلاه من از اطلس زرد بود * مگر بندى از كهكشان داشتم\r\n* * من آن كودك آسمان‌زاده‌ام * مكيده ز پستان ناهيد شير\r\nكنون من ز پروانه افتاده‌ام * به دامان اين تيره‌خاك حقير \r\n* *\r\n\r\n","description":"","footnote":"","page_name":" 3278 ","page_number":390},
  {"content":"\r\n\r\n به دو گفتم اى چشمهء زندگى * چه جويى از اين كوشش بىحساب\r\nبيا بس كن از اين شتابندگى * به دامان اين دشت لختى بخواب\r\n* * نبينى جهان سربه‌سر خرّميست * زمين و زمان غرق آرايش است\r\nدمى شادمان شو كه عالم دميست * سرانجام هر كوشش آرامش است\r\n* * به گفتار من پاى ماندن مخواه * بهل تا بگردم به اين دشت و كوه\r\nكه گر من بمانم بدين جايگاه * شود زنده از زندگانى ستوه\r\n* * اگر من به يك جاى گيرم قرار * جهان خشك‌لب مانده و تيره‌روز\r\nنه گل بينى آنجا نه گلشن نه كار * چنين است فرمان گيتىفروز\r\n* * به يك جا گر آرام گيرد تنم * ز من دور گردد برازندگى\r\nشود گنده اين پيكر روشنم * نه زيباست با زندگى گندگى\r\n* * تو از من بياموز شايستگى * كه سرچشمهء فيض خشك و ترم\r\nنه آرامشم هست و نه خستگى * چنين گفته روز ازل داورم \r\n\r\nخوابگاه فردوسى\r\n كجا خفته‌اى اى بلندآفتاب * برون آى و بر فرق گردون بتاب\r\nنه اندر خور توست روى زمين * ز جا خيز و بر چشم دوران نشين\r\nكجا ماندى اى روح قدسى سرشت * به چارم فلك يا بهشتم بهشت\r\nبه يك گوشه از گيتى آرام توست * همه گيتى آكنده از نام توست\r\nچو آهنگ شعر تو آيد به گوش * به تن خون افسرده آيد به جوش\r\nز شهنامه گيتى پرآوازه است * جهان را كهن كرد و خود تازه است\r\nتو گفتى جهان كرده‌ام چون بهشت * از اين بيش تخم سخن كس نكشت\r\nز جا خيز و بنگر كز آن تخم پاك * چه گلها دميده‌ست بر روى خاك \r\n\r\n","description":"","footnote":"","page_name":" 3279 ","page_number":391},
  {"content":"\r\n\r\n نه آن گل كه در مهرگان پژمرد * نخنديده بر شاخ بادش برد\r\nنه جور خزان ديده گلزار او * نه بر دست گلچين شده خار او\r\nبزرگان پيشينهء بىنشان * ز تو زنده شد نام ديرينشان\r\nتو در جام جمشيد كردى شراب * تو بر تخت كاووس بستى عقاب\r\nاگر كاوه ز آهن يكى توده بود * جهانش به سوهان خود سوده بود\r\nتو آب ابد دادى آن نام را * زدودى از او زنگ ايّام را\r\nتهمتن نمك‌خوار خوان تو بود * به هر هفت خوان ميهمان تو بود\r\nچو كلك تو راه گزارش گرفت * سر راه بر تيغ آرش گرفت\r\nتويى دودمان سخن را پدر * به تو بازگردد نژاد هنر \r\n\r\nكوكنار\r\n چيست يا رب اين به زهرآلود تخم كوكنار * خوشهء آدم فريب و دانهء مردم شكار\r\nدشمنى خونخوار و اندر دوستى ثابت قدم * دوستى غدّار و اندر دشمنى كامل عيار\r\nار نبات است از چه دارد جاى شيرينى شرنگ * ور نه مار است از چه اندر كام دارد زهر مار\r\nگر بود گل ازچه‌رو خارش خلد در پاى جان * ور بود مل از چه مرگ آرد به هنگام خمار\r\nدشمن جان است ره در كاخ و ايوانش مده * بيخ بيداد است اندر باغ و بستانش مكار\r\nتن ز رنج آزاد خواهى بندهء افيون مشو * زندگى جاويد خواهى گردن ثعبان مخار\r\nتيغ دارد زير دامن از مصافش مىگريز * خود دارد زير دستار از مصافش دست دار\r\nگر زمين را بويى از افيون رسيدى بر مشام * تا قيامت مىنجنبيدى ز جا خورشيدوار \r\n\r\n","description":"","footnote":"","page_name":" 3280 ","page_number":392},
  {"content":"\r\n\r\n گر نشستى گرد او بادش به دامان نسيم * هركجا برخاستى آنجا نشستى چون غبار\r\nور فتادى گرزهء خشخاش رستم را به دست * جبههء تسليم سودى بر در اسفنديار\r\nسرخىات از چهره برگيرد چو شب رنگ شفق * چهره‌ات را زردى افزايد چو مجمر را شرار\r\n* * داد افيون خاك مشرق را به باد نيستى * ور نمىدانى ز تاريخ جهان كن اختبار\r\nرخنهء ديوار چين شد افسر خاقان ربود * پاك كرد از روى چينى نقش عزّ و افتخار\r\nديگر از ديگ بخارايى بخارى برنخاست * تا كه چشم ماورالنّهرى ز دودش گشت تار\r\nحلقهء طاعت به گوش راجه و چپيال كرد * خاك لندن زان به مژگان رفت و هندو بنده‌وار\r\nلندن و پاريس را حمال شرقى بىحساب * تبّت و كشمير را آقاى غربى بىشمار\r\n* * يك نظر سوى خراسان كن كه حال مردمش * لوحهء عبرت بود از بهر مرد هوشيار\r\nكشورى آشفته چون گلزار هنگام خزان * مردمى افسرده چون بيمارگاه احتضار\r\nزعفرانى چهرگان بينى گروه اندر گروه * بر جوانى مردگان يا بىقطار اندر قطار\r\nآن خراسان كو كه دستانش به گيتى داستان * آن خراسان كو كه صفّارش به گيتى تاجدار\r\nآن خراسان كو كه گرد مركب مردان او * تخت مروان را به زير افكند از پشت حمار \r\n\r\n","description":"","footnote":"","page_name":" 3281 ","page_number":393},
  {"content":"\r\n\r\n آن خراسان كو كه گر طفلش گرستى نيم‌شب * خواب خوش از ديدهء عبّاسيان كردى فرار\r\nاز چه بو ريحان نمىآيد ز بيرونش برون * از چه بو مسلم نمىگردد ز مروش آشكار\r\nبلخ دارد ليك بو معشر ندارد در ميان * طوس دارد ليك فردوسى ندارد در كنار\r\nگر نشابور است پس سينا و خيّامش كجاست * ور ابيورد است از چه انورى نارد به بار ؟\r\nآنچه افيون با خراسان كرد در ميزان عقل * ظلم چنگيز و جفاى غز يكى بود از هزار\r\nبس جنايتها ز ايران زادهء اين مادر است * كاش شيرش را به پستان خشك سازد كردگار\r\nبايد از اين خاكدان بركند او را بيخ و بن * پيش از آن كز ما برآرد بيخ و بن در روزگار \r\n\r\nقنارى من\r\n گل شمع در آخرين سوز بود * سحر گرم آرايش روز بود\r\nسر پرچم صبح پيدا ز دور * گريزنده شبنم در آغوش نور\r\nكه مرغى نواى طرب ساز كرد * ز چشمم شكر خواب شب باز كرد\r\nقنارى به آشوب و آواز بود * ز پا تا به سر جلوه و ناز بود\r\nز نور سحر رشته‌ها تافته * وز آن رشته‌اش بال‌وپر تافته\r\nشب تيره خم گشته بر روى او * زده بوسه بر روى جادوى او\r\nز ديباى شب موجى انگيخته * به چشمان او قطره‌اى ريخته\r\nشدم پيش آن تنگ كاشانه‌اش * كه افزون كنم آب با دانه‌اش\r\nچنان مست آن صبح سحّار بود * كز آن آب و آن دانه بيزار بود\r\nتو گفتى حكيميست صاحب نفس * كه خوش نيستش ديدن هيچ‌كس\r\nدگرباره در چهچه و سوت بود * هم‌آهنگ مرغان لاهوت بود \r\n\r\n","description":"","footnote":"","page_name":" 3282 ","page_number":394},
  {"content":"\r\n\r\n به مضراب منقار چون چنگ‌زن * به سيم قفس گشته آهنگ‌زن\r\nچو رقّاص در صحنهء تنگ خويش * شده پاىكوبان به آهنگ خويش\r\nبه عود نفس لعبت بندباز * گهى در فرود و گهى در فراز\r\n* * به دو گفتم اى مرغ زيباى من * فرح‌بخش و كاشانه‌آراى من\r\nتو دستان‌سراى و من چامه‌گوى * تو زرّين پروبال و من زردروى\r\nتو را نيز با زردرويان سرى است * كه اين زردى از تابش آذرىست\r\nمرا نيز در دل همان آتش است * كه اين رنگ عشّاق محنت‌كش است\r\nبگو ، تازه كن جان مشتاق را * بخوان تا بخندانى آفاق را\r\n* * مگر مر غم امروز بيدار نيست * چرا در قفس كوشش و كار نيست ؟\r\nچرا خانه خاموش و بىرونق است ؟ * چرا باغ در ظلمت مطلق است ؟\r\nقنارى فروبسته چشم ، آه آه * به خواب عدم رفته از خوابگاه\r\nدريغا چرا مرغم از ياد برد * چه رو داد كاين گلشن‌آراى مرد ؟\r\nاز آن شور و مستى و خنياگرى * به‌جا نيست جز مشت بال‌وپرى\r\nخطوخال ديگر خطوخال نيست * خطى هست امّا در آن حال نيست\r\nپريده ز تن رنگهاى زريش * شده بالها جمع و پرها پريش\r\n* * چنان اشكم از ديده آمد فرود * كه بشنيد همسايه‌ام رود رود\r\nسرشكم روان از دل‌خسته بود * كه زنجير انسش بدان بسته بود\r\nچو بودم ز غمهاى دوران به رنج * غمم مىزدود از دل آن نغمه‌سنج\r\nكنونم برفت از بر آن غمگسار * دگر با كه گويم غم روزگار\r\n* * كجا رفت آن آتشين جان او * كه تن چون قفس بود زندان او\r\nز پابند اين مال و پر باز كرد * به گلزار جاويد پرواز كرد\r\nو يا شاعرى بود سحرآفرين * فرستاده بر بزمگاه زمين\r\nفروخواند بر جمع اشعار خويش * ره خانهء خويش بگرفت پيش \r\n\r\n","description":"","footnote":"","page_name":" 3283 ","page_number":395},
  {"content":"\r\n\r\n و يا بود رامشگر نرم‌دست * ز بنگاه رامشگران الست\r\nدمى چند با ساز دوران نواخت * دگر ره به سرمنزل خويش تاخت\r\n* * و يا خود يكى رشته زين ساز بود * كه با لحن جاويد دمساز بود\r\nكنون ناهماهنگى آغاز كرد * كه دورانش از ساز خود باز كرد\r\n* * خطيبى توانا و چالاك بود * كه خواننده بر مجمع خاك بود\r\nبه سر برد آن خطبهء نامدار * فرود آمد از منبر روزگار \r\n\r\nاى ماه . . .\r\n اى ماه چه تابنده گوهرى * مانا رخ تابان دلبرى\r\nچون چهرهء عارف گشاده‌اى * چون خاطر دانا منوّرى\r\nگاهى چو يكى حلقهء سپيد * كوبنده بر اين قيرگون درى\r\nبر مزرعهء سبز آسمان * گه داسى و گاهى دروگرى\r\nپروانهء اين سبز گلشنى * پيرايهء اين هفت پيكرى\r\nآيينهء اسكندرى از آن * كوبيده به سدّ سكندرى\r\nاى ماه ! مرا بر زمين مهيست * ماهى نه ، كه خورشيد خاورى\r\nگر چهر گشايد چنان كه هست * تو در برش از ذرّه كمترى . . . \r\n\r\n","description":"","footnote":"","page_name":" 3284 ","page_number":396},
  {"content":"\r\n\r\n\r\nمسعود ( 1303 )\r\nكاظم ثابتى ، متخلص به مسعود ، فرزند محمد على ، در سال 1303 هجرى شمسى در يزد ديده به جهان گشود ، تحصيلات ابتدايى و متوسطه را در همان شهر به پايان رسانيد و يك‌چند به شغل گلدوزى پرداخت و ازآن‌پس به استخدام بانك ملى يزد درآمد .\r\nثابتى شاعرى هنرمند و بااستعداد و داراى قريحتى تابناك و ذوقى سرشار و شعرش ساده و روان و بىتكلف است و عقيده دارد كه شاعر بايد شعرش در خدمت مردم و راهگشاى آنان باشد .\r\nثابتى در ميان شاعران معاصر سبك ابو تراب جلى را در شعر پسنديد و از روش او پيروى كرد . از آثار او منظومه‌اى است مشتمل بر چهارصد و بيست بيت به نام \" كاوهء آهنگر \" كه هنوز توفيق چاپ آن را نيافته است . اينك چند نمونه از شعر او :\r\n\r\nدر مصاف زندگى\r\n ساقيا بنما تهى از باده اين پيمانه را * بس بود ويرانى ما ، رونق ميخانه را\r\nچون نمىرقصيم ما ديگر به ساز ديگران * پس مكن با جام مى ديوانه‌تر ديوانه را\r\nدارويى ده تا به هوش آيند باز اين خفتگان * ور نه خصم آخر كند ويرانه‌تر ويرانه را\r\nكهنه شد ديگر حديث شاهد و شمع و شراب * من نسازم زنده از نو آن كهن افسانه را\r\nپيچ‌وتاب زلف و خال و لب مرا ندهد فريب * ز آنكه مىدانم به خوبى سرّ دام و دانه را\r\nدم نخواهد زد دگر از درد هجران ، سوز عشق * تا زنم از آه دل آتش به جان پروانه را\r\nدر مصاف زندگى « مسعود » نقد جان دهد * تا كه نگذارد به زير بار منّت شانه را \r\n\r\n","description":"","footnote":"","page_name":" 3285 ","page_number":397},
  {"content":"\r\n\r\n\r\nصلح ؟ ! جنگ ! ؟\r\n يك زن بينواى تهيدست * شويش از زندگى رخت بربست\r\nبرد ماشين فرو يك‌دم او را * زو سر و دست و هم سينه بشكست\r\nماند بر جاى از او كودكى خرد * ز ارث شويش زن وى همين بود\r\nدر محيطى كه بد فاقد كار * مانده بىسرپرست آن زن زار\r\nمضطرب شد پريشان دل افكار * روز روشن به چشمش شد تار\r\nمدتى بد در انديشه ، تدبير * كو چگونه كند طفل خود سير\r\nكرد با زحمت و رنج بسيار * راه پرپيچ و خم صاف و هموار\r\nچرخ‌ريسى نمود او شب و روز * چون كه بد سرپرست و پرستار\r\nتا كه شد كودك نورس وى * دورهء خردى و ضعف او طى\r\nشد زمانى كه مادر ز فرزند * بايد آزادى از قيد و از بند\r\nگردد آسوده از شدّت كار * ناله گردد مبدّل به لبخند\r\nليك غافل كه خصم ستمگر * مىربايد پسر را ز مادر\r\nچون نبود آن پسر از بزرگان * منتسب او ز فاميل اعيان\r\nدر كفش اسكناس و زر ناب * يا طرفدار خان‌زاده و خان\r\nزين سبب طبق دستور دولت * شد فراخوانده از بهر خدمت\r\nزان از اين ماجرا شد پريشان * نزد حاكم دويد او شتابان\r\nگفت با وى نما طفلم آزاد * يا كنم خودكشى من همين آن\r\nخان حاكم شنيد اين خبر چون * گفت اين بوده برطبق قانون\r\nمادر از وى چو اين گفته بشنيد * معنى عدل و قانون چنين ديد\r\nدر خوابش به خشم و غضب گفت * هست قانون مگر حبس و تبعيد \r\n\r\n","description":"","footnote":"","page_name":" 3286 ","page_number":398},
  {"content":"\r\n\r\n گر بود معنى آن مساوات * پس چرا خان نگردد مجازات\r\nهست قانون فقط حافظ خان * سنگر رشوه‌خواران و دزدان\r\nكفهء خان چو باشد در آن زر * نيست با كفهء توده ميزان\r\nنيست قانونى اكنون مقدّس * كان بود حافظ توده و بس\r\nزان پس از مدتى بىقرارى * روز و شب مىكشد انتظارى\r\nتا كه فرزندش از در درآمد * وارهد زين غم و رنج و خوارى\r\nمانده يك ماه و ده روز ديگر * تا كه بازآيد او نزد مادر\r\nناگهان دشمن خلق ايران * با كمك ، با هماهنگى خان\r\nدر شمال او به پا جنگ خونين * كرد و شد كشته خلقى فراوان\r\nگشت فرزند آن مادر زار * كشته در دست يك عده اشرار\r\nزن شتابان روان شد به بازار * دور او حلقه زد خلق بسيار\r\nجملگى مات و مبهوت از اين كار * تا چه گويد زن از بهر حضّار\r\nناگهان از غضب او برآشفت * بهر مردم بدين‌سان سخن گفت\r\nجنگ توأم به نابودى ماست * جنگ سرمنشأ فقر و فحشاست\r\nسرنگون گردد اين پرچم شوم * كاين زمان در كف ينگه‌دنياست\r\nجنگ از ايده‌هاى تزار است * جنگ محصول سرمايه‌دار است\r\nصلح آن چهره‌هاى جوان است * صلح آن عشقهاى نهان است\r\nصلح آن كودك خوش‌زبان است * صلح اميد پير و جوان است\r\nپيش با هم زن و مرد ايران * پيش در راه صلح از دل‌وجان \r\n\r\n","description":"","footnote":"","page_name":" 3287 ","page_number":399},
  {"content":"\r\n\r\n\r\nشاهين و كلاغ\r\n يك كلاغ سبكسر مغرور * روزى از آشيانه‌اش شد دور\r\nسرووضع خود اندكى آراست * در تلاش معاش بر پا خاست\r\nهمچو شهباز بر فضا بپريد * دامن ابر را به سينه دريد\r\nشهر را زير پاى خود در كرد * داخل هر زباله‌دان سر كرد\r\nتا به چنگ آورد مگر نانى * يا كه پرگوشت قطعه ستخوانى\r\nليك در ضمن جستجو ناگاه * ديد چيزى مطابق دلخواه\r\nديد در كاخ پرشكوه و قشنگ * سفره‌اى چيده سخت رنگارنگ\r\nگرد آن لعبتان سيمين تن * صاحبان هزار عشوه و فن\r\nليك زاغ گرسنه‌اى بدبخت * بيند اين صحنه را ز شاخ درخت\r\nطاقتش گشته اندك‌اندك طاق * گله آغاز كرده از رزّاق\r\nكه چرا او گرسنه جمعى سير * چيست او را در اين ميان تقصير ؟\r\nاين نظام غلط چرا تضمين * كرده جور و خيانت شاهين\r\nجرم طفل عزيز بنده چه بود * كه ورا باز نوش جان فرمود\r\nخون دل آنكه قسمت ما كرد * عملى بسيار بىجا كرد\r\nآنكه باشد به نان شب محتاج * باز بايد مرا دهد او باج\r\nعدل و انصاف معنىاش اين نيست * ور بود سير يا گرسنه يكيست\r\nمن كجا گفته‌ام ندارم دوست * گوشت را يا كه استخوان نيكوست\r\nزين نظام غلط كنم فرياد * كه بود چون رژيم استبداد\r\nاو گرفتار شكوه از دادار * كه چرا مىدهد ورا آزار\r\nليك آن مردمان باده‌پرست * شده از فرط ميگسارى مست\r\nكم كمك گشت چون كه سرها گرم * شد دريده چو پردهء آزرم\r\nكاخ پر شد ز شور و نغمه و ساز * پايكوبى و رقص شد آغاز\r\nآن‌چنان باز آن‌چنان تر شد * خير محكوم و بندهء شر شد\r\nوارد صحنه گشت ديو هوس * گفت با عقل حكمرانى بس\r\nهر جوان دست لعبتى در دست * سينه بر سينه گوشه‌اى بنشست\r\nخوان گسترده بىسر خر شد * آنچه بودش هوس ميسر شد \r\n\r\n","description":"","footnote":"","page_name":" 3288 ","page_number":400},
  {"content":"\r\n\r\n خورد ازبس‌كه با شتاب كباب * گلويش خشك شد طلب كرد آب\r\nليك بيچاره جاى خوردن آب * خورد پيمانه‌اى پر از مى ناب\r\nلحظه‌اى بعد مست و لايعقل * رفت بر آسمان چو پيك اجل\r\nشد چنان مبتلا به خبط دماغ * كه برفتش ز ياد بود كلاغ\r\nگشت آن‌سان ز قيد عقل آزاد * كه ورا رفت جوجگان از ياد\r\nنفس گفتش كه همچو شهبازى * تو عقابى بلندپروازى\r\nاى وحوش و طيور را سلطان * كن رها خويش را از اين زندان\r\nبكش از اوج قدرتش پايين * جنگ‌افروز خيره‌سر شاهين\r\nاو نفس‌كش در آسمان مىجست * هم‌نبردى در اين جهان مىجست\r\nبا صداى بلند مىخنديد * دشمنان را به جنگ مىطلبيد\r\nرو به شاه پرندگان شاهين * داد مىزد بيا كمى پايين\r\nكه منم قهرمان جنگ و ستيز * روسپيد است نزد من چنگيز\r\nهستم امروز چون تهمتن دهر * زندگى را كنم به كامت زهر\r\nچون كه شاهين شنيد اين سخنان * گفت خاموش احمق نادان\r\nچه تو را كرده اين‌چنين مغرور * كه به‌پاىخود آمدى لب گور\r\nگم شو اى عارى از فراست و هوش * ياوه كمتر بگوى و شو خاموش \r\n\r\nهرجايى\r\n آن روسپى كه طرّهء ژوليده شانه كرد * بهر فريب مردم بىآشيانه كرد\r\nمرغ شكسته‌بال‌وپر دل به هر طرف * در جستجوى قسمت و روزى روانه كرد\r\nبا ناوك خيال پريشان خويشتن * بىاسلحه هزار هدف را نشانه كرد\r\nچندى گذشت و چونكه به رويش نماند رنگ * مانند بوم قصد شكار شبانه كرد\r\nدر عالم خيال شبى اين‌چنين زنى * از من به عشوه دعوت رفتن به خانه كرد\r\nچون گفتم از چه نيست تو را گوهر عفاف * بيچارگى و گرسنگى را بهانه كرد . . .\r\nبا اين سخن ز ديده بباريد سيل اشك * آهسته ساز زمزمهء اين ترانه كرد\r\nزاييدهء محيطم و محصول اجتماع * با من هرآنچه كرد محيط و زمانه كرد\r\nتا شرط ازدواج فقط سيم و زر بود * « مسعود » از عفاف مرا اين اثر بود \r\n\r\n","description":"","footnote":"","page_name":" 3289 ","page_number":401},
  {"content":"\r\n\r\n\r\nمسعود ( 1370 - 1319 )\r\nسيد مسعود محمودى ، فرزند سيد مرتضى ، در سال 1319 هجرى شمسى در شهر نهاوند ديده به جهان گشود ، تحصيلات ابتدايى و دورهء متوسطه را در زادگاه خود و كرمانشاه و تهران به پايان رسانيد ، ازآن‌پس به استخدام وزارت آموزش و پرورش درآمد و به تدريس در دبيرستانها پرداخت ، در خلال خدمت آموزشى موفق شد به تحصيل ادامه دهد و در دو رشتهء زبان انگليسى و ادبيات فارسى مدرك ليسانس دريافت دارد .\r\nمحمودى از سال 1341 با مطبوعات همكارى خود را شروع و براى چند نشريه مقاله مىنوشت و در سال 1362 كه بازنشسته گرديد رسما همكار روزنامهء اطلاعات شد و جزو هيئت تحريريهء آن روزنامه درآمد و در نخستين سال همكارى صفحهء جوانه‌هاى انديشه را در روزنامه گشود و اين صفحه را تا زنده بود ، زنده نگاهداشت .\r\nمحمودى در روزنامه‌نگارى از استعداد كافى برخوردار بود ، در تهيهء گزارشهاى فرهنگى و اجتماعى و حوادث تبحر داشت ، براى كودكان قصه نوشت و سرود ساخت .\r\nبهروز بهروزى يكى از همكارانش دربارهء وى نوشت : « محمودى روحى حساس و ترد و شكننده داشت ، خوب مىنوشت ، نثرش محكم و پخته بود ، همين‌طور شعرش كه از روح حساسش متأثر بود ، خوش‌زبان و حاضر جواب بود . . . »\r\nمسعود شعر و شاعرى را از دوران تحصيل در دبيرستان آغاز كرد و اشعارش در روزنامه‌ها به چاپ رسيد و سرانجام در يازدهم آبان ماه 1370 به علت عارضهء سرطان درگذشت . از آثار چاپ‌شدهء اوست : 1 - ترانه‌هاى زندگى ، 2 - قصهء كوچ چلچله ، 3 - زندگى ، زندگى ، 4 - ماهى آبدوزك ، 5 - كتاب زندگى .\r\nاين غزل آخرين شعر اوست كه در واپسين لحظات سرود :\r\n\r\n","description":"","footnote":"","page_name":" 3290 ","page_number":402},
  {"content":"\r\n\r\n\r\nتب يلدايى\r\n بنشسته در غبارم و تنهايم * ابرى شده هواى غزلهايم\r\nدر طرد اين كدورت نفرينى * سر ، بر زلال پنجره مىسايم\r\nآنجا نشسته قاصدك پاييز * اين‌سو ، من و خزان سراپايم\r\nزين لحظه‌هاى زرد خزان‌آلود * با حضرت بهار ، به نجوايم\r\nجان در عذاب اين تب يلدايى * من در اميد بارش فردايم \r\n\r\nجام شقايق\r\n سر داده آواز بهاران ، ناى باران * از ناودان آيد ، صداى پاى باران\r\nدر ساحت سبز چمن ، سرو و صنوبر * پيچيده بر بالاى خود ، شولاى باران\r\nنوشيده در جام شقايق ، باغ گويى * بىوقفه تا بانگ سحر ، صهباى باران\r\nمستانه مىخواند هزار از بيدبن‌ها * صحرا نشسته خيره بر غوغاى باران\r\nدارد پيام گل مگر باران ، كه باريد * شب تا سحر ، شب تا سحر ، درياى باران\r\nپيك بهارى بوسه زد بر چهره گل * گل از خجالت سرخ شد در پاى باران\r\nتاييد باران را ز چشمانم گرفتم * باريد ابر چشم من ، همپاى باران\r\nدردا ! بهاران را كسى باور ندارد * قربى ندارد بارش زيباى باران \r\n\r\nشبهاى انتظار\r\n ديشب به ياد روى تو تنها گريستم * تنها به ياد روى تو زيبا گريستم\r\nدور از تو در ميان ظلمت شبهاى انتظار * بىكس بسان شمع مانده به شبها گريستم\r\nنالان ز خاطرات خوش روزگار عيش * گريان ز عشق پاك رفته به يغما گريستم\r\nبر عاشقان بيدل و دلدادگان زار * بر عشقهاى پاك چو دريا گريستم\r\nنازم ز عشق پرغم تو زار و نااميد * بر قلب پر ز آتش و رسوا گريستم\r\nتو در ميان جلوه شب خنده مىزدى * من غرق درد و رنج ، ز غمها گريستم\r\nكى مىرسد به گوش تو فرياد ، درد من * بيچاره من ز عشق تو بى جا گريستم \r\n\r\n","description":"","footnote":"","page_name":" 3291 ","page_number":403},
  {"content":"\r\n\r\n\r\nهواى روستا « گزيده از يك شعر بلند »\r\nدلم براى روستا\r\nغروب‌وار مىتپد\r\nو در ميان شهريان\r\nچراغ برگرفته ، صادقانه صبح را\r\nسراغ مىكنم\r\nدلم براى روستا\r\nغروب‌وار مىتپد\r\nبراى روستا كه هر پگاه كودكى\r\nپشيز روزگانه را به كوچه‌هاى قريه مىبرد\r\nو در غياب شادمانى شكفته‌اش\r\nنگاه عكس مات و كهنه پدربزرگ\r\nميان قاب روى جرز كاهگل\r\nملول ، آه مىكشد\r\nصميم ساكت نگاه پيرمرد\r\nنشسته در زلال آفتاب روستا\r\nچپق به دست ، چتر دود سينه را\r\nبه خط راه مىكشد\r\nبراى مهربانى هميشه سبز روستا\r\nكه قلب دوره‌گردهاى شهر\r\nز حسّ رويش درونىاش\r\nجوانه مىزند\r\nولى ، بگاه ترك ده\r\nدوباره خشك مىشود\r\nجوانهء موقّتى كه در فضاى قريه زنده است\r\n\r\n","description":"","footnote":"","page_name":" 3292 ","page_number":404},
  {"content":"\r\n\r\nفرود مطمئن گله كبوتران\r\nكه دسته‌دسته ميهمان دستهاى پينه بسته مىشوند\r\nدلم براى روستا\r\nزلال آسمان ، زلال رود\r\nو ساكت نجيب كوچه‌ها\r\nو گرمى طلوع\r\nبوى دود\r\nغروب‌وار تنگ مىشود\r\nهواى ده نشسته در دلم\r\nهواى بوى نان تازه ، بوى شير\r\nهواى حرف تازه\r\nدر همان حدود\r\nورود روشن صداقتى\r\nكه خانه‌خانه جاريست\r\nهواى روستا ، هواى من .\r\n\r\nستاره « 1 »\r\nستاره اوج فريبنده را قبول نداشت\r\nو در رفيع‌ترين جايگاه افلاكى\r\nستاره خون مىخورد\r\nستاره تنها بود\r\nو در وسيع‌ترين لحظه‌هاى تنهايى\r\nستاره مىدانست\r\n*\r\n\r\n\r\n","description":"","footnote":"\r\n( 1 ) - اين شعر را مسعود محمودى در مرگ فروغ فرخزاد سرود و همين شعر بر سنگ مزار خودش نقر گرديد .\r\n","page_name":" 3293 ","page_number":405},
  {"content":"\r\n\r\nستاره حس مىكرد\r\nستاره باور داشت\r\nكه اوجهاى حقير\r\nبه ذهن خستهء مردم افول خواهد كرد\r\nستاره اوج فريبنده را قبول نداشت\r\nو از رفيع‌ترين جايگاه افلاكى\r\nستاره پر زد و رفت .\r\n\r\n","description":"","footnote":"","page_name":" 3294 ","page_number":406},
  {"content":"\r\n\r\n\r\nمسعودى ( 1300 )\r\nغلام‌عباس گودرزى ، معروف به اديب مسعودى ، فرزند ملا حسينقلى ، در پانزدهم خرداد سال 1300 در روستاى فخرآباد سفلاى بروجرد چشم به جهان گشود و با فقر و دربه‌درى زندگى را سپرى كرد . شرح حالش را آن‌گونه كه خود براى نگارنده نگاشته ، در زير با كمى تلخيص مىآورم :\r\n« پدرم ملا حسينقلى بسيار با عزت نفس و ديندار و پرهيزگار و شجاع بود ، هرگز در مقابل زورگويان و خوانين سر تسليم فرود نمىآورد از اين روى هميشه تهيدست و خانه به دوش بود و هفت سال در مكتبهاى قديم درس خوانده و ترسّل و نصاب و جامع المقدمات را به خوبى حفظ داشت .\r\nمادر من زن دوم او بود . همسر اوّلش از پشت بام پايين افتاد و مرد و از او سه دختر باقى ماند . مادر من در سن 16 سالگى با پدرم كه 35 ساله بود ازدواج كرد و آن سه دختر مادرم را آزار و اذيت مىكردند ، به نوعى كه اختلال حواس پيدا كرد . من در چهارسالگى پاى چپم در اثر حادثه عليل شد و مادرم بچهء دوم را كه پسر بود به دنيا آورد و در اثر نبودن قابله به‌سختى وضع حمل كرد و از شدت ناراحتى مريض شد و جنون پيدا كرد و از دنيا رفت . پدرم ، زن سوم را گرفت . نامادرى من كه زنى عقيمه و بسيار كينه‌ورز بود ، با لگد برادرم را در تنور انداخت كه نصف اعضايش سوخت و بعد از دو روز درگذشت .\r\nپدرم مرا در سن هفت‌سالگى به مكتب فرستاد ، در مكتب خواندن و نوشتن را فرا گرفتم . چندى هم به كار كشاورزى پرداختم و بعد به بروجرد آمدم . اول تخت‌كشى ياد گرفتم كه براى امرار معاش درنمانم . آنگاه به تحصيل علوم قديمه در مدرسهء نوربخشيه كه زير نظر آية اللّه حاج آقا حسين بروجردى اداره مىشد پرداختم . جامع المقدمات و سيوطى\r\n\r\n","description":"","footnote":"","page_name":" 3295 ","page_number":407},
  {"content":"\r\n\r\nو مغنى و مطوّل و شرايع و لمعتين و كفاية الاصول و مكاسب و ساير علوم ادبيه و فقهيه و اصوليه را به خوبى خواندم و منطق و فلسفه و عروض و بديع را مطالعه كردم و مدت ده سال به تحصيل اشتغال داشتم . ازآن‌پس معمم شدم و به همان دهات سيلاخور عليا براى ارشاد خلق رفتم . دوازده سال با رنج فراوان و مشقت بىپايان كه زبان از تقرير و قلم از تحريرش عاجز است ، مشغول بودم . بعد در اثر طرفدارى از كشاورزان و قيام در برابر اربابان و خوانين مورد تكفير و تفتيش واقع شده ، عمامه را به كلاه تبديل كرده و از آنجا متوارى شده ، به تهران آمدم . در تهران با مذاهب مختلفه از قبيل يهود و نصارى و مجوس و هندوها آشنا شده و فرق منشعبهء از اسلام را از قبيل اسماعيليه و صوفيه و شيخيه و اخباريون و اهل سنت و فرقهء ضاله ، همه را سير كردم و كتب آنان را مطالعه نمودم و همين اسلام و توحيد محمدى و پيروى از قرآن و عترت را از همه بهتر دانستم و اكنون كه سنين عمر به هفتاد رسيده در گوشهء انزوا خزيده و پاى در دامن عزلت كشيده ، در به روى خود بسته و علقهء الفت از همهء خلايق گسسته و پاى در دامن قناعت كشيده‌ام و شرح حال خود را در قصيده‌اى به نام \" فولاد آبديده \" گفته‌ام .\r\nمخفى نماند كه من از سن بيست‌سالگى به سرودن شعر پرداختم و در انواع آن شعر سرودم و بيشتر آنها از ميان رفته و در حال حاضر بيش از پنج هزار بيت باقى نمانده است . »\r\n\r\nچكامه در مدح مولا على ( ع )\r\n چو آفتاب به برج حمل قرار گرفت * زمانه خرّمى از فرّ نوبهار گرفت\r\nبه رخش سبزه چو بنشست رستم فرورد * ز دست بهمن و اسفند اختيار گرفت\r\nهرآن‌كه بود دلش شاد بهر سير و سرور * ز شهر دور شد و راه كوهسار گرفت\r\nبراى سير رياحين و سوسن و سنبل * قدم‌زنان به چمن يار دست يار گرفت\r\nكسى كه طالب من بود احتياطكنان * ز كنج خانه ره باغ و لاله‌زار گرفت\r\nبه گوشه‌اى كه بود از نگاه خلق به دور * شراب از كف ساقىّ گل‌عذار گرفت\r\nبه روى شاخهء گل عندليب خوش‌آواى * تذرو جاى به بالاى شاخسار گرفت\r\nغم زمانه چو مسعود سعد بن سلمان * چو حصن ناى مرا سخت در حصار گرفت\r\nهماى طبع من خسته‌دل به سال جديد * مكان به گوشهء غم با دل فكار گرفت\r\nبه زير بال فروبرد سر چو بوتيمار * ز بس‌كه سخت بر او جور روزگار گرفت \r\n\r\n","description":"","footnote":"","page_name":" 3296 ","page_number":408},
  {"content":"\r\n\r\n ز ضعف پيرى و درماندگى به جنگل غم * قرار چون شتر رانده از قطار گرفت\r\nبه گوش ، نغمهء لا تقنطوا رسيد و مرا * دوباره در كنف لطف كردگار گرفت\r\nنسيم مهر ولاى على به لطف خدا * ز روى آينهء طبع من غبار گرفت\r\nنمود بلبل طبعم ز نو ، نوا آغاز * ز فيض مدح على راه افتخار گرفت\r\nوصىّ برحق احمد ، علىّ عمرانى * كه راه روشن توحيد را شعار گرفت\r\nنبى به امر خدا گفت با صحابهء خويش * چو جاى در صف آن قوم هوشيار گرفت\r\nكه هست خير بشر بعد من على به جهان * قرار منكر او در ميان نار گرفت\r\nبخوان تو واقعهء ليلة المبيت كه چون * نبى به همره صديق جا به غار گرفت\r\nعلى به بستر او جا نمود و از سر شوق * به كف روان گرامى پى نثار گرفت\r\nولاى او كه بود حص محكم ايمان * خوش آنكه جاى در آن حصن استوار گرفت\r\nاگر به مور ضعيفى نظر ز لطف فكند * به پنجه شير فلك موسم شكار گرفت\r\nچو رو نمود پيمبر به‌سوى غزوهء روم * على به مسند خير البشر قرار گرفت\r\nدبير چرخ يك از صد ز وصف او نتوان * رقم نمود به كف خامه گر هزار گرفت\r\nكسى كه منكر فضلش بود به روز شمار * مقر به دوزخ سوزان پرشرار گرفت\r\nز ضرب خندق او لشكر خدا فاتح * شدند و لشكر شيطان ره فرار گرفت\r\nچو گشت قلزم نهج‌البلاغه‌اش موّاج * تمام روى زمين درّ شاهوار گرفت\r\nبدا به حالت آن كس كه جاى حبّ على * به دل محبّت مردان نابكار گرفت\r\nغلوّ كنند به حقّش بود ز اهل عذاب * به روز حشر مر او را خداى خوار گرفت\r\nبه شب ز خوف خدا تا به صبح گريان بود * به روز ، تيغ به كف بهر كارزار گرفت\r\nبه بندگى خداوند و پيروى رسول * سبق ز جملهء اصحاب نامدار گرفت\r\nمحبّ آل على گشت از سر اخلاص * كسى كه شاهد اقبال در كنار گرفت\r\nنصيب گشت كسى را سعادت ازلى * كه دست خويش به دامان هشت و چار گرفت\r\nبه رهروان ره مرتضى على پيوست * كناره از همه ابناء روزگار گرفت\r\nهزار لعنت و نفرين به پور بو سفيان * كه راه دشمنى آن بزرگوار گرفت\r\nجماعتى كه بود كلبه مير اوّلشان * امير آخرشان هم لقب حمار گرفت\r\nبر آن پليد لعين صد هزار لعنت باد * كه راه زشت چنان قوم زشتكار گرفت\r\nبه خود به مدحت حيدر به بال « مسعودى » * كه باز طبع تو سيمرغ را شكار گرفت \r\n\r\n","description":"","footnote":"","page_name":" 3297 ","page_number":409},
  {"content":"\r\n\r\n\r\nلالهء خونبار\r\n در دل چو فتد از غم ايّام شررها * خاموش كنيمش به نم اشك بصرها\r\nرفتند عزيزان و به‌جا ماند از آنان * در خانه و كوى و در و ديوار اثرها\r\nچون در دل اين خاك سيه جاى نمودند * گويى به سر خاك نكردند گذرها\r\nانباشته شد يكسره ميدان شهادت * از پيكر در پيش بلا سينه سپرها\r\nبس لالهء خونبار سر از خاك برآورد * جز لالهء خونبار نيايد به نظرها\r\nآهسته قدم نه به سر خاك كه باشد * زير قدمت دوش و بر و سينه و سرها\r\nگر اشك نمىريخت بصر روز جدايى * يكباره زمين سوختى از سوز جگرها « 1 »\r\nطى كردن راه قدم آسان بود امّا * در هر قدمش هست بسى خوف و خطرها\r\nكشت غم ما خوشه برآورده فراوان * از ديده فشانديم بر او بس‌كه مطرها\r\nعمرى ز پى جستن اسرار طبيعت * در انفس و آفاق نموديم گذرها\r\nبا ديدهء تحقيق چو خوانديم كتب را * ديديم جز افسانه نبودند خبرها\r\n« مسعودى » از آن بىخبران نيست كه كردند * پر صفحهء اوراق كتب را ز سمرها \r\n\r\nخواب و خيال\r\n غم رخنه كرد در همه ملك وجود من * گويا كه رشته‌اند ز غم تار و پود من\r\nدلّال چرخ سفله به بازار روزگار * با صد فسون بدل به زبان كرد شور من\r\nتاراج كرد لشكر غارتگر زمان * چنگيزوار يكسره بود و نبود من\r\nازبس ز قدر و قيمت من روزگار كاست * كس را خبر نشد ز خروج و ورود من\r\nچون پشّه كاو به خرطم پيلى نشست و خاست * يكسان نمود قوس نزول و صعود من\r\nدر مرگ دوستان و عزيزان اگر گذاشت * از گنبد كبود فلك رود ، رود من\r\nامّا كسى ز اهل زمان رحمتى نكرد * بر سينهء پرآتش و آه چو دود من\r\nاكنون كه از گذشتهء خود ياد مىكنم * خواب و خيال بود فراز و فرود من \r\n\r\n\r\n","description":"","footnote":"\r\n( 1 ) - اشاره به اين بيت است :\r\n تولا الدموع و فيضهن لا حرقت * ارض الوداع حرارة الاكباد \r\n","page_name":" 3298 ","page_number":410},
  {"content":"\r\n\r\n يك جو به مدح و ذمّ كسان اعتماد نيست * خواهى بگو مذمّت و خواهى درود من\r\nيك‌عمر منزوى شدم از اهل روزگار * فرقى نبد ميانهء غيب و شهود من\r\nهرچند از غبار حوادث در اين زمان * تاريك گشته اختر سعد و سعود من\r\n« مسعودى » اديبم و در فوق آسمان * خوانند ماه و زهره و پروين سرود من \r\n\r\nرباعيات\r\n از باغ جهان كس گل امّيد نچيد * يك جرعه ز جام آرزو كس نچشيد\r\nبالاى سياهى ار نباشد رنگى * موى سر من چرا ز غم گشت سفيد \r\n* * *\r\n خود را تو به مسكرات آلوده مكن * جان و تن و فكر خويش فرسوده مكن\r\nايّام عزيز خويش اى يار عزيز * بيهوده تلف به راه بيهوده مكن \r\n* * *\r\n اى كاش زبان راز گفتن بودى * گوش شنوا پى شنفتن بودى\r\nاى كاش پس از هزار قرن ديگر * اين گوهر را زمان سفتن بودى \r\n* * *\r\n يك‌عمر به راه علم بشتافته‌ام * با ناخن فكر موى بشكافته‌ام\r\nچون موم گداختم بر آتش ، صد بار * تا راز جهان را همه دريافته‌ام \r\n* * *\r\n تا چند سخن ز باده و ساده كنى * خود را ز پى فساد آماده كنى\r\nآن به كه كنى عيادت از بيمارى * يا خود مددى به شخص افتاده كنى \r\n* * *\r\n در ورطهء شرب و خور تا كى باشى * از راه خرد به دور تا كى باشى\r\nبا پاى خود اى دشمن جان و تن خود * پوينده به‌سوى گور تا كى باشى \r\n\r\n","description":"","footnote":"","page_name":" 3299 ","page_number":411},
  {"content":"\r\n\r\n\r\nمشرّف ( 1313 )\r\nاسفنديار مشرّف ، در دى ماه 1313 شمسى در شهركرد در خانواده‌اى مذهبى چشم به جهان هستى گشود . پدرش مرحوم مسعود ( ميرزا آقا ) مشرّف الملك دهكردى مردى آزاده و ادب دوست بود و با عوامل ظلم و جور و حكام فاسد و خودكامه زمان خود در خطهء چهار محال و بختيارى به مبارزه پرداخت و خاطرات آن را مردان كهنسال آن ديار به ياد دارند .\r\nاسفنديار مشرّف تحصيلات ابتدايى و متوسطه را در زادگاه خود شهركرد و اصفهان به انجام رسانيد . ازآن‌پس راهى تهران شد و به دانشگاه راه يافت و در رشتهء قضايى به تحصيل ادامه داد و در سال 1334 از دانشكدهء حقوق فارغ التحصيل شد و به دريافت ليسانس توفيق يافت ، آنگاه به استخدام سازمان تأمين اجتماعى درآمد و به خدمت مشغول گرديد و سرانجام در سال 1355 بنا به درخواست خود بازنشسته شد و در حال حاضر به عنوان وكيل دادگسترى به خدمت اشتغال دارد .\r\nمشرّف كه تخلص خود را در شعر از نام خانوادگى برگزيده است ، از دوران تحصيل دبيرستان به شعر و شاعرى پرداخت و با اينكه در انواع شعر طبع‌آزمايى كرده و از عهده آن به خوبى برآمده ، اما بيشتر به غزلسرايى رغبت نشان مىدهد و قالب غزل را براى بيان انديشه‌هاى خود مناسب‌تر مىداند و در سال 1359 مجموعه‌اى از اشعار سياسى و اجتماعى خود را تحت عنوان \" در طول راه سنگر آزادى \" منتشر كرده است .\r\nمشرّف داراى سه فرزند است كه همه داراى تحصيلات عاليه مىباشند و يكى از آنان به نام مريم مشرّف الملك نيز شاعر است و به سرودن شعر و ترجمه متون ادبى اشتغال دارد .\r\n\r\n","description":"","footnote":"","page_name":" 3300 ","page_number":412},
  {"content":"\r\n\r\n\r\nمى محبّت\r\n مى محبّت اگر در سبوى كس باشد * براى مستى ما يك پياله بس باشد\r\nبراى بادهء مهرى كه در سبو دارى * گمان مبر كه بجز من حريف كس باشد\r\nجدا ز مهر رخ جانفزاى دوست مرا * فضاى باغ جهان تنگ چون قفس باشد\r\nقسم به عشق تو اى حوروش كه باغ بهشت * چو دوزخ است گرم جز تو هم‌نفس باشد\r\nچو از شراب محبّت دلم شود سرمست * كجا به بادهء گلگون مرا هوس باشد\r\nلبم به ساغر وصل نگار اگر برسد * مدام نوشم از اين جام تا نفس باشد\r\nبه لوح سينه مرا نقش غم نخواهد ماند * در آن نفس كه به وصل تو دسترس باشد\r\nكسى به گنج محبّت نمىرسد بىرنج * كه گل به باغ جهان همنشين خس باشد\r\nسبد بياور و پنهان پياله را پر كن * كه در كمين تو از هر طرف عسس باشد\r\nكسى به داد « مشرّف » نمىرسد جز دوست * اميد اوست كه عشق تو دادرس باشد \r\n\r\nقرار دل‌وجان\r\n امشب دلم هواى تو دارد * جان را به كف براى تو دارد\r\nپيوسته جان وفاى تو جويد * همواره دل هواى تو دارد\r\nروشن فضاى تيره‌دل را * ديدار جانفزاى تو دارد\r\nدل در هواى عشق تو سوزد * جان گوش بر نواى تو دارد\r\nرنجور دل ز هجر تو گردد * خوشنودى از رضاى تو دارد\r\nشبها دلم به كوى تو جان را * روشن ز روشناى تو دارد\r\nصافى شده‌ست باده جانم * وين جلوه از صفاى تو دارد\r\nبنماى رخ كه پيشكش اى گل * دل را بر و نماى تو دارد\r\nسرمستم از شراب نگاهى * كان چشم دلرباى تو دارد\r\nچشم نظر ز جمله نكويان * بر روى دلگشاى تو دارد\r\nجانم قرار با دل شيدا * در زلف مشكساى تو دارد\r\nعشق تو چون بلاست و ليكن * دل حسرت بلاى تو دارد\r\nدستى فشان به بزم « مشرّف » * تا جان نثار پاى تو دارد \r\n\r\n","description":"","footnote":"","page_name":" 3301 ","page_number":413},
  {"content":"\r\n\r\nاستقبال از سعدى :\r\n\r\nدر موج‌خيز حادثه\r\n از رخ برافكن اى مه زيبا نقاب را * تا بنگريم روشنى آفتاب را\r\nزيبا رخا به جلوه‌گرى چهره برفروز * تا بىقرار خويش كنى شيخ و شاب را\r\nروى و لبت به خاطر بيننده آورند * برگ گل شكفته و جام شراب را\r\nدل شد ز جام باده چشمت خراب و مست * آباد كن ز لعل لبت اين خواب را\r\nچون غنچه لبان تو از خنده بشكفد * گيرد دل از هواى تو بوى گلاب را\r\nجز درس غم به مكتب عشقت نخوانده‌ايم * بستيم جز كتاب غمت هر كتاب را\r\nآرام چون نسيم به كويم كه بگذرى * مانى به چشم خفته هشيار خواب را\r\nازبس‌كه سر به پاى تو ساييده‌ام به شوق * بر مركب مراد تو مانم ركاب را\r\nهر شب به شوق وصل درآيم به وعدگاه * چون تشنه‌اى كه آب شمارد سراب را\r\nبا زورق شكسته به درياى غم درون * در موج‌خيز حادثه مانم حباب را\r\nهمچون گل خزان زده از غم فسرده‌ام * دادم ز كف سراسر فصل شباب را\r\nچون شمع اشك ريزم و چون نى به نالهء جفت * در ما كه ديد يك‌دم بىالتهاب را\r\nپنهان كند به گفتهء سعدى رخ آفتاب * گر ماه من برافكند از رخ نقاب را\r\nدر ديده‌اش ببوس « مشرّف » كه تا ملك * بر ما گنه نويسد و بر او ثواب را \r\n\r\nمدهوش مىشوم\r\n چون مست بوسه زان دو لب نوش مىشوم * از ياد خويش نيز فراموش مىشوم\r\nتا گيرم آن ستاره امّيد را به بر * مانند ماه نو ، همه آغوش مىشوم\r\nمست مدام كوى تو باشم كه گاهگاه * زان باده نگاه قدح‌نوش مىشوم\r\nتا بشنوم ترانه جانبخش و دلكشت * سر تا به پاى ، شب همه‌شب گوش مىشوم\r\nديگر صفاى باغ نخواهم كه بهره‌مند * از سايهء تو سرو سمن‌پوش مىشوم\r\nبا لعل آبدار مرا هوشيار كن * از زلف مشكبار تو مدهوش مىشوم\r\nچون ساز دلكشى كه نوازى تو نازنين * بىناز دلنواز تو خاموش مىشوم\r\nزين پس « مشرّفا » نشود تلخ كام جان * تا كامياب زان دو لب نوش مىشوم \r\n\r\n","description":"","footnote":"","page_name":" 3302 ","page_number":414},
  {"content":"\r\n\r\n\r\nدفتر دل عاشق\r\n بهر وصالت دلم قرار ندارد * صبر ز عاشق كس انتظار ندارد\r\nپرده‌درى مىكند به ديده سرشكم * چشم گهربارم اختيار ندارد\r\nهركه شود جرعه‌نوش جام نگاهت * مست ، مدام افتد و خمار ندارد\r\nنكهت زلف سياه خم به خمت را * بوى خوش باد نوبهار ندارد\r\nچون گل رويت گلى به گلشن گيتى * عاشق شيداى بىقرار ندارد\r\nتير نگاهت نشسته است به جانم * زان كه به‌جز مرغ دل شكار ندارد\r\nخامهء سحّار نقشبند طبيعت * چون رخ خوب تو شاهكار ندارد\r\nهيچ كتابى چو دفتر دل عاشق * قصّهء دلكش به يادگار ندارد\r\nهيچ‌يك از عاشقان روى تو چون من * عشق روان‌سوز جان‌شكار ندارد\r\nسوز فغان مرا به شام جدايى * بانگ نى و نغمه و هزار ندارد\r\nپرتو مهرى بتاب بر دل تنگم * زان كه به غير از تو غمگسار ندارد\r\nدرد فراقت كشد « مشرّف » و گويد * باغ جهان ، گل بدون خار ندارد \r\n\r\nساحل جان\r\n به دلنوازى جانم چو يار آمد و رفت * خزان باغ دلم را بهار آمد و رفت\r\nبه بحر عشق شدم غرقه آن زمان كه چو موج * مرا به ساحل جان در كنار آمد و رفت\r\nنويد داد به جانم نوازش نگهش * بسان بخت كه بىانتظار آمد و رفت\r\nبه لطف و ناز مرا عهد بست و باز گسست * به مهر و قهر چو آن گل‌عذار آمد و رفت\r\nچو خواب ناز به چشمم نشست و زود گذشت * قرار جان من بىقرار آمد و رفت\r\nز عمر گر نفسى در شمار بود ، نبود * بجز دمى كه به مهر آن نگار آمد و رفت\r\nدلم به مقدم مهرش ز نو « مشرّف » شد * به ملك خويش چو آن شهريار آمد و رفت \r\n\r\n","description":"","footnote":"","page_name":" 3303 ","page_number":415},
  {"content":"\r\n\r\n\r\nمشفق ( 1304 )\r\nعباس كىمنش ، متخلص و مشهور به مشفق ، فرزند على محمد ، در سال 1304 هجرى شمسى در شهر كاشان چشم به جهان گشود ، تحصيلات ابتدايى و متوسطه را در زادگاه خود به پاى برد ، آنگاه به استخدام وزارت آموزش و پرورش درآمد و ضمن خدمت آموزشى در رشتهء علوم ادارى دانشگاه تهران به تحصيل پرداخت و به دريافت ليسانس و فوق ليسانس توفيق يافت و آخرين سمت او معاونت ادارهء كل كارپردازى وزارت آموزش و پرورش بود و سرانجام بازنشسته گرديد .\r\nمشفق از شعراى توانا و نامور معاصر است كه شعرش در ميان مردم و محافل ادبى مورد استقبال قرار گرفته و از شهرت و الا و خوبى برخوردار گرديده است و بايد گفت كه استادانه شعر مىسرايد .\r\nآثارى كه تاكنون از او طبع و نشر شده بدين شرح است : صلاى غم ( تضمين دوازده بند محتشم كاشانى كه مكرر چاپ شده ) ، مثنوى شباهنگ ( 1323 ) ، خاطرات سال 1326 ، سرود زندگى ( 1341 ) ، شراب آفتاب ( 1342 ) ، سه مجموعهء شعر با همكارى شاهرخى ( جذبه ) و حسين لاهوتى ( صفا ) در طول جنگ ، مجموعهء شعر نقشبندان غزل ( 1365 ) ، مجموعه شعر فراهم آورده‌اى از شاعران معاصر ( 1365 ) ، آذرخش گزينهء اشعار ( 1365 ) ، مجموعه شعر كعبهء خونين با همكارى استاد شاهرخى ( 1368 ) ، و نيز ديوان حاج سليمان صباحى بيدگلى را با همكارى حسين بيضايى ( پرتو ) در سال 1338 منتشر نمود .\r\nآثار زير در دست طبع است : آفتاب غزل ، سيماى محمد در آيينهء شعر فارسى ( مجموعه زيباترين اشعار دربارهء حضرت محمد - ص - با همكارى شاهرخى ) ، سيماى\r\n\r\n","description":"","footnote":"","page_name":" 3304 ","page_number":416},
  {"content":"\r\n\r\nعلى ( مجموعه زيباترين اشعار دربارهء حضرت على - ع - با همكارى شاهرخى ) ، گلگشت ( مجموعه زيباترين داستانهاى پندآموز و كوتاه و شعر با همكارى شاهرخى ) .\r\nاشعار زير نمونه‌هايى از قريحت تابناك اوست :\r\n\r\nسايهء خورشيد\r\n بر اين كبود غريبانه زيستم چون ابر * تمام هستى خود را گريستم چون ابر\r\nز بام مهر فروريختم ستاره به خاك * كه من به سايهء خورشيد زيستم چون ابر\r\nزمين سترون و در وى نشان رويش نيست * فراز ريگ روان چند ايستم چون ابر\r\nحرير باورم از شعلهء ندامت سوخت * كه بر كوير عطشناك نيستم چون ابر\r\nنه سر به بالش رامش نه پاى بر پاياب * عقاب آه بر آيينه ، كيستم چون ابر\r\nمرا به بود و نبود جهان چه كار كه داد * به باد فتنه همه هست و نيستم چون ابر \r\n\r\nشب كوفه\r\n شب اى شب ، ز بينوايى ، نواى مرغ سحر نيايد * از اين شبستان ، ز سرد مهرى ، فروغ صبحى به در نيايد\r\nچه شد كه خورشيد ، به زرفشانى ز بام گردون دگر نتابد * چه شد كه ديگر ، به نقره‌پاشى ، به دامن شب ، قمر نيابد\r\nچو نى دل من ، به شوربختى ، گهى بگريد ، گهى بنالد * كه روز شادى ، دگر نبيند ، كه شام محنت به سر نيايد\r\nمگر على را ، به تيغ بيداد ، درون محراب ، به خون كشيدند * كه نغمهء او ، به ذكر يا رب ، به گوش جانها ، دگر نيايد\r\nچرا دل من ، به صبح‌خيزى ، ز كوفه امشب ، خبر نگيرى * ز بام رحمت ، مگر به مسجد ، ز داغ جانش ، خبر نيايد\r\nشكافت فرقى ، كه تا قيامت ، از اين مصيبت ، به نامرادى * به جام هستى ، به ساغر دل ، به غير لخت‌جگر نيايد\r\nسزد زمين را ، دگر نجنبد ، سزد زمان را ، دگر نپايد * صفا نماند ، وفا نماند ، سحر نيايد سحر نيايد \r\n\r\n","description":"","footnote":"","page_name":" 3305 ","page_number":417},
  {"content":"\r\n\r\n\r\nدشمن جان\r\n سالها رفت و ز يادم نرود دوست هنوز * تا چه كردم كه مرا دشمن جان اوست هنوز\r\nزير بار غمت ار پشت من خسته شكست * به خم زلف تو دل از تو وفاجوست هنوز\r\nبه هواى سر گيسوى بلندت بگذشت * عمر كوتاه و به آزار منت خوست هنوز\r\nگردش چشم به مستى ز من اى دوست متاب * كه مرا قبلهء جان آن خم ابروست هنوز\r\nبلبل طبع من اى نوگل خندان اميد * به هواى گل روى تو سخنگوست هنوز\r\nسر آزادىام از دام غم عشق تو نيست * كه دلم بستهء آن حلقهء گيسوست هنوز\r\nبا نگاهى دل و دين برد ز « مشفق » زان رو * ديده‌ام فتنهء آن نرگس جادوست هنوز \r\n\r\nشكست\r\n تنها نه دل به تاب و خم موى او شكست * بس عقده‌ها كه از غم او در گلو شكست\r\nبستم دل شكسته به تارى ز موى دوست * غافل كه دل ز حسرت آن تار مو شكست\r\nعمرم در آرزوى وصالش به باد رفت * خوردم هزار بار در اين آرزو شكست\r\nاز گردش دو چشم تو مستيم و سرخوشيم * با آنكه سنگ حادثه ما را سبو شكست\r\nمىخواستم كه ناله چو مينا برآورم * از تاب گريه نالهء من در گلو شكست\r\nيا رب به سنگ حادثه بشكن در آستين * دستى كه پاى همّت و مردى فروشكست\r\n« مشفق » ز بخت شكوه ندارم اگرچه دل * در پيچ‌وتاب طرّهء آن ماهرو شكست \r\n\r\nنقش تو\r\n خيز تا بر سر كويش پروبالى بزنيم * فرصتى نيست ، اگر هست مجالى بزنيم\r\nدر طلب هم‌نفس سلسلهء سوختگان * نقشى از نو به سراپردهء حالى بزنيم\r\nخون مى در رگ هر تاك ، به جوش آمده است * جام تحقيق به ميناى وصالى بزنيم\r\nتن گدازيم و سبكبال ، در آفاق نظر * دست در دامن خورشيد مثالى بزنيم\r\nدر نهانخانهء تقدير ، مگر باز شود * راز سربستهء ما ، قرعهء فالى بزنيم\r\nدشت ، سيراب شد از خون شقايق ، وقت است * پاى هر سرو ، كه افتاد نهالى بزنيم\r\nسر برآرد مگر از خواب گران حسرت عقل * نعرهء عشق پى دفع ملالى بزنيم\r\nتا بود چشمهء فياض يقين ، نيست روا * گام در ظلمت صحراى خيالى بزنيم \r\n\r\n","description":"","footnote":"","page_name":" 3306 ","page_number":418},
  {"content":"\r\n\r\n\r\nشب پيوند\r\n شعلهء خورشيد جست از آه آتش‌بند من * تا مگر صبحى دمد از اشك شب پيوند من\r\nنيست جز فرياد خاموشى گلوى درد را * چشمهء حسرت گذر دارد به شكرخند من\r\nچون خزان افسرده‌ام اى دوست بازآ ، با بهار * تا برآرى فرودين از دامن اسفند من\r\nمؤيد از خلوت‌سراى دل به آوايى غريب * طفل غم ، اين پرده‌دار جان ناخرسند من\r\nشوق پروازم ز دام زندگى از دست برد * تا چه سازد شاه‌باز بخت پا در بند من\r\nدامن از خون جگر كردم نگارستان لعل * ديدهء بد دور باد از دولت فرمند من\r\nگر نهال هر غزل شيرين برآورده‌ست بار * خورده آب از چشمهء جوشان شهد آكند من \r\n\r\nآينه بازار\r\n سرگران آمد و ننشست و سبكبار گذشت * ديده برهم‌زدنى ، نوبت ديدار گذشت\r\nقد نيفراخته ، غوغاى قيامت برخاست * پرده نگشوده ز رخسار شب تار گذشت\r\nخون صد سلسله دل ، نقشى از او مىپرداخت * تا پرىوار ، از اين آينه بازار گذشت\r\nماه نجواى جنون دگرى با من داشت * موج خون رنگ سحر ديد و ز ديوار گذشت\r\nخواب اين وسوسه‌پرداز بلورين دستار * خيمه برچيد كه آن دولت بيدار گذشت\r\nهر گلى را كه خزان شعله به خرمن افكند * برقى از داغ شد و بر جگر خار گذشت\r\nگريه‌آموز دل تير ببين خندهء كبك * كه ز سرپنجهء صيّاد به كهسار گذشت\r\nاشك مهتابى من دامن دريا بگرفت * آه شبرنگ من از گنبد دوّار گذشت\r\nنيست در سينهء هر بىسر و پا نقش‌پذير * آنچه از سرّ انا الحق به سردار گذشت \r\n\r\nكودك يتيم\r\n گردون كه جز فسون و بلا زير سر نداشت * تا فتنه‌اى نكرد به پا دست برنداشت\r\nاين بىهنر زمانه كه خاكش به ديده باد * گويى بجز شكنجه به چيزى نظر نداشت\r\nديشب نخفت ديدهء بىمهر آسمان * وز كينهء نهانى او كس خبر نداشت\r\nبىمهرى سپهر ز تاريك اخترى * افروخته به راه چراغ قمر نداشت\r\nبىخانمان و زار يكى كودك يتيم * كز گردش زمانه بجز چشم تر نداشت\r\nدر دست زان كه دامن مادر ورا نبود * بر سر از آنكه سايه مهر پدر نداشت \r\n\r\n","description":"","footnote":"","page_name":" 3307 ","page_number":419},
  {"content":"\r\n\r\n در رهگذر باد نهاده چراغ جان * پيراهنى كه پوشد از او تن به بر نداشت\r\nفرياد زد ، گريست ، ولى در دل كسان * آن ناله‌هاى برشده از دل اثر نداشت\r\nآن را كه خاطر از غم ايّام بود جمع * از حال زار طفل پريشان خبر نداشت\r\nشب مىگذشت بىخبر امّا به چشم او * پايان نمىگذشت كه از پى سحر نداشت\r\nچون بخت خويش و روى شب تيره شد سياه * بنهاد سر به دامن آن برف و برنداشت\r\nبرف آمد و كشيد يكى پرده بر تنش * گويا كفن زمانه از اين خوب‌تر نداشت \r\n\r\nآب زندگانى\r\n نگارستان دلها گشته‌ام بتخانه را مانم * به كام دوستان در گردش پيمانه را مانم\r\nچو آب زندگى افسون من شد صد چو اسكندر * بسى جستند و كمتر يافتند افسانه را مانم\r\nبدين سرگشتگيها پاى در دامن‌كشيدنها * كجا دارم غم فرزانگى ديوانه را مانم\r\nمگر يابم دل گم‌گشته در عين پريشانى * فكندم چنگ بر دامان مويت شانه را مانم\r\nچو اشك از ديده بر خاك سيه افتاده‌ام زان رو * به چشم مردم ناآشنا بيگانه را مانم\r\nدرافتادم ز ناكامى به كام تيرگى امّا * به درياى معانى گوهر يك‌دانه را مانم\r\nخيال‌انگيز چون صبح اميدم در دل شبها * ز مهر ماه طلعت دلبرى ، ويرانه را مانم\r\nبه پاى شمع هستىسوز عشقى سوختم « مشفق » * كه افروزم چراغ آرزو ، پروانه را مانم \r\n\r\nبىنشانى\r\n در وطن بيگانه از خويشم غريب افتاده‌ام * اين منم كز بىكسى محنت نصيب افتاده‌ام\r\nتا نشان از خويشتن در بىنشانى يافتم * در ديار خود ز گمنامى غريب افتاده‌ام\r\nبر سر ره دانه دست كس به نخجيرم نريخت * من به پاى خويش در دام فريب افتاده‌ام\r\nگوى سرگردان چوگان سپهرم كز فراز * غافل از نيرنگ گردون بر نشيب افتاده‌ام\r\nاز غم ناكامى پروانه مىسوزم چو شمع * در ميان آب و آتش بىشكيب افتاده‌ام\r\nسوختم تا ساختم با درد بىدرمان عشق * تشنهء دردم كه فارغ از طبيب افتاده‌ام\r\nهم‌نواى [ گلشنم 
  ] در اين غزل « مشفق » كه گفت * عمر بگذشت و هنوز از خود غريب افتاده‌ام \r\n\r\n","description":"","footnote":"","page_name":" 3308 ","page_number":420},
  {"content":"\r\n\r\n\r\nخون شقايق\r\n سر نزد از بام هستى آفتاب آرزويى * تا برانگيزد مرا ز آشفته خواب آرزويى\r\nگردبادم از تهى سرشار ، در صحراى حسرت * خويشتن‌گم‌كرده‌اى در پيچ‌وتاب آرزويى\r\nبا شهاب از شارسان شب گذر كردم كه جويم * چشمه‌سار صبح صادق در شراب آرزويى\r\nشب ز ميناى شفق بين جام گلگون افق را * چون دل عاشق لبالب از شراب آرزويى\r\nجويبارى بايد از خون شقايق تا بگردد * كام‌جويان را به نوبت آسياب آرزويى\r\nمىخروشد تا خراشد سينهء سرد فلك را * از گلوى زخمى خاك التهاب آرزويى\r\nگرچه از موجى به موجى نقش بر آب است امّا * خيمه‌اى ديگر برافرازد حباب آرزويى\r\nآه من گردونهء خورشيد را در شعله گيرد * تا مگر گيرد ز ماه نور كاب آرزويى\r\nشب همه‌شب بگذرد از آسمان خاطر من * مهربان ، مهر دل‌افروزى شهاب آرزويى \r\n\r\nمنتظران\r\n به انتظار تو دل بر سر نگاه نشست * كه رخ نهفتى و جان بر سپند آه نشست\r\nبه باغ ياد تو تا درشوم به گل چيدن * به شاخسار نظر ، قمرى نگاه نشست\r\nتو چون سپيده نتابيده از دريچهء بخت * به دامن سحر ، آيينهء پگاه نشست\r\nاز آستانهء خورشيدى تو در پرواز * هماى نور كه در آشيان ماه نشست\r\nدرآ ، درآ ، كه مرا درد انتظار تو كشت * به انتظار ، كه اين كشته بىگناه نشست\r\nبه آب تيغ مگر سركشد ز گلبن داغ * قتيل عشق تو چون غنچه عذرخواه نشست\r\nبه موج ، طعمهء توفان شديم همچو حباب * به جرم نخوتمان ، باد در كلاه نشست\r\nبه كام منتظران اى فروغ جاويدان ! * طلوع نام تو در جام صبحگاه نشست\r\nبه آرزوى جمالت ، جهان به خلوت راز * گزيد خانه و بر روزن نگاه نشست \r\n\r\n","description":"","footnote":"","page_name":" 3309 ","page_number":421},
  {"content":"\r\n\r\n\r\nمشيرى ( 1305 )\r\nفريدون مشيرى ، فرزند ابراهيم ، در سال 1305 هجرى شمسى در تهران از مادر زاد و تحصيلات ابتدايى را در مشهد و دورهء متوسطه را در زادگاهش به پايان رسانيد .\r\nپدر مادرش ، مرحوم ميرزا جواد خان مؤتمن الممالك از شعراى بزرگ دورهء ناصرى بوده است و پدر و مادر مشيرى نيز هر دو اهل شعر و ادب و مطالعه بوده‌اند .\r\nفريدون از آغاز كودكى به شعر علاقه و دلبستگى داشت . ازآن‌پس كه خواندن و نوشتن آموخت به مطالعهء آثار حافظ و سعدى و فردوسى و نظامى پرداخت و اوقاتش بيشتر صرف دواوين شعر استادان شعر و ادب فارسى گشت و از دوران دبيرستان و سالهاى اول دانشگاه ، دفترى از غزليات و مثنويات خود ترتيب داد .\r\nآشنايى مشيرى با شعر نو و قالبهاى آزاد ، او را از ادامهء شيوهء كهن باز داشت ، اما راهى ميانه را برگزيد ، نه اسير تعصب سنت‌گرايان شد و نه مجذوب نوپردازان افراطى ؛ راهى را كه او برگزيد همان هدف نهايى بنيان گذاران شعر نو است ، به اين معنى كه او شكستن قالبهاى عروضى و كوتاه و بلند كردن مصراعها و استفادهء منطقى از قافيه را در قالب يا فرم پذيرفته و از لحاظ معنا و مفهوم نيز با نگرشى تازه به طبيعت و اشياء و اشخاص ، به شعرش چهره‌اى مشخص داده است .\r\nردلف گلپكه ، نويسنده محقق سوئيسى ، در كتاب خود با عنوان نظرى دربارهء شعر فارسى معاصر ، دربارهء او مىگويد : « چنين به نظر مىرسد كه فريدون مشيرى چون معدودى از شاعران ، رسالت دارد به شكرانهء وسعت دانستگىاش و اطمينان و حساسيت در جمله‌بندىاش ، آن شكاف در واقع مصنوعى را كه در گذشتهء نزديك به سبب كشمكشهاى ميان به اصطلاح نوپردازان و سنت‌گرايان ايجاد شده ببندد » .\r\n\r\n","description":"","footnote":"","page_name":" 3310 ","page_number":422},
  {"content":"\r\n\r\nفريدون مشيرى در هيچ زمان و جهت خاصى متوقف نمانده ، شعرش بازتابى از همهء مظاهر زندگى و حوادث و رويدادهايى است كه پيرامون او و جهان مىگذرد و ستايشگر خوبى ، پاكى ، زيبايى و بيانگر همهء احساسات و عواطف انسانى و خدمتگزار انسانيت و محبت است .\r\nمشيرى از جمله معدود شاعرانى است كه شعرش مورد توجه محافل ادبى و هنرى قرار گرفته و با استقبال و علاقهء مردم روبرو شده است و براى خود و در ميان شاعران معاصر جايى باز كرده است .\r\nآثارى كه تاكنون از او طبع و نشر شده ، عبارت است از : تشنهء توفان ، گناه دريا ، نايافته ، ابر و كوچه ، يكسان نگريستن ، بهار را باور كن ، پرواز با خورشيد ، گزيدهء اشعار ، گزيدهء شعر ، از خاموشى ، مرواريد مهر ، آه ! باران ، سه دفتر .\r\n\r\nياد ماه كن\r\n با مرگ ماه ، روشنى از آفتاب رفت * چشم و چراغ عالم هستى ، به خواب رفت\r\nالهام مرد و كاخ بلند خيال ريخت * نور از حيات گم شد و شور از شراب رفت\r\nاين تابناك ، تاج خدايان عشق بود * در تندباد حادثه ، همچون حباب رفت\r\nاين قوى نازپرور درياى شعر بود * در موج‌خيز علم به اعماق آب رفت !\r\nاين مه ، كه چون منيژه لب چاه مىنشست * گريان به تازيانهء افراسياب رفت\r\nبگذار عمر دهر سرآيد كه عمر ما * چون آفتاب آمد و چون ماهتاب رفت\r\nاى دل ، بيا سياهى شب را نگاه كن : * در اشك گرم زهره ببين . . . ياد ماه كن ! \r\n\r\nباده در خواب\r\n چو آفتاب ، درآى از درم شراب بنوش * شراب شبنم جان را ، چو آفتاب بنوش\r\nچراغ ميكده ديوان حافظ است بيا * شبى به خلوت رندان و شعر ناب بنوش\r\nزمانه جام گلاب تو را گل آب كند * بيا شراب بياميز و با گلاب بنوش\r\nچو گل به چشمهء خورشيد رو كن اى دريا * نه تلخ كاسهء وارونهء حباب بنوش\r\nبه گريه گفتمش : « از بوسه‌اى دريغ مدار » * به خنده گفت كه : « اين باده را به خواب بنوش » \r\n\r\n","description":"","footnote":"","page_name":" 3311 ","page_number":423},
  {"content":"\r\n\r\n\r\nشكوفهء بخت\r\n چو از بنفشهء شب ، بوى صبح برخيزد * هزار وسوسه در جان من برانگيزد\r\nكبوتر دلم ، از شوق مىگشايد بال * كه چون سپيده به آغوش صبح بگريزد\r\nدلى كه غنچهء نشكفتهء ندامتهاست * بگو به دامن باد سحر نياويزد\r\nفداى دست نوازشگر نسيم شوم * كه خوش به جام شرابم شكوفه مىريزد\r\nتو هم مرا به نگاهى شكوفه‌باران كن * در اين چمن ، كه گل از عاشقى بپرهيزد\r\nلبى بزن به شراب من ، اى شكوفهء بخت * كه مى ، خوش است كه با بوى گل درآميزد \r\n\r\nاميركبير\r\n رميده از عطش سرخ آفتاب كوير * غريب و خسته رسيد به قتلگاه امير\r\n* زمان هنوز همان شرمسار بهت‌زده * زمين هنوز همين سخت جان لال‌شده\r\nجهان هنوز همان دست‌بستهء تقدير * * هنوز نفرين مىبارد از در و ديوار\r\nهنوز نفرت از پادشاه بدكردار * هنوز وحشت از جانيان آدم‌خوار !\r\nهنوز لعنت بر بانيان آن تزوير . * * هنوز دست صنوبر به استغاثه بلند\r\nهنوز بيد پريشيده سرفكنده به زير * هنوز همهمهء سروها كه : اى جلاد !\r\nمزن ، مكش ، چه كنى ، هاى اى پليد شرير ! * چگونه تيغ زنى بر برهنه در حمام ، \r\n\r\n","description":"","footnote":"","page_name":" 3312 ","page_number":424},
  {"content":"\r\n\r\nچگونه تير گشايى به شير ، در زنجير !\r\n* هنوز آب به سرخى زند كه در رگ جوى\r\nهنوز ،\r\nهنوز ،\r\nهنوز ،\r\nبه قطره قطرهء گلگونه ، رنگ مىگيرد\r\nاز آنچه گرم چكيد از رگ اميركبير .\r\n* نه خون ، كه عشق به آزادگى ، شرف ، انسان\r\nنه خون ، كه داروى غمهاى مردم ايران\r\nنه خون كه جوهر سيّال دانش و تدبير\r\n* هنوز نالهء باد\r\nهنوز زارى آب\r\nهنوز گوش كر آسمان ، فسونگر پير !\r\n* هنوز منتظر اينم تا ز گرمابه\r\nبرون خرامى اى آفتاب عالمگير !\r\n« نشيمن تو نه اين كنج محنت‌آباد است\r\nتو را ز كنگرهء عرش مىزنند صفير » !\r\n* به اسب و پيل چه نازى كه رخ به خون شستند\r\nدر اين سراچهء ماتم پياده ، شاه ، وزير\r\n* چو دوباره بيايد كسى ؟ محال محال\r\nهزار سال بمانى اگر ، چه دير ، چه دير\r\n\r\n","description":"","footnote":"","page_name":" 3313 ","page_number":425},
  {"content":"\r\n\r\n\r\nستوه\r\nدر كجاى اين فضاى تنگ بىآواز\r\nمن كبوترهاى شعرم را دهم پرواز ؟\r\n* شهر را گويى نفس در سينه پنهان است\r\nشاخسار لحظه‌ها را برگى از برگى نمىجنبد\r\nآسمان در چار ديوار ملال خويش زندانيست\r\nروى اين مرداب ، يك جنبده پيدا نيست !\r\nآفتاب از اين همه دل‌مردگيها ، روىگردان است\r\nبال پرواز زمان بسته‌ست\r\nهر صدايى را زبان بسته‌ست\r\nزندگى سردرگريبان است\r\n* اى قنارىهاى شيرين‌كار !\r\nآسمان شعرتان از نغمه‌ها سرشار ،\r\nاى خروشان موجهاى مست !\r\nآفتاب قصّه‌هاتان گرم ،\r\nچشمهء آوازتان تا جاودان جوشان !\r\nشعر من مىميرد و هنگام مرگش نيست\r\nزيستن را در چنين آلودگيها زاد و برگش نيست .\r\n- اى تپشهاى دل بىتاب من ،\r\nاى سرود بىگناهيها !\r\n- اى تمنّاهاى سركش ،\r\nاى غريو تشنگيها !\r\n-\r\n\r\n","description":"","footnote":"","page_name":" 3314 ","page_number":426},
  {"content":"\r\n\r\nدر كجاى اين ملال‌آباد ،\r\nمن سرودم را كنم فرياد ؟\r\nدر كجاى اين فضاى تنگ بىآواز ،\r\nمن كبوترهاى شعرم را دهم پرواز ؟\r\n\r\nاشكى در گذرگاه تاريخ\r\nاز همان روزى كه دست حضرت قابيل\r\nگشت آلوده به خون حضرت هابيل\r\nاز همان روزى كه فرزندان « آدم »\r\nزهر تلخ دشمنى در خونشان جوشيد ،\r\nآدميّت مرد !\r\nگرچه آدم زنده بود !\r\n* از همان روزى كه يوسف را برادرها به چاه انداختند\r\nاز همان روزى كه با شلّاق و خون ، ديوار چين را ساختند\r\nآدميّت مرده بود .\r\n* بعد ، دنيا ، هى پر از آدم شد و اين آسياب\r\nگشت و گشت ؛\r\nقرنها از مرگ آدم هم گذشت\r\nاى دريغ ،\r\nآدميّت برنگشت !\r\n* قرن ما\r\nروزگار مگر انسانيّت است !\r\nسينهء دنيا ز خوبيها تهىست ،\r\nصحبت از آزادگى ، پاكى ، مروّت ابلهيست !\r\n\r\n","description":"","footnote":"","page_name":" 3315 ","page_number":427},
  {"content":"\r\n\r\nصحبت از موسى و عيسى و محمّد نابجاست\r\nقرن موسى چمبه‌هاست !\r\n* روزگار مرگ انسانيّت است\r\nمن ، كه از پژمردن يك شاخه گل\r\nاز نگاه ساكت يك كودك بيمار\r\nاز فغان يك قنارى در قفس\r\nاز غم يك مرد در زنجير ،\r\n- حتّى قاتلى بر دار -\r\nاشك در چشمان و بغضم در گلوست\r\nوندر اين ايّام ، زهرم در پياله ، زهر مارم در سبوست\r\nمرگ او را از كجا باور كنم ؟\r\n* صحبت از پژمردن يك برگ نيست ،\r\nواى ! جنگل را بيابان مىكنند !\r\nدست خون‌آلود را در پيش چشم خلق پنهان مىكنند !\r\nهيچ حيوانى به حيوانى نمىدارد روا\r\nآنچه اين نامردمان با جان انسان مىكنند !\r\n* صحبت از پژمردن يك برگ نيست ،\r\nفرض كن مرگ قنارى در قفس هم مرگ نيست !\r\nفرض كن يك شاخه گل هم در جهان هرگز نرست !\r\nفرض كن جنگل بيابان بود از روز نخست !\r\nدر كويرى سوت و كور\r\nدر ميان مردمى با اين مصيبتها صبور\r\nصحبت از مرگ محبّت ، مرگ عشق ،\r\nگفتگو از مرگ انسانيّت است !\r\n\r\n","description":"","footnote":"","page_name":" 3316 ","page_number":428},
  {"content":"\r\n\r\n\r\nشبهاى بىآرام كارون\r\nشبهاى تاريك ،\r\nشبهاى دلتنگ ،\r\nشبهاى خاموش .\r\n* شبها ، كه كور است آه ، كور است اين دو ديده !\r\nشبها ، كه دور است آه ، دور است از سپيده !\r\nشبهاى زير چتر غم ،\r\nشبهاى دلگير ،\r\nشبهاى زندان ،\r\nشبهاى زنجير .\r\n* شبهاى بىفانوس مهتاب\r\nشبهاى مرداب !\r\n* شبهاى سرد برگ‌ريزان\r\nشبهاى درد مردمى ، در خود گريزان !\r\nشبهاى پشت پردهء نه توى ظلمت\r\nشبهاى غربت !\r\n* شبهاى كنج انزوا ، بىذرّه‌اى نور ،\r\nشبهاى مجبور !\r\n* شبهاى مرگ زندگى ،\r\nشبهاى بيداد\r\nشبهاى فرياد .\r\n*\r\n\r\n","description":"","footnote":"","page_name":" 3317 ","page_number":429},
  {"content":"\r\n\r\nشبها ، كه چون آواى تندر ، نعرهء تير\r\nجان مىشكافد هر نفس تا بانگ شبگير .\r\n* شبها كه وحشت مىخروشد بر در و بام\r\nشبهاى سرسام !\r\n* شبها كه راه كهكشان ، از هرم آتش سرخرنگ است\r\nشبها كه جنگ است !\r\n* شبها كه مىلرزد زمين ، هر لحظه صد بار\r\nشبها كه قلب كودكان مىافتد از كار\r\nشبهاى رگبار !\r\n* شبها كه برق شعله‌افكن ، دود باروت ،\r\nره مىگشايد تا بلنداى ستاره !\r\nشبهاى سنگرهاى خونين !\r\nشبهاى پيكرهاى پاره !\r\n* شبها كه در پهناى بىآرام كارون\r\nديگر نه آب است اين ، كه لب پر مىزند خون !\r\n* شبهاى غمناك ،\r\nشبها كه خيل بىگناهان ،\r\nچون برگ مىريزند بر خاك ،\r\nشبهاى تلخ بردبارى\r\nشبهاى سنگين و سياه سوگوارى\r\n*\r\n\r\n","description":"","footnote":"","page_name":" 3318 ","page_number":430},
  {"content":"\r\n\r\nشبها كه قوت مادران چشم بر در\r\nبا روح مالامال اندوه\r\nبغض است و افسوس\r\nواى است و زارى .\r\n* شبهاى حيرت ،\r\nشبهاى حسرت .\r\n* در تنگنايى اين چنين تاريك تاريك ،\r\nجان را اميدى زنده مىدارد كه فردا\r\nفرداى نزديك ،\r\nاين خلق خاموش .\r\n* با صبح پيروزى كشد بانگ رهايى\r\nپر مىگشايد در بهشت روشنايى .\r\n\r\n","description":"","footnote":"","page_name":" 3319 ","page_number":431},
  {"content":"\r\n\r\n\r\nمصاحب\r\nخانم دكتر شمس الملوك مصاحب ، فرزند دكتر على محمد مصاحب ، در تهران از مادر زاد و در اين شهر نشو و نما يافت و تحصيلات ابتدايى و متوسطه و عالى را تا اخذ ليسانس و درجهء دكترى زبان و ادبيات فارسى از دانشگاه تهران به پايان رسانيد و چون رسالهء دكترى او با امتياز بسيار خوب از تصويب هيئت داوران گذشت ، دانشگاه طبق قوانين مصوب آماده چاپ رسالهء دكترى او گرديد .\r\nدكتر شمس الملوك مصاحب اولين زنى است كه از دانشگاه تهران موفق به اخذ دكترى شد و در ضمن در دانشگاههاى كانادا و آمريكا دورهء تعليم و تربيت عمومى و اختصاصى را در امر تعليمات اكابر مخصوصا فن ساده‌نويسى براى نوسوادان و كم‌سوادان به انجام رسانيد .\r\nدكتر مصاحب در طول بيش از چهل سال خدمات فرهنگى از تدريس در دبيرستانها و دانشسراى عالى و مدرسهء تربيت معلم و خدمات ارزنده ديگر مانند رياست تعليمات متوسطه ، در راه مبارزه با بىسوادى كوشش و مجاهدت زياد كرد و از دو كتاب او به نامهاى \" همه باسواد مىشويم \" و \" همه بهتر زندگى كنيم \" كه به همين منظور تهيه شده بود ، از طرف وزارت فرهنگ بيش از هشت ميليون نسخه به چاپ رسيد و در كلاسهاى مخصوص براى آموزگاران اكابر و افسرانى كه مأمور باسواد كردن سربازان بودند مرتبا خود تدريس مىكرد و در ضمن مدت هفت سال مجلهء زندگى روستايى را منتشر ساخت و مسافرتهايى نيز به كشورهاى كانادا ، آمريكا ، اتريش ، لندن ، كنگو و كره به منظور مطالعات انجام داد .\r\nدكتر مصاحب از سالها قبل مقالات زياد اجتماعى و ادبى و تربيتى و انتقادى و سياسى و نيز اشعارش در مجله‌هاى آينده ، سخن ، خواندنيها ، اطلاعات بانوان ، اطلاعات\r\n\r\n","description":"","footnote":"","page_name":" 3320 ","page_number":432},
  {"content":"\r\n\r\nهفتگى ، سپيد و سياه ، تهران مصور ، و روزنامه‌هاى اطلاعات و كيهان به چاپ رسيده است و يكى از اشعارش به نام \" چنگ گسسته \" به قدرى شهرت يافت كه او را به نام شاعر چنگ گسسته ناميدند .\r\nاز آثار اوست : غرور تعصب ( ترجمه ) ، پرورش حس مسئوليت در اطفال ( ترجمه ) ، تلخيص داستانهاى هزارويك‌شب براى نوجوانان ، ترجمهء داستانهاى برادران گريم براى نوجوانان ، تحقيق در انواع ادبيات ساده براى نوسوادان و كم‌سوادان . وى در تدوين اولين دايرةالمعارف فارسى به سرپرستى مرحوم دكتر غلامحسين مصاحب در قسمت تعليم و تربيت همكارى داشت .\r\n\r\nپرستش « 1 »\r\n من اين ملك فرزانگان و دليران * من اين موطن و مرقد نرّه‌شيران\r\nمن اين خاك پاك گرامى نياكان * زمين اهورايى اين ملك ايران\r\nمن اين بوم و كاشانه را مىپرستم * من ايران ، من اين خانه را مىپرستم\r\nغبارش بود سرمهء چشم روشن * بود خار او به ز هر گل به گلشن\r\nبود نام او بر تنم حرز و جوشن * برد ياد تو تا به عيّوق توسن\r\nمن اين بوم و كاشانه را مىپرستم * من ايران ، من اين خانه را مىپرستم\r\nپرستشگه من بود خاك كويش * بود قبلهء من به طرف و به‌سويش\r\nدم روح قدسى ز انفاس و بويش * به از كوثر و سلسبيل آب جويش\r\nمن اين بوم و كاشانه را مىپرستم * من ايران ، من اين خانه را مىپرستم\r\nنمازم بود حمد و تسبيح نامش * كنم سجده بر خاك درگاه و گاهش\r\nبود قاب قوسين من طرف بامش * بود منعكس هر دو عالم به حامش \r\n\r\n\r\n","description":"","footnote":"\r\n( 1 ) - پس از شروع جنگ ايران و عراق و لطماتى كه به كشور عزيز وارد شد ، عشق وطن بر احساسات غلبه كرد و اين قطعه را سرود .\r\n","page_name":" 3321 ","page_number":433},
  {"content":"\r\n\r\n من اين بوم و كاشانه را مىپرستم * من ايران ، من اين خانه را مىپرستم\r\nمر ايران مرا هست هم جان و جانان * بود عشق و معشوق من ملك ايران\r\nنباشم كه خصمش چنين كرده ويران * بميرم كه ويران شده ملك ساسان\r\nمن اين ملك ويرانه را مىپرستم * من ايران ، من اين خانه را مىپرستم\r\nبه راهش اگر سر دهم سرفرازم * چه حاصل ز سر گر به پايش نبازم\r\nبه يادش بود نغمهء چنگ و سازم * به يادش بود هر سرودى كه سازم\r\nمن اين بوم و كاشانه را مىپرستم * من ايران ، من اين خانه را مىپرستم\r\nبمانى تو جاويد اى خاك ايران * بود پرتو افكن به تو فرّ يزدان\r\nنماند ز خصمت نشانى به دوران * تو بر جسم ما جانى و جان جانان\r\nمن اينجا و جانانه را مىپرستم * من ايران ، من اين خانه را مىپرستم \r\n\r\nپند روزگار\r\n مرا پندها داده بد روزگار * خوشا پند فرزانه بستن به كار\r\nبه من گفت بگريز از راه راست * كز اين ره به منزل نرفته‌ست بار\r\nفروبند لب را ز گفتار حق * كه ناحق برآرد ز جانت دمار\r\nمزن در ره علم و دانش قدم * كه جز رنج و محنت نيارد به بار\r\nبيندوز دينار و درهم كه نيست * به كس دانش آموختن افتخار\r\nگرت دانش پور سينا بود * چو دستت تهى هست باشى تو خوار\r\nز تقوا و پرهيزكارى گريز * كه اين جنس را نيست كس خواستار\r\nز سلمان به صدق و ز بوذر به زهد * فزون گر شوى نيستت اعتبار\r\nفرشته به گفتار و شيطان به فعل * بود رمز پيروزى و اشتهار\r\nهرآن را فضيلت فزون‌تر بود * فزون‌تر كشد محنت روزگار\r\nگواه درستى گفتار من * ز اجداد و پاكان خود كن شمار \r\n\r\n","description":"","footnote":"","page_name":" 3322 ","page_number":434},
  {"content":"\r\n\r\n جهان روسبىباره‌اى ناكس است * بجز روسبى كى كند اختيار\r\nتو چشم درستى و مردانگى * از اين روسبىباره هرگز مدار\r\nدريغ آن‌همه پند دلبند او * گرامىتر از گوهر شاهوار\r\nدريغا ز خودكامى و خبرگى * نبستم يكى پند او را به كار\r\nدريغا نه خامى و شوريدگى * گل صدق كشتم در اين روزگار\r\nهمه مردمى كردم و كى كند * بجز مردمى تخمهء نامدار\r\nچو ديد اين‌چنين سركش و توسنم * درآورد از روزگارم دمار\r\nچو خود روزگار عبرت من نشد * شدم من چنين عبرت روزگار \r\n\r\nمستى\r\n يك روز به مستى ره ميخانه بپويم * داد دل از اين عقل سبكسار بجويم\r\nحاصل نشد از مسجد و از كعبه مرادى * شايد كه گشادى برسد زان سر كويم\r\nهر نام بجز نام تو از دل بزدايم * هر نقش بجز نقش تو از ديده بشويم\r\nصد بوسه از آن لعل شكر بار بگيرم * صد نافه از آن طرّهء طرار ببويم\r\nيك‌سو زنم اين پردهء ناموس و ريا را * از نام گريزم ره صد ننگ بپويم\r\nديوانه شوم نعره زنم جامه درانم * وان راز نهان بر سر بازار بگويم\r\nگر خلق بپرسند كه ديوانه چرا شد * گوييد كه ديوانهء آن سلسله مويم\r\nدر حيرتم از خلق كه اوصاف تو گويند * من از تو برون نامده وصف تو چه گويم \r\n\r\nدر بارگاه حضرت رضا ( ع )\r\n گوشم به انتظار پيام تو بر در است * « كز هرچه بگذرى سخن دوست خوش‌تر است »\r\nساقى بده پياله پياپى كه جام ما * خالى نگشته چشم پى جام ديگر است\r\nتا عقل در سر است بجز دردسر مخواه * زان مى بده كه داروى هر درد در سر است\r\nتا نقش هست و نيست بسوزيم در ضمير * آن آب ده كه خاصيت آن چو آذر است\r\nمطرب ره عراق و سپاهان فروگذار * زان ره برو كه رو به‌سوى كوى دلبر است\r\nگر از بهشت عدن شنيدى حكايتى * آب و هواى خطّهء مشهد نكوتر است\r\nبنگر به اعتدال هوايش كه در تموز * صحن چمن ز سبزه چو ديباى اخضر است \r\n\r\n","description":"","footnote":"","page_name":" 3323 ","page_number":435},
  {"content":"\r\n\r\n سرماى دى نكرده به گلزار آن گذر * با آنكه رفته آذر و دى در پس در است\r\nمن اين صفا و لطف نديدم به هيچ شهر * گويى كه آب « گلشنش » از حوض « كوثر » است\r\nخاكش فرح‌فزا بود و باد مشك‌بيز * وين عطر و بو شمامهء آن صحن اطهر است\r\nآن درگهى كه گرد رهش از سر شرف * زيبنده‌تر به فرق ز هر تاج و افسر است\r\nآن بارگاه رفعت كز اعتبار و قدر * هر هفت آسمانش كمين بندهء در است\r\nآن درگه رضا كه گشاده است از كرم * بر هركه هست اگر كه غنى يا كه مضطر است\r\nخواهم به بندگى درش عمر سر كنم * بر اين گدا نگر كه چه شاهيش در سر است\r\nخوش كرده‌ايم دل به خيالى ز وصل دوست * ور نه وصال دوست به ما كى ميسّر است \r\n\r\nنالهء نى\r\n دامن‌كشان چو بگذرى از روى خاك ما * زنهار پا منه به دل چاك‌چاك ما\r\nساقى به هوش باش كه اين جام باده نيست * خون دل است اين كه بگيرى ز تاك ما\r\nبا مدّعى بگوى چه سنجد به روز عرض * خرمهرهء تو با گهر تابناك ما\r\nگيرم كه بشكنى قلم ما ، چه مىكنى * با نالهء نيى كه برويد ز خاك ما\r\nاز ما نصيحت است و دلالت به راه خير * گر نشنوى بدا به تو باشد چه باك ما \r\n\r\n","description":"","footnote":"","page_name":" 3324 ","page_number":436},
  {"content":"\r\n\r\n\r\nمصباح ( 1308 )\r\nعباس مصباح‌زاده ، متخلص به مصباح ، فرزند نجم الممالك ، در سال 1308 هجرى شمسى در تهران ديده به جهان گشود ، تحصيلات ابتدايى را در دبستان حيات ( سنايى ) قم و متوسطه را در دبيرستان سنايى و حكيم نظامى همان شهر به پايان رسانيد ، آنگاه در رشتهء علوم عقلى و نقلى به تحصيل پرداخت .\r\nمصباح نقاشى هنرمند و خطاطى چيره‌دست است كه نقاشى سياه قلم را خود بدون استاد فراگرفته و نقاشى رنگ و روغنى را از استاد پيكر كه از شاگردان بنام كمال الملك است ، استفاده كرد .\r\nمصباح در نوشتن انواع خط مهارت و استادى دارد و با آنكه در اين رهگذر استادى نداشته ، اما استعداد فوق‌العاده و ذوق سرشارش او را در پيشرفت خط رهنمون بوده است و او اين دو بيت را با خط خوش روى ميز تحرير خود نوشته است :\r\n با رنج خود به صفحهء دوران ، گذشتگان * محكم خطى ز سستى دنيا نوشته‌اند\r\n« مصباح » برگذشت جهان رهروان به راه * سرمشق توست با قلم پا نوشته‌اند \r\nمصباح‌زاده در علم نجوم نيز دست دارد و از سال 1327 شمسى پس از فوت پدر به استخراج تقويم پرداخت .\r\nمصباح شاعرى را از سال 1319 شمسى آغاز كرد و اولين شعرى كه سرود ، قصيده‌اى در مدح سالار شهيدان حسين بن على ( ع ) بود كه بيش از هشتاد بيت ، آن هم در مدتى كمتر از يك ساعت ، و خود مدعى است كه مدد و عنايت آن حضرت باعث آن قصيده گرديد . وى سالهاست كه از طرف آية اللّه گلپايگانى به عنوان نمايندهء روحانى در لندن به سر مىبرد و رسالت تبليغات اسلامى را عهده‌دار مىباشد .\r\n\r\n","description":"","footnote":"","page_name":" 3325 ","page_number":437},
  {"content":"\r\n\r\n\r\nبازار عشق\r\n تا كه مخفى گنج عشقش در دل ويرانه شد * خاطر مستغنى از فكر خود و بيگانه شد\r\nساخت ما را بستهء بند خود از يك جلوه دوست * چشم او صيّاد و زلفش دام و خالش دانه شد\r\nطلعت تابان جامش ديده صدها ديده ليك * بخرد آن بيننده‌اى كز يك نظر ديوانه شد\r\nتا ابد زان باده ما مستيم و بر پيمان خويش * عقد اين عهد از ازل در اولين پيمانه شد\r\nكوچك و خردم به لطفش شد بزرگيها نصيب * من چه گويم هرچه شد زان همّت مردانه شد\r\nنرگس مستانه‌اش كرده مرا مست و خراب * پيش من افسانه ديگر مستى ميخانه شد\r\nشمع شد در سوز و بزم‌افروز تا آخر نفس * ازچه‌رو در عاشقى ضرب المثل پروانه شد\r\nمنصب فقرم شعار است و چو اكسيرم عزيز * فخر اين منصب مرا زان خلعت شاهانه شد\r\nنعره‌زن « مصباح » چون منصور در بازار عشق * نقد جان اكنون نثار مقدم جانانه شد \r\n\r\nفرجام عشق « شمع و پروانه »\r\n ياد دارم كه شبى ياد نگار * برد از ديده و دل خواب و قرار\r\nسر انديشه به زارى و ملال * دست خواهش به گريبان خيال\r\nداد پروانه ز كف نقد شكيب * آه از عشق سراپاست فريب\r\nشمع افروخته در جلوه‌گرى * كار پروانه شده خون‌جگرى\r\nجسم پروانه به پرواز آمد * جان بيرون‌شده‌اش بازآمد \r\n\r\n","description":"","footnote":"","page_name":" 3326 ","page_number":438},
  {"content":"\r\n\r\n داشت در سر همه سوداى وصال * زندگى نيست بجز خواب و خيال\r\nچون به دل شمع اميدى افروخت * خويش در شعلهء آن شمع بسوخت\r\nزان سپس گردش اين چرخ كبود * بود بر جاى همان حال كه بود\r\nمادر دهر چو خون او خورد * نامش از دفتر ايّام سترد\r\nآه چون اين فلك سست نهاد * خرمن هستى او داد به باد\r\nواىواى آن‌همه اميد چه شد * آخ چون سوخت چه‌ها ديد چه شد ؟\r\nهست پروانه به معشوق قرين * چشم دل باز كن آنگاه ببين\r\nسوخت و گشت يكى با دلدار * جاى بگزيد در آغوش نگار\r\nهر دو از وصل چو يكرنگ شدند * در ره عشق هماهنگ شدند\r\nبينشان هيچ كنون فرقى نيست * چونكه دلداده و دلدار يكيست\r\nزان سپس گردش اين چرخ كبود * بود بر جاى همان حال كه بود\r\nنه از اين واقعه باقى اثرى * نه ز پروانهء مسكين خبرى\r\nمادر دهر چو خون او خورد * نامش از دفتر ايّام سترد\r\nكرد پامال ره جانانه * خون پروانه ز كس پروانه\r\nآه چون اين فلك سست نهاد * خرمن هستى او داد به باد\r\nآه چون عاشق بيدل ناگاه * سوخت و محو شد و گشت تباه\r\nواىواى آن‌همه اميد چه شد * آخ چون سوخت چها ديد چه شد ؟\r\nداد ناگاه سروشم آواز * كز چه‌اى اين همه با غم انباز\r\nهست پروانه به معشوق قرين * چشم دل باز كن آنگاه ببين\r\nسوخت با دلبر ديرين پيوست * از غم و زندگى هجر برست\r\nسوخت و گشت يكى با دلدار * جاى بگزيد در آغوش نگار\r\nدل و دلداده به هم پيوستند * بار يكرنگى خود را بستند\r\nهر دو از وصل چو يكرنگ شدند * در ره عشق هماهنگ شدند\r\nسر به سر پاى به ره بنهادند * داد يكرنگى خود را دادند\r\nبينشان هيچ كنون فرقى نيست * چون كه دلداده و دلدار يكيست\r\nاتّحاد است سرانجام عشق * وحدت است آخر و فرجام عشق \r\n\r\n","description":"","footnote":"","page_name":" 3327 ","page_number":439},
  {"content":"\r\n\r\n\r\nجذبهء عشق\r\n دل شوريده نگر شهرهء دورانم كرد * بندهء عشق تو شد بر همه سلطانم كرد\r\nوصف روى تو همىگفت به بستان بلبل * همچو گل طرف چمن پاره گريبانم كرد\r\nسنبل از موى تو بشنيد سخن در گلشن * چون سر زلف تو تا حشر پريشانم كرد\r\nغم عشق تو به مرغ قفسى مىگفتم * زار ناليد كه دل‌خسته و نالانم كرد\r\nمن كجا و تو كجا خانهء صيّاد خراب * بال بشكست و پرم بست و به زندانم كرد\r\nيا رب از ديدهء خونين بستان داد دلم * پى ليلى شد و مجنون بيابانم كرد\r\nتو مپندار كه دست از تو بدارم اى دوست * كافرى بودم و مهر تو مسلمانم كرد\r\nذرّه‌اى بيش نبودم ولى اى شمس اميد * جذبهء عشق تو « مصباح » فروزانم كرد \r\n\r\n","description":"","footnote":"","page_name":" 3328 ","page_number":440},
  {"content":"\r\n\r\n\r\nمصفّا ( 1307 )\r\nدكتر مظاهر مصفّا ، در سال 1307 هجرى شمسى در شهر اراك ديده به جهان گشود .\r\nپدرش مرحوم اسماعيل مصفا ، مردى وارسته و نيكوخصال و عارف‌پيشه بود .\r\nمصفّا تحصيلات خود را تا سال پنجم متوسطه در شهر قم به انجام رسانيد ، ازآن‌پس راهى تهران شد و سال ششم متوسطه را در دار الفنون گذرانيد ، آنگاه به دانشكدهء ادبيات راه يافت و در رشتهء زبان و ادبيات فارسى به تحصيل ادامه داد و پس از طى مراحل تحصيلى به عنوان شاگرد اول شناخته شد و ليسانس خود را دريافت داشت و دورهء دكترى همان رشته را پى گرفت و فارغ التحصيل گرديد .\r\nدكتر مظاهر مصفّا عمدهء پيشرفت خود را در تحصيل ، مرهون تشويقها و راهنماييهاى پدر خود مىداند و در دوران تحصيل همواره شاگرد اول بود و از همان دوران ابتدايى و متوسطه ، ذوق شعر و استعداد نويسندگى در او پديدار گرديد و برنامه‌هاى سخنرانيهاى دبيرستان را او تدارك مىديد و بيش از همه ، خود براى مناظره و سخنرانى پيشگام بود .\r\nدكتر مصفّا پس از پايان تحصيلات خود ، به استخدام وزارت آموزش و پرورش درآمد و به تدريس ادبيات فارسى و زبان فرانسه در دبيرستانهاى تهران پرداخت و چندى نيز رياست اداره آموزش و پرورش قم را عهده‌دار گرديد ، آنگاه از طرف دانشگاه به عنوان استاد زبان و ادبيات فارسى به خدمت فراخوانده شد و به تدريس اشتغال ورزيد و چندى نيز ضمن تدريس در دانشگاه ، رياست مدرسه عالى قضايى قم را به عهده داشت و اكنون در خلال فعاليتهاى آموزشى و تأليف و تحقيق با هيئت امناى دايرةالمعارف اسلامى نيز همكارى دارد .\r\nدكتر مصفّا شعر و شاعرى را از دوران تحصيل شروع كرد و در آغاز يادگار تخلص\r\n\r\n","description":"","footnote":"","page_name":" 3329 ","page_number":441},
  {"content":"\r\n\r\nكرد و بعد طوفان و آتش و زروان و مصفا را برگزيد و در عين حال كمتر در شعر از تخلص استفاده مىكند . وى شاعرى توانا و در قصيده‌سرايى به شيوهء اساتيد شعراى خراسان ، استادى و مهارت كامل دارد و غزلياتش نيز در همان مايه و از استوارى و استحكام لفظ و لطف كلام و مضامين بلند برخوردار است . نثرش نيز شيوا و پخته و رسا و از شيوهء خاصى پيروى مىكند .\r\nدكتر مصفّا آثار و تأليفاتى نيز دارد و در متون نثر و دواوين شعر فارسى تحقيقات و تتبعات سودمندى انجام داده كه بعضى از آنها به چاپ رسيده و از آن جمله است :\r\nپاسداران سخن ، قند پارسى ، تصحيح و چاپ كامل مجمع الفصحاء رضا قلى خان هدايت ، تصحيح ديوان سنايى غزنوى ، شرح حال و منتخب ديوان اشعار صفاى اصفهانى ، و چند اثر ديگر .\r\nاشعار زير نمونه‌هايى از نظم اوست :\r\n\r\nناله‌هاى شبانگاهى\r\n به عزم كويش اگر ز غربت شود كه بار سفر ببندم * ز موى شادى گره گشايم به كين ماتم كمر ببندم\r\nگر آن نگار شكسته پيمان به خانهء من قدم گذارد * به غرفهء ديده‌اش نشانم به خويش و بيگانه در ببندم\r\nدوهفته ما هم اگر به ايوان من نشيند ، شبى به عمرى * ز ماه ايوان چرخ مينا دو چشم اختر شمر ببندم\r\nنثار را تا فشانم از دل به خاك پاى مبارك او * به نوك مژگان ز اشك خونين هزار لعل و گهر ببندم\r\nور آن جفاپيشه يار ديرينه دل به يار دگر ببندد * قسم به مويش كه من نه آنم كه دل به يار دگر ببندم\r\nاگر سرشك دو چشم خونين فسرده سازد دل نگارين * در آتش دل اگر بسوزم ، به اشك راه گذر ببندم\r\nو گر نگاهم به چهر نازك‌تر از گل او زيان رساند * در آرزويش اگر بميرم ، به ديده راه نظر ببندم \r\n\r\n","description":"","footnote":"","page_name":" 3330 ","page_number":442},
  {"content":"\r\n\r\n ز نحس طالع نشد كه آخر ز چنگ ماتم دمى گريزم * ز كوى غربت به‌سوى جانان نشد كه بار سفر ببندم\r\nسرشك خونين مگر بشويد ز چهرهء دل غبار غم را * به ناله‌هاى شبانگه دل مگر اميد اثر ببندم \r\n\r\nيار من آمد\r\n يار من آمد ، دل بدهيدش * جان بفشانيد ، سر بنهيدش\r\nدر بگشاييد ، گل بفشانيد * نقل بياريد ، مى بدهيدش\r\nعود و نى و چنگ ، هان بنوازيد * بادهء گلرنگ ، هى بكشيدش\r\nتا بفروزد ، شمع جگرسوز * در قدم او ، سر ببريدش\r\nشعله فروزيد ، عود بسوزيد * گرد بگرديد ، بوسه زنيدش\r\nكعبهء ما دوست ، قبلهء ما اوست * دست خدا اوست ، سجده كنيدش\r\nچشمهء هستيت ، غنچهء نوشش * سايهء طوباست ، سايهء بيدش\r\nغيرت سنبل ، موى سياهش * حسرت نسرين ، روى سپيدش\r\nتا دل عاشق ، مست شما شد * محو خدا شد ، بد مكنيدش\r\nآنكه سر او ، خاك شما گشت * گر ننوازيد ، پا مزنيدش \r\n\r\nشكسته\r\n افتاده‌ام به خاك و بهايم شكسته است * وامانده‌ام ز رفتن و پايم شكسته است\r\nسالار كاروان نشتابد به يارىام * نشناسدم دگر كه صدايم شكسته است\r\nپايم به دام مانده و صيّاد روزگار * از بيم ، دست عقده‌گشايم شكسته است\r\nاز خشم موج بحر ندارم شكايتى * آن كشتىام كه ناو خدايم شكسته است\r\nفرّ و شكوه و منزلت از مهر من گرفت * در حيرتم كه دوست چرايم شكسته است\r\nدست زمان به زخمهء اندوه زندگى * چنگ دل سرود سرايم شكسته است\r\nهمچون نيى كه از دم نايى جدا كنند * در هجر دوست ناله به نايم شكسته است\r\nشور ترانه از غزل من طلب مكن * زيراكه رنج عمر ، نوايم شكسته است \r\n\r\n","description":"","footnote":"","page_name":" 3331 ","page_number":443},
  {"content":"\r\n\r\n\r\nگرستم\r\n دوش دور از روى ماهت تا سحر تنها گرستم * چشم بد دور از تو با چشمان خون‌پالا گرستم\r\nهمچو سرو بوستانى پايم اندر گل فروشد * بس به ياد قامتت اى سرو خوش‌بالا گرستم\r\nدامنم دريا شد و درياى دامن موج‌زن شد * من نترسيدم ز موجش بر لب دريا گرستم\r\nخنده زد بر گريهء من تا سحر همسايه و من * تا سحر از خندهء همسايه بىپروا گرستم\r\nبادهء من خون دل بود و چمانى پير ماتم * تا سحر با بانگ نوش زهرهء زهرا گرستم\r\nزهره واماند از نشاط و ماه در هاله فروشد * بس‌كه در هجر تو خورشيد جهان‌آرا گرستم\r\nهيچ ديدى سوزد و گريد سراپا شمع ، من هم * پاى تا سر سوختم چون شمع و سرتاپا گرستم\r\nياد دارى پيش من از مردم دنيا گرستى * من ز تو پيش خداى مردم دنيا گرستم\r\nياد دارى ژاله‌اى زان نرگس شهلا فشاندى * من به ياد ژالهء آن نرگس شهلا گرستم\r\nخواستى رسوا نگردى ، دى به خاموشى گرستى * من كه رسواى تو بودم ، دوش با آوا گرستم\r\nيادم آمد آن گرستنهاى روى دامن تو * خم شدم بر دامن تنهايى و تنها گرستم\r\nيادم از آن قطرهء اشك تو را نوشيدن آمد * مست يادى گشتم و از ديدگان صهبا گرستم\r\nگه به ياد دختران آرزوهاى گذشته * گه به شوق دختر آينده‌ام « ليلا » گرستم \r\n\r\n","description":"","footnote":"","page_name":" 3332 ","page_number":444},
  {"content":"\r\n\r\n\r\nاميد من\r\n رفتى تو و گريخت اميد از من * برتافت روى بخت سپيد از من\r\nگفتم مرو ، اميد منى اى دوست * گفتى ببند چشم اميد از من\r\nدستى كه خواستم بكشم بر چشم * پيراهن شكيب دريد از من\r\nسروى كه خواستم بكشم در بر * دامن كشيد و رفت و بريد از من\r\nگفتم به گريه ، جان منى بازآ * خنديد و آهوانه رميد از من\r\nآخر به‌جز وفا چه ز من سر زد * آخر به غير مهر چه ديد از من\r\nدانم چرا گريخت ز من دانم * ليك اين حديث كس نشنيد از من \r\n\r\nاشك دوست\r\n لرزان و خموش و عشق‌انگيز * رخشنده و گرم و دامن‌آراى\r\nيادآور رنج دورهء هجر * چون قافلهء خوشى سبك‌پاى\r\n* * لغزنده بسان نور و بىرنگ * غمگين چو غروب بىپناهى\r\nيادآور شوق دورهء وصل * فرخنده چو صبح پادشاهى\r\n* * عاشق‌كش و دلگداز و سوزان * رسوا كن و شوخ و رازگستر\r\nفرخنده‌تر از ستارهء صبح * ارزنده‌تر از هزار گوهر\r\n* * تابنده و روشنا چو شبنم * شويندهء گرد از رخ گل\r\nروشن كن ديدگان گلچين * افزون كن اشتياق بلبل\r\n* * توفنده‌تر از خروش امواج * آرام‌تر از سكوت دريا\r\nغلتيد ز چشم نرگس دوست * يك قطرهء اشك ژاله‌آسا\r\n* * يك قطرهء اشك دانه‌آسا * افتاد ز چشم دلبر من\r\nپر زد به هواى دانهء او * مرغ دل زودباور من \r\n\r\n","description":"","footnote":"","page_name":" 3333 ","page_number":445},
  {"content":"\r\n\r\n\r\nچكامه\r\n از هوس‌بارگى اين دل هرجايى * وز هواپرورى اين سر سودايى\r\nدر همه شهر بر محرم و بيگانه * شده‌ام شهره به بدنامى و رسوايى\r\nواى : كز وسوسهء نفس هوس‌پرور * وز بلا دوستى خاطر شيدايى\r\nبين كه بدخواه شتابد به تماشايم * شده كار من شوريده تماشايى\r\nدوست مىراندم از در كه نه اى درخور * آشنايم نپذيرد كه نمىشايى\r\nاين ستيزد كه ميا ، مهر نمىورزى * وان براند كه برو ، عهد نمىپايى\r\nدوست را گويم : از بهر خدا لطفى * گويدم : بس مكن اى هرزهء هرجايى\r\nآشنا را بزنم دست به دامان تا * مگرم بازرهد از غم تنهايى\r\nآستينم بفشاند بكشد دامن * كه برو چند عبث ژاژ همىخايى\r\nسر نهم بر سر زانوى پريشانى * گريم از بخت بدين نحسى و دروايى\r\n* * خصم لبخند زند كز چه همىگريى * به سيه‌اخترى خود كه همىبايى\r\nاينت پادافره بدكارى و خودكامى * وينت پاداش خودخواهى و خودرايى\r\n* * سايم آنگاه به هم دست پشيمانى * يعنى اى خصم همين است كه فرمايى\r\nشرمسارم من از اين عمر گرانمايه * كه عبث مىگذرانم گه برنايى\r\nوز تو اى چشم كه يك‌لحظه نيارامى * وز تو اى جسم كه يك‌لحظه نياسايى\r\nشرمسار توام اى جسم نياسوده * خويشتن بس‌كه به سوهان بلا سايى\r\nترسم آخر كشدت كار به نابودى * از غم هستى زين‌سان كه بفرسايى\r\nشرمگين توام اى ديدهء ناخفته * مردمك بس‌كه به خونابه بيالايى\r\nبس به سوك دل غم‌ديدهء من گريى * بس‌كه خون دل غم‌ديده بپالايى\r\nاز غبار غم بس‌كه مرا شويى * گونهء زرد و به خون جگر آرايى\r\nترسمت سخت از اين‌سان كه نيارامى * آخر از دست دهى قدرت بينايى\r\n* * تا كيم بر سر ، باران بلا بارى * شرمى اى گنبد گردندهء مينايى\r\nبس‌كه در ساغر من خون جگر ريزى * گشت لبريز مرا جام شكيبايى \r\n\r\n","description":"","footnote":"","page_name":" 3334 ","page_number":446},
  {"content":"\r\n\r\n سست شد از تو مرا فكرت شاهينى * پست شد از تو مرا همّت عنقايى\r\nنرم شد از تو مرا سطوت پولادى * سرد شد از تو مرا آتش سينايى\r\nتو مرا از ره بيداد ، جدا كردى * زان سر زلف سمن بوى چليپايى\r\nزان بر و دوش يگانه بدلارامى * وان قد و قامت يكتا بفريبايى\r\n* * دانم اى دوست خطا كرده‌ام امّا تو * چه شود گر به ره بخشش بگرايى\r\nچه شود گر ز ره مهر و وفا بر من * گنه اين بار هم اى دوست ببخشايى\r\nبانگ دلجوى تو جان مىدمدم در تن * همچو بر كودك خواب آمده لالايى\r\nمژدهء وصل تو باشد به دل من بر * مژدهء صلح به خونين تن هيجايى\r\nرفتى و غمگن از آنم كه نمىدانى * همه امّيد من آن است كه بازآيى\r\nبفرستم به اميدى كه به رحم آيى * سويت اين جامه كه يكتاست به شيوايى\r\nخامه جز خامهء « زروان » به رخ معنى * نكشد نقش بدين نغزى و زيبايى \r\n\r\nقهر\r\n ما دل به قهر از تو نه تنها بريده‌ايم * پيوند مهر از همه دنيا بريده‌ايم\r\nبر ما دگر عبث مفشان آستين ناز * كز دامن تو دست تمنّا بريده‌ايم\r\nغم نيست گر ببست در باغ باغبان * بر روى ما كه دل ز تماشا بريده‌ايم\r\nما را به كبر و ناز طبيبان نياز نيست * كز در خود اميد مداوا بريده‌ايم\r\nراه جنون و عشق كه پايان او فناست * ما بىدليل و پير ، به تنها بريده‌ايم\r\nتشريف آرزوى محبّت كه كيمياست * عمرى عبث به قامت عنقا بريده‌ايم\r\nچشم وفا نديدهء خود تا گشوده‌ايم * يا بسته‌ايم دل به كسى يا بريده‌ايم\r\nاز عمر خويش لذّت عزلت چشيده‌ايم * از خلق سست عهد جهان تا بريده‌ايم\r\nامروز عمر مىرود از دست و غافليم * كز وى گسسته‌ايم و ز فردا بريده‌ايم\r\nدر بحر عشق كشتى طوفان رسيده‌ايم * « زروان » بحر ديدهء صحرا بريده‌ايم \r\n\r\n","description":"","footnote":"","page_name":" 3335 ","page_number":447},
  {"content":"\r\n\r\n\r\nمصفّى ( 1302 )\r\nدكتر ابو الفضل مصفّى فرزند اسماعيل ، در سال 1302 هجرى شمسى در تفرش قدم به عرصهء حيات گذاشت ، تحصيلات ابتدايى و متوسطه را در شهر قم به پايان رسانيد ، آنگاه در رشتهء زبان و ادبيات فارسى به تحصيل ادامه داد و در سال 1325 به اخذ درجهء ليسانس از دانشكدهء ادبيات تهران توفيق يافت .\r\nدكتر مصفّى ازآن‌پس به استخدام وزارت فرهنگ درآمد و به تدريس ادبيات و زبان خارجه در دبيرستانها اشتغال ورزيد و در سال 1334 به رياست دبيرستان صدوق قم منصوب گرديد ، پس از چهار سال بار ديگر در رشتهء دكترى زبان و ادبيات فارسى به تحصيل پرداخت و پس از دو سال فارغ التحصيل گرديد و به سمت استادى دانشگاه منصوب و مأمور تدريس در دانشگاه تبريز شد و پس از چند سال به تهران منتقل و به افتخار بازنشستگى نايل آمد .\r\nدكتر مصفّى شاعرى توانا و نويسنده‌اى محقق و مترجمى زبردست مىباشد و آثار و تأليفاتى نيز دارد كه بعضى از آنها به چاپ رسيده ، از آن جمله است : با حافظ آشنا شويم ، فرهنگ اصطلاحات نجومى ، و چند اثر و تأليف ديگر .\r\nدكتر مصفّى كمتر شعر مىسرايد ، اما شعرش از انسجام و لطف مضمون بهرهء كافى دارد . نمونه‌هاى زير از شعر گذشتهء اوست :\r\n\r\nبه يك ستاره\r\n اى رنگ پريده اختر شام * اى پيك حزين دور پيغام\r\nتابد بدر ، آن رخ فروزان * از زير نقاب شامگاهان \r\n\r\n","description":"","footnote":"","page_name":" 3336 ","page_number":448},
  {"content":"\r\n\r\n در سينهء اين سپهر گردون * رو كرده به‌سوى كوه و هامون\r\nكم مانده كه با نگاه لرزان * از ديدهء ما شوى تو پنهان\r\nبندى تو به روى خويش روبند * ديگر نزنى به ما تو لبخند\r\nاى اشك فلك چكيده مادام * چون دانهء نقره بد تن شام\r\nباآن‌همه ناز و دلربايى * زان كاخ بلند كبريايى\r\nزان گنبد نيلگون مسعود * رو كرده به‌سوى تلّ چون دود\r\nاى دخت فلك در اين شب دير * كى داده تو را به دست تقدير ؟\r\nسوى كه نموده‌اى تو آهنگ * اين‌قدر قشنگ ليك دلتنگ ؟\r\nبرگو به كجا روى شبانه ؟ * اين شب كه نباشدش كرانه\r\nجويا شده‌اى تو خوابگاهى * خواهى تو مگر پناهگاهى ؟\r\nآنجا كه وسيع و بيكران است * پيوسته زمين به آسمان است\r\nآن ساحل پرنشيب درياست * كهسار در آن كرانه برپاست\r\nگويا كه روى به‌سوى كهسار * پوشيده شوى ز چشم اغيار\r\nيا آنكه شوى چو درّ سفته * در ژرفى آبها نهفته ؟ ! \r\nترجمه و اقتباس از : ويكتور هوگو\r\n\r\nشب‌روى اقيانوس\r\n چه‌بسا ناوبران و چه‌بسا ملوانان * با دلى شاد سپردند ، رهى بىپايان\r\nو اندر اين تيره افق يكسره معدوم شدند ! * آه اى طالع بىرحم و اميد منحوس\r\nچند ز آنان كه بخفتند در اين اقيانوس * تا ابد چشم فروبسته و محروم شدند !\r\n* * جاشوان‌ها چه‌بسا در پى دريا سالار * بگرفتند گريبان اجل در پيكار\r\nبا چنين موج خروشان و چنان ظلمت شب \r\n\r\n","description":"","footnote":"","page_name":" 3337 ","page_number":449},
  {"content":"\r\n\r\n در چنين تيره‌شب آن گمشدگان بىباك * تن سپردند بدين ظلمت و موج ناپاك\r\nزده يكباره چنين مهر خموشى بر لب ! * * * كس ندانست در اين ورطهء پرشيب و مخوف\r\nعاقبت كشتى آنان به كجا شد معطوف * به چسان گشت در امواج خروشان تاراج ؟\r\nدر شبى تيره و در موج‌گهى بىپايان * تندبادى بزد اوراق حيات آنان\r\nبپراكند به يك‌لحظه به روى امواج * * * نبود راه فرارى و نه فريادرسى\r\nنشتابند در آن ورطه به فرياد كسى * موج بىرحم در آن عرصه به غارت مشغول\r\nبود آن موج بدر ، كشتى و آن كشتيبان * قايق از راه بدر مىبرد و قايق‌ران\r\nدر دل تيرهء درياى هوس‌ران مجهول * * * خبرى نيست ز سرهاى زبون و گمنام\r\nرخت بستند بدان وادى پرخوف تمام * كه در آن مرگ چو غولى به كمين منتظر است\r\nچه كسى هست بر اسرار طبيعت آگاه ؟ * كار تقدير نباشد به رضا و دلخواه\r\nآنچه از روز ازل بوده همان معتبر است * * * اى چه بسيار كسان و پدران فرتوت\r\nمادرانى كه به‌جز اشك نياشامند قوت * كه بجز ديدن فرزند نباشدشان كار \r\n\r\n","description":"","footnote":"","page_name":" 3338 ","page_number":450},
  {"content":"\r\n\r\n بنشستند همه روز كنار ساحل * ديدگان بسته به دريا و شتابى در دل\r\nليك در گور ببردند اميد ديدار ! * * * نيست ديگر خبر از كشتى و كشتىرانان\r\nاثرى نيست دگر از اثرات آنان * محو گشتند شبح‌وار به غرقاب هلاك\r\nنام اين جمع فرامش نشد از خاطر مام * آتش مهر در آن سينه بيفروخت مدام\r\nنشد از لوح ضمير پدران هرگز پاك * * * مادرى با دل غم‌ديده و رخسار سپيد\r\nدر همان لحظه كه درياى دژم مىغرّيد * به ستوه آمد از هجر جگرگوشهء خويش\r\nز انتظار رخ فرزند شدش طاقت طاق * گاه برهم زده خاكستر بىنور اجاق\r\nبيهده گاه كند مويه با موى پريش * * * چون سرانجام زبون گشت و درافتاد از پاى\r\nديده زين دهر فروبست و نجنبد از جاى * نيست در خاطره‌اى ناجى از اين مغروقين\r\nرود آرام به آرامگهى تيره و تنگ * كه درون سرد و پر از خاك و همى سقف ز تنك\r\nتا ابد خفته به يك حال در آغوش زمين * * * سايه بر گور وى اندازد بيدى لرزان\r\nهر خزان ، برگ فروريزد بر ساحت آن * چونكه تر گونه شد از ابر بر آن گريد زار ! \r\n\r\n","description":"","footnote":"","page_name":" 3339 ","page_number":451},
  {"content":"\r\n\r\n بشنود گوش در آن صحنه يكى بانگ ضعيف * هست اين نالهء محزون پدر پير نحيف\r\nژنده پيرى كه خزيده‌ست به كنج ديوار * * * آه اى لرزش دريايى اسرارآميز\r\nداستانها و سمرها ز شبى غم‌انگيز * جمله پنهان و نهان ساخته در سينهء توست\r\nمادر ، از پاى درافتاده و مأيوس بخفت * قصّه‌اى زان همه مغروق به دو بايد گفت\r\nدر همان لحظه كه جيز تو لب ساحل شست * * * خيل ملوان كه نگونسار در اين شام شدند\r\nدر كجا چشم فروبسته ، در دام شدند ؟ * بازگوييد دراين‌باره خبر از آنان\r\nآيد از قعر خروشان دل اقيانوس * گاه‌وبيگاه بدين سوى ندايى مأيوس :\r\nشرح اين قصّه بدان‌گونه نباشد آسان \r\n\r\nدريا\r\n بنگر به سكوت سهمگين دريا * اين خفتهء بىحفاظ و بىپروا\r\nبنهاده به پشت اين زمين بستر * گسترده به پهنهء زمان پهنا\r\nتن بسته به آسمان همچون نيل * هم در رخ اوست آسمان پيدا\r\nبخشيست از او مگر همه عالم * دانگيست از او مگر همه دنيا\r\nقعرش همه مىخروشد از هستى * هستى بگرفته‌اند رو مأوى\r\nروزى نخورد ز كس ولى بدهد * روزى همه به من و السلوى\r\nدى يكسره در خروش بردى سر * و امروز شده خموش و بىغوغا\r\nدر بستر خود بجنبد او اندك * ليكن نشود از آن به ديگر جا \r\n\r\n","description":"","footnote":"","page_name":" 3340 ","page_number":452},
  {"content":"\r\n\r\n بشناخته حد خويش و نگذارد * بيرون ز گليم خويش هرگز پا\r\nبرخيزد و گر برون شود از جاى * بخروشد و گر برآورد هرّا\r\nچون مست اگر كف آورد بر لب * هر سو شود و به پا كند بلوا\r\nبا چنگ ستيز و موج خود گيرد * بفشارد و بفكند به اندروا\r\nبر صخره كه جاى كرده اندر دشت * هر سبزه كه چشم بسته بر فردا\r\nهر كهنه درخت و بوتهء نوپا * در پست و بلندى اندر اين صحرا\r\nوز هول نهيب او نياسايد * اين چرخ هزار گوش ناشنوا\r\nبر ماتم زاد و رود و خود گريد * اين مام زمين خسته و تنها\r\nامروز نهاده مهر خاموشى * دريا به لب و ندارد او آوا\r\nبگشوده دو چشم و بنگرد هر سو * بنهاده دو گوش خود به هر نجوا\r\nبر سينهء پهن و گرم او لغزند * ماهىصفتان چابك و رعنا\r\nامواج ملايمش همىبوسد * بس ساق سپيد و ساعد زيبا\r\nراضيست بدين سبب تو مىبينى * كآرام شده ندارد او شكوى\r\nراضيست بلى ، بدين سبب امروز * آغوش گشوده اين چنين بر ما\r\nبنمايدمان كنون همه پهنا * بنمايدمان كنون همه ژرفا\r\nدر بسته به روى غير و بگشوده * از چار جهت به روى ما درها . . . \r\n\r\nبانگ ناى\r\n آشنايان اين صداى آشناست * اين صداى آشنا از بانگ ناست\r\nاين پيام درد و پيغام دل است * بانگ ناى عاشق درد آشناست\r\nآن كه دارد گوش دل بر اين صدا * بر نواهاى دگر بىاعتناست\r\nاز نواى اين نى ببريده ز اصل * گنبد افلاك پرشور و نواست\r\nنگسلد پيوند خود از اصل خويش * گر ببيند بند از بندش جداست \r\n\r\n","description":"","footnote":"","page_name":" 3341 ","page_number":453},
  {"content":"\r\n\r\n\r\nمظهر ( 1304 - 1232 )\r\nميرزا على اكبر مظهر ، فرزند عبد الرسول ، در سال 1232 هجرى شمسى در شهر همدان از مادر زاد ، پس از فراگرفتن تحصيلات مقدماتى در رشته علوم عربيه و ادبيه به تحصيل پرداخت و در مدرسهء زنگنه به تحصيل فقه و اصول و منطق و فلسفه و عروض اشتغال ورزيد ، تا جايى پيش رفت كه از زمرهء اساتيد زمان به شمار آمد و برخى از رشته‌هاى تحصيلى را تدريس مىكرد و در تدريس منظومهء سبزوارى كه در زمرهء كتب فلسفه به شمار مىرود ، تسلط داشته است .\r\nمظهر پس از تكميل تحصيلات ، تأهل اختيار كرد و براى اعاشهء زندگى در دستگاه امير افخم قراگوزلو همدانى به سمت منشيگرى به كار پرداخت و تا آخر عمر در اين سمت باقى بود . اما از خلال اشعار مظهر چنين استنباط مىشود كه زندگى را در عسرت و تنگدستى مىگذرانيده و مكرر از فقر شگرف و تنگدستى خود سخن به ميان آورده ، آنجا كه گفته است :\r\n گر ز فقر و فاقه ، گمنام نخستين زمينم * مظهرم در شعر و دانش شهرهء آخر زمانم \r\nيا آنجا كه گويد :\r\n مظهر از خوارى كه ما در زندگيها ديده‌ايم * كس نيفزايد به غير از مرگ بر مقدار ما \r\nمظهر از اساتيد مسلم شعر زمان خود و از مفاخر همدان بود ، اشعارش توانايى و قدرت و طبع بلند او را در شعر مىرساند ، بخصوص در فن قصيده‌سرايى و مسمط مهارت و استادى او آشكار مىشود . ديوان اشعارش متجاوز از ده هزار بيت از انواع شعر مىباشد و بيش از چهار هزار بيت آن در مدح و منقبت و مراثى اهل بيت و ائمهء اطهار عليهم السلام سروده شده است . غير از ديوان اشعار ، دو اثر ديگر به او نسبت مىدهند : يكى كتابى به نام\r\n\r\n","description":"","footnote":"","page_name":" 3342 ","page_number":454},
  {"content":"\r\n\r\n\" خستوى \" كه به طرز مثنوى سروده شده و ديگرى كتاب \" بضاعت مزجات \" كه به نثر نوشته گرديده و مشتمل بر دو قسمت مىباشد ، يك قسمت آن به طريق سؤال و جواب در موضوعات فلسفى و قسمت ديگر دربارهء عرفان و سير و سلوك تأليف شده است .\r\nمظهر در دى ماه 1304 شمسى در هفتاد و دوسالگى بدرود حيات گفت و جسدش را به قم منتقل كرده و در صحن مطهر حضرت معصومه ( س ) به خاك سپرده شد .\r\n\r\nدر كوى دوست\r\n گفتم كمان كشيدى و تيرت ز جان گذشت * گفتا به راه دوست ز جان مىتوان گذشت\r\nآن مو ميان به موى و ميانم اسير كرد * عمرم به مويه موى ز موى و ميان گذشت\r\nاى يار سنگدل به دلم از تو آن رسيد * كز تير آه من به دل سنگ آن گذشت\r\nمشكين به سنگ جور پروبال طايرى * كاندر هواى دام تو از آشيان گذشت\r\nدانى دهان نافه چرا پر ز مشك شد * گويا حديث زلف تواش بر زبان گذشت\r\nدست از كمان بدار كه پيكان غمزه‌ات * ازبس‌كه بود كارگر از استخوان گذشت\r\nيا رب چه عشق بود كه تا مبتلا شدم * فرياد يا ربم همه‌شب ز آسمان گذشت\r\nاى چرخ ، از شكستن دل ماند برقرار * بدنامى تو ور نه به پير و جوان گذشت\r\nدر دور مى درآى به دور سبوكشان * دور پياله گير ، كه دور زمان گذشت\r\n« مظهر » ز كوى دوست به جايى نمىرود * لغزيد پاى هركه از اين آستان گذشت \r\n\r\nدل‌خسته\r\n دل من ، چشم تو ، اين هر دو گرفتارانند * خسته و بسته و بشكسته و بيمارانند\r\nتن به غفلت زده و خون دل ما خورده * بخت ما و سر زلف تو ، سيه‌كارانند\r\nخواب جمعى بربوده ، دل خلقى برده * نالهء من ، رخ خوب تو ، دل‌آزارانند\r\nرخنه در سنگ نمايد ، جگر شير درد * آه من ، چشم سياه تو ، كماندارانند\r\nبوسه بر نقطهء خال تو كه نقشيست بر آب * لب ما و خم گيسوى تو ، پرگارانند\r\nنرگس مست تو بيمار و دل خستهء من * ديدهء من ، غم روى تو پرستارانند\r\n« مظهر » اين طرفه غزل بست و به شوخى مىگفت : * طبع من ، لعل لب يار شكربارانند \r\n\r\n","description":"","footnote":"","page_name":" 3343 ","page_number":455},
  {"content":"\r\n\r\n\r\nچند بند از مخمس معراجيه\r\n تا پنجهء خورشيد به شاخ بره زد پشت * ماهى بره دزديد سر خويش فراپشت\r\nاز شاخ گل افروخت صبا آتش زردشت * زد پنجهء خورشيد به حرف كهن انگشت\r\nكامروز بود روز نوى شاه جهانبان * زد خاك به دامان صبا دست توسّل\r\nكاميخته با روى دژم بوى قرنفل * صد چاك شد از دست صبا پيرهن گل\r\nبر پيرهن گل زد و بر حنجر بلبل * كافزوده به معشوقى اين ، عاشقى آن\r\nآراسته در باغ به هر سوى محافل * وز انبهى ابر سيه مهر و مه آفل\r\nسيماب به زنگار زده عالى و سافل * برخيز و سوى باغ گراى اى دل غافل\r\nزان پيش كه افتد به سرابستان نيران * اشجار ز اوراق چو طوطى به پروبال\r\nاوراق ز ازهار چو طاوس به دنبال * ازهار ز اثمار چو مشتاق به ايصال\r\nاثمار ز الطاف چو محبوب به افعال * هان زحمت دهقان نگر و رحمت سبحان\r\nدر باغ به هر گوشه بت غاليه‌پوشيست * هر قطره كه از ابر چكد لؤلؤ گوشىست\r\nدر جشن چمن لاله چو گلگونه فروشيست * در هر دل‌وجانى ز طرب جوش‌وخروشيست\r\nهر مرغ دگرگون بودش نغمه و الحان * معيار شرف ، شخص خرد ، مطلع انوار\r\nسلطان امم ، صدر عرب ، سيد ابرار * اعجوبه كن جوهر حب ، ريشهء اسرار\r\nفرزند خليل ، آيت فضل ، احمد مختار * تمثال بشر ، صورت حق ، معنى عرفان\r\nهرچند كه رفتار من آموخته باشى * ديدار به نقش قدمم دوخته باشى\r\nگر در پى اين آتشى افروخته باشى * تا چشم به هم برزده‌اى ، سوخته باشى\r\nاندوخته يك‌عمر و ، تلف كرده به يك آن * القصّه يكى گفت و يكى گوش فراداشت\r\nاين را دل تسليم بد آن جان رضا داشت * لا ريب كه در اين دل‌وجان ايزد جا داشت\r\nمن در دل‌وجانى چه بگويم كه خدا داشت * الّا كه دعايى پس از اين مدحت شايان\r\nيا رب به صفات تو و ذات تو الهى * وان دو ، كه تو بر حقيقت هر دو گواهى\r\nكز « مظهر » درمانده ببينى چه گناهى * چون در دوجهانش نبود جز تو پناهى\r\nبگذر ز گناهش كه رحيمى تو و رحمان \r\n\r\n","description":"","footnote":"","page_name":" 3344 ","page_number":456},
  {"content":"\r\n\r\n\r\nقبله‌نما\r\n رخ دلكش و زلف تو همچو شرر ، كه گرفته به دامن هندوكى * خم ابرو چشم تو همچو كمان ، كه فتاده به گردن آهوكى\r\nنظر از تو به غير تو بر دگرى ، نكنم كه تو از همه خوب‌ترى * صنمى و نظيف‌تر از قمرى ، بشرى و لطيف‌تر از ملكى\r\nبه دو ابرو و خال تو مىنگرم ، كه دو قبله نموده ز يك حجرم * به دو چشم تو گر نبود نظرم ، چه دو قبله‌نما بودش ، چه يكى\r\nدل من ستم از تو كشيده بسى ، بده كام وى از لب خود نفسى * كه به خواهش دل نرسيده كسى ، ز كباب اگرش نبود نمكى\r\nغمت از دل « مظهر » ما بستم ، نرود كه چو نقش بكنى شده ضم * نه چنان بره تو نهادم قدم ، كه فتد ز مقام يقين به شكى \r\n\r\nلعل نوشخند\r\n گر شبى برافشانى ، زلف عنبرافشان را * صبح را به رشك آرى ، تا درد گريبان را\r\nديدم از سر زلف و لعل نوشخند تو * در گلوى اهريمن ، خاتم سليمان را\r\nتا گلابت افشاند از پى خوش آمد گل * خيز و زينت‌افزا شو ، صفحهء گلستان را\r\nگر تو با چنين قامت بر سماع برخيزى * مى برآورى از گل ، پاى سرو بستان را\r\nدزد اگر متاعى را مىبرد به پنهانى * زلفت آشكارا برد از كفم دل‌وجان را\r\nبس‌كه در سر كويت ، كشته از حد افزون است * كس نمىگذارد فرق ، از عدو محبان را\r\nگر تو با چنين قامت ، پا نهى به گلزارى * در گلو گره سازى ، صوت عندليبان را\r\nواى بر مسلمانان ، گر به يك نظر بيند * چشم مست جادويت ، كافر و مسلمان را\r\nزهر هجر كارى شد ، وصل اگر كه ترياق است * مرهم از نظر بايد ، زخم تير و مژگان را\r\nمن ز فرط دانايى ، عشق را خريدارم * پند مىدهد ناصح ، مردمان نادان را\r\nهركه مىنمود از مى ، توبه چون بهار آمد * بركشيد پيمانه ، بر شكست پيمان را\r\n« مظهر » از تو بر ياد است ، گريهء شب و روزم * زان كه دوست مىدارد ، دوست چشم گريان را \r\n\r\n","description":"","footnote":"","page_name":" 3345 ","page_number":457},
  {"content":"\r\n\r\n\r\nدر هواى كوى تو\r\n با رخت نشناخت دل در روزگارى مهر و مه را * زلف بگشودى ، جهان شب شد ، دلم گم كرده ره را\r\nمدتى شد تا دل من پاى در دامن كشيده * دسترس تا ديد در كويت نباشد مهر و مه را\r\nبا رقيبان مهر ورزيدى ، دلم در سينه خون شد * خون ز راه ديده بيرون شد ، فراتر نه كله را\r\nبا رخ و زلفت ز سودايى كه دل را بود در سر * باز نشناسد كنون از يكدگر درّ و شبه را\r\nدر هواى كويت ، آن يك ، بر سر دار فنا شد * با خيال رويت ، اين يك ، كرد خلوت قعر چه را\r\nعقل ، سرمستت شود گر بر گنهكاران ببخشى * عشق ، دستت را بسوزد گر بسوزى بىگنه را\r\nدور دل را پيرى و عشق و فراق و غم گرفته * زين خرابه گو بگردان شاه من راه سپه را\r\nمن كه دل صد چاك شد در سينه‌ام از دست ديده * كى توانم بست از روى نكو ، راه نگه را ؟\r\nاز لباس سفلگان باشد كه مردى بر سر آرد * كو چنان چشمى كه بشناسد گدا از پادشه را ؟\r\n« مظهر » از دنيا چه جويى ؟ كان شكارافكن كه دانى * بهر صيد ديو و دد ، گسترده دارد دامگه را \r\n\r\nگل بىخار\r\n اين باغ بوالعجب اثر نوبهار كيست ؟ * اين گلشن طرب ، ثمر شاخسار كيست ؟\r\nاز يك نظر چو مهر به دل جا گرفت و رفت * اين ماه‌پاره روشنى روزگار كيست ؟\r\nگفتم دلا غريبى و كورى شنيده‌اى * نشناختم كه اين گل بىخار و يار كيست ؟\r\nيار منى ، نگار منى ، بس‌كه دلكشى * گفتم كه يار كيست ؟ خدايا نگار كيست ؟ \r\n\r\n","description":"","footnote":"","page_name":" 3346 ","page_number":458},
  {"content":"\r\n\r\n عمرى زبان به ذكر تو مشغول و تاكنون * با وى نگفته‌ام كه دلم دوستدار كيست !\r\nمجبور گشته چشم تو گويى به خون خلق * تا اين مثابه خصمى جان اختيار كيست ؟\r\nگفتى كه نيست كشتن عاشق شعار من * با خصم خيره يار شدن پس شعار كيست ؟\r\nيار است گر قرار دل عالمى به عشق * من عاشق و تو يار ، دلم بىقرار كيست ؟\r\nگشتند عشق و حسن گرفتار يكدگر * يا رب ، دل فلك‌زده در انتظار كيست ؟\r\nدر بسته ، بام بسته ، نه دزدى ، نه رهزنى * دل را ، كه زد ؟ كه برد ؟ ببينيد كار كيست !\r\nاين جاى پا و اين اثر خون به چشم من * گر دل نبرده‌اند پى رهگذار كيست ؟\r\nاى يار بدنديده ، دلم را تو برده‌اى * پيداست ور نه زلف تو در زير بار كيست ؟\r\n« مظهر » ! دلم طپيد ، در اين دم ز عاشقان * با آن نگار نوبت بوس و كنار كيست ؟ \r\n\r\nقسمتى از يك مسمط\r\n اى لعبت دل‌فريب جان‌پرور * اى زلف كجت به بوى مشك تر\r\nوان چهر نكو چو بستدين مجمر * وان خاك سيه سپند و لب اخگر\r\nوان چشم چو جادوان غارتگر * وان مژهء خم ز خون خم آهن‌گون\r\n* * اى رشگ پرىرخان سقلابى * زان چهرهء نيم‌رنگ سيمابى\r\nوان ابروى نيم قوس محرابى * وان غنچهء نيم‌باز عنابى\r\nوان سنبل نيم‌خم ز سيرابى * وان نرگس نيم‌مست خواب افزون\r\n* * اى راحت جان به جلوه‌سازيها * اى آفت تن به ترك‌تازيها\r\nياد تو بهار دست‌يازيها * آبى صنما به چاره‌سازيها\r\nتا درنگرى به آب‌بازيها * با جان ملول و با دل مفتون\r\n* * هر عضو تو را هزار تعبير است * آن چيست كه رشك مشك خرخير است\r\nزلف است و كدام يك چو شمشير است * ابرو و چه باشد آنچه چون تير است\r\nمژگان و لطيف خوش كه چون شير است * آن سينهء چون لئالى مكنون \r\n\r\n","description":"","footnote":"","page_name":" 3347 ","page_number":459},
  {"content":"\r\n\r\n با زلف تو در شبان ديجورى * گر دست توان زدن به دستورى\r\nباشد كه حكايت كنم از دورى * وز روز سياه خويش و مهجورى\r\nوان چهره چنان كه بر سمن سورى * وين سينه چنان كه پرشرر كانون\r\n* * زان طرّه و طيب آن به خوشبويى * مزكوم شده‌ست نرگست گويى\r\nو آنگاه به كرپزى و جادويى * با چرخ بود به هم‌ترازويى\r\nدر خيره‌كشى و آتشين‌خويى * بيمار كه ديده آب‌خوردش خون \r\n\r\nبوى دوست\r\n ماه نو از طرف بام ، تافت چو ابروى دوست * وز پى ماه تمام ، چشم من و روى دوست\r\nهستى جاويد چيست ؟ مستى دائم كدام ؟ * نقطهء موهوم يار ، نرگس جادوى دوست\r\nتشنهء ديدار را گر بگدازد جگر * غبطهء دريا بود ، قطره‌اى از جوى دوست\r\nقوّت زانوى من ، چيست به راه طلب * فاصلهء هر دو گام ، ياد سر كوى دوست\r\nهمرهى خضر نيست لازمهء راه عشق * مىكشدم هر طرف ، دوست بود بوى دوست\r\nگر به خداوندى است ، عزّت ابناى دهر * من شدم از جان و دل ، بندهء هندوى دوست\r\nروز قيامت مرا ، عذر گنه خواسته‌ست * گر بخرام آورند ، قامت دلجوى دوست \r\n\r\n","description":"","footnote":"","page_name":" 3348 ","page_number":460},
  {"content":"\r\n\r\n\r\nمعالى ( 1368 - 1308 )\r\nشادروان محمد رضا معالى ، كه در شعر با نام خانوادگى و گاهى با فروغ تخلص مىكرد ، فرزند حاج ميرزا محمد طاهر ابو المعالى ، در سال 1308 هجرى شمسى در كوچصفهان قدم به عرصهء حيات گذاشت و در زادگاه خود نشو و نما يافت و به تحصيل دانش پرداخت و در دبستان و دبيرستان اتحاديه ( ابو المعالى ) فارغ التحصيل شد . ازآن‌پس به استخدام فرهنگ ( آموزش و پرورش ) درآمد و پس از سالها تدريس و خدمات فرهنگى بازنشسته شد .\r\nمعالى پس از آنكه بازنشسته گرديد ، تصدى كتابخانهء شهيد بهشتى رشت به او محوّل شد و سرانجام در اول دى ماه 1368 چشم از جهان فروبست و در زادگاهش به خاك سپرده شد .\r\nمعالى از استعداد و قريحهء كافى در شعر برخوردار بود و از آغاز جوانى به شعر و شاعرى پرداخت و در انواع شعر طبع‌آزمايى كرد ، امّا بيشتر به غزلسرايى رغبت نشان داد . از آثار او سه مجموعه شعر به‌جا مانده به نامهاى \" گل‌دشت بىفروغ \" و \" گلهاى داودى \" و \" ده قطره اشك \" كه تاكنون طبع و نشر نگرديده و اميد اينكه با همت فرزند برومندش كاميار معالى ، آثار پدرش به زيور طبع آراسته شود . فرزند ديگر آن مرحوم ، فريبا معالى كه داراى طبع شعر نيز مىباشد ، مىگويد : « پدرم در دو موقع شعر مىسرود ، يكى در شادمانى و سرور زياد و ديگر در غم و اندوه بسيار . »\r\nنمونه‌هاى زير از شعر اوست :\r\n\r\n","description":"","footnote":"","page_name":" 3349 ","page_number":461},
  {"content":"\r\n\r\n\r\nجلوهء آيينه\r\n تا نقش خط از آينه رخسار كشيديم * سرمشق هلالى به شب تار كشيديم\r\nبرهم زده شد صورت شيرازهء دفتر * يك‌چند كه دست از سر اين كار كشيديم\r\nخون دل ما بود كه آويخت به مژگان * هر قطره كه بر ناوك خونبار كشيديم\r\nدست قلم از همّتم آغشته به خون شد * تا در طلب گل ستم خار كشيديم\r\nاندوختهء ما همه از فيض بيفزود * دست طمع از درهم و دينار كشيديم\r\nدر روز قيامت به حساب كه نويسند ؟ * شب آنچه كه از ديدهء بيدار كشيديم\r\nشهد از لب شيرين تو چون قند گرفتيم * هم تلخى زهر از دهن مار كشيديم\r\nاز همرهى عشق رسيديم به مقصود * با همّت دل عكس رخ يار كشيديم\r\nميل طلبم بود فروغ رخ معشوق * كز برق نگه حسرت ديدار كشيديم\r\nبا صيقلى صبر ، غم از سينه زدوديم * تا زنگ غبار از دل زنگار كشيديم\r\nسرگشته در اين دايره مانديم و ليكن * چون نقطه سر از دامن پرگار كشيديم\r\nتا روزنه‌اى باز شد از عشق « معالى » * ناز نگه يار دل‌آزار كشيديم \r\n\r\nنواى الفت\r\n به وقت ناله از دستم صدايى برنمىآيد * نواى الفت از درد آشنايى برنمىآيد\r\nمگر تسكين دهم با هاىهاى گريه دردم را * كه داروى علاجم از دوايى برنمىآيد\r\nبگو با دست من دستى شود همره به گردابى * كه توفان بلا را ناخدايى برنمىآيد\r\nز صافى اندرون خويشتن را آفتابى كن * كه از دل تيرگان ، هرگز صفايى برنمىآيد\r\nدلم در سينه از مهر تو با خود آشتى دارد * كه قهر از همچو من بىدست‌وپايى برنمىآيد\r\nمزن بر ديده رنگ فتنه ، با اهل صفا بنشين * كه از صاحبدلان بوى ريايى برنمىآيد\r\nچو ما در بذل و بخشيدن دل خود را غنىتر كن * كه اين خصلت ز دست هر گدايى برنمىآيد\r\nنمودم بارها در عين نقصان دست و دلبازى * چنين كار اى دل از هر بينوايى برنمىآيد\r\nبه پايت سالها كردم وفا ، امّا ندانستم * وفا كردن به عهد از بىوفايى برنمىآيد\r\nمران از خويشتن ما را كه با درد تو نزديكم * صبورى بىتو از هر مبتلايى برنمىآيد\r\nچو در سير زمان گشتى بسان ما حقيقت‌بين * دگر از مدّعى چون و چرايى برنمىآيد\r\n« معالى » در ميان دوستان خود درستى كن * ز دستت گرچه مىدانم خطايى برنمىآيد \r\n\r\n","description":"","footnote":"","page_name":" 3350 ","page_number":462},
  {"content":"\r\n\r\n\r\nآتشدان غم\r\n نه فريادم كند تأثير و نه پژواك شيون هم * از اين بيهوده ناليدن به تنگ آمد دل من هم\r\nز بس آواى جغد از هر طرف پيچيد در عالم * به خاموشى نشست از داغ بلبل ، باغ و گلشن هم\r\nز سيلاب غمت هرگز دلا آسوده ننشينم * بيا اشكى چكان از ناوك مژگان به دامن هم\r\nشب از دلتنگى و غم دست و پا گم كردى و آخر * چراغ خويش را پيدا نكردى روز روشن هم\r\nشدم مشتى غبار زير پاى دوستى ، امّا * نيفشاندى كف خاك مرا در چشم دشمن هم\r\nچنان گرم سخن بودم كه در بزم فرح‌رويان * ميان صحبت گل ده‌زبان آورد سوسن هم\r\nاگر آبى نباشد دسترس از بهر خاموشى * سرشكى مىتوانم زد به آتشدان گلخن هم\r\nز خامى مىتوان عاقل نمودن طفل كودن را * به آتش نرم كردن مىشود در كوره آهن هم\r\nبه خودسوزى شبى را بگذرانم ، وقت طى گردد * چراغ خانه خاموش است و پيدا نيست روغن هم\r\nاگر بندند از هر سو « معالى » روشنايى را * فروغ آفتاب ما برون تابد ز روزن هم \r\n\r\nشعار ما\r\n مشكل ما در سفر نى بعد منزل بوده است * وقت ما مصروف پيدا كردن دل بوده است\r\nكشتى ما بود در گرداب طوفانى اسير * موج دريا نيز دامنگير ساحل بوده است\r\nساقى دردىكشان در بزم رندان سالها * مىفروش كوى مىخواران عاقل بوده است\r\nدر شكار ما « معالى » دوستى عشق و صفاست * سرو ما در كوچهء دل پاى در گل بوده است \r\n\r\n","description":"","footnote":"","page_name":" 3351 ","page_number":463},
  {"content":"\r\n\r\n\r\nلبخند شكرزاد\r\n قيامت قامتى دارد قد همقد شمشادش * فروغ روشنى مىتابد از چشمان غم‌شادش\r\nنگاه نافذش دل مىبرد از عاشق مسكين * ز چشم‌انداز اشكم مىتوانى ديد فريادش\r\nگذشت ايّام عمر نوجوانى ، حيف ، امّا من * هنوز از خاطر بگذشته شيرين مىكنم يادش\r\nتحمّل چون كنم ازبس‌كه هر شب خون دل خوردم * به تنگ آورده ما را عشق و ناز و قهر و بيدادش\r\nگشاده‌روى زيبايش اگر خواهى تماشا كن * جهانى را نمىبخشم به لبخند شكرزادش\r\nچنان ديوانهء مهرم كند افسانهء شيرين * كه از يادم برون هرگز نخواهد رفت فرهادش\r\nگرفتارى نباشد همچو من در دام گيسويش * اسير عشق مىداند كه كرد از بند آزادش\r\nبه مكتب‌خانهء دل شد كه مشق عشق بنويسد * به استادى رسيد امروز با تشويق استادش\r\nقدش تا دست پرورد قيامت‌خانهء ناز است * نمىپايد به زير سايهء گل ، سرو آزادش\r\n« معالى » سيل اشكم مىتواند برد از دامن * ولى ويرانهء من كو و منزلگاه آبادش \r\n\r\nبعد از فراق\r\n ازبس‌كه جام باده زدم در هواى هو * ما را به دوش خود بكشانند چون سبو\r\nبا گيسوان پرشكن از پيچ‌وتاب خود * بستم ز چشم غير رخ از تارتار مو\r\nبالم ز شوق بال پريدن چو باز شد * افتادم از نشانهء شصتى به دست او\r\nزان شعله آتشى كه نشاندى به جان من * بودم هزار مرتبه با دل به گفتگو\r\nبعد از گذشت مهلت عمرى پس از فراق * ديدم نمانده از گل روى تو رنگ و بو\r\nگشتم براى گمشدهء خود به هر طرف * در كوى پير ميكده هر شب به جست‌وجو\r\nديدم به خون ديده به خلوت‌سراى دوست * او را شبى به گوشهء ميخانه در وضو\r\nهر شب ز جام مى به تولّاى عاشقى * جان را به جام باده كه مىكرد شست‌وشو\r\nسيلى ز سد بسته « معالى » نگاه دار * تا ز آبرود ديده نگه نگه‌دارى آبرو \r\n\r\nرباعى\r\n مرغ دلم از غم تو سرگردان است * بازآى كه بىتو ديده خون‌افشان است\r\nمگذار كه قطره اشكم از ديده چكد * در خانهء مور شبنمى طوفان است \r\n\r\n","description":"","footnote":"","page_name":" 3352 ","page_number":464},
  {"content":"\r\n\r\n\r\nسايهء معشوق\r\n چو چشم مست تو هردم ترانه بايد داشت * براى شعر سرودن بهانه بايد داشت\r\nخزان عمر گذشته‌ست از گذشته مگو * چو غنچه‌هاى بهارى جوانه بايد داشت\r\nمرام من همه سامان گرفتن است به عمر * به زلف يا به دلت آشيانه بايد داشت\r\nنمىشود به زر و زور آدمى مشهور * كه خويش را به اثر جاودانه بايد داشت\r\nخيال عشق نداريم از تهيدستى * براى دام تو اى مرغ ، دانه بايد داشت\r\nنمىتوان همه در بزم بود همچون شمع * به زير سايهء معشوق خانه بايد داشت\r\nمگوى سر به كدام آستانه بايد سود * كه قرب و منزلتى در زمانه بايد داشت\r\nنه هركسى سخنى ساز كرد ، شد مسعود * كه همچو من سخن شاعرانه بايد داشت\r\nز شعر هست مرا يادگار در عالم * مثال شمع « معالى » زبانه بايد داشت \r\n\r\nذوق سليم\r\n گفتى كه ناى نالهء ياران شوم ، شدم * اشك نگاه چشم خماران شوم ، شدم\r\nگفتى كه آه زمزمه‌ام چون شود بلند * در باغ نغمه‌خوان هزاران شوم ، شدم\r\nگفتى كه تا به خاطر ذوق سليم تو * در انجمن ز پايه‌گذاران شوم ، شدم\r\nگفتى ز بزم ساقى مى تا به صبحدم * يك شب فروغ باده‌گساران شوم ، شدم\r\nگفتى به شاخ و برگ درختان خانه‌ات * مهتاب نقره‌فام بهاران شوم ، شدم\r\nگفتى چو مرغ خستهء بشكسته بال‌وپر * صيد جنون دشت شكاران شوم ، شدم\r\nگفتى به گاه فتنهء ز شرم آبرويشان * خوناب اشك لاله‌عذاران شوم ، شدم\r\nگفتى در اين مسير « معالى » به سير دوست * فانوس سايه‌گير سواران شوم ، شدم \r\n\r\n","description":"","footnote":"","page_name":" 3353 ","page_number":465},
  {"content":"\r\n\r\n\r\nمعجزه ( 1291 )\r\nحيدر تهرانى ، متخلص به معجزه ، در سال 1291 هجرى شمسى در تهران چشم به جهان گشود و تحصيلات خود را در مكاتب زمان خود فراگرفت .\r\nحيدر تهرانى از آغاز جوانى در راه سير و سلوك عرفانى گام نهاد و در وادى تصوف وارد گرديد و در انديشهء عرفان مستغرق شد . از هشتاد سالى كه از عمرش گذشته ، بيش از شصت سال آن را در همين وادى گذرانده است و چون داراى ذوق و قريحه شاعرى بود با زبان شعر افكار و انديشه‌هاى عرفانى خود را بيان داشت .\r\nمعجزه كتابهاى متعدد نظم و نثر در معارف تأليف كرد كه هفت جلد آن تاكنون طبع و نشر شده و بعلاوه بيش از بيست جزوه از اشعارش چاپ و در دسترس قرار گرفته است . از كارهاى او ، شصت و چهار خطبه نهج البلاغة حضرت على را همراه يك‌صد و چهل كلمهء قصار آن حضرت را به فارسى منظوم كرده است و مخمسى در پانصد صفحه سروده كه عارف ربانى حاج شيخ باقر ساعدى آن را شرح كرده است ، با اين مطلع شروع مىشود :\r\n اى جان جهان پرده ز رخسار برانداز * از آتش رخساره به دلها شرر انداز\r\nآتش به دل افكندى و بار دگر انداز * مرجان من سوخته پا يا به سر انداز\r\nكز آتش دل نطق شرربار گرفتم \r\nاز جمله ديگر كارهاى منظوم او ، يك‌صد و ده غزل شيخ اجل سعدى را تضمين نمود و استاد غلامحسين اميرخانى آن را با خطى خوش به زيور تحرير درآورد و انجمن خوشنويسان آن را منتشر ساخت . اميرى فيروزكوهى دراين‌باره گويد :\r\n سحر كلام حيدر معجز بيان ما * در حد زور و بازوى دانشورى نبود\r\nتضمين شعر سعدى و حافظ بدين كمال * كارى به غير معجزهء حيدرى نبود \r\n\r\n","description":"","footnote":"","page_name":" 3354 ","page_number":466},
  {"content":"\r\n\r\nدو بيت زير تضمين از غزل شيخ اجل سعدى است :\r\n درياى باغ خلد به عالم گشاده‌اند * يا زلف يار را به كف باد داده‌اند\r\nمستان بوى تو نه پى جام باده‌اند * در راه باد عود بر آتش نهاده‌اند\r\nيا اندر آن زمين كه تويى خاك عنبر است \r\nدو بيت زير هم تضمين غزل حافظ است :\r\n تربت ماست كه دارد اثر مهر گياه * نور جان گر كه از اين خاك بتابد بر ماه\r\nبه حقيقت كه بود در دل ما عرش إله * بر سر تربت ما چون گذرى همّت خواه\r\nكه زيارتگه رندان جهان خواهد بود \r\n\r\nگلشن جان\r\n شاد است به عشق و مهر جان من و تو * مشتاق بود به هم روان من و تو\r\nما جز سخن وفا نگفتيم به هم * باشد چو يكى دل و زبان من و تو\r\nاز سلطنت عشق به جان دلشاديم * در كشور دل بود مكان من و تو\r\nما طاير گلشن محبّت بوديم * در كوى وفاست آشيان من و تو\r\nيك‌چند شديم گر ز يكديگر دور * « شد باد صبا نامه‌رسان من و تو »\r\nاى سرو كه در ياد گل روى توام * سرسبز بود گلشن جان من و تو\r\nاى دل سخن « معجزه » آسا دارى * كز عشق بود سحر بيان من و تو \r\n\r\nمهر درخشان\r\n تا كه بر چهره عيان زلف پريشان كردى * عاشقان را به رخت واله و حيران كردى\r\nماه من تا تو در آفاق نمودى رخسار * خجل از جلوهء خود مهر درخشان كردى\r\nصبح از چاك گريبان چو برآوردى سر * از غم عشق مرا سربه‌گريبان كردى\r\nچونكه در لعل لبت آب حيات است مرا * فارغ از آرزوى چشمهء حيوان كردى\r\nبه همين محفل ما از قدمت يافت صفا * هركجا پاى نهادى تو گلستان كردى\r\nهيچ عاشق به خدا در حق معشوق نكرد * آنچه با من ز ره لطف تو جانان كردى\r\n« معجزه » سوخت دلش ز آتش عشقت چون شمع * تا فروزان به دلش آتش پنهان كردى \r\n\r\n","description":"","footnote":"","page_name":" 3355 ","page_number":467},
  {"content":"\r\n\r\n\r\nنظر لطف\r\n تا كند بر من دلخسته نگاهى گاهى * دل وى بر سر مهر آر الهى گاهى\r\nنشود تا به ابد تيره به زنگار هوا * گر دل آيينه شود بر رخ ماهى گاهى\r\nپادشاهى تو و ما بندهء درگاه توييم * به گدايان ز كرم بخش كلاهى گاهى\r\nنيست گر شامل من لطف تو از راه ثواب * دارم امّيد عطايت به گناهى گاهى\r\nبه سر راه تو آيم چو گدايان اى شاه * چون نظر مىفكنى بر سر راهى گاهى\r\nنااميد از كرم حق مشو اى دل كاينجا * كوهى از لطف ببخشند به كاهى گاهى\r\n« چشمكى مىزند و مىبرد از دستم دل » * به نگاه خوش چشمان سياهى گاهى\r\nحالت « معجزه » دور از تو نمىدانم چيست * دانم اين‌قدر كه از دل كشد آهى گاهى \r\n\r\nجام سرشار\r\n در خرامش چون شدم در خانهء خمّار مست * داد بر من ماهرويى ساغر سرشار مست\r\nپير مىخواران به شادى ، باده‌نوشان گرد او * جام مىبخشيد و بود آن صاحب اسرار مست\r\nآن يكى مست شراب و ديگرى مست هوا * در جهان زندگى بين مردم هشيار مست\r\nكيست آن رندى كه او را كس نبيند سرگران * هوشيارى كو نگرديده‌ست از رفتار مست\r\nهركه را بينى به نوعى مىكند او هاىوهوى * گر نه از كردار باشد هست از گفتار مست\r\nمردمان دارند هريك پيشه و انديشه‌اى * سرگران باشند و شاد از رشتهء افكار مست\r\nگر تو باشى هوشيار ، احسنت با من بازگو * گر نخوردى جام مى ، هستى چرا در كار مست\r\nاهل عالم را سزد جام بلا از جور چرخ * تا فلكشان سازد از اين ساغر سرشار مست \r\n\r\n","description":"","footnote":"","page_name":" 3356 ","page_number":468},
  {"content":"\r\n\r\n « معجزه » يك بيت نغز از شمس تبريزى بگو * گر كه مىباشى ز جام مى در اين اشعار مست\r\n« اين شراب از يك خم است و تشنهء آن صد هزار * هر گروهى را به نوعى مىكند جبّار مست »\r\nبا طهارت جانب مسجد رو اى صاحب كمال * گر نمىآيى برون از خانه خمّار مست \r\n\r\nبهار حسن\r\n جانا ز بزم اهل صفا مىروى مرو * تنها كجا تو ماه لقا مىروى ، مرو\r\nسرمست باده‌اى بنشين نزد اهل راز * آخر چرا تو از بر ما مىروى ، مرو\r\nدر بزم غير پاى منه اى بهار حسن * يعنى اگر به راه خطا مىروى ، مرو\r\nماييم با وفا و محبّت ز روى صدق * از نزد ما كجا به جفا مىروى ، مرو\r\nدر محفلى كه غير هواخواه حسن توست * در آن مكان ز روى هوا مىروى ، مرو\r\nدر حسن بىنظيرى و در جلوه بىبديل * گر كه به نزد اهل ريا مىروى ، مرو\r\nيك امشبى بمان بر ياران پاكدل * بىما تو نازنين به كجا مىروى ، مرو\r\nاى « معجزه » سخن به تغزّل دگر مگو * بيرون گر از طريقت ما مىروى ، مرو\r\nحق را به قلب پاك بخوان همچو اهل دل * گر با ريا به‌سوى خدا مىروى ، مرو \r\n\r\nسحر چشم\r\n با چشم فتّان فتنه‌ها هر لحظه در كارم مكن * زين بيشتر جور و جفا اى يار عيّارم مكن\r\nرفتى چو دوش از محفلم تاريك شد چشم دلم * روز اميدم را دگر همچون شب تارم مكن\r\nحيران رفتار توام اى سرو قد لاله رخ * جز در خرام خويشتن حيران رفتارم مكن\r\nمانند شمع از سوز دل گر حرفى آرم بر زبان * اى بىخبر از عاشقى بيهوده انكارم مكن\r\nآن روز روشن را مكن در ابر گيسويت نهان * محروم از ديدار خود اى ماه رخسارم مكن\r\nاى شكرين لب مىدهم جان در بهاى بوسه‌ات * نوميد از يك بوسه زان لعل شكربارم مكن\r\nچون شد نمىگويى دگر راز نهان با « معجزه » * من محرم سرّ توام محروم از اسرارم مكن \r\n\r\n","description":"","footnote":"","page_name":" 3357 ","page_number":469},
  {"content":"\r\n\r\n\r\nشيرين شمايل\r\n جلوه اى گل ! تا به چشم اشكبارم مىكنى * فارغ از بوى گل و رنگ و بهارم مىكنى\r\nگرچه مىدانم محال آيد وصال تو ولى * با شكرخندى هنوز امّيدوارم مىكنى\r\nگاه در وصلم كنى خندان چو گل گاه از فراق * همچو ابر نوبهاران اشكبارم مىكنى\r\nگر نمىخواهى رود بر باد خاك هستىام * ازچه‌رو سرگشته مانند غبارم مىكنى\r\nسوزم و گريم ز غم چون شمع هر شب تا سحر * خنده‌ها چون صبحدم بر شام تارم مىكنى\r\nتا كند روشن جهان را پرتو رخسار تو * پيش مهر عارضت آيينه‌دارم مىكنى\r\nتا شوم بىخويشتن چون نرگس سرمست تو * در هوايت لاله‌آسا مىگسارم مىكنى\r\nچون سر درمان درد بىقراران نيستت * اى طبيب دل چرا امّيدوارم مىكنى\r\nاى سيه‌زلف صنم ميرد ز حسرت « معجزه » * چون به شوخى دست در آغوش يارم مىكنى \r\n\r\nنشاط زندگى\r\n بنشين در برم اى راحت جانم ، بنشين * مرو از بزم و مبر تاب‌وتوانم ، بنشين\r\nبىتو مىميرم اگر از بر من دور شوى * زندگى بىتو دمى هم نتوانم ، بنشين\r\nحاصل عمر عزيزم تويى اى راحت دل * بنشين تا به رهت جان نفشانم ، بنشين\r\nمىبرد ديدن روى تو غم از خاطر من * شادمان از تو شود تا دل‌وجانم ، بنشين\r\nاز كنارم مرو اى دوست خدا را ور نه * روزى آيى كه نيابى تو نشانم ، بنشين\r\nاى دل آرام كه آرام ندارم بىتو * چون عيان است به تو سرّ نهانم ، بنشين\r\nنيست جز با توام اى دوست سر گفت و شنيد * راز دل جز به تو گفتن نتوانم ، بنشين\r\nبنشين « معجزه » را از ره يارى به كنار * گر كه خواهى نگرى سحر بيانم ، بنشين \r\n\r\nدرّ ثمين\r\n خواهم ز خاك كويت نقش جبين خود را * ديدم به كويت اى دوست خلد برين خود را\r\nآن حسن بىقرين را خواهى اگر مثالش * در آينه توان ديد جانا قرين خود را\r\nدر مصحف جمالت تا خطوخال ديدم * گفتم به دل نظر كن آيات دين خود را\r\nگفتار دل‌نشينت تا بر دلم نشيند * آويز گوش ما كن درّ ثمين خود را\r\nاى دل اگر بخواهى وصلش به اشك و آهى * از حق بجو وصال آن نازنين خود را \r\n\r\n","description":"","footnote":"","page_name":" 3358 ","page_number":470},
  {"content":"\r\n\r\n از هر طرف تجلّى دارى به ديده دل * با شك قرين نسازم علم يقين خود را\r\nدر آستانت از قدر پا بر فلك گذارم * گر كه دهى به دستم تو آستين خود را\r\nبا حشمت تو سلطان زيبد اگر سليمان * هديه به نزدت آرد تاج و نگين خود را\r\nبر گرد خرمن تو چون « معجزه » بگردد * بر سلطنت رسانى آن خوشه‌چين خود را \r\n\r\nرشتهء مهر\r\n از دورى رخسارت بىتاب و توانم من * در آتش هجرانت چون صبر توانم من\r\nمن عاشق و تو معشوق من طالب و تو مطلوب * دانم كه چنينى تو دانى كه چنانم من\r\nمن ذرّه و تو خورشيد من قطره و تو دريا * با نام و نشانى تو بىنام و نشانم من\r\nدر عشق تو گم گشتم گمراهى اگر اين است * خواهم ز خدا تا حشر گمراه بمانم من\r\nاز ما و منى رستن آنگه به تو پيوستن * جز نزد اديب عشق اين درس نخوانم من\r\nمنعم چه كنى از مى اى ناصح مشفق چون * عمريست به ميخانه از درد كشانم من\r\nياريست مرا شاهد تو غافل از او ، امّا * اندر طلبش عمريست پيوسته روانم من\r\nاى عاقل فرزانه از چون من ديوانه * خواهى چه خردمندى جز عشق ندانم من\r\nاى سرو قد زيبا بگذار به چشمم پا * چون سرو لب جويت بر ديده نشانم من\r\nتا « معجزه » را جان است با ياد تو دمساز است * بر درگه تو خود را باشد كه رسانم من \r\n\r\n","description":"","footnote":"","page_name":" 3359 ","page_number":471},
  {"content":"\r\n\r\n\r\nمعينيان ( 1359 - 1293 )\r\nدكتر على اصغر معينيان لاسگردى ، فرزند محمد مهدى معين الشّريعه ، به سال 1293 هجرى شمسى در يك خانوادهء اهل علم و روحانى در لاسگرد سمنان قدم به عرصهء هستى نهاد ، تحصيلات ابتدايى را در زادگاه خود به انجام رسانيد ، آنگاه به تهران رهسپار گرديد و دورهء متوسطه را در اين شهر به پاى برد .\r\nمعينيان در آغاز به استخدام وزارت دارايى درآمد و مشغول كار شد و پس از دو سال به وزارت فرهنگ انتقال يافت . در ضمن خدمت ابتدا در دانشكدهء الهيات و معارف اسلامى و بعد در دانشكدهء ادبيات دانشگاه تهران به تحصيل پرداخت و به اخذ ليسانس نايل آمد و دورهء دكترى ادبيات را دنبال كرد و به دريافت دانشنامه توفيق يافت .\r\nدكتر معينيان در مدت خدمت در وزارت فرهنگ به مشاغل متعددى دست‌يافت تا بازنشسته گرديد و سرانجام در سال 1359 در تهران بدرود زندگى گفت . وى دانشمندى محقق و در نظم شعر توانا بود . از آثار چاپ‌شدهء اوست : تاج‌داران تيره‌بخت ، تصحيح رشحات عين الحياة تأليف مولانا فخر الدّين على بن حسين واعظ كاشفى صوفى نقشبندى در دو مجلد ( 1356 ) ، و ديوان اشعارش كه به نام \" در راه پيروزى \" انتشار يافت .\r\n\r\nچكامه\r\n گاه سحر نسيم فرح‌بخش بوستان * آورد مژده‌اى كه مرا تازه گشت جان\r\nآورد مژده و خبرى بس گرانبها * كان را به هركسى ندهد مفت و رايگان\r\nداند كه نه راديو دارم نه تلگراف * نى دسترس به مركز اخبار اين و آن\r\nآن مژده‌اى كه داد به من وقت صبحدم * بود از فرارسيدن يك عيد جاودان \r\n\r\n","description":"","footnote":"","page_name":" 3360 ","page_number":472},
  {"content":"\r\n\r\n عيد خجسته نهضت اكتبر شوروى * كز اين خجسته عيد ، جهانيست شادمان\r\nدلها ز مقدمش همه در وجد و در نشاط * وز خير مقدمش همه همرأى و هم‌زبان\r\nبا خطّ زر نوشته به تاريخ انقلاب * نام بزرگ نهضت اكتبر را زمان\r\n* * در سرزمين روسيه يك ربع قرن پيش * باآن‌همه منابع زرخيز بيكران\r\nبودند توده‌ها همه درمانده و اسير * در چنگ يك حكومت جبار جانستان\r\nچونان حكومتى كه ندارد ز ما به ياد * چونان حكومتى كه نبيند دگر جهان\r\nدر رأس آن حكومت بيدادگر تزار * از دسترنج جامعه سرمست و كامران\r\nدر كاسه‌اش ز اشك يتيمان به جاى آب * در سفره‌اش ز خون ضعيفان به جاى نان\r\nاز كارگر نماند دگر آه در بساط * دهقان نداشت چاره بجز ناله و فغان\r\nجانها به لب رسيد ز بيداد بىحساب * دلها تكان گرفت ز آزار ناكسان\r\nاين ملّت بزرگ و كهن‌سال و رنجبر * ديگر نداشت طاقت جور ستمگران\r\nتا خشم و كينه گشت مهياى انقلاب * تا انتقام خويش بگيرد ز دشمنان\r\nآن خشمها به صورت يك انقلاب سرخ * ظاهر شد از سراسر آن ملك ناگهان\r\nزان خون و اشكها وز آن آه و دردها * ابرى به بارش آمد چون سيل شد روان\r\nطوفان انقلاب هويدا شد از افق * وز خون افق گرفت به خود رنگ ارغوان\r\n* * بهر اداره كردن اين انقلاب بود * ملّت نيازمند يكى مرد قهرمان\r\nمردى چگونه مردى ، با عزم آهنين * روشن‌دل و مدبّر و بيدار و كاردان\r\nيك مرد انقلابى و دانا و هوشيار * بىباك و با اراده و فعّال و جان‌فشان\r\nمردى چنين كه نام بلندش بود « لنين » * در عرصهء سياست روسيّه شد عيان\r\nآن مظهر اراده و تمثال انقلاب * صد انقلاب در سر پرشور او نهان « 1 » \r\n* *\r\n\r\n\r\n","description":"","footnote":"\r\n( 1 ) - اين چكامه ، كه قسمتى از آن را در اينجا آورده‌ام ، در سال 1325 شمسى به مناسبت بيست و هفتمين سال انقلاب اكتبر سرود و در همان سال كه كنگرهء نويسندگان در خانه فرهنگ ايران و شوروى تشكيل گرديد ، قرائت نمود .\r\n","page_name":" 3361 ","page_number":473},
  {"content":"\r\n\r\n\r\nچكامهء حماسى\r\n در ملك ادب ، فراخ مىدانم * در باغ سخن ، هزاردستانم\r\nعلم است و هنر ، ملازم فكرم * شعر است و ادب ، مصاحب جانم\r\nدر فنّ چكامه نغز گفتارم * دشوار سخن شده‌ست آسانم\r\nآكنده شود ز ريزش طبعم * از گوهر نابسوده دامانم\r\nبس لفظ خوش است و معنى دلكش * در گاه سخن مطيع فرمانم\r\nصد معنى بكر و نكتهء شيرين * چون برق جهد ز فكر رخشانم\r\nبس لؤلؤ تر تراود از كلكم * زيبا سخن است بس فراوانم\r\nدر صدق و صفا درست كردارم * در عهد و وفا درست پيمانم\r\nدر سلك مبارزان آزادى * تقدير به خون نوشته عنوانم\r\nنز دست زمانه شكوه‌اى دارم * نز گردش چرخ پير نالانم\r\nاز طالع خويشتن نمىگريم * بر چرخ نرفته است افغانم\r\nخوشبختىام از قضا نمىخواهم * بدبختىام از قدر نمىدانم\r\nگردون چه كند كه من گرفتارم ؟ * گيتى چه كند كه من پريشانم ؟\r\nهرگز نه حكايتيست از اينم * هرگز نه شكايتيست از آنم\r\nهم صاحب فكر و رأى و تدبيرم * هم دانش و هوش داده يزدانم\r\nبدبختى و تيره‌روزى مردم * زاييدهء اين محيط مىدانم\r\nتا پاك شود محيط از اين پستى * از كوشش خويش درنمىمانم\r\nبر مرگ اگر كنند تهديدم * در قصر اگر كنند زندانم\r\nدر عرصهء كين ز پاى ننشينم * تا دشمن دون ز پاى ننشانم\r\nسرباز پياده‌ام در اين ميدان * از حملهء پيل رخ نگردانم\r\nخصم ار كه بر اسب پيلتن باشد * شه‌مات شود ز زخم فرزانم\r\nاز ضربت پتك دست جبّاران * بيمم چه دهى ؟ كه سخت سندانم\r\nپس هستى من چه ارزشى دارد ؟ * گر خود نشود نثار جانانم\r\nتنها نه من از براى جانبازى * آماده به كار و سر به فرمانم\r\nچون مثل منى هزار چندان است * من يك‌تن از آن هزار چندانم \r\n\r\n","description":"","footnote":"","page_name":" 3362 ","page_number":474},
  {"content":"\r\n\r\n\r\nدر فضيلت دانش و هنر\r\n گيتيست زنده از هنر دانش و توان * بىدانش و توان نتوان زيست در جهان\r\nقدرت قرين مردم داناست بىسخن * دولت نصيب قوم تواناست بىگمان\r\nدور كهن گذشت و زمان نوين رسيد * طى شد بساط جهل از اين كهنه خاكدان\r\nدنياى كهنه از پس اين جنگ هولناك * بسپرده شد به دست فراموشى زمان\r\nمشكل بود كه ملّت بىدانش و هنر * يابد ز جنگ دشمن زورآزما ، امان\r\nفرهنگ نو ، تمدّن نو ، در جهان نو * باب نوى گشوده شده به روى جهانيان\r\nاز پرتو نبوغ بزرگان علم و فضل * وز كوشش نوابغ داناى كاردان\r\nمغلوب شد جهالت بىحد و بىحساب * مقهور شد طبيعت سرسخت سرگران\r\nتسخير شد قواى طبيعت به دست علم * بر آن ارادهء بشرى گشته حكمران\r\nچشم خرد به عينك دانش بيازماى * تا معجزات علم ببينى تو در عيان\r\nاكنون بشر گرفته به نيروى فكر خويش * چون اسب خوشخرام جهان را به زير ران\r\nگاهى رود چو ماهى در قعر آبها * گاهى چو مرغ برشده بر اوج آسمان\r\nاينك فراگذاشته پا از بسيط خاك * خواهد به كهكشان رود از جوّ بيكران\r\nتا پاى فخر سايد بر تارك جدى * تا مشت علم كوبد ، بر فرق فرقدان « 1 » \r\n\r\n\r\n","description":"","footnote":"\r\n( 1 ) - اين شعر در حدود سالهاى 25 - 1320 سروده شده و منظور از جنگ هولناك ، جنگ دوم جهانى است .\r\n","page_name":" 3363 ","page_number":475},
  {"content":"\r\n\r\n\r\nمفتون ( 1334 - 1268 )\r\nميرآقا كبريايى ، متخلص به مفتون ، فرزند شمس الدّين ، ملقب به شمس العرفاء ، در سال 1268 هجرى شمسى در شهر همدان چشم به جهان گشود .\r\nمفتون تحصيلات مقدماتى را در زادگاه خود فراگرفت ، ازآن‌پس به آموختن علوم ادبى و عربى پرداخت و رموز شعر و فنون عروض و قافيه و بديع را نزد مظهر همدانى و سيد قلندر تلمذ كرد . از همان دوران كودكى به شعر علاقه و دلبستگى يافت و در مجامع اهل تصوف و مجالس عرفا همراه پدرش بود و با مشرب و افكار عرفانى آشنا شد و شعرش تحت تأثير مضامين عرفانى قرار گرفت . در آغاز شاعرى پيمان تخلص كرد ، بعد آن را به مفتون ، و مفتون كبريايى تغيير داد و به انجمن ادبى همدان راه يافت و با بزرگان ادب و استادان شعر درآميخت و از اعضاى مؤثر آن انجمن گرديد .\r\nمفتون از شعراى توانا و نامور همدان و استاد شعر بود و شعرش مورد توجه ادبا و شعرشناسان قرار گرفت . وى چون داراى افكار آزادىخواهانه بود با سرودن اشعار اجتماعى و ملى و ميهنى در بيدارى مردم نقش مؤثرى ايفا كرد و براثر همين افكار پس از شهريور 1320 مدت يك سال در يكى روستاهاى درجزين همدان به اتهام همكارى با آلمانىها به حال تبعيد به سر برد .\r\nمفتون تا قبل از شهريور 1320 زندگى آرام و مرفهى داشت و در شهر خود كافه‌اى به نام بهارستان ، در باغى مصفا داير كرد و از اين رهگذر امرار معاش مىنمود و چون از حقوق اصناف همواره حمايت مىكرد به عنوان رئيس اتحاديه اصناف انتخاب شد و چند دوره نيز از طرف مردم به عضويت انجمن شهر برگزيده گرديد .\r\nمفتون در سال 1334 در سن شصت‌وشش‌سالگى چشم از جهان فروبست و جسد\r\n\r\n","description":"","footnote":"","page_name":" 3364 ","page_number":476},
  {"content":"\r\n\r\nاو بنا بر وصيتش در جوار آرامگاه باباطاهر شاعر شوريده و عارف همدانى به خاك سپرده شد .\r\nديوان اشعارش متجاوز از ده هزار بيت است كه در سال 1334 با مقدمهء استاد سعيد نفيسى در هشتصد و پنج صفحه در همدان به چاپ رسيد و نيز منظومهء ديگرى به نام \" مثنوى انسان كامل \" كه قسمتى از آن در سال 1329 با نام \" انيس الليل فى شرح دعاى كميل \" طبع و نشر شد .\r\nنگارنده در سال 1332 در تهران ، در منزل صابر همدانى با مفتون آشنا شدم . در آنجا تنى چند از شاعران حضور داشتند و هريك به خواندن شعر خود پرداخت ، اما مفتون اشعارشان به هيچ مىشمرد و ارجى ننهاد و بيش از حد خودستايى كرد و مرا اين همه خودستاييهاى او خوش نيامد . به او گفتم شما هر مقام و منزلتى كه در شعر داريد شايسته نيست ستايشگر خود باشيد ، بگذاريد ديگران شما را بستايند . از سخن من دلگير شد و ديگر چيزى نگفت و ساكت ماند و بعد دانستم كه صفت خودستايى را كسانى كه با او در ارتباط بودند ، مىدانستند و همين امر باعث شده بود كه در مجامع ادبى منزوى گردد و مورد بىاعتنايى شاعران قرار گيرد . خدايش رحمت كناد . وى در شعرى خود را بزرگترين شاعر همدان و سعدى زمان توصيف مىكند :\r\n « مفتون » تو سعدى همدانى و تاكنون * اين خطّه چون تو شاعر شيرين قلم نداشت \r\n\r\nگل پشت و رو ندارد\r\n گفتم : به پيش رويت گل رنگ و بو ندارد * گفتا : به است از گل اين گفتگو ندارد\r\nگفتم : به عجز و ناله اى مه كجات جويم * گفتا : اگر نه‌اى كور خور جستجو ندارد\r\nگفتم : به سرو بستان نسبت دهم قدت را * گفتا : ز سرو بگذر اين جلوه او ندارد\r\nگفتم : هلال گفتن بر ابرويت حلال است * گفتا : هلال هرگز اين آبرو ندارد\r\nگفتم : برند نامت عشّاق خستهء تو * گفتا : گناه دارد هركس وضو ندارد\r\nگفتم : به عكس بر ما يك جام و يك سبو ده * گفتا : كه بادهء عشق جام و سبو ندارد\r\nگفتم : به گريه گريه بر اهل دل مكن پشت * گفتا : به خنده خنده گل پشت و رو ندارد\r\nگفتم : كه خط سبزت هست از كدام مصحف * گفتا : به غير قرآن لا تقنطوا ندارد\r\nگفتم : كه هست « مفتون » بر وصلت آرزومند * گفتا : كه نيست عاشق ، عشق آرزو ندارد \r\n\r\n","description":"","footnote":"","page_name":" 3365 ","page_number":477},
  {"content":"\r\n\r\n\r\nدل بيدار\r\n بگو با عاشقان هركس وصال يار مىخواهد * بود ممكن و ليكن زحمت بسيار مىخواهد\r\nچو اشك سرخ و رنگ زرد و آه آتشين نبود * مگو از عاشقانم ، عاشقى آثار مىخواهد\r\nطمع دارى درآيى در صف عشّاق زين غافل * كه مست از بادهء منصور گشتن دار مىخواهد\r\nز دنيا و ز عقبى هر دو بايد چشم پوشيدن * هرآن كس در محبّت لذّت ديدار مىخواهد\r\nمگر در خواب بينى روى جانان را كه اين دولت * دل بيدار بيش از ديدهء بيدار مىخواهد\r\nتوان بر خرمن خورشيد و مه آتش زدن امّا * دلى آتشفشان و آه آتشبار مىخواهد\r\nاگر خواهى به محشر پيش جانان سرخ‌رو باشى * در اينجا اشك سرخ و زردى رخسار مىخواهد\r\nبه هر ميدان ز هر كارى چه در دنيا چه در عقبى * توان گوى سعادت برد ، امّا كار مىخواهد\r\nبه غير از عاشقى هر كار كردى در جهان « مفتون » * براى هريكى ، يك‌عمر استغفار مىخواهد \r\n\r\nتربت تربيت\r\n كارى كه عندليب خوش‌آواز مىكند * فرياد مىكند كه گلم ناز مىكند\r\nنالم از آن كه نالهء جانسوز عندليب * با گل در معامله را باز مىكند\r\nپوشيده نيست عشق ، و ليكن به يار خويش * عاشق به چشم هم شده ، ابراز مىكند\r\nبندد به خويش زلف سياهش به جادويى * هر عاشقى كه يار ز سر باز مىكند\r\nبا سحر ، معجزه نشود جمع ، پس ز چيست ؟ * چشم تو سحر و ، خنده‌ات اعجاز مىكند ؟\r\n« مفتون » ز تربت همدان تربيت گرفت * سعدى اگر كه فخر به شيراز مىكند \r\n\r\n","description":"","footnote":"","page_name":" 3366 ","page_number":478},
  {"content":"\r\n\r\n\r\nنظر خداپرستان\r\n من و عشق ماهرويى كه ز من جدا نباشد * ندهم به دلبرى دل كه در او وفا نباشد\r\nنزنم ز دلبرى دم بد و خوب بيش يا كم * كه بود به غير محرم به من آشنا نباشد\r\nبه رخ بتان نظاره همه مىكنند امّا * نظر خداپرستان نظر خطا نباشد\r\nپى عشق گفته بودم نروم و ليك گفتم * همه كار كرده‌ام من دگر اين روا نباشد\r\nصنما به اين ملاحت نظر خداست با تو * چو كسى ز خوبرويان چو تو دلربا نباشد\r\nپى ديدن تو تا كى دوم از قفاى هركس * رسم و رخش ببينم نگرم شما نباشد\r\nمه من صفاست دارى رخ دلرباست دارى * شهى و گداى چون من نسزد تو را نباشد\r\nمن و ديدن جمالت چو سر از لحد برآرم * اگرم چنان نباشد بگذار تا نباشد\r\nچه رخ است لوحش اللّه چه جمال اللّه اللّه * كه دلى نديده‌ام من به تو مبتلا نباشد\r\nبه خلاف عشق با ما سخنى مگوى زاهد * تو به حسن‌آفرين گو پس از اين خدا نباشد\r\nبه دودل اگر يكى شد نظر خداست ثالث * دل من يكيست با تو ، دل تو چرا نباشد\r\nز تمام گلرخان دل به بتى شده‌ست مايل * صنمى كه وصف رويش يكى و دوتا نباشد\r\nشودم دل از تو ممنون به خلاف پيش اكنون * بده وعده‌اى به « مفتون » كه بروبيا نباشد \r\n\r\nگوهر مفتون\r\n هر عاشقى كه از نظر يار اوفتد * از چشم روزگار به ناچار اوفتد\r\nماييم و يك وفا كه به دوران ما بود * چون جنس كاسدى كه ز بازار اوفتد\r\nآنجا كه يار دست به دست رقيب داد * جايى بود كه دست و دل از كار اوفتد\r\nمنصور خام بود كه بر دار رفت چون * هر ميوهء رسيده‌اى از دار اوفتد\r\nيا رب مباد كس چو دل من به چشم يار * كارش به مردمان ستمكار اوفتد\r\nماند به هوشيار به مستان شده دچار * امروز هر فلك‌زده هشيار اوفتد\r\nسربار جامعه مشو اى دل كه دست دزد * اول كه زد به قافله سربار اوفتد\r\nبر خون ما متاز كه چون تو ز پشت زين * بسيار اوفتاده و بسيار اوفتد\r\nآن غايب از نظر كه چو گوهر بود عزيز * يا رب به دست مردم ديندار اوفتد\r\nاين گوهرى كه حق به تو « مفتون » نصيب كرد * روزى شود كه دست خريدار اوفتد \r\n\r\n","description":"","footnote":"","page_name":" 3367 ","page_number":479},
  {"content":"\r\n\r\n\r\nدرد عشق\r\n درد عشق تو چه درديست كه درمانش نيست * ره وصل تو چه راهيست كه پايانش نيست\r\nخرّم آن دل كه بجز زلف تو دلبندش نه * خنك آن جان كه بجز عشق تو جانانش نيست\r\nسر از آن چاك گريبان بتوان بيرون كرد * آنكه در راه طلب سربه‌گريبانش نيست\r\nخاطر جمع ندارد به بيابان طلب * هركه آشفتهء گيسوى پريشانش نيست\r\nهركه پى برد به سرچشمهء نوش لب او * گر كه خضر است سرچشمهء حيوانش نيست\r\nشربتى نيست كه در خندهء نوشينش نه * شكرى نيست كه در لعل سخن‌دانش نيست\r\nشكنى نيست كه در سنبل پرتابش نه * شيوه‌اى نيست كه در نرگس فتانش نيست\r\nاگر از زهد كسى بو ذر و سلمان گردد * كافر عشق اگر نيست كه ايمانش نيست\r\nدردمند تو نجويد ز مسيحا درمان * مستمند تو سر ملك سليمانش نيست\r\nدل غم‌ديده به چاه زنخش چون نفتد * يوسفى نيست كه در چاه زنخدانش نيست\r\nپاى هركس به ره عشق نشد آبله‌ساى * خبر از چاشنى خوار مغيلانش نيست\r\nسر هركس به ره عشق تو سامانى داشت * غير « مفتون » كه به عشقت سروسامانش نيست \r\n\r\nاعجاز نقاش\r\n نازم به آنكه عارض دلبر كشيده است * كز مه هزار مرتبه بهتر كشيده است\r\nاعجاز كرده زان لب و رخسار آتشين * آذر در آب و آب در آذر كشيده است\r\nلعل لبش چه چشمهء كوثر ولى ز خط * پل بر فراز چشمهء كوثر كشيده است\r\nزلف رخى كشيد كه مانى چو ديد گفت * استاد آفتاب به چنبر كشيده است\r\nياران حذر كنيد كه چشمان مست يار * ترك است و مست كرده و خنجر كشيده است\r\nهركس كشيده نقشهء آن ناز نازنين * يادش به خير باد كه كافر كشيده است\r\nاعجاز نيست زلف كشيده‌ست يا كه خط * اعجاز اين بود كه معطّر كشيده است\r\nگر زلف را رقم زده در هم معيّن است * هى پيچ‌وتاب خورده و از سر كشيده است\r\nچين نيست اينكه يار فكنده‌ست بر جبين * سدّى به راه خضر و سكندر كشيده است\r\nنقّاش بين ز سرو كسى بر نديده است * او از براى سرو سهى بركشيده است\r\nزحمت كشيده‌اند اديبان به دهر ليك * « مفتون » به نظم زحمت ديگر كشيده است \r\n\r\n","description":"","footnote":"","page_name":" 3368 ","page_number":480},
  {"content":"\r\n\r\n\r\nاى مايهء طرب\r\n اى يار نوش‌لب بت عيار كيستى * اى مايهء طرب گل گلزار كيستى\r\nاى چشم ناتوان كه توان مىبرى ز تن * ما خستهء توييم ، تو بيمار كيستى\r\nفرخنده‌بخت آنكه تو دارد خداى را * خورشيد روز و ماه شب تار كيستى\r\nاز فرقت تو نور به چشمم نمانده است * اى نور چشم دلشدگان يار كيستى\r\nخلقى به ديدن رخ خوب تو مايل‌اند * تا زان ميان تو مايل ديدار كيستى\r\nاى مرغ دل ، كه بال‌وپرت را شكسته است ؟ * در دام و بند طرّهء طرّار كيستى\r\nاى دل به چشم كم نگرى سوى ماه و خور * محو جمال و مايل رخسار كيستى\r\nاى عشق كاينات پر از شور و انقلاب * ز آثار توست تا تو خود آثار كيستى\r\nمىبينمت ز ذرّه عيان تا به آفتاب * اى عالم از تو پرشده انوار كيستى\r\nتا كى سراغ يار ز اغيار مىكنى * اى بىخبر ز خويش ، طلبكار كيستى\r\n« مفتون » در آرزوى جمالت فتاده است * در بستر هلاك ، تو غمخوار كيستى \r\n\r\nشكايت شاعر\r\n نيمى دلم ز غم خون از هجر يار نيمى * نيمى ز جور گردون وز انتظار نيمى\r\nنالم ز يار و اغيار چون بلبلى كه نالد * نيمى ز فرقت گل از رخم خار نيمى\r\nبا ياد لعل و زلفش پيچم به خود شب و روز * نيمى ز شوق مهره و ز بيم مار نيمى\r\nنفى دهان جانان اثبات كرد منصور * نيمى به پاى دار و بالاى دار نيمى\r\nاشكم ز روى و مويش گل كرد خاك كويش * نيمى ز صبح روشن در شام تار نيمى\r\nيكباره دل ندادم بر خطّ و خال جانان * نيمى به زور دادم از اختيار نيمى\r\n« مفتون » بسى شكايت دوشينه بر زبان راند * نيمى ز يار بىمهر وز روزگار نيمى \r\n\r\nگذرگاه دوست\r\n سرى كه خاك گذرگاه دوست افسر اوست * سرى كه لايق تاج شهى بود سر اوست\r\nنظر دريغ چرا مىكند ز مشتاقان * پرىرخى كه نظرها همه به منظر اوست\r\nفغان كه بسته به رويم در گشايش را * كسى كه چشم اميدم چو حلقه بر در اوست\r\nرخش بهشت برين است گر بهشته برين * ميان چشمهء خورشيد جاى كوثر اوست \r\n\r\n","description":"","footnote":"","page_name":" 3369 ","page_number":481},
  {"content":"\r\n\r\n به سير سوسن و شمشاد و ياسمن چه رود * كه باغ سوسن و شمشاد و ياسمن بر اوست\r\nفداى آن رخ زيبا شوم كه در صف حشر * اگر بخلد روم از براى خاطر اوست\r\nهلاك آن مژهء شوخ جان شكار شوم * كه هركه جان دهد از غم شهيد خنجر اوست\r\nبه غير چشم سياهش نديده‌ام تركى * كه دل سياه‌تر از چشم شوخ كافر اوست\r\nفغان كه خون دلم ريخت نوخطى در عشق * كه خون خلق حلالش چو شير مادر اوست\r\nاگر كه هيچ ندارم به اين خوشم « مفتون » * كه آنچه نيست ميسّر مرا ميسّر اوست \r\n\r\nگفتگو\r\n گفت : گل چيست ؟ گفتمش : رويت ! * گفت : سنبل چه ؟ گفتمش : مويت !\r\nگفت : از سرو ، گفتمش : قدّت * گفت : از ماه ، گفتمش : رويت !\r\nگفت : از لاله ، گفتمش : رنگت * گفت : از نافه ، گفتمش : بويت !\r\nگفت : سرد است ، گفتمش : مهرت * گفت : گرم است ، گفتمش : خويت !\r\nگفت : دوزخ چه ؟ گفتمش : دل من * گفت : جنّت چه ، گفتمش : كويت !\r\nگفت : مسجد چه ؟ گفتمش : در تو * گفت : محراب ؟ گفتم : ابرويت !\r\nگفت : جانهاست ، گفتمش : به فدات * گفت : دلهاست ، گفتمش : سويت !\r\nگفت : « مفتون » خسته‌دل كه بود ؟ * گفتمش : بندهء دعاگويت ! \r\n\r\nاز ياد رفته باشد\r\n فرق است آنكه بر وى بيداد رفته باشد * يا آنكه بر در دوست از ياد رفته باشد\r\nما كى بريم اى دوست داد تو جز بر تو * هرچند از تو بر ما بيداد رفته باشد\r\nزان ابروان خونريز داند چه رفته بر دل * هركس كه زير تيغ جلاد رفته باشد\r\nماند به رفتن يار از پيش و من ز دنبال * صيدى كه از قفاى صيّاد رفته باشد\r\nشرط مروّت اين نيست مپسند اين دل زار * شاد آمده به كويت ناشاد رفته باشد\r\nهر ذرّه‌اش به عالم گردد هزار خورشيد * خاكى كه در هوايت بر باد رفته باشد\r\nرفتم به زير تيغش از شوق كاو ببيند * هركس به حجله ديده‌ست داماد رفته باشد\r\nساقى ترحّمى كن مى ده مرا از اينجا * بگذار يك خرابى آباد رفته باشد\r\nماند به طبع « مفتون » در پيش اهل معنى * طفلى كه تازه پيش استاد رفته باشد \r\n\r\n","description":"","footnote":"","page_name":" 3370 ","page_number":482},
  {"content":"\r\n\r\n\r\nعمر ابد\r\n ديشب صفاى روى تو را ماه هم نداشت * زيراكه ماه طرّهء پرپيچ و خم نداشت\r\nامروز هم كه پيش رخت سرزد آفتاب * گر خوب‌تر نبود از او پاى كم نداشت\r\nگفتى كه نور ماه و خور از عارض من است * معلوم بود مسأله ز اوّل منم نداشت\r\nيك بوسه كن كرم كه نگويند آن صنم * بسيار خوب بود و ليكن كرم نداشت\r\nغمهاى روزگار همه در دل من است * تنها غم فراق اگر بود غم نداشت\r\nخورديم ما ميى كه سكندر از آن نخورد * داريم ما به عشق تو جامى كه جم نداشت\r\nعيسى پى زلال مروّت به آسمان * گرديد و ديد چشمهء خورشيد نم نداشت\r\nدر كعبه بىجمال تو ، نور صمد نبود * بتخانه نيز همچو تو زيبا صنم نداشت\r\nعمر ابد ز فيض دم صبحدم طلب * زيرا مسيح نيز دم صبحدم نداشت\r\n« مفتون » تو سعدى همدانى و تاكنون * اين خطّه چون تو شاعر شيرين قلم نداشت \r\n\r\nچشم اميد\r\n آنان كه در مقام توكّل نشسته‌اند * چشم اميد بر كرم دوست بسته‌اند\r\nمنگر به چشم كم به گدايان كوى عشق * كاين قوم بر سرادق عزّت نشسته‌اند\r\nما عاشقيم و سنگ ملامت نثار ماست * اين كاسه را بسى به سر ما شكسته‌اند\r\nديوانه‌ام ز سلسله‌بندان زلف او * كز كاينات بند علايق گسسته‌اند\r\nاى دل مزن ز آه به قلب سپاه چرخ * كاينان ز راه ، تازه رسيدند و خسته‌اند\r\nحرف قلندرى بشنو از قلنداران * كاين طايفه ز نيك و بد دهر رسته‌اند\r\nآنان كه قصر سلطنتى برفراشتند * بر شاهراه خانه به دوشان نشسته‌اند\r\nعالم محال يك شجر آدميّت است * باقى به هر مقام كه هستند هسته‌اند\r\nحسنت چه آتشىست كه اين آفتاب و ماه * چونان سپند ز آتش حسن تو جسته‌اند\r\nآسودگى به گوشهء عزلت نشستن است * ازبس‌كه خلق مختلف و دسته‌دسته‌اند\r\n« مفتون » كمر ببند چو موسى به پيش خضر * چون پيروان خضر همه پىخجسته‌اند \r\n\r\n","description":"","footnote":"","page_name":" 3371 ","page_number":483},
  {"content":"\r\n\r\n\r\nمفتون ( 1304 )\r\nيد اللّه مفتون امينى ، فرزند عبد اللّه ، در سال 1304 هجرى شمسى در قريه هوله‌سو از محال افشار ، واقع در جنوب آذربايجان ديده به جهان گشود .\r\nمفتون تحصيلات ابتدايى و متوسطه را در شهر تبريز به انجام رسانيد و براى ادامهء تحصيل به تهران رهسپار گرديد و به دانشكدهء حقوق راه يافت و در سال 1328 فارغ التحصيل شد و به دريافت ليسانس نايل آمد . ازآن‌پس به استخدام وزارت دادگسترى در آمد و در پستهاى مختلف انجام‌وظيفه كرد .\r\nمفتون از سال 1317 به شعر و شاعرى پرداخت و از سال 1332 آثارش در روزنامه‌ها و مجله‌هاى اطلاعات ، كاويان ، سپيد و سياه ، روشنفكر ، فردوسى ، ايران ما ، در راه هنر ، اميد ايران ، نبرد زندگى و توحيد افكار انتشار يافت .\r\nمفتون شاعرى توانا و خوش‌قريحه است و در سبك و شيوهء عراقى سخن مىگويد و هنرش در شعر غزلسرايى است و غزل را هم خوب مىسرايد و در حقيقت بايد وى را يكى از بهترين غزل‌سرايان معاصر به شمار آورد . او در ميان استادان شعر گذشته ايران به حافظ علاقه و ارادتى خاص دارد و در معاصران اشعار شهريار و توللى و سايه و سيمين را مىپسندد و مجموعه‌اى از اشعارش به نام \" گريز \" به چاپ رسيده است .\r\n\r\nسرگشته\r\n ما داغ‌ديدگان كه ز دنيا بريده‌ايم * چون لاله رخت خويش به صحرا كشيده‌ايم\r\nيك‌چند الفتى به دل خويش داشتيم * حالى دريغ ، كز دل خود هم رميده‌ايم\r\nبس روزها گذشت كه در دشت آرزو * سرگشته همچو باد به هر سو دويده‌ايم \r\n\r\n","description":"","footnote":"","page_name":" 3372 ","page_number":484},
  {"content":"\r\n\r\n با اين دل بلاكش پردرد و نااميد * چون كودك يتيم نوازش نديده‌ايم\r\nدردا كه در بهار پرآشوب زندگى * گويى نهال در ره توفان خميده‌ايم\r\nاز بيم نيستى ، دل ما را فراغ نيست * ما آن حباب بر سر موج آرميده‌ايم\r\nاى باغبان حسن ، خدا را عنايتى * چندين بهار رفت كه ما گل نچيده‌ايم\r\nبىبهره از وصال به شبهاى ماهتاب * چون سايه پاى غرفهء نازت خزيده‌ايم\r\nفكر بلند و همّت عالى نگر كه ما * در باغ دهر سرو همايون گزيده‌ايم\r\n« مفتون » ! كسى حسادت بى جا نمىكند * خوش باش گويى آنكه به جايى رسيده‌ايم \r\n\r\nگريز\r\n مىگريزم ، مىگريزم ، از عزيزان مىگريزم * داغ بر دل ، آه بر لب ، اشك‌ريزان مىگريزم\r\nسيل بىتابم رفيقان ، مىشتابم سوى دريا * لالهء آتش به جانم ، در بيابان مىگريزم\r\nمرغ بال آزرده‌ام از تير صيّادى هراسان * كشتى بشكسته‌ام ، از خشم طوفان مىگريزم\r\nمىگريزم تا غم خود با جهانى بازگويم * چون سرشك رازگو ، از دل به دامان مىگريزم\r\nياد ناكامى ملولم كرده از عمر جوانى * در پناه گوشهء خاموش نسيان مىگريزم\r\nتا به كى در تيرگى بايد به سر بردن خدايا * از شب تاريك سوى صبح رخشان مىگريزم\r\nمردم از بيگانه سوى آشنا آيند و آوخ * من خود آن بيگانه‌ام كز آشنايان مىگريزم\r\nدر ره آزادى من هرچه پيش آيد خوش آيد * چو اسير بىگناه از كنج زندان مىگريزم\r\nتا نگيرندم چو عطر گل درون شيشه « مفتون » * با نسيم صبحدم از ديده پنهان مىگريزم \r\n\r\n","description":"","footnote":"","page_name":" 3373 ","page_number":485},
  {"content":"\r\n\r\n\r\nنامهربان\r\n مهر از همه بريدم تا مهربان بمانى * نامهربان تو رفتى با ديگران بمانى\r\nخوش‌تر ز من به رويت كس نغمه‌اى نخواند * حيف است از تو اى گل بىنغمه‌خوان بمانى\r\nبا رمز ديدگانت كو آشناتر از من * ترسم خدا نكرده بىهمزبان بمانى\r\nاى رفته از سر قهر از راه صلح بازآ * خواهم همان‌كه بودى بارى همان بمانى\r\nگر مهربان نبودم مىگفتمت به نفرين * چون من اسير يارى نامهربان بمانى\r\nدور از هما خدايا با بوم هم نوايم * اى شاه‌باز ايّام بىآشيان بمانى\r\nاى دل مباد كاين عمر بىعشق او سر آرى * اى شمع تا سحرگاه آتش به جان بمانى\r\nتلقين لفظ و معنى خوش باشد از تو « حافظ » * دائم به شعر « مفتون » شكرفشان بمانى \r\n\r\nاى دل بشارت مىدهم\r\n اى دل بشارت مىدهم خوش روزگارى مىرسد * يا دور غم طى مىشود يا غم‌گسارى مىرسد\r\nگر كارگردان جهان باشد خدايى مهربان * اين كشتى طوفان‌زده هم بركنارى مىرسد\r\nانديشه از سرما مكن سر مىشود دوران دى * شب را سحر باشد ز پى آخر بهارى مىرسد\r\nاى منتظر غمگين مشو قدرى تحمّل بيشتر * گردى بپاشد در افق گويى سوارى مىرسد\r\nيار همايون منظرم آخر درآيد از درم * امّيد خوش مىپرورم زين نخل بارى مىرسد\r\nاى شاعر شيرين سخن در شهر غوغايى فكن * كز شعرت آن محبوب را نيز افتخارى مىرسد\r\nكى بوده است و كى شود ملك غزل بىحكمران * هر دوره آن را خواجه‌اى يا شهريارى مىرسد\r\n« مفتون » منال از يار خود گر با تو گاهى تلخ شد * كز گل بدان لطف و صفا گه نيش خارى مىرسد \r\n\r\n","description":"","footnote":"","page_name":" 3374 ","page_number":486},
  {"content":"\r\n\r\n\r\nگذرگاه محبّت\r\n تو آن جامى كه مىرقصى به دست مست مىخوارى * من آن شمعم كه مىگريم سر بالين بيمارى\r\nدل من در خموشى با من امشب راز مىگويد * چو مهتابى كه نجوا مىكند با كهنه ديوارى\r\nسرشك نيم‌شب آرام مىبخشد به سوز دل * چو بارانى كه مىبارد به روى دشت تب‌دارى\r\nاميد دل بمرد و آرزوها گوشه بگرفتند * تو گويى لشكرى پاشيده شد از مرگ سردارى\r\nدر اين صحرا فغانها كردم از گردون صيدافكن * چو در هر گام ديدم قطره خونى بر سر خارى\r\nگذرگاه محبّت در طريق عمر ما « مفتون » * پل بشكسته را ماند ميان راه هموارى\r\nجوانى را تبه مىسازد اين اندوه ناكامى * بسان باد زهرآگين كه مىافتد به گلزارى \r\n\r\nقهر بى جا\r\n جامهء سرخ كه بر جلوهء جانانه فزود * هوس وصل تو را در دل ديوانه فزود\r\nسرو آراسته از لاله تماشا دارد * وه چه خوش جلوهء آن قامت جانانه فزود\r\nآتش عشق تو شد مايهء دلگرمى ما * نازم آن شعله كه شوق دل پروانه فزود\r\nحملهء باد خزان اين همه تأثير نداشت * نامهء قهر تو بر سردى كاشانه فزود\r\nاين چه وضعيست خدايا كه در اين ملك خراب * آشنا خوار شد و حرمت بيگانه فزود\r\nهركجا مىنگرم صحنهء ناكاميهاست * غم اين خلق ، جنون من ديوانه فزود\r\nدوش در بزم حريفان دل ما پيش تو بود * ساقى آگه شد و بر گردش پيمانه فزود\r\nسخن عشق من اين گونه غم‌انگيز نبود * قهر بيجاى تو بر تلخى افسانه فزود\r\nدل « مفتون » همه با وعدهء وصل تو خوش است * آه از اين دام كه هردم هوس دانه فزود \r\n\r\n","description":"","footnote":"","page_name":" 3375 ","page_number":487},
  {"content":"\r\n\r\n\r\nداغ حسرت\r\n در قلب من چو تير جفايى نشسته ماند * يادى كز آن پرىرخ پيمان شكسته ماند\r\nشيرين و تلخ ، خاطره‌ها داشتم از او * شيرين برفت و تلخ به دل نقش‌بسته ماند\r\nدر بحر عشق بىخبر از ساحل وفا * اميد من چو كشتى در گل نشسته ماند\r\nدردا مرا از آن‌همه اسباب عيش و نوش * شمعى خموش و رشتهء مهرى گسسته ماند\r\nشد آتشى و دامن شهرى فراگرفت * صاحبدلى نماند كز اين فتنه رسته ماند\r\nتا روى ديگران در لطفش گشوده شد * بر روى من دريچهء امّيد بسته ماند\r\nآلوده گشت دامنش از خون ديده‌ام * آن‌سان كه با سرشك ندامت نشسته ماند\r\n« مفتون » چه بود حاصل دوران عاشقى * جز داغ حسرتى كه در اين قلب خسته ماند \r\n\r\nمنّت‌پذير\r\n زيور به خود مبند كه زيبا ببينمت * با ديگران مباش كه تنها ببينمت\r\nدر اين بهار تازه كه گلها شكفته‌اند * لبخند عشق زن كه شكوفا ببينمت\r\nيك جام نوش كردى و مشتاق ديدمت * جامى دگر بنوش كه شيدا ببينمت\r\nبنشين گران و خامه سبك ساز و رقص كن * رقصى چنان كه آفت دلها ببينمت\r\nبگذشت در فراق تو شبهاى بىشمار * هر شب در اين اميد كه فردا ببينمت\r\nاى ايستاده در پس اين پردهء غبار * نزديك‌تر بيا كه هويدا ببينمت\r\nنازم به بىنيازيت اى شوخ سنگدل * هرگز نشد اسير تمنّا ببينمت\r\nمنّت‌پذير قهر و عتاب توام ، ولى * مىخواستم كه بهتر از اين‌ها ببينمت \r\n\r\nبيم و افسوس\r\n بىگريه در اين جهان ما خنده نبود * جز خاطره‌هاى تلخ پاينده نبود\r\nدر زندگى من و تو هر لحظه بجز * افسوس گذشته ، بيم آينده نبود ! \r\n\r\nخوشى در خواب\r\n فصلى ز حيات آمد و بشتاب گذشت * وقتى خبرم شد كه ز سر آب گذشت\r\nبيدارى من جمله خطر بود و ملال * عمر خوشم آن بود كه در خواب گذشت ! \r\n\r\n","description":"","footnote":"","page_name":" 3376 ","page_number":488},
  {"content":"\r\n\r\nاز سه‌بيتىهاى مخصوص\r\n\r\nمن و تو\r\n منم ساحل تويى موج شتابان * و يا تو سروى و من سايهء آن\r\nكه هردم با منى وز من گريزان * بسان ماهتاب دلگشايى\r\nفراگيرى در و دشت و بيابان * ولى هرگز به دست كس نيايى ! \r\n\r\nسخنى با باباطاهر\r\n تو را باشد ز دست ديده فرياد * كه او مىبيند و دل مىكند ياد\r\nسپس با خنجرى نيشش ز پولاد * زنى بر ديده خود را كور سازى\r\nولى آخر چگونه مرد استاد * ز دل ياد گذشته دور سازى ؟ ! \r\n\r\nآزمون\r\n بگفتا عشق خود كارىست باطل * كه عاشق را چو وصلت گشت حاصل\r\nشود ميلش به وقتى چند زايل * بگفتم از سر اين فكرت برون كن\r\nكه من همواره باشم بر تو مايل * و گر باور ندارى آزمون كن ! \r\n\r\n","description":"","footnote":"","page_name":" 3377 ","page_number":489},
  {"content":"\r\n\r\n\r\nبرنامهء زندگى\r\n در عمر دوروزه‌ام خوشى خواهم جست * پيدا چو نشد فرامشى خواهم جست\r\nور زان كه مرا فرامشى دست نداد * راهى به جهان خامشى خواهم جست ! \r\n\r\nترس و فرار\r\n در اين سفر تصادفى وين شب تار * مجبور به رفتنم بىمكث و قرار\r\nهر لحظه هيولاى عدم در پى ماست * وين عمر من و تو جمله ترس است و فرار ! \r\n\r\nگذشت عمر\r\n دانى كه چگونه عمر ما مىگذرد * گويى كه سحابى از سما مىگذرد\r\nتصوير حكايتيست هر بيم و اميد * كز ديده چو فيلم سينما مىگذرد ! \r\n\r\n","description":"","footnote":"","page_name":" 3378 ","page_number":490},
  {"content":"\r\n\r\n\r\nمكرم ( 1344 - 1265 )\r\nمحمد على مكرم حبيب‌آبادى ، فرزند على ، در سال 1304 هجرى قمرى در يك خانوادهء روستايى در قريهء حبيب‌آباد برخوار اصفهان ديده به جهان گشود . در هفت‌سالگى به مكتب درويش على اكبر در زادگاه خود رفت و خواندن و نوشتن آموخت ، در هفده‌سالگى به اصفهان عزيمت كرد و در امامزاده اسماعيل سكونت اختيار كرد و به تحصيل علوم قديمه پرداخت .\r\nمكرم در اوان مشروطيت به سلك آزادىخواهان پيوست و از سال 1339 قمرى روزنامهء صداى اصفهان را منتشر ساخت و در سال 1340 به نشر مجلهء سپاهان اقدام كرد و مدت پنج سال نشر آن ادامه يافت .\r\nمكرم ، شاعرى شوخ‌طبع و بذله‌گو و حاضرجواب و خوش‌مشرب و متلك‌گو بود و براى بيدارى مردم با زبان شعر ، آن هم در قالب فكاهى و طنز با خرافات مبارزه كرد ، تا آنجا پيش رفت كه او را متهم به سستى اعتقادات دينى نمودند و حتى تكفيرش كردند و در سال 1302 شمسى مورد سوءقصد شخصى به نام شعبان به پنبه‌دوز قرار گرفت ، اما جان سالم به در برد ، اما ضارب سال بعد در آبادان در يك سانحهء اتومبيل درگذشت .\r\nمكرم غير از فعاليت مطبوعاتى به شغل وكالت دادگسترى اشتغال داشت و مدت بيست و هفت سال از اين رهگذر معيشتش مىگذشت . در اواخر عمر در كتابخانه شهردارى خدمت مىكرد . ديوان اشعارش مكرر به چاپ رسيد و سرانجام در سال 1344 شمسى در اصفهان چشم از جهان فروبست و با تجليل از جانب فرهنگيان و ساير طبقات در تخت فولاد به خاك سپرده شد .\r\nاينك نمونه‌هايى از غزل او :\r\n\r\n","description":"","footnote":"","page_name":" 3379 ","page_number":491},
  {"content":"\r\n\r\n\r\nاى بىخبر\r\n گر روى ماهرويان ، ديدن حرام باشد * اى بىخبر ز آيين ، واجب كدام باشد\r\nمه در فلك ندارد اين زلف و خال و خط را * گر دارد اين فضائل ماه تمام باشد\r\nزين حسن و اين ملاحت وين لطف و اين صباحت * شرط است شكر نعمت تا بر دوام باشد\r\nگر هستى اهل پرهيز ، از شيخ سفله بگريز * كان سبحهء دل‌آويز باشد كه دام باشد\r\nدر آتش فراقت در جوش و در خروشم * بگذار تا بسوزم كاين پخته خام باشد\r\nبا گلرخان زيبا دست ار دهد تماشا * آنجاست گلشن ما در هر مقام باشد\r\nگر عكس لعل رويش بر جام باده افتد * لعلم به جام باشد ، بختم به كام باشد\r\nگر موى مشك‌بويت سازى رها به رويت * آشفته دل چو مويت هر صبح و شام باشد\r\nما را به نكهت گل نبود نيازمندى * زيراكه خاك راهش گل بر مشام باشد\r\nتا گفتگوى « مكرم » باشد به وصف رويش * بس بر مذاق هركس ، شيرين كلام باشد \r\n\r\nگلرخان اصفهان « 1 »\r\n قلم را چون از اوّل سرشكستند * به نام عشق در دفتر شكستند\r\nنكورويان پى آزار دلها * به بالا آستينها برشكستند\r\nندانستند ، از اين دل شكستن * كه خود آئينهء مظهر شكستند\r\nز رفعت حاجبان درگه عشق * هماى عقل را شهپر شكستند\r\nبنازم گلرخان اصفهان را * كه رونق از گل احمر شكستند\r\nخوشا كان خوانده فرزندان دلبند * خليل‌آسا بت آذر شكستند\r\nبه هنگام سماع و وجد و مستى * به رقص از پشت پا ساغر شكستند\r\nيكى دامان و صد دست توسّل * به سبقت دست و پا و سر شكستند\r\nبه آرايش چه حاجت شاهدان را * كه خود رونق ز هر زيور شكستند\r\nچو آمد در ميان آهنگ هجران * ز غم رامشگران مزمر شكستند\r\nبه هرجا گفته شد گفتار « مكرم » * تو گفتى طوطيان شكر شكستند \r\n\r\n\r\n","description":"","footnote":"\r\n( 1 ) - اين غزل را در استقبال غزل معتمد الدوله نشاط سروده است ، بدين مطلع :\r\n در آن درگه يكى را سر شكستند * يكى را تا درآيد در شكستند \r\n","page_name":" 3380 ","page_number":492},
  {"content":"\r\n\r\n\r\nدر مكتب عشق\r\n چو عاشقان رخ معشوق در نظر گيرند * ز هرچه هست به‌جز دوست ديده برگيرند\r\nروندگان ره عشق هركجا باشند * ز ديگران همه از دوستان خبر گيرند\r\nعجب مدار اگر عاشقان به مكتب عشق * دو صد شعار گذارند و اين هنر گيرند\r\nبهاى بوسهء خوبان رواست جان دادن * زهى سعادت بىمنتها اگر گيرند\r\nچو زاهدان ، خم محراب ابرويت نگرند * وضوى خويش ز خونابهء جگر گيرند\r\nحديث نفس نمايند هركجا گذرى * معاشران كه تو را همچو جان به بر گيرند\r\nهزار دل به هواى تو اى پرىاندام * كجا ز طرّهء تو جاى خوب‌تر گيرند\r\nبسى نمانده كه از بىوفايىات ياران * اگر كه دل بگذارد ره سفر گيرند\r\nندانم اين چه حكايت بود كه مهرويان * چو آفتاب به يك‌لحظه بحر و برگيرند\r\nبه گوش هوش اگر گلرخان ز من شنوند * هزار پند ز يك حرف مختصر گيرند\r\nكنون كه دور ملاحت به‌جاست با ياران * وفا كنند كه نتوان دگر ز سر گيرند\r\nز شاهدان نشناسيم بارى آنان را * كه عاشقان بفروشند و سيم و زر گيرند\r\nبدين ترانه كه شعر تر آورد « مكرم » * گمان برند كه شهديست كز شكر گيرند \r\n\r\nراه سعادت\r\n خوش مىروى و ياد تو از دل نمىرود * روى تو هرگزم ز مقابل نمىرود\r\nدر پيش محمل تو بود اشك من روان * آهسته رو كه قافله در گل نمىرود\r\nعشّاق در وداع تو بر گرد محمل‌اند * راهت چنان ببسته كه محمل نمىرود\r\nمن كشتهء فراق تو و غير عاشقان * هرگز كسى به جانب قاتل نمىرود\r\nمن خود چسان ز دامن تو دست بركشم * كز دامن تو طاير بسمل نمىرود\r\nكار از جنون گذشته كه مجنون به اختيار * از پاى خود به‌سوى سلاسل نمىرود\r\nدر راه دوست بار محبّت به دوش ماست * ما در رهيم و بار به منزل نمىرود\r\nبر كشتى اميد به درياى هولناك * بنشسته‌ايم و جانب ساحل نمىرود\r\nما را رواست در طلبت همّت بلند * كاقبال رو به مردم كاهل نمىرود\r\nگم گشته راه خانهء مفتى كه بر درش * ديگر كسى به حل مسائل نمىرود\r\n« مكرم » ره سعادت خود در طريق عشق * تشخيص داد و در ره باطل نمىرود \r\n\r\n","description":"","footnote":"","page_name":" 3381 ","page_number":493},
  {"content":"\r\n\r\n\r\nدر هواى دوست\r\n بر عارضت چو زلف خم اندر خم اوفتد * ما را دل رميده به بند غم اوفتد\r\nخون مىچكد ز ديدهء من در هواى دوست * آن‌سان كه از هوا به زمين شبنم اوفتد\r\nبر زلف تو وزد چو صبا لرزه بر تنم * افتد چو تندباد كه بر پرچم اوفتد\r\nبر دل جراحتيست ز هجران و جز وصال * ديگر كجا موافق آن مرهم اوفتد\r\nدر دوستى منافق و در عشق بوالهوس * بس بود و هست تا كه يكى محرم اوفتد\r\nاز خاتمى به تخت سليمان نمىرسد * در دست اهرمن اگر آن خاتم اوفتد\r\nهم صورت تو نيكو و هم سيرت تو خوب * وين اتفاق در همه خوبان كم اوفتد\r\nمعشوق را كجا خبر از حال عاشق است * كز ماجراى عشق به صد ماتم اوفتد\r\nزلف به چهرهء چو مهت ديده‌ام ولى * نشنيده‌ام كه روز به شب توام اوفتد\r\nما را ز بىثباتى گردون هراس نيست * شهباز را چه باك كه از سلّم اوفتد\r\n« مكرم » ز كوى دوست نيارد شدن به در * جز آن زمان كه دور ، از اين عالم اوفتد \r\n\r\nكشتى عمر\r\n بيا كه طرح فريب زمان براندازيم * برون ز دايره يك طرح ديگر اندازيم\r\nز موج حادثه بيرون بريم كشتى عمر * به ساحلى برسانيم و لنگر اندازيم\r\nز ممكنات فراتر نهيم پاى ثبات * كه دست عجز به دامان داور اندازيم\r\nز بس‌كه راه دراز است و منتهايش دور * در آن ميانه اقامت به محشر اندازيم\r\nجهان به راحت جان جاى آرميدن نيست * براى جسم ببايد كه بستر اندازيم\r\nبه منزل آنكه رسد زود از سبك‌باريست * به دوش خود ز چه بار گران دراندازيم\r\nچرا به خود غم بيهوده ره دهيم مدام * چرا هميشه كدورت به خاطر اندازيم\r\nتن توانگر ما پيش از آنكه كوزه كنند * غنيمت است دمى مى به ساغر اندازيم\r\nچه كم شود مگر از قوت ما و قوّت ما * كه دانه‌اى به بر مور لاغر اندازيم\r\nچه زان به است كه دست فتاده‌اى گيريم * نه آنكه چنگ به چنگ توانگر اندازيم\r\nبه رغم آنكه شود دست از جهان كوتاه * سزد به گردن سيمين دلبر اندازيم\r\nرواست گفتهء « مكرم » بريم در اقطار * كه تا شكست به بازار شكر اندازيم \r\n\r\n","description":"","footnote":"","page_name":" 3382 ","page_number":494},
  {"content":"\r\n\r\n\r\nسرنوشت جهان\r\n جهان و هرچه در او هست درد و رنج و غم است * سلامتش همه درد است و راحتش الم است\r\nبه روى آدميان بسته‌اند باب نشاط * اميد راحت و بهبود ، رهنماى غم است\r\nچو بيش و كم نشود روزى از تدارك مال * خنك كسى كه برون از خيال بيش و كم است\r\nدر اين سراى وجود ، آنچه آرزو باشد * خيال بيهده باشد كه عاقبت عدم است\r\nحيات عاريت آويخته است بر مويى * ميان بود و نبود اى عزيز يك‌قدم است\r\nحديث چون و چرا بس كن اى اسير هوا * كه بسته اين همه چون و چرا به نيم‌دم است\r\nهميشه شانه تهى كن ز بار منّت خلق * كه بار ننگ ز نابردبارى شكم است\r\nازبس‌كه فتنه و شر در زمانه گشته پديد * اگر دمى به سلامت گذشت مغتنم است\r\nمجوى عشرت دايم كه سرنوشت جهان * چنان بود كه در او عيش و رنج و غم به هم است\r\nحساب روز قيامت مسلّم است ولى * كسى رسد به حسابت كه صاحب كرم است\r\nبه ترك حرمت خلق خدا مگو « مكرم » * كه هركه حرمت مخلوق داشت محترم است \r\n\r\nفراق يار\r\n مگر نسيم صبا از حريم يار گذشت * كه بر مشامم ، چون نافهء تتار گذشت\r\nبه حيرتم كه چه‌ها بگذرد به فصل خزان * مرا كه موسم گل در فراق يار گذشت\r\nنمىتوان كه بپوشم ز اهل دل غم دل * كه صيت عاشقى من به هر ديار گذشت\r\nغم جدايى و رسوايى و پريشانى * ز من مپرس كه از حد اشتهار گذشت\r\nندانمت ز چه ره بگذرى نهان ز نظر * كه عمر من همه در راه انتظار گذشت\r\nمن اين سخن ز چكاوك شنيده‌ام بسيار * كه تا به باغ ، تفرّج كنى بهار گذشت\r\nاگرچه گردش گردون به استقامت نيست * چو دور هجر تو آمد به يك مدار گذشت\r\nمدار چشم به اين روزگار نافرجام * كه تا به هم بزنى چشم روزگار گذشت\r\nبه فكر نوبت آينده غم مخور « مكرم » * كه سال باز چنان بگذرد كه پار گذشت \r\n\r\nرباعى\r\n گويند كه بعد فوت برزخ باشد * وانگه پى انتقام دوزخ باشد\r\nبايد كه علاج گرمى از پيش كنيم * آنجا كه نه پنكه است و نه يخ باشد \r\n\r\n","description":"","footnote":"","page_name":" 3383 ","page_number":495},
  {"content":"\r\n\r\n\r\nشعار من\r\n رفتى و رفت از كف من اختيار من * بازآ كه بىتو باز نيايد قرار من\r\nاى سرو ناز گر به گلستان گذر كنى * از لاله پرس حال دل داغدار من\r\nبر روى خود اگر گره از زلف واكنى * چون موى خود سياه كنى روزگار من\r\nاز آب ديده چهرهء زردم شد ارغوان * كاين نقش صنعتيست ز دست نگار من\r\nشد وصل تو نصيب رقيبان بدمنش * در اين ميانه حسرت و غم در كنار من\r\nدر انتظار آنكه نهى پا به ديده‌ام * شد عمر من تمام و نشد انتظار من\r\nايّام نوبهار چو در فرقتت گذشت * روزم همه‌شب است و خزان نوبهار من\r\nاز جان خود به كوى محبّت گذشته‌ام * كافتد بر آستانهء جانان گذار من\r\nمردم ز عشق‌ورزى « مكرم » به حيرت‌اند * غافل از آنكه عشق بتان شد شعار من \r\n\r\nمحتكر\r\n كيست آن محتكر كه در رفتار * مىرود پيش ، پيش او شكمش\r\nچون وجودش به چشم خلق آيد * همه هستند طالب عدمش\r\nدر درشكه چه اوفتد يك لم * نفى خود را خبر دهد ز لمش\r\nاز وجودش به ما رسد قحطى * آه و داد از نحوست قدمش\r\nچون گذارد كلاه خود بر سر * كج گذارد چرا كه نيست غمش \r\n\r\n","description":"","footnote":"","page_name":" 3384 ","page_number":496},
  {"content":"\r\n\r\n\r\nمنبرى ( 1370 - 1292 )\r\nمحمد منبرى ، در سال 1292 هجرى شمسى در شهر سنندج در خانواده‌اى مذهبى و روحانى ديده به جهان گشود . پدرش حاج ملا محمد منبرى عارفى روشن ضمير و زاهدى وارسته ، فرزند محمد ، از اهالى روستاى نير يكى از روستاهاى ژاورود كردستان بود و ساليان دراز در زادگاهش به تدريس علوم دينى و ارشاد مردم اشتغال داشت .\r\nمنبرى چهارساله بود كه پدر خود را از دست داد و سرپرستى او را مادرش كه زنى پارسا و متقى بود به عهده گرفت و آموزش فرزند را در رشتهء علوم قديمه پى گرفت . در سال 1311 با سمت استوار پزشك‌يار وارد خدمت ارتش گرديد و پس از گذراندن خدمت نظام و فراگرفتن دورهء دوسالهء پزشك‌يارى به علت كمبود پزشك در آن زمان به عنوان پزشك در نقاط مرزى بخصوص مناطق جنگلى محلى و عشايرى كردستان انجام‌وظيفه كرد .\r\nمنبرى در سال 1319 به سبب آزادىخواهى و حق‌طلبى توسط فرماندهان نظامى كه نارواييها و ستمهايى درباره‌اش معمول داشتند ، ناگزير از ارتش استعفا كرد و براى يافتن كار عازم تهران گرديد و با همان سمت پزشك‌يارى به استخدام راه‌آهن درآمد و به مناطق جنوب و لرستان اعزام شد و سرانجام در سال 1342 در چهل و هشت‌سالگى با سى سال سابقهء خدمت بازنشسته گرديد .\r\nمنبرى پس از بازنشستگى در همان سال به اتفاق خانواده‌اش تهران مهاجرت كرد و در سال 1352 به سمت صندوقدار يك شركت خصوصى مشغول كار شد و در سال 1362 دچار حملهء قلبى گرديد و پس از چندين نوبت كه در بيمارستان بسترى شد ، سرانجام پس از هشت سال تحمل درد و رنج ، در چهارم شهريور ماه 1370 چشم از جهان فروبست .\r\nاز نظم اوست :\r\n\r\n","description":"","footnote":"","page_name":" 3385 ","page_number":497},
  {"content":"\r\n\r\nتقديم به : خانم دكتر مهين‌دخت معتمدى\r\n\r\nمرگ عزيزان\r\n با دل ماتم گرفته عقده‌ها را وا كنم * در غمت با اشك سوزان ديده را دريا كنم\r\nازچه‌رو از من گسستى رشتهء پيوند را * چون توانم غم‌گسارى مثل تو پيدا كنم\r\nگر خطايى سر زده از روى تو شرمنده‌ام * سر به پايت افكنم ، بخشايش استدعا كنم\r\nشاعران و نكته‌دانان را تو شمع محفلى * در مقامت من كنم دعوى استغنا كنم\r\nبرزخى طى مىكنم ما بين مرگ و زندگى * زين سبب خود را ميان دوستان رسوا كنم\r\nجسم ، چون بيمار باشد عقل كى سالم بود * گفتهء مردان حق را من چسان حاشا كنم\r\nگرچه راه مرگ دشوار است و من گم‌كرده‌ره * از اجل همّت بخواهم ، ترك اين مأوا كنم\r\nدر غم مرگ عزيزانت جگر در آتش است * كاش مىشد شعله را با آب چشم اطفا كنم\r\nگر ندارم من زبان تسليت ، منعم مكن * عاجزم گر زين مصيبت مطلبى انشا كنم\r\nزان كه دنيا جمع و تفريق است و جاى بحث نيست * كشف اين راز نهان را از كه استفتا كنم ؟\r\nچونكه قلبش نارسا گشته‌ست گفتا « منبرى » * ناله ديگر بس بود ، فرياد رعدآسا كنم\r\nاين مصيبت گرچه سنگين است ليكن بهر تو * صبر و آرامش طلب از ايزد يكتا كنم \r\n\r\nرنج‌نامه\r\n من كه بينى دور از يار و ديار افتاده‌ام * چون شكسته‌بال مرغى خوار و زار افتاده‌ام\r\n« خود همىسوزم كه روزى شمع جمعى بوده‌ام * ليك اكنون زار چون شمع مزار افتاده‌ام »\r\nبىكس و بىهمدم و بىآشنا در اين ديار * چون خس و خارى كنار شوره‌زار افتاده‌ام\r\nمن كه در فصل جوانى شور و حالى داشتم * وقت پيرى اين‌چنين با حال زار افتاده‌ام\r\nدر بهار زندگانى اعتبارى بد مرا * « چون زر قلب اين زمان از اعتبار افتاده‌ام »\r\nداشتم با همگنان خود غرور از حد فزون * ليك اكنون از غرور و برگ و بار افتاده‌ام\r\nفصل پيرى آمد و نه زر نه زورى مانده است * عمر ، بىحاصل گذشت و بىقرار افتاده‌ام\r\nحال مىنالم ز درد « قلب » در شبهاى تار * آخر عمر است و من در رهگذار افتاده‌ام\r\nدوستان با عمر كوته رخت بستند از جهان * گوييا زين كاروان من از شمار افتاده‌ام\r\nچرخ گردون گو چه مىخواهد از اين عمر دراز * با كدامين جرم از ياران كنار افتاده‌ام\r\nخاطرات تلخ و شيرينم بسى در ياد ماند * گرچه از خود بى خود و ديوانه‌وار افتاده‌ام \r\n\r\n","description":"","footnote":"","page_name":" 3386 ","page_number":498},
  {"content":"\r\n\r\n خدمت ارتش برايم سر به سر كابوس بود * ياد آن ايّام و رنج بىشمار افتاده‌ام\r\nراه‌آهن بود ديگر كار من در كوه و دشت * خود به ياد بيشه و آن آبشار افتاده‌ام\r\nخاك خوزستان برايم توتياى چشم بود * با دلى پردرد ، ياد آن ديار افتاده‌ام\r\nخواهر معصوم من در خاك اهواز آرميد * تا ابد در مرگ او من سوگوار افتاده‌ام\r\nمادرم با كامران در خاك تهران خفته‌اند * بر سر من خاك ، بادا ، داغدار افتاده‌ام\r\nپاى رفتن نيست تا بوسم مزار پاكشان * واى بر من زين سبب من شرمسار افتاده‌ام\r\nگر ز خرّمشهر جز افسانه‌اى باقى نماند * با تن رنجور ياد آن ديار افتاده‌ام\r\nچونكه آبادان خراب‌آباد شد از جور خصم * من ز داغ خاك پاكش خاكسار افتاده‌ام\r\nخاطراتى خوش من از زنجان زيبا داشتم * ياد پاييز و زمستان و بهار افتاده‌ام\r\n« منبرى » گفتا وطن چشم بد از تو دور باد * من كنون ديگر ز چشم روزگار افتاده‌ام \r\n\r\nنابرده ره\r\n عمرى گذشت و من به تحيّر فرو هنوز * نابرده ره به خوارترين راز او هنوز\r\nساغر شكست و بادهء لذّت به خاك ريخت * نگذشته قطره‌اش ، مرا از گلو هنوز\r\nدور زمانه سرخوش و بىآبرو گذشت * من پاىبست رنج و غم آبرو هنوز\r\nعمرم چنان گذشت به سختى كه مرگ را * فرصت نكرده‌ام كه كنم آرزو هنوز\r\nعشق مرا تو پاك مدان چون نيافته است * از اشك چشم و خون دلم شستشو هنوز\r\nدردا كه پشت كرد به من دور زندگى * ناكرده من به دور مى و عشق رو هنوز \r\n\r\nدريغ\r\n از عمر چون غروب زمانى نمانده است * وز جور شام تيره امانى نمانده است\r\nبوديم يك فغان و خموش قرار مست * جز لحظه‌اى طنين فغانى نمانده است\r\nاز ما بجز نسيم كه برگ شكوفه برد * در كوى عشق نامه‌رسانى نمانده است\r\nشمعيم پاك سوخته در بزم عاشقى * تا ماجرا كنيم ، زمانى نمانده است\r\nآغوش گلشنيم كه بعد از بهارها * وز ما بجز دريغ خزانى نمانده است \r\n\r\n","description":"","footnote":"","page_name":" 3387 ","page_number":499},
  {"content":"\r\n\r\n\r\nمنزوى ( 1325 )\r\nحسين منزوى ، شاعر خوش‌ذوق و لطيف طبع معاصر ، فرزند محمد ، در سال 1325 هجرى شمسى در شهر زنجان چشم به جهان گشود و در آن شهر نشو و نما يافت ، تحصيلات ابتدايى و متوسطه را در همان زادگاهش به انجام رسانيد ، ازآن‌پس براى ادامهء تحصيل راهى تهران شد و در دانشكدهء ادبيات به تحصيل پرداخت و به دريافت ليسانس توفيق يافت و چندى نيز در راديو تلويزيون به كار اشتغال ورزيد ، اكنون در زنجان سكونت دارد و گاهى به تهران سفر مىكند و در بعضى انجمنهاى ادبى شركت مىنمايد .\r\nمنزوى شاعرى است غزل‌سرا ؛ در سرودن شعر از استعداد و قريحهء سرشارى برخوردار است ، غزلياتش جذاب و دلنشين و شهرتش نيز به خاطر غزلهاى خوب و لطيفى است كه مىسرايد ، زيرا در بيان افكار و انديشه‌هاى شاعرانهء خود در قالب كلاسيك از توانايى و مهارت كافى برخوردار است .\r\nمنزوى احساس خود را در شعر عريان بيان مىكند ، البتّه با حفظ ايهام و استعاره در شعر ؛ امّا عده‌اى از بيان اين‌گونه احساس انتقاد كرده و در بعضى از مجلات شعرش را مورد انتقاد قرار داده‌اند و حتى پاره‌اى از اشعارش را مغاير اخلاق عمومى مىدانند ، نظير اين بيت از يك غزل :\r\n ز باغ پيرهنت چون دريچه‌ها وا شد * بهشت گمشده پشت دريچه پيدا شد \r\nنگارنده تاكنون منزوى را نديده‌ام ، فقط او را از طريق شعرهايش مىشناسم . هرچند تلفنى در چند نوبت با او در ارتباط بوده‌ام و با اينكه هربار از او درخواست آثار و عكسش را داشته ، امّا تاكنون از ارسال آثار خود تعلل ورزيده است . از منزوى چند مجموعه شعر به نامهاى : حنجرهء زخمى تغزل ، شوكران و شكر ، و فاجعه در حوالى جوانى ، طبع و نشر شده\r\n\r\n","description":"","footnote":"","page_name":" 3388 ","page_number":500},
  {"content":"\r\n\r\nاست .\r\nنمونه‌هاى زير از شعر اوست :\r\n\r\nبا دستهاى عشق\r\n صبح است و گل در آينه بيدار مىشود * خورشيد در نگاه تو ، تكرار مىشود\r\nمردى كه روى سينهء عشق تو خفته بود * با دستهاى عشق تو ، بيدار مىشود\r\nپر مىكنى پيالهء من از عصير و باز * جانم پر از عصارهء ايثار مىشود\r\nدر كارش از تو ، اين همه باور ستودنيست * اينجا كه عشق ، اين همه انكار مىشود\r\nتا باد ، دست غارت عشقت گشاده باد * وقتى غمم به سينه تلنبار مىشود\r\nدر بازى مداوم انگشتهاى تو * تكثير مىشود گل و ، بسيار مىشود\r\nخورشيد نيز مىشكند در نگاه تو * وقتى كه آن ستاره پديدار مىشود\r\nحس مىكنم بهار تو را ، در خزان تو * گاهى كه بوسه‌هاى تو ، رگبار مىشود\r\nتا بار « من » گران ننشيند به دوش تو * از هرچه غير توست ، سبكبار مىشود \r\n\r\nبه روز معجزه\r\n شبم به نيمه رسيد و صداى او نرسيد * حريف صحبتم امشب به گفتگو نرسيد\r\nنسيم و سيم ، عقيم‌اند از اميد و نويد * كه آن صداى خوش ، امشب ز هيچ سو نرسيد\r\nنداى زنگ نمىخواندم به گفت و شنود * چه شد كه ديگرم آن پيك مژده‌گو نرسيد ؟\r\nبه نيمه‌راه شكفتن ، دريغ از آن غنچه * كه گل نگشته خزان شد ، به رنگ و بو نرسيد\r\nبه موج پرزدنش ، مىتپد دلم ، كز اوج * پرنده‌وار من امشب چرا فرونرسيد\r\nدرخت وسوسه بارآورى نكرد ، مگر ؟ * كه دستهاى من امشب به سيم او نرسيد\r\nصداى جارى غم‌خوارىاش كه روح مرا * به آب زمزمه مىداد شستشو نرسيد\r\nدوباره مىكشدم دل به دوزخ‌آشامى * كه آن فرشته صداى بهشت خو نرسيد\r\nبسا شبا كه به ديدار دور رفت ، دلم * پرنده‌وار و ، به ديدار روبه‌رو نرسيد\r\nچنان به خيره‌سرى بست بغض راه نفس * كه گريه‌هاى من از سينه تا گلو نرسيد\r\nدلم به سنگ هزار و يكم شكست آخر * هزار بارم اگر سنگ بر سبو نرسيد\r\nبه روز معجزه ، گل داد ، نى . ولى افسوس * شب شكفتنت اى باغ آرزو ! نرسيد \r\n\r\n","description":"","footnote":"","page_name":" 3389 ","page_number":501},
  {"content":"\r\n\r\n\r\nبىتو نقشى بود هستى\r\n چون تو موجى بىقرار اى عشق ! در عالم نبود * هفت دريا ، پيش توفان تو جز شبنم نبود\r\nاز قلم‌فرسايى تقدير ، بر لوح وجود * نامت آن روزى رقم مىخورد ، كاين عالم نبود\r\nدر ازل وقتى كه مىبستند طرح آدمى * جوهرى جز تو سرشته با گل آدم نبود\r\nاى تو ، آن بار نخستين امانت كاسمان * جز به زير جرم سنگين تو پشتش خم نبود\r\nپيش از آنكه سر برآرد آفتابت از عدم * چيره بر هستى ، سراسر جز شبى مظلم نبود\r\nكس ، نصيب جنّت و دوزخ نمىداند ، ولى * گر به دوزخ هم تو مىبودى ، ز جنّت كم نبود\r\nآن گل سرخى كه من بازت گرفتم از نسيم * معنى اينكه ، بىتو غير از باد در دستم نبود\r\nبىتو نقشى بود هستى ، تيره و خاكسترى * وين طلاييها و آبيها ، در او مدغم نبود\r\nگر نبودى در ميان اين كويريها ، دلم * واحه‌اى - گيرم كف دستى - چنين خرّم نبود\r\nپيش از اين هم ، دانمت گفتن كه پيش از بودنت * گر ، به دلها غم نبود اى عشق ! شادى هم نبود \r\n\r\nهمينم\r\n نه فرشته‌ام ، نه شيطان ، كيم و چيم ؟ همينم ! * نه ز بادم و نه ز آتش ، كه نوادهء زمينم !\r\nمنم و چراغ خردى كه بميرد از نسيمى * نه سپيده‌دم به دستم ، نه ستاره بر جبينم\r\nمنم و رداى تنگى كه به‌جز « من » اش نگنجد * نه فلك بر آستانم ، نه خدا در آستينم\r\nنه حق حقم ، نه ناحق ، نه بدم نه خوب مطلق * سيه و سپيدم : ابلق ! كه به نيك و بد عجينم\r\nنه برانمش ، نه دربر ، كشمش ، غم است ديگر ! * چه بگويم از حريفى كه من‌اش نمىگزينم ؟\r\nنزنم نمك به زخمى كه هميشگيست بارى * كه نه خستهء نخستين ، نه خراب آخرينم\r\nتب بوسه‌ايم از آن لب ، به غنيمت است امشب * كه نه آگهم كه فردا ، چه نشسته در كمينم \r\n\r\n","description":"","footnote":"","page_name":" 3390 ","page_number":502},
  {"content":"\r\n\r\n\r\nفانوس راه\r\n كدام آغوش پرمهرى پناهم مىشود امشب ؟ * بر و دوش كه آيا تكيه‌گاهم مىشود امشب ؟\r\nدر اين برف خزانى - يا زمستانى - كه مىبارد * كدامين چتر گيسويى ، پناهم مىشود امشب ؟\r\nرسد تا رستمى از ره ، منيژه‌وار ، روى كه * اميد زيستن ، در قعر چاهم مىشود امشب ؟\r\nنسوزد تا سموم وحشت پاييزش از ريشه * چه كس پرچين باغ بىگناهم مىشود امشب ؟\r\nتب خواهش ، تنم را مىگدازد ، كو ؟ كدام آغوش * حريف تا سحرگاه گناهم مىشود امشب ؟\r\nبخوانم تا كتاب عشق را ، در روشنيهايش * چه كس شمع شبستان سياهم مىشود امشب ؟\r\nشراب و شاهد و شيرينى ، اين است آنچه مىخواهم * كجا ؟ پيش كه اين عشرت فراهم مىشود امشب ؟\r\n« شب تاريك و بيم موج و گردابى چنين هايل » * چه چشم روشنى ، فانوس را هم مىشود امشب ؟ \r\n\r\nبا موكب نسيم\r\n همواره ، عشق بىخبر از راه مىرسد * چونان مسافرى كه به ناگاه مىرسد\r\nوامىنهم به اشك و به مژگان تداركش * چون وقت آب و جاروى اين راه مىرسد\r\nاينت زهى شكوه كه نزدت كلام من * با موكب نسيم سحرگاه مىرسد\r\nبا ديگران نمىنهدت دل ، به دامنت * چندان كه دست خواهش كوتاه مىرسد\r\nميلى كمين گرفته پلنگانه در دلم * تا آهوى تو ، كى به كمينگاه مىرسد\r\nهنگام وصل ماست ، به باغ بزرگ شب * وقتى كه سيب نقره‌اى ماه مىرسد\r\nشاعر ! دلت به راه بياويز و از غزل * طاقى بزن خجسته كه دلخواه مىرسد \r\n\r\n","description":"","footnote":"","page_name":" 3391 ","page_number":503},
  {"content":"\r\n\r\n\r\nكتاب عمر\r\n من از خزان به بهار ، از عطش به آب رسيدم * من از سياه‌ترين شب به آفتاب رسيدم\r\nهم از خمار رهيدم ، هم از فريب گذشتم * كه از سراب به دريايى از شراب رسيدم\r\nبه جانب تو زدم نقبى از درون سياهى * به جلوهء تو به خورشيد بىنقاب رسيدم\r\nاگر نشيب ، رها كردم و فراز گرفتم * به يارى تو بدين حسن انتخاب رسيدم\r\nمرا به مهر خود ، آباد مىكنى تو ، غمى نيست * به آستانت اگر خسته و خراب رسيدم\r\nشبى كه با تو هماغوش از انجماد گذشتم * به تب ، به تاب ، به آتش به التهاب رسيدم\r\nچگونه است و كجا ؟ ديگر از بهشت نپرسم * كه در تو ، در تو ، به زيباترين جواب رسيدم\r\nكتاب عمر ، ورق خورد بار ديگر و با تو * به عاشقانه‌ترين فصل اين كتاب رسيدم\r\nچرا ، به نابترين شعر خود ، سپاس نگويم * تو را ؟ كه در تو به معناى شعر ناب رسيدم \r\n\r\nبپوش پنجره را\r\n نخفته‌ايم كه شب بگذرد ، سحر بزند * كه آفتاب چو ققنوس بال‌وپر بزند\r\nنخفته‌ايم كه تا صبح شاعرانهء ما * ز ره رسيده و همراه عشق ، در بزند\r\nنسيم بوى تو را مىبرد به همره خود * كه با غرور به گلهاى باغ سر بزند\r\nشب از تب تو و من سوخت وصلمان ، آبى * مگر بر آتش تنهاى شعله‌ور بزند\r\nتمام روز كه دور از توام ، چه خواهم كرد ؟ * هواى بستر بالينم ار به سر بزند\r\nچو در كنار منى ، كفر نعمت است اى دوست ! * دو ديده‌ام ، مژه برهم ، دمى اگر بزند\r\nدلاورانه به رزم شبانه مرد آن است * كه بر هدف بزند تير و تا به پر بزند\r\nبپوش پنجره را ، اى برهنه ! مىترسم * كه چشم شور ستاره ، تو را نظر بزند\r\nغزل براى لبت عاشقانه‌تر گفتم * كه بوسه بر دهنم ، عاشقانه‌تر بزند \r\n\r\nرها ز سلسلهء پاييز\r\n ز باغ پيرهنت چون دريچه‌ها وا شد * بهشت گمشده پشت دريچه پيدا شد\r\nرها ز سلطهء پاييز ، در بهار اتاق * گلى به نام تو ، در بازوان من وا شد\r\nبه ديدن تو ، همه ذرّه‌هاى من شد چشم * و چشمها ، همه سر تا به پا ، تماشا شد\r\nتمام منظره ، پوشيده از تو شد ، يعنى * جهان به چشم دل من ، دوباره زيبا شد \r\n\r\n","description":"","footnote":"","page_name":" 3392 ","page_number":504},
  {"content":"\r\n\r\n زمانه ريخت به جامم هرآنچه تلخانه * به نام تو كه درآميختم ، گوارا شد\r\nفرشته‌ها ، تو و من را به هم نشان دادند * ميان زهره و ماه ، از تو گفتگوها شد\r\nتنت هنوز به اندازه‌اى لطافت داشت * كه گل در آينه از ديدنش شكوفا شد\r\nشتاب خواستنت ، اين چنين كه مىبالد * به دورى تو مگر مىتوان شكيبا شد ؟\r\nاميدوار نبودم دوباره از دل تو * كه مهربان بشود با دل من ، امّا شد\r\nدوباره طوطيك شوكرانى شعرم * به خنده خندهء شيرين تو شكرخا شد\r\nقرارنامهء وصل من و تو بود ، آنگه * به روى شانهء تو ، با لب من امضا شد \r\n\r\nفاجعه\r\n گور شد گهواره ، آرى بنگريد اينك زمين را * اين دهان واكرده ، غرّان اژدهاى سهمگين را\r\nقريه خواب و كوه بيدار است و هنگامه شبيخون * تا بكوبد بر بساطش صخره‌هاى خشم و كين را\r\nمرگ من يا توست بىشك ، آن ستون ، آن سقف ، آنك ! * كاين‌چنين چنين از ظلمت شب ، بهره مىگيرد كمين را\r\nمادرى آنك ! به سجده در نماز وحشت خود * خسته مىسايد به خاك كودكان خود ، جبين را\r\nدخترك خاموش بهتش برده از تنهايى خود * مىكشد بر چشمهاى بىنگاهش آستين را\r\n« بازمىپرسى كه‌ها مردند ؟ مىگويم كه زنده‌ست ؟ ! » * پيرمرد انگار با خود زير لب ، مىگويد اين را\r\nديگرى سر مىدهد غمنامهء شكر و شكايت : * تا كجا مىآزمايى اى خدا ، اين سرزمين را ؟\r\nكودكان از خواب اين افسانه ، بيدارى ندارند * با كه خواهد گفت مادر ، قصّه‌هاى دلنشين را ؟\r\nاز تمام قريه يك‌تن مانده و ديگر كسى نيست * تا كشد دست تسلّا بر سر ، آن تنهاترين را \r\n\r\n","description":"","footnote":"","page_name":" 3393 ","page_number":505},
  {"content":"\r\n\r\n مرده چوپان و نىاش افتاده خون‌آلود جايى * خسته در وى مىنوازد باد آهنگى حزين را \r\n\r\nسايهء سرو بلند دوست\r\n بردم ز سر هواى رهايى به بند دوست * يا رب ! رهايىام ندهى ، از كمند دوست\r\nميلى به آفتاب ندارم كه ذرّه‌ام * جا كرده خوش ، به سايهء سرو بلند دوست\r\nچشم نيازمند من و موسم درو * تا خوشه چيند از نگه نازمند دوست\r\nشد توتياى چشم دل‌وجانم ، اين غبار * اين يادگار گشت و گذار سمند دوست\r\nتا خرمنم بسوزد و خاكسترم كند * دل‌بسته‌ام به صاعقهء خوش‌گزند دوست\r\nمنصوروار بر سر آنم كه عشق را * اوجى دهم دوباره كه باشد خورند دوست\r\nديدى دلم ربود به تردستى از برم * با نيم گردشى ، نگه چشم‌بند دوست ؟\r\nمن كيستم هرآينه تا چند و چون كنم * در كار وحى منزل بىچون و چند دوست ؟\r\nتفويض كرده‌ام چو به يار ، اختيار خود * سر مىنهم به آنچه گزيند پسند دوست\r\nشيرين‌ترند ، اگر دو لب او مكرّرند * آرى ، به كام من دو تبر زد ، دو قند دوست\r\nمستم كن آن‌چنان‌كه سر از پاى گم كنم * گيراترين شراب من ! اى نوشخند دوست ! \r\n\r\n","description":"","footnote":"","page_name":" 3394 ","page_number":506},
  {"content":"\r\n\r\n\r\nمنشى ( 1349 - 1271 )\r\nحسينعلى منشى ، كه تخلص شعرى خود را از نام خانوادگىاش انتخاب كرده بود ، در سال 1271 هجرى شمسى در شهر كاشان ديده به جهان گشود . پدرش ، محمد صادق ، از بازرگانان آن شهر بوده و هنگامى كه منشى كودكى بيش نبود ، پدر خود را از دست داد و دايىاش مرحوم ناصرى كه از شعرا و مورخين بود ، سرپرستى او را به عهده گرفت .\r\nمنشى علوم متداوله زمان را در زادگاه خود فراگرفت و در سال 1315 خورشيدى به استخدام فرهنگ درآمد و به تدريس ادبيات در دبيرستانهاى كاشان پرداخت و ساليان دراز به تعليم و تربيت جوانان همت گماشت و سرانجام در سال 1349 شمسى چشم از جهان فروبست و فقدانش ضايعه‌اى بزرگ و جبران‌ناپذير بود .\r\nمنشى كه رياست انجمن ادبى صبا در كاشان را به عهده داشت ، از همان كودكى به سرودن شعر پرداخت و در ادبيات فارسى و عربى بخصوص در فنون شعر به كمال رسيد . او با شعرايى چون آزاد همدانى ، فخر الواعظين ، سيد احمد خاورى ، اديب بيضايى صمصام ، و تندرى ( شيوا ) مجالست و مؤانست داشت .\r\nمنشى از شاعران توانا و از گويندگانى بود كه در شعر مقامى و الا داشت و هنرش غزلسرايى ، و سبكش تلفيقى از سبك سعدى و حافظ بود . ديوان اشعارش حدود بيست هزار بيت مىباشد كه وسيلهء تالار كتاب انتشار يافت .\r\n\r\nميناى وصل\r\n گر شدم دور از حرم دير مغان را در زدم * بست چون زاهد به رويم در ، در ديگر زدم\r\nهركجا ديدم نشانى از گل رخسار دوست * دور آن پروانه‌وار از جان و از دل پر زدم \r\n\r\n","description":"","footnote":"","page_name":" 3395 ","page_number":507},
  {"content":"\r\n\r\n تا گدايى در سر كويش مرا آمد به دست * پشت پا بر افسر دارا و اسكندر زدم\r\nطلعت زيباى او را هرچه ديدم بيشتر * با چنان رويى دم از خلد برين كمتر زدم\r\nساختم خود را برابر با صف مژگان يار * خويشتن را با تن تنها به يك لشكر زدم\r\nكى فراموشم شود آن شب كه از ميناى وصل * شب همه‌شب تا سحر از دست او ساغر زدم\r\nريختم ازبس‌كه « منشى » گوهر غلطان اشك * پاى تا سر خويش را چون رشته در گوهر زدم \r\n\r\nحاصل عمر\r\n اوّل پيرى رسيد و آخر عمر شباب * زندگى را رفت ديگر بر لب بام آفتاب\r\nحاصل ايّام عمرم چيست جز بىحاصلى * بىنصيب افتاده‌ام از دولت حسن المآب\r\nمىرود عمر از نظر پيوسته چون تير از كمان * اين سوار تيزتك از حد فزون دارد شتاب\r\nهركسى از غير نالد من ز دست خويشتن * سينه‌اى دارم پر از آتش ولى دارم كباب\r\nتا سفر كردم در اين عالم نبردم هيچ سود * بلكه دارم غبن‌ها از اين اياب و اين زهاب\r\nمن كه در يك‌عمر طومار عمل كردم سياه * نيست توفيقم كه اشك خويشتن شويم به آب\r\nخانه گل را اگر آباد كردم در عوض * خانه دل را نمىدانم چرا كردم خراب\r\nهمچو مويى بر سر آتش پر از تاب است و پيچ * رشتهء عمر عزيزم بس‌كه دارد پيچ‌وتاب\r\nاين گل باغ جهان آرد گلابش دردسر * با وجودى كه پى دفع صداع آمد گلاب\r\nاى دل غافل از اين خواب گران بيدار شو * تا كى و تا چند تن مىپرورى در خورد و خواب \r\n\r\n","description":"","footnote":"","page_name":" 3396 ","page_number":508},
  {"content":"\r\n\r\n اى دريغ از من كه من بر جاى قرآن و حديث * درگه و بيگاه خواندم قصّهء وعد و رباب\r\nجاى وعظ و پند انشا كرده‌ام قول و غزل * واى بر حالم كه بگزيدم گنه را بر ثواب\r\nتا كه نفس خيره‌سر از راه در چاهم فكند * گشت معلومم دليل القوم اذ كان الغراب\r\nيك‌نفس گر پرده برگيرم ز كار خويشتن * مىشوم شرمنده و رسوا به نزد شيخ و شاب\r\nاستجير اللّه از آن روزى كه پرسند از عمل * با دو صد لكنت زبانم عاجز آيد در جواب\r\nبا چنين احوال منكر با چنين افعال زشت * راندم آز خويشتن با هركه جويم انتساب\r\nتا كه راه چاره بر خود بسته‌ام از چارسو * نيست دستاويز من غير از ولاى بو تراب \r\n\r\nره مردمى جوى\r\n فلك را بجز كج‌روى كار نيست * در او راستى رسم و هنجار نيست\r\nبدين ماه او ذرّه‌اى مهر نه * خود اين مهر او با كسى يار نيست\r\nهمين تير و ناهيد و برجيس كم * ز كيوان و بهرام خونخوار نيست\r\nچه گويم در اين لاجوردى سپهر * مرا اختر بخت بيدار نيست\r\nستاره كدام است و گردون كدام * كه با من موافق به رفتار نيست\r\nجهان را چرا مدح گوييم و ذم * كه غير از خيالات و پندار نيست\r\nبه مانند نقش است گيتى بر آب * كه هيچ اين بنا سخت و ستوار نيست\r\nسرانجام او سر به سر نيستىست * اگر هست غير از جهاندار نيست\r\nنبينند اهل نظر غير از او * كه جز او در اين دار ديّار نيست\r\nهمه امر يا نهى دربار اوست * و ليكن به دربار او بار نيست\r\nنظر كن بدين سينماى سپهر * كه جز نقش حيرت نمودار نيست \r\n\r\n","description":"","footnote":"","page_name":" 3397 ","page_number":509},
  {"content":"\r\n\r\n بسى نقطه بينى در اين دايره‌ست * كه هيچش عيان دست و پرگار نيست\r\nدر اين عقلها غير مبهوت نه * وز اين فكرها غير افگار نيست\r\nچو ديدى سپس خيره در خود نگر * كه غير از تو شايان ديدار نيست\r\nهمه هرچه ديدى ز خود بازجوى * كه هيچ از تو بيرون گل و خار نيست\r\nكه جسم تو چون عالمى ديگر است * اگرچه بدان‌قدر و مقدار نيست\r\nز آثار اين آسمان و زمين * كدام است كاندر تو آثار نيست\r\nتو از خويش چون مست غافل چرا * خود اين غافلى رسم هشيار نيست\r\nمده خويش ارزان كه مانند تو * در اين نه صدف درّ شهوار نيست\r\nعبث نيستى پس ببين كيستى * كه غير از تو منظور انظار نيست\r\nره مردمى جوى كاين مردمى * در اين جبّه و ريش دستار نيست\r\nهمى كوركورانه تا كى رويم * خود اين آدمى گاو عصّار نيست \r\n\r\nشكرخند\r\n چو نى دارم دمادم ناله و افغان ز هر بندى * كه صد شور است در من از لب شيرين‌تر از قندى\r\nگر اى باد صبا از دور ديدى گل‌عذارم را * بگو كز انتظارت مرد جانا آرزومندى\r\nبگو جانا بيا تا اين دل صدپارهء خود را * دهيم از رشتهء وصل تو با هم باز پيوندى\r\nبگو كز هجر چندانم ضعيف و ناتوان كردى * كه پيشم هست ازاين‌پس پرّ كاهى كوه الوندى\r\nاگر گويد مرا در دلربايى نيست همتايى * بگو نبود مرا در عشقبازى نيز مانندى\r\nبه يك ساعت هزاران بيستون را بركنم از جا * اگر يك‌بار بينم زان لب شيرين شكرخندى\r\nدهيد اى عاقلان بيهوده تا كى پند « منشى » را * كه در دل درنمىگيرد من ديوانه را پندى \r\n\r\n","description":"","footnote":"","page_name":" 3398 ","page_number":510},
  {"content":"\r\n\r\n\r\nفتنهء آرميده\r\n صبح ز خواب ناز اگر باز كنى تو ديده را * باز به گردش آورى فتنهء آرميده را\r\nبر خط سبز خويشتن بنگر اگر نديده‌اى * بر لب آب زندگى سبزهء نو دميده را\r\nگل به چمن اگر زند دم ز رخ تو دم مزن * گوش كسى نمىدهد حرف دهن دريده را\r\nاز من بيدل اى صبا خدمت باغبان بگو * چند ز من طلب كنى جرم گل نچيده را\r\nگر كه هواى عشق او در دل خود نهفته‌ام * باز كجا نهان كنم رنگ رخ پريده را\r\nبانوى مصر اگر كند عشق درون خود نهان * مىنتوان ابا كند پيرهن دريده را\r\nعشق كشيده « منشيا » رخت به خانهء دلت * خيز و خوش آمدى بگو مقدم نورسيده را \r\n\r\nبار هجر\r\n گر جان طلب كند لب شكرفشان تو * اوّل منم كه مىدهمش جان به جان تو\r\nما هر دو يك تنيم ولى فرق و امتياز * پيراهنى ميان من است و ميان تو\r\nباشد كجا حكايت شيرين و كوه‌كن * شيرين‌تر از حديث من و داستان تو\r\nچون در كمان غمزه گذارى خدنگ ناز * دل مىطپد به سينه كه گردد نشان تو\r\nاى شمع يا كه راز دلت بر زبان ميار * يا قطع مىكنند حريفان زبان تو\r\nهرچند سال و ماه فراوان ز بار هجر * بس رنجها كشيد تن ناتوان تو\r\nترسم كه عاقبت به سر كوى آن صنم * « منشى » كلاغ هم نبرد استخوان تو \r\n\r\nگم‌گشته\r\n بسيار سفر كردم و جستم خبرى باز * هيچ از ديدهء گم‌گشته نديدم اثرى باز\r\nگفتم شود از آه سحر چارهء دردم * غافل كه شب هجر ندارد سحرى باز\r\nچشم از همه خوبان جهان باز گرفتم * روزى كه به رخسار تو كردم نظرى باز\r\nدر كشتنم اى دوست دمى دست نگه‌دار * تا بر تو كنم ديدهء حسرت نگرى باز\r\nصد بارم اگر بيشتر از پيش برانى * يك‌بار به جايت نگزينم دگرى باز\r\nبرخيز و بكش تيغ و بكش مرغ دلم را * تا پيش تو بر خاك زند بال‌وپرى باز\r\nتا هست نشانى بزنى خامهء « منشى » * آن به كه نيارند به كاشان شكرى باز \r\n\r\n","description":"","footnote":"","page_name":" 3399 ","page_number":511},
  {"content":"\r\n\r\n\r\nنالهء حسرت\r\n چنان از آتش عشق تو ، دل شد آتش‌آلودم * كه مىآيد برون از دل به جاى هر نفس دودم\r\nز آب ديده گفتم كآتش دل را دهم تسكين * مرا اى خاك غم بر سر كه بى خود باد پيمودم\r\nبدين دستى كه بالا كرده‌اى اى دوست دانستم * سر آن باشدت كز پا درآرى دير يا زودم\r\nمرا با ديدهء خوارى مبين چون جامهء كهنه * كه از مهر و وفا باشد اگر تارت اگر پودم\r\nبه هر بزمى حريفان را بسان چنگ بنوازى * برآيد نالهء حسرت ز ناى سينه چون رودم\r\nرقيبش را به دل آهم نخواهد كرد تأثيرى * ثمر اين خاربن هرگز نخواهد داد امرودم\r\nمرا سوداى عشق او به ظاهر گر زيان بخشد * ببين « منشى » كه در باطن فزون از حد بود سودم \r\n\r\nكتاب عارض\r\n قدم بر ديدهء من مىگذارد آفتاب امشب * و يا اين دولت بيدار مىبينم به خواب امشب\r\nبه اميدى كه زود از در درآيد بر سر راهش * چو مويى بر سر آتش روم در پيچ‌وتاب امشب\r\nمن امشب همنشين با چشمهء خورشيد تابانم * متاب اى ماه در مشكوى من از هيچ باب امشب\r\nشب وصل است اين يا آن شب قدرى كه قدر آن * اگر هر قدر بشمارى نيايد در حساب امشب\r\nبه عمرى از تو اين يك آرزو دارم كه مىخواهم * به گرديدن كنى اى آسمان يكسر شتاب امشب \r\n\r\n","description":"","footnote":"","page_name":" 3400 ","page_number":512},
  {"content":"\r\n\r\n به من جانا ترحّم كن كه بس محتاج و مسكينم * زكات حسن را دادى تو در حدّ نصاب امشب\r\nكتاب عارضش دارد همه ابيات خوشبختى * بزن « منشى » براى خويش فالى ، زين كتاب امشب \r\n\r\nآينه\r\n تا جلوهء جمال تو ديدم در آينه * دادم هزار بوسه فزون‌تر بر آينه\r\nتا ديد عكس روى تو در خويش جلوه‌گر * بر روى آفتاب كشد خنجر آينه\r\nخورشيد و مه به ديدهء حسرت نظر كند * گردى اگر تو ناظر و گر منظر آينه\r\nآشفته همچو زلف شوى بر عذار خويش * روزى اگر در آينه بينى هرآينه\r\nتا نقش دلكش تو در آيينه ديده‌ام * يكباره برده است دلم از بر آينه\r\nزان پيش تا ، به دو بنمايى جمال خويش * نقشى چنين نداشته در خاطر آينه\r\nاز بهر آنكه نقش جمال تو ديده است * دارم عزيز از همه افزونتر آينه \r\n\r\nبهاى بوسه\r\n گر بگويم بوسه را با جان برابر مىفروشد * اين سخن باور مكن كز جان گرانتر مىفروشد\r\nچون فروشد بوسه را بالاتر از جان زود بستان * دير بستانى گر اينجا جاى ديگر مىفروشد\r\nگر پىاش غوغاست بر پا از هجوم عشقبازان * از مگس ناچار باشد آنكه شكّر مىفروشد\r\nديده‌ام از درد هجران اشك مىبارد چو باران * وه كه با من باز جانان هيزم تر مىفروشد\r\nكشور فقر و قناعت جاودان بادا كه آنجا * هر گدايى بىنيازى با توانگر مىفروشد\r\nكى به عالم آبروى خويشتن را مرد عاقل * گر به آب خضر باشد با سكندر مىفروشد \r\n\r\n","description":"","footnote":"","page_name":" 3401 ","page_number":513},
  {"content":"\r\n\r\n در بهاى وصل جانان دين و دل را داد « منشى » * بيشتر بايد اگر جان و تن و سر مىفروشد \r\n\r\nحديث عشق\r\n جانا بيا كه جان تو و جان من يكيست * گر پيرهن دوتاست ولى جان و تن يكيست\r\nامروز در قلمرو خوبى تويى اگر * سلطان حسن و صاحت وجه حسن يكيست\r\nچون من ز دست رفته زليخا هزارهاست * الا كه چون تو يوسف گل‌پيرهن يكيست\r\nاز در يكى درآمد و كارم ز دست برد * دردم دگر مپرس كه اينجا سخن يكيست\r\nازبس‌كه خون دل خورم از ديده آن منم * امروز اگر كه ساقى دست و دهن يكيست\r\nزلفش خطا نگويم اگر آنكه سر كنم * هر چين آن به نافهء مشك ختن يكيست\r\n« منشى » زمان دوتاست ولى در مذاق من * شيرين حديث عشق تو با كوه‌كن يكيست \r\n\r\n","description":"","footnote":"","page_name":" 3402 ","page_number":514},
  {"content":"\r\n\r\n\r\nمنصور ( 1335 )\r\nسيد على ميرباذل ، در سال 1335 هجرى شمسى در شهر رشت قدم به عرصهء هستى نهاد .\r\nپدرش سيد مختار باذل ، كارشناس ارشد بهداشت و درمان ( پيراپزشك ) است و در تهران سكونت دارد و على سومين فرزند خانواده مىباشد .\r\nسيد على ميرباذل تحصيلات ابتدايى را در زادگاه خود و دورهء متوسطه را در تهران به انجام رسانيد ، آنگاه در رشتهء پيراپزشكى به تحصيل ادامه داد و ليسانس خود را گرفت و در همين شغل به خدمت اشتغال دارد .\r\nميرباذل ، كار شعر و شاعرى را از سال 1356 آغاز كرد و تخلص شعرى خود را منصور قرار داد و در سرودن انواع شعر طبع‌آزمايى كرد و اشعارش در روزنامه‌ها به چاپ رسيد و علاوه بر آن ، مقالاتى در زمينهء مسائل پزشكى منتشر ساخت و مقالات ادبى او در روزنامهء اطلاعات ويژه گيلان ، تحت عنوان \" وقتى شاعر رسالت و هدفى ندارد هذيان‌گونه مىسرايد \" و روزنامهء آذربايجان ، زير عنوان \" جاى پاى ايمان و تعهد در شعر و شاعر \" و همچنين در كتابهاى \" پير در آينه \" و \" شعر و كار \" از او و كارش ذكرى به ميان آمده است .\r\nاينك چند نمونه از شعر او :\r\n\r\nهم‌سفر\r\n بيا پرواز را از اين قفس آغازگر باشيم * به بال شوق تا مرز رهيدن هم‌سفر باشيم\r\nبيا از معبر سرد كدورتهاى دل آجين * به همراه نسيم مهربانى درگذر باشيم\r\nبيا در گريهء نيلوفر تنهاى دور از باغ * شميمى پرطراوت از چمنزاران تر باشيم\r\nبيا در گوش گلدانهاى گلهاى دل‌افسرده * نويد تابش خورشيد از پيغامبر باشيم \r\n\r\n","description":"","footnote":"","page_name":" 3403 ","page_number":515},
  {"content":"\r\n\r\n بيا تا در كنار صبح زخمى از عقاب شب * خراش قامت ديدار را تيمارگر باشيم\r\nبيا از آفتاب بىريا ، ره‌توشه برگيريم * براى رهروان ، آخر سفيران سحر باشيم\r\nبيا در انحناى قامت دار بلند عشق * گلوى بستهء « منصور » را آوازگر باشيم \r\n\r\nموج بهار\r\n تا به آهنگ سپيده نغمه‌پردازم هنوز * در هجوم باد و باران فكر پروازم هنوز\r\nمىسپارم راه مهر و مهربانى را به شوق * با نسيم بىرياييها هماوازم هنوز\r\nاز كتاب زندگى كى ديده برگيرم دمى ؟ * دفتر زيباى رويش را سرآغازم هنوز\r\nتا شكوفه گل به روى شاخه از موج بهار * با شميم آشناى غنچه همرازم هنوز\r\nبىحضور بال اگر بنشسته‌ام در آشيان * نغمهء پرواز وهم ، آهنگ پر سازم هنوز\r\nاين دل آيينه‌سان من ، نمىگيرد ملال * تا كه با آيينهء روى تو دمسازم هنوز \r\n\r\nعبور از خط سبز عاطفه\r\n مىشكوفد قلب گلها از صداى عاطفه * مىتراود چشمه‌ها در زير پاى عاطفه\r\nدست شوخ بىترحّم در نگاه زخمها * مرهم نرمى شود بر زخمهاى عاطفه\r\nهر نفس در هر نفس گلهاى باغ دوستى * تازه مىگردد دوباره در هواى عاطفه\r\nدر كوير كينه‌ها هم ، آشتى رويد اگر ، * از عبور كاروان پيچد دراى عاطفه\r\nدر زمستان جدايى ، دستهاى دوستى * گرمتر احساس گردد در نواى عاطفه\r\nرود تشنه مىكند سيراب صحرا را ، اگر ، * قطره‌اى نوشد ز ابر بىرياى عاطفه \r\n\r\nدر محضر آفتاب\r\n آن لحظه كه از ستاره آكنده شديم * در شب ، به خيال خويش تابنده شديم\r\nوقتى كه شراع صبح افراشته شد * در محضر آفتاب شرمنده شديم \r\n\r\nنعرهء حق\r\n با نعرهء حق ادب به خنجر بدهيم * ققنوس زبان عشق را ، پر بدهيم\r\nصد قفل اگر به حنجره بسته شود * « منصور » بجوييم و به او سر بدهيم \r\n\r\n","description":"","footnote":"","page_name":" 3404 ","page_number":516},
  {"content":"\r\n\r\n\r\nتشنهء ديدار\r\n گفتم كه شدم تشنه جوابم دادى * در پيچ و خم كرانه تابم دادى\r\nآنگاه كه دل تشنهء ديدار تو شد * دريا دريا ، نشان ، آبم دادى \r\n\r\nمرام دوست\r\n وقتى كه دلى ز غصّه غم‌آگين است * همدردى ديده ، بهترين آيين است\r\nاز گريه اگر به خون رسد ، مىگويند : * اين است مرام دوست ، آرى اين است \r\n\r\nقبلهء سبز\r\n بر قبلهء فصل سبز رو خواهم كرد * سرسبزى خويش آرزو خواهم كرد\r\nآنگاه ، به امّيد اجابت شب و روز * در باغ وجود ذكر او خواهم كرد \r\n\r\nقايق متروك\r\nتا در انديشهء تو ،\r\nطرح آرامش دريا باقيست\r\nو درون ذهنم ،\r\nنعره‌هاى امواج ،\r\nدم‌به‌دم مىپيچد .\r\nقايق مقصد ما ،\r\nهمچنان مىماند\r\nروى شنهاى كرانه متروك !\r\n\r\nتصوير\r\nهمهء آينه‌ها يكرنگ‌اند .\r\nتو اگر بىرنگى ،\r\nدل به آرامش يك آينه بسپار و برو .\r\n\r\n","description":"","footnote":"","page_name":" 3405 ","page_number":517},
  {"content":"\r\n\r\n\r\nحوصله\r\nتا حوادث باريد ،\r\nحوصله چترى در دستم داد .\r\nو من آرامش را ،\r\nدر صداى سيلاب\r\nجستجو مىكردم .\r\n\r\nغفلت\r\nگريه‌مان بىسبب است ،\r\nبر مزار گلها .\r\nآه ! از غفلت ما ،\r\nباغ در عمق عطش سوخته است .\r\n\r\nكليد\r\nچشمهاى تو اگر ،\r\nو نگاه من نيز ،\r\nهم‌جهت مىديدند\r\nرويش صبح و ظهور شب را ،\r\nقفلها را مىشد ،\r\nبا كليدى سوزاند\r\n\r\n","description":"","footnote":"","page_name":" 3406 ","page_number":518},
  {"content":"\r\n\r\n\r\nمنعم ( 1319 - 1245 )\r\nميرزا شكر اللّه ، متخلص به منعم ، در سال 1283 قمرى در اصفهان پا به جهان نهاد .\r\nبرادرش ميرزا عبد الرحيم ، متخلص به افسر ، شاعر و خطاط نامى نيمهء دوم قرن سيزدهم هجرى است كه از خوشنويسان نستعليق بود و در حسن خط به درجه‌اى رسيد كه قطعاتش با نوشته‌هاى مير عماد الحسنى خوشنويس عهد صفوى براى اهل‌فن مشتبه مىشد .\r\nمنعم تحت تربيت پدر خويش ، ميرزا محمد على مسكين اصفهانى ( متوفى 1303 قمرى ) كه از شعراى معروف زمان خود بود ، به فنون شعر و ادب آشنا گرديد و در اثر مصاحبت با فضلا و گويندگان ، خود از سخن‌سرايان نامدار اصفهان شد و در سرودن انواع شعر تسلط يافت و غالبا قصايد غرايى در مدح ائمهء اطهار ( ع ) مىسرود .\r\nمنعم از پيروان طريقهء نعمت‌اللّهى بود و به مير محمد هادى و پس از او به ميرزا عباس صابر عليشاه ، كه شيخ آن سلسله در اصفهان بودند ، ارادت مىورزيد . وى از راه كتابت و منشيگرى روزگار مىگذرانيد و در اواخر عمر منتخبى از اشعار خود را به نام \" سفرهء منعم \" به چاپ رسانيد و در سال 1360 قمرى كه مقارن با پايان طبع ديوانش بود ، در سن 77 سالگى بدرود زندگى گفت .\r\n\r\nشرط وصل\r\n نظر به ابروى همچو كمان يار ببستم * چو تير و چون شدم از او جدا به خاك نشستم\r\nبه خواب دوش كمر بود دست من به ميانش * ولى چو چشم گشودم نبود هيچ به دستم\r\nبلى ز هر سر مويم شنو ، الست چو گفتى * كه من تو را ز مقرّان بامداد الستم\r\nدرست دسته ببستم گلى به باغ و ليكن * چو دست داد تماشات دست خود بشكستم \r\n\r\n","description":"","footnote":"","page_name":" 3407 ","page_number":519},
  {"content":"\r\n\r\n به ابرويت كه بود قبله ساجدم من و مردم * ز مهر روى تو خوانند آفتاب‌پرستم\r\nچو شرط وصل تو مهجورى از خود است * چو آمدى به كنارم خود از ميانه بجستم\r\nچنان ز فكر دهانت عدم شده‌ست وجودم * كه بينى و نشود بر تو آشكار كه هستم\r\nميار شيشه و ساغر به بزم « منعم » مسكين * كه من ز چشم خمارى مدام بى خود و مستم \r\n\r\nمعجزه جادو نمىكند\r\n مىخندد وز چشم هياهو نمىكند * آن را كه هست معجزه جادو نمىكند\r\nمجنون حيات سرمدش از ليلى آرزوست * بيهوده خاك تربت او برنمىكند\r\nگفتم بخوان در آخر عمرم به كوى خويش * گفتا كه پير جاى به مينو نمىكند\r\nگر صد هزار كعبه به عالم بود دلم * سجده بجز بر آن خم ابرو نمىكند\r\nبا خال تو كسى به حجر دل نمىدهد * با روى تو به كعبه كسى رو نمىكند\r\nآهوى چين نرفته اگر مادرش خطا * بر شيرگير چشم تو آهو نمىكند\r\nگويى كه « منعما » به‌سوى كعبه كن نماز * كس رو به پيش روى تو زان‌سو نمىكند \r\n\r\nپر گشتن پيمانه\r\n من ز جان سيرم وز آن پرسم ره ميخانه را * تا برم كيفيّت پر گشتن پيمانه را\r\nدر همه دنيا ز گنج مردمى آثار نيست * من به دقّت جستجوها كردم اين ويرانه را\r\nاز اقارب نيشها خوردم در اين وحشت‌سرا * از عقارب كرد بايد خالى اين كاشانه را\r\nاز چپ و از راست فرزين مىدود ديوانه‌وار * يك‌نفس راحت ببينم مردم فرزانه را\r\nنيست غم از گريهء عشّاق خوبان را بلى * خندد از سوزد شبى يك شمع صد پروانه را\r\nسينه‌اش شد چاك‌چاك آن كس كه از روى هوس * چنگ زد در زلف خوبان ، هان نظر كن شانه را \r\n\r\n","description":"","footnote":"","page_name":" 3408 ","page_number":520},
  {"content":"\r\n\r\n قفلهاى بسته را نبود كليدى جز اميد * گر اميدى نيستت ضايع مكن دندانه را\r\nشو موافق ور نه بيرونت كنند از جزو جمع * گر قبولت نيست بنگر سبحهء صددانه را\r\nخانهء حق را به هر هرساليست صد طايف ، ولى * يك‌تن از آنها نديدى روى صاحبخانه را\r\nجز خدا كس را به دل ره نيست گر باشد ملك * نيست در خلوت‌سراى دوست ره بيگانه را\r\nمشركى مشرك نباشد سود در جان كندنت * اى كه بشناسى ز جان خويشتن جانانه را\r\nكم ز شاگرديست « منعم » پيش استادان و ليك * بشنو از او شعرهاى نغز استادانه را \r\n\r\nبراى يار\r\n گر از رقيب جور كشيدم براى يار * از بهر گل رواست كشيدن جفاى خار\r\nما را خراب مىكند از چشم مست خويش * با ما بود مگر به خرابى بناى يار ؟\r\nگرچه مسيح و ميثم و منصور نيستم * حاشا كه دست از او بكشم تا به پاى دار\r\nخوش عالميست گر كه فراهم شود به باغ * صوت هزار و جلوهء يار و نواى تار\r\nآرامگاهست ار كه به دل نيست مو به مو * چونت خبر بود ز دل غم‌فزاى زار\r\nدر جرم تيرهء مه گردون مكن نظر * خود را ببين در آينهء بىصفاى تار\r\nزاهد از اينكه مال يتيمان خورى به حشر * چيزى نمىشود به تو عايد سواى نار\r\nبر منعمان و پادشهان فخر مىكند * « منعم » اگر به كوى تو گردد سرايدار \r\n\r\n","description":"","footnote":"","page_name":" 3409 ","page_number":521},
  {"content":"\r\n\r\n\r\nمنير ( 1309 )\r\nخانم دكتر منير طه ، فرزند حسين ، در سال 1309 هجرى شمسى در شهر تبريز از مادر زاد ، از دوسالگى نزد عمه‌اش زيست و از محبتهاى گرم مادرانه‌اش برخوردار گرديد و شعر گل كاغذى خود را به او تقديم داشت .\r\nمنير علوم ابتدايى و متوسطه را در تهران به پايان رسانيد ، ازآن‌پس به دانشكدهء ادبيات راه يافت و در رشتهء زبان و ادبيات فارسى فارغ التحصيل گرديد و ليسانس خود را دريافت داشت . آنگاه دورهء دكترى را پى گرفت و فارغ التحصيل شد و دانشنامه دريافت كرد .\r\nدكتر منير طه از آغاز دورهء دبيرستان به كار شعر و شاعرى پرداخت و اشعارش در روزنامه‌ها و مجله به چاپ رسيد و در سال 1332 نخستين مجموعه اشعار خود را به نام \" سرگذشت \" منتشر ساخت و بعد دو مجموعه ديگر از اشعارش به نامهاى \" دوراهى \" و \" مزدا \" به چاپ رسيد .\r\nدكتر منير طه در شعر گامهايى به پيش برداشت و شعرش مورد توجه قرار گرفت و در انواع شعر طبع‌آزمايى كرده و بيشتر به غزلسرايى پرداخت و غزلياتش خوب و دلنشين است .\r\n\r\nاز ياد رفته\r\n رفتى و بعد از تو من تنهاى تنها مانده‌ام * باز با رنج و غم تو ناشكيبا مانده‌ام\r\nدر پىات ديگر نه بتوانم غبار ره شوم * من كه چون نقش قدمهاى تو برجا مانده‌ام\r\nهمچو آن فانوس بىرنگم كه هنگام غروب * كاروانم برده از ياد و به صحرا مانده‌ام \r\n\r\n","description":"","footnote":"","page_name":" 3410 ","page_number":522},
  {"content":"\r\n\r\n رفتى از دستم كه تا رسوا نمايى اى دريغ * كاين من از دست رفته بىتو رسوا مانده‌ام\r\nبىنيازت ديده‌ام با خويشتن امّا هنوز * همچنان من در نياز و در تمنّا مانده‌ام\r\nرهنورد بادپيمايت سبكسر مىرود * تا من درمانده سر در پيش و از پا مانده‌ام\r\nمىرود امروزها ، ديروزها امّا هنوز * در فريب وعدهء امروز و فردا مانده‌ام\r\nچون رسد امروز با من وعدهء فردا كند * كس چه مىداند كه فردا مرده‌ام يا زنده‌ام\r\nياد گوهرناشناسان ديده‌ام دريا كند * گوهرى هستم كه در آغوش دريا مانده‌ام\r\nمىرود با ديگرانم مىسپارد او « منير » * خود نمىداند كه من تنهاى تنها مانده‌ام \r\n\r\nقطار آفرينش\r\n دود قطار گشت هويدا ، ز دورگاه * ساعات انتظار به پايان رسيده بود\r\nمىخاست ناله از دل آن هيكل سياه * گويى كه نالهء دل هجرت كشيده بود\r\n* * آرنجها ستون شده در زير چانه‌اش * همچون ستون عاج كه بر شاخ گل زنند\r\nجان گرم مىشد از نگه پرزبانه‌اش * همچون هواى عشق كه در عالمى دمند\r\n* * نزديك شد قطار و كمى دور ايستاد * او همچنان به پاى ستونها نشسته بود\r\nآن پيكر سياه هم از ناله اوفتاد * امّا هنوز او ز تماشا نرسته بود\r\n* * آغوش برگشود و به آغوش برگرفت * فرزند نازپرور خود مادر عزيز\r\nآن ناز ديده بوسه از آن چشم تر گرفت * رخشيد نور شوق در آن چشم اشكريز\r\n* * از بوسه‌هاى مام گرانمايه شوق كرد * ليك انتظار داشت به ديدار ديگرى\r\nگفتند اوست ، پيش برو ، ديد و ذوق كرد * اين رفت و او هم آمد ، با ناز و دلبرى\r\n* * بار دگر قطار به فرياد و ناله شد * مىگفت گويى اى دل ديوانه الوداع\r\nآن چشمها بسان لبانت پياله شد * كاى پرشراب ديدهء مستانه الوداع \r\n\r\n","description":"","footnote":"","page_name":" 3411 ","page_number":523},
  {"content":"\r\n\r\n لغزيد چرخها و لبى گفت آه ، آه * آن دستمال ابرشمى موج برگرفت\r\nاين بوسه داد از لب خندان ز دورگاه * آن دستها مقابل چشمان تر گرفت\r\n* * كرد آن ستون عاج به پهلو رها و گفت * همواره بود آدمى اى كاش در قطار\r\nيك‌دم فسرده مىشد و يك‌لحظه مىشكفت * مىگشت شاهد غم و شادى انتظار\r\n* * پيرى سپيد موى به موها كشيد دست * گفتا كه اى پرىرخ دامان روزگار\r\nخود زندگى قطار ره آفرينش است * مىلغزد آن هميشه ، بر ريل انتظار \r\n\r\nزبان بىهنران\r\n زبان بىهنرانم به دل فكنده شرار * بريده باد الهى زبان بدگفتار\r\nبه پايگاه جلال تو اى خداى كريم * پناه مىبرم از دست مردم بدكار\r\nبه هر طرف كه روم طعنهء يكى طاعن * به هر طرف كه شوم سخرهء يكى سخّار\r\nسبك ز مجلس دونان كناره بگزيدم * كه محنتيست گران همنشينى اغيار\r\nهرآن‌كه ره نبرد بارگاه تقوا را * زبان به طعنه گشايد به دشمنى ناچار\r\nهرآن‌كه عادت او كورسوى شمعى هست * دو ديده‌اش بزند نور كوكب سيّار\r\nهرآن‌كه در سرش از شور حق صفايى نيست * به سخره گيرد ناچار صوفى و دستار\r\nكجا ز عالم آزادگان خبر دارد * كسى كه نفس لئيميش سركشيده مهار\r\nكسى به ريو و ريا سازد و به كين تازد * كه چيره گشته بر آيينهء دلش زنگار\r\nاگر كه بىهنران طعنه‌ام زنند چه باك * كه پيش اهل هنر هست مر مرا مقدار\r\nبه چين زلف يكى آشنا عوض نكنم * گرم ز در به درآيند صد بت فرخار\r\nز ما نشسته و بر گوش يكدگر خوانند * بسان پيرزنان قصّه‌هاى ناهنجار\r\nهرآن‌كه عيب كسان در قفا شماره كند * چه عذر پيش خداى آورد به روز شمار\r\nهرآن‌كه تهمت بى جا زند به خلق خدا * كجا امان برد از قهر قاهر جبّار\r\nچو اوفتاد گران گوهرى ميان خزف * به پرتوى كه دهد ، جلب مىكند انظار\r\nز اوستاد بهار اين لطيفه‌ام ياد است * چه به كه ختم قصيدت بود به نام بهار :\r\n« بسان آب منزّه بود مرا دامان * بسان آتش روشن بود مرا گفتار » \r\n\r\n","description":"","footnote":"","page_name":" 3412 ","page_number":524},
  {"content":"\r\n\r\n « منير » اگر دلت از طعن ناكسان آزرد * تو پاكدامنى ، از خصم سفله باك مدار\r\nنگر كه سعدى شيرين‌سخن چه مىگويد * خوشا نصيحت اگر مىكنند سعدىوار\r\nبدانكه دشمنت اندر قفا سخن گويد * دلت دهد كه دل از دوست بركنى زنهار\r\nدهان خصم و زبان حسود نتوان بست * رضاى دوست به دست آر و ديگران بگذار \r\n\r\nگل كاغذى\r\n گل كاغذى كه پر از غنچه و گل است * محصول دست مادر گل‌پرور من است\r\nهر برگ او به لطف و طراوت هزار بار * نيكوتر از هزار گلستان و گلشن است\r\n* * اى گل خوشا به حال تو ، كان باغبان به مهر * نازت همو كشد كه تو آن نازنين گلى\r\nآنجا ، بر آن فراز تو را جاى مىدهد * يعنى به جمع خوب‌رخان شمع محفلى\r\n* * درد حسد به جان من افتاد كم كمك * كان گل به جاى من به دو صد ناز مىنشست\r\nدستى كه بيست سال مرا پروريده بود * بر روى بوته‌هاى گلى باز مىنشست\r\n* * روزى ز فرط كينه بر كاغذى شدم * ديدم كه اشك درد به دامن گرفته است\r\nآن غنچه‌هاى شعله‌ور سرخ آتشين * رنگ دو چشم خون‌شدهء من گرفته است\r\n* * فرياد بركشيدم و خنديدم از سرور * گفتم رقيب ، اشك مصيبت به دامن است\r\nآمد صداى مادر گل‌پرورم ز دور * كاين اشكهاى صبحگه ديدهء من است \r\n\r\nكوكب منير\r\n تا كى ز سينه آتش آهم برون شود * تا كى دو ديده از غم دل غرق خون شود\r\nترك ديار مىكنم و ترك خانمان * تا سرنوشت سوى كه‌ام رهنمون شود\r\nدست طلب به دامن بيگانه مىبرم * تا روزگار چون كند و روز چون شود\r\nدر محفلى كه باده‌پرستان ريا كنند * بگذار جام بادهء ما سرنگون شود\r\nما مىرويم ، باش كه در آسمان غير * تا كوكب « منير » ز طالع برون شود \r\n\r\n","description":"","footnote":"","page_name":" 3413 ","page_number":525},
  {"content":"\r\n\r\n\r\nنوبهار عشق\r\n به باغ بلبل خوشخوان دوباره باز آمد * صفاى رفته ز بستان دوباره باز آمد\r\nشكوفه كرد درخت و به سبزه گل بنشست * بهار عمر به دوران دوباره باز آمد\r\nبريده بود ز من ز بىسبب خدا را شكر * كه شد ز كرده پشيمان دوباره باز آمد\r\nهزار شور فكندم به يك غزل تا آن * غزال پاى گريزان دوباره باز آمد\r\nبگفتمش چه بيايى بميرم و او هم * براى آنكه دهم جان دوباره باز آمد\r\nدوباره مردم و او بر سر جنازهء من * دريده جامه و گريان دوباره باز آمد\r\nعزا گرفت و سيه‌پوش شد به گريه فتاد * ز چشمش اشك فراوان دوباره باز آمد\r\nكتاب خاطره‌اش را به فال بگشودم * از آن خيال پريشان دوباره باز آمد\r\nبريده عشق ز سامان عاشق مسكين * چه وقت بر سر سامان دوباره باز آمد\r\nبه وقت خندهء گلها شكفته شد بختم * چو بلبلم سر پيمان دوباره باز آمد\r\n« منير » غم چه خورى نوبهار عشق رسيد * به باغ بلبل خوشخوان دوباره باز آمد \r\n\r\nبىبال‌وپر\r\n ساليست كه از رنج تو شام و سحرم نيست * عمريست كه با درد تو از خود خبرم نيست\r\nيك‌چند به گلزار مرا شور و شرى بود * آن بلبلم اكنون كه دگر شور و شرم نيست\r\nگفتم نه مگر با منت اى گل نظرى بود * گفتا به شكرخنده كه ، گويا نظرم نيست\r\nكم گوى كه پرواز مكن بر سر كويم * ديگر به تمنّاى عدو بال‌وپرم نيست\r\nآن روز به بالين من آيى تو كه ديگر * روز دگرى در پى و شام دگرم نيست\r\nگويند « منير » آخر از اين درد بميرم * مىميرم و از درد و غم دل حذرم نيست \r\n\r\nناز و نياز\r\n آخر طريق عشق و محبّت شناختيم * مجمر شديم و از تف آتش گداختيم\r\nگمنام زيستيم به عمرى و عاقبت * خود را در آستان محبّت شناختيم\r\nاز ما نياز بود و از او دلبرى و ناز * چندان كه ناز كرد به لطفش نواختيم\r\nمىخواست دلبرى كند و دل برد ز ما * ما عقل و زندگى همه يكباره باختيم\r\nگفتم « منير » عمر گران چون گذشت گفت * گه سوختيم و گاه بناچار ساختيم \r\n\r\n","description":"","footnote":"","page_name":" 3414 ","page_number":526},
  {"content":"\r\n\r\n\r\nاز دست رفته\r\n ديگر به شاخ زندگىام برگ و برنماند * از نوبهار عمر و جوانى اثر نماند\r\nاز عشق او براى دل من به يادگار * جز سينه‌سوز ناله و جز چشم تر نماند\r\nدارم ز دست مىروم اى چشم اشكريز * كم گريه كن كه تاب‌وتوانى دگر نماند\r\nآخر چگونه جسم مرا خاك مىكنند * كز من به غير ناله و خون جگر نماند\r\nكوته كنيد قصّهء ما را دگر كه هيچ * نشنيده اين حكايت كوى و گذر نماند\r\nگفتم « منير » مىرسى آخر به كام و گفت * ديگر ز عمر من نفسى بيشتر نماند \r\n\r\n","description":"","footnote":"","page_name":" 3415 ","page_number":527},
  {"content":"\r\n\r\n\r\nمؤتمن ( 1293 )\r\nزين العابدين مؤتمن ، فرزند داود ، كه در شعر مؤتمن تخلص مىكند ، در سال 1293 هجرى شمسى در تهران از مادر زاد . وى از مردم كاشان است و دودمانش همه از آن شهر برخاسته‌اند و نسبش نيز به فتحعلى خان صبا ( ملك‌الشعراء ) دورهء فتحعلى شاه قاجار مىرسد .\r\nمؤتمن پس از اتمام تحصيلات ابتدايى ، دورهء متوسطه را در دبيرستان كالج آمريكايى ( البرز ) به پاى برد و در سال 1315 از آن مدرسه فارغ التحصيل گرديد . آنگاه در رشتهء زبان و ادبيات به تحصيل ادامه داد و به دريافت دو ليسانس يكى در رشتهء ادبيات فارسى و ديگر در رشتهء زبان انگليسى توفيق يافت .\r\nمؤتمن از سال 1320 به استخدام وزارت فرهنگ درآمد و در همان دبيرستان البرز كه تحصيل كرده بود به تدريس اشتغال ورزيد و مدت 42 سال عهده‌دار تعليم و تربيت جوانان كشور بود و همواره معلمى را از بهترين افتخارات زندگى خود مىشمرد .\r\nمؤتمن نويسنده‌اى چيره‌دست و شاعرى توانا و محققى انديشمند است و مطالعات و تحقيقاتش او را مردى مجرب و صاحب رأى و نظر گردانيده است . او در ميان اساتيد سخن در شعر فارسى به سعدى و صائب بيش از ديگر سخنوران علاقه دارد ، از اين روى مجموعه‌اى از گزيده‌هاى شعر صائب را به نام \" گهرهاى راز از درياى انديشهء صائب \" طبع و نشر كرده است .\r\nنخستين اثر تاريخى مؤتمن كه به صورت رمان نوشته شده ، به نام \" آشيانهء عقاب \" نام دارد و نمودارى از قدرت او در داستان‌پردازى است . اين كتاب مكرر طبع و نشر يافته است .\r\n\r\n","description":"","footnote":"","page_name":" 3416 ","page_number":528},
  {"content":"\r\n\r\nمؤتمن در سال 1333 كتاب \" تحول شعر فارسى \" را كه بهترين اثر تحقيقى شناخته گرديد ، طبع و نشر كرد و به دريافت جايزه از طرف انجمن كتاب نايل آمد .\r\nمؤتمن با آنكه در شعر و شاعرى از مهارت و توانايى كافى برخوردار مىباشد ، اما كمتر به شاعرى تظاهر نموده است و در سال 1345 نخستين اثر منظوم و منثور خود را به نام \" برگى چند از دفتر زندگى \" با خطى خوش و چاپى زيبا در تيراژى كم و محدود طبع و منتشر ساخت و در حقيقت اين مجموعه خاطرات روزگار عشق و جوانى شاعر به شمار مىرود .\r\nنمونه‌هاى زير از شعر اوست :\r\n\r\nلعبت فرارى\r\n باز آمدم به كويت ، با صد اميدوارى * كز غير نيست جانا ، چشم وفا و يارى\r\nدل در هواى رويت ، چون شاخ بيد لرزان * هجران بسوخت جانم ، تا چند سوز و زارى\r\nچون دوزخ است جنّت ، بىروى نازنيت * دوزخ بهشت باشد ، زان جلوهء بهارى\r\nبا خشم رفته بودم ، با عذر آمدم باز * زنهار گر برانى ، كافيست شرمسارى\r\nزشت است گر گناهم ، اشك است عذر خواهم * ابرو متاب بر من ، آن به كه درگذارى\r\nدست اميد ، حاشا ، كز دامنت بدارم * گر حرف مهر گويى ، ور راه كين سپارى\r\nرفتم مگر به كويى ، يابم ز دل نشانى * هيچش نشان نديدم ، بازآمدم به خوارى\r\nاز دل نشان نجستم ، در كس وفا نديدم * اين هر دو همچو اكسير ، ناياب بود ، آرى\r\nنه در دلى هوايى ، نه در كسى وفايى * نه هيچ ديده‌اى را ، سامان اشكبارى\r\nنه رسم دلستانى ، نه راه مهرورزى * نه بوى آشنايى ، نه روى دوستدارى\r\nگر شيخ بود يا شاب ، ور پخته بود يا خام * چون سگ پى خور و خواب از ذوق عشق عارى\r\nنه چشم اشكبارى ، نه آه سينه‌سوزى * ياران به خواب غفلت ، سرگرم شادخوارى\r\nهرجا سرى كشيدم ، جز مكر و فن نديدم * گفتم به دل كز اين قوم ، چشم وفا چه دارى\r\nديريست تا نبوده‌ست ، ياران و همدمان را * در عشق پايدارى ، در عهد استوارى\r\nيا رب چه شد كه ياران ، عهد وفا شكستند * وان روزهاى روشن ، شد شامهاى تارى\r\nياد از وفاى ياران ، وز عهد دوستداران * وان حالها كه مىرفت ، وان شور و بىقرارى\r\nزن را چو مىسرشتند ، مهر و وفا ندادند * در طبع هيچ زن نيست ، رنگى ز سازگارى\r\nاز لعبت حصارى ، با « مؤتمن » چه گوييد * كآتش به جان او زد ، اين لعبت فرارى \r\n\r\n","description":"","footnote":"","page_name":" 3417 ","page_number":529},
  {"content":"\r\n\r\n\r\nبهار خونين\r\n آمد بهار خرّم و دل سوگوار ماند * نوروز هم رسيد و غم برقرار ماند\r\nگفتم بهار آيد و دل بشكفد چو باغ * دل همچنان فسرده در اين نوبهار ماند\r\nهان اى دم نسيم سحرگاه ، همّتى * كاين غنچه ناشكفته بر اين شاخسار ماند « 1 »\r\nآوخ ز داغ ناوك حرمان كه بر دلم * بگذشت عيد و حسرت ديدار يار ماند\r\nگويى ز روزگار چرا شكوه مىكنم * بس داغها كه بر دلم از روزگار ماند\r\nدوش از كنارم آن مه نامهربان گذشت * موج سرشك تا سحرم در كنار ماند\r\nبگذشت با عتاب و نپرسيد حال دل * وان در قفاش ديدهء گوهر نثار ماند\r\nهان اى دليل ره مددى كن به همّتم * پايم به گل فروشد و دستم ز كار ماند\r\nاين ميزبان كه بود كه بر خوان همّتش * مجلس تمام گشت و مى خوشگوار ماند\r\nاين آشنا كه بود كه بيگانه‌سان گذشت * وز دوستان ز گفت و شنو بر كنار ماند\r\nرفتى به قهر و ديدهء من بر قفاى تو * در هاىهاى گريهء بىاختيار ماند\r\nمشكل كه نوشداروى لطفش دوا كند * آن داغ را كه بر دل اميدوار ماند\r\nهر زنگ غم كه بود بهار از دلم زدود * جز درد و داغ او كه به دل يادگار ماند \r\n\r\nرهاورد فارس\r\n زهى كاخ جمشيد كيوان طراز * كه گردونش با چرخ همبر نهاد\r\nفرى تختگاه فلك يادگار * كه بنگاه بر چرخ اخضر نهاد\r\nعجب نيست گر خاكسارى چو من * سر عجز بر خاك اين در نهاد\r\nبر اين آستان سر ز روى نياز * بسى همچو خاقان و قيصر نهاد\r\nز خاقان و قيصر شگفتى مدار * كه گردون بر اين آستان سر نهاد\r\nچو تاجيست ايران كه كيهان خداش * ابر تارك هفت كشور نهاد\r\nنگر تا كه آن مرد خاورشناس * چه خوش گوهرى زيب دفتر نهاد\r\nكه با كعبه ايرانى پاكزاد * مر اين بارگه را برابر نهاد\r\nتو اى پاك ايرانى از بهر حج * فدايت ره و رسم ديگر نهاد \r\n\r\n\r\n","description":"","footnote":"\r\n( 1 ) - اين مصراع از صائب است .\r\n","page_name":" 3418 ","page_number":530},
  {"content":"\r\n\r\n نپندارم از كعبهء مرودشت * يكى گام بايد فراتر نهاد\r\nبر اين خطّهء پاك مينوسرشت * پرستشگهى نغز داور نهاد\r\nمن و بوسه بر خاك اين بارگاه * ندانم تو را چيست اندر نهاد\r\nبه دل اندرم مهر ايران خداى * ز بنياد با شير مادر نهاد \r\n\r\nسخن آخر\r\n گيرم اى دل كه گرفتم ز غمش راه سفر * چه توان برد ز ياد آنچه مرا رفت به سر\r\nتا مگر وارهم از سرزنش دشمن و دوست * شدم آواره چو مجنون به در و كوه و كمر\r\nچنگ در دامن غربت زدم از جور رقيب * بو كه از ياد رود محنت ايّام حضر\r\nدل ز ما برد به صد عشوه يكى طرفه‌نگار * وانگه از پيش نظر رفت و نپرسيد خبر\r\nبذر مهرى كه فشاندم به صد اميد ، دريغ * حاصلى جز غم و اندوه نياورد به بر\r\nوان نهالى كه ز خوبان دلش دادم آب * آه و افسوس كه پژمرد و نياورد ثمر\r\nآه كان گلبن نازى كه منش پروردم * شد گلش جلوه‌گر از گوشهء دستار دگر\r\nبر من از غايت حسرت شب و روزى نگذشت * كه نه با اشك روان بودم و با سوز جگر\r\nزهد و پرهيز و صلاحم همه از ياد برفت * رند و مىخواره شدم از غم آن سيمين‌بر\r\nجرعه‌اى مى كه به ياد رخ جانانه كشم * مىزند خون به دلم جوش چو مى در ساغر\r\nاين نه مى بود كه آتش به دلم زد شب دوش * كه غمش بر دل مسكين من افكند شرر\r\nشعله بر خرمن جان مىزدم از ساغر مى * آب بر آتش دل مىزدم از ديدهء تر\r\nچه نيازم به مى و ساقى و ساغر كه مدام * لاله‌سان سرخوشم از ميكدهء خون جگر\r\nشكوه از يار ندارم كه مرا بخت بد است * رهنمون در همه احوال ز دوران صغر\r\nبر رخش رنگ وفا بود دريغا كه فتاد * از بد حادثه در دام يكى شعبده‌گر\r\nمات شطرنجى تقديرم و پندارد خصم * اوست بازيگر اين عرصهء پرخوف و خطر\r\nگر شناساى گهر نيست در اين دير خراب * نه عجب گر خزفى مىشكند قدر گهر\r\nخوشدلم با همه احوال كه آن كهنه حريف * خود بسى خون دل افشاند به هر شام و سحر\r\nاز پى نادر صيدى شد و غافل ز غرور * كاين غزاليست كه در بند كشم ضيغم نر\r\nآن به اى دل كه مقيم سر كويش باشى * چند بيهوده كشى از غم دل بار مقر\r\nسخن آخرم اين است در اين طرفه غزل * اى خوشا عشق و غم و سوز دل و ديدهء تر \r\n\r\n","description":"","footnote":"","page_name":" 3419 ","page_number":531},
  {"content":"\r\n\r\n\r\nنوبهار حسن\r\n جانان بهشت در قدم نوبهار توست * ارديبهشت جلوهء نقش و نگار توست\r\nاى نوبهار حسن دل‌خسته سالهاست * در حسرت شكفته گل كامكار توست\r\nسنبل ز پا فتادهء زلف پريش توست * نرگس ز دست رفتهء چشم خمار توست\r\nهرگز نرست سرو چو بالاى دلكشت * خوش مىروى به ناز و دلم بىقرار توست\r\nبس نقشها كه كلك قضا كرد خوش‌ترين * بر صفحهء جهان رقم يادگار توست\r\nدر حيرتم چه داشت جهان بىتو در بساط * دور زمانه را شرف از روزگار توست\r\nاى مادر زمانه عقيم ار شوى رواست * كان گوهرى كه خواست دلت در كنار توست\r\nلب پاك كن ز رشحهء مى طاقتم نماند * صد بوسه در هواى لب مىگسار توست\r\nبر چشم اشكبار من اى گل قدم گذار * كاين گوهر سرشك ز بهر نثار توست\r\nبر چشم « مؤتمن » قدمى گر نهى رواست * بيگانه نيست بندهء خدمتگزار توست\r\nاى دل غمين مباش كه آن سرو ناز نيز * ديريست در هواى لب جويبار توست\r\nيا رب هميشه باد جهان بر مراد او * دلجوتر از بهشت برين باد ياد او \r\n\r\nناى گمشده\r\n خوش‌تر بود ز هرچه شنيدى نواى ناى * آهنگ آسمانى انده زداى ناى\r\nباشد عراق دلكش و دلكش‌تر اصفهان * دشتى خوش است و خوش‌تر از آن بود عطاى ناى\r\nهريك به شيوه‌اى دل عشّاق مىبرد * ماهور و ترك و دلكش و شور و نواى ناى\r\nشهناز و شور و مويه و افشار ديگر است * هرچند خوش بود آهنگهاى ناى\r\nبشنو به گوش جان كه چه بيداد مىكند * مانا كه نيست غير همايون سزاى ناى\r\nبس گونه‌گون ترانهء رنگين كه بىدريغ * سر بركشد به هر نفس از تنگناى ناى\r\nهر غم كه هست از دل عشّاق مىبرد * اوج و حضيض و زير و بم دلگشاى ناى\r\nگر ناى نيست مايهء شادى چرا كنند * ارباب حال زمزمهء ناى ناى ناى\r\nبا تار و پود روح ندانى چه مىكند * آهنگ روح‌پرور شادىفزاى ناى\r\nآتش زند به خرمن جانهاى بىقرار * گلبانگهاى بلبل دستان‌سراى ناى\r\nصد ناله بيش در دل و صد آه در جگر * موقوف يك كرشمهء طاقت‌رباى ناى\r\nآرى هواى ناى بود ناله‌خيز و من * مسعودوار ناله كنم در هواى ناى \r\n\r\n","description":"","footnote":"","page_name":" 3420 ","page_number":532},
  {"content":"\r\n\r\n شوقى گرفته سخت گريبان جان و ليك * اى همدمان دريغ كه خاليست جاى ناى\r\nيا رب كجا رواست كه ديرينه همدمى * گردد حريف مجلس اغيار ؟ و اى ناى\r\nيا رب چو من مباد كس از همدمى جدا * آه از جفاى چرخ و دريغ از وفاى ناى\r\nبىهمدمى اگرچه نماندم و ليك نيست * هر روز چهره اجوف لاغرنماى ناى\r\nاى مطرب از نشيد فرومان كه « مؤتمن » * افسرده است خاطرش از ماجراى ناى\r\nمشكل دلش به نغمهء ديگر رود ز راه * آن آتشين دمى كه بود آشناى ناى\r\nگر صد هزار نغمه كنى دل نمىرود * چشم اميد اوست همان بر قفاى ناى \r\n\r\nمهر از تو برنگيرم\r\n مهر مىورزم و بر خاك نهم روى نياز * جور مىبينم و مهر از تو نمىگيرم باز\r\nآيت لطفى و اسباب نشاط دل جمع * يار دلخواهى و معشوق خليق و دمساز\r\nوه چه اندازه صفا در تو سرشته‌ست خدا * دوستت چون نتوان داشت به صد منّت و ناز\r\nروى زرد من و جاى قدمت گاه سجود * سر بىقدر من و خاك رهت وقت نماز\r\nكوه از بار گران غم تو در تب‌وتاب * آفتاب از نگه گرم تو در سوز و گداز\r\nزهى آن حسن و جوانى فرى آن لطف و خوشى * پار و پيرار چنين خوب نبودى و بساز\r\nيك‌دو روزى گلى از گلشن ديدار بچين * ور نه در صحبتش از پرده برون افتد راز \r\n\r\nحلقهء بى جا بر در كوفتن\r\n راه مجنون مىسپارم سر به صحرا مىزنم * اشك خونين مىفشانم دل به دريا مىزنم\r\nشور در دلها ز آه آتشى مىافكنم * ناله‌ها سر مىكنم آتش به جانها مىزنم\r\nرخت از عشرت‌سراى دوستداران مىبرم * خيمه در خلوتگه سيمرغ و عنقا مىزنم\r\nزشت و زيبا هر دو يكسانند بىديدار دوست * پشت پا بر هرچه هست از زشت و زيبا مىزنم\r\nشد ملول از صحبت من خاطر آن نازنين * بر در خلوت‌سرايش حلقه بى جا مىزنم\r\nره ندارم در بساط قرب او كوشش چه سود * دست و پا بيهوده در اين سود و سودا مىزنم\r\nآخر از كويت گرانى مىبرم جانا مرنج * گر دو روزى بر در امروز و فردا مىزنم\r\nمىروم امّا ندارم طاقت هجران و باز * دست در دامان وصلت بىمحابا مىزنم\r\nگرچه از كافردلان چشم وفادارى خطاست * دست در فتراك آن زلف چليپا مىزنم \r\n\r\n","description":"","footnote":"","page_name":" 3421 ","page_number":533},
  {"content":"\r\n\r\n نيست جز نقش دلاراى تو بر لوح ضمير * كافرم جز با تو گر نرد تمنّا مىزنم\r\nرشك ارژنگيست لوح دل كه بر اين كارگاه * هردم از ياد تو صد نقش دلارا مىزنم\r\nگر دو صد لشكر برانگيزد غم دنيا چه غم * با غم عشقش خوشم بر قلب هيجا مىزنم\r\nشادى دوران وصلش ياد كاينك در فراق * صد گره از غم به جان ناشكيبا مىزنم\r\nيك‌نفس غافل ز يادش نيستم هردم به شوق * نقش او بر كارگاه جان شيدا مىزنم\r\n« مؤتمن » در آن دل سنگين ندارد ناله راه * تيغ عريانى عبث بر سنگ خارا مىزنم \r\n\r\nبخت بد\r\n ديريست رفيقان ، خبر از يار ندارم * وز هيچ رهى راه به دلدار ندارم\r\nاز صحبت جان‌پرور جانان چه نصيبى * اى همنفسان ! بهره ز ديدار ندارم\r\nگيرم كه شود دولت ديدار ميسّر * بيگانه‌صفت رخصت گفتار ندارم\r\nور نيز بود رخصت گفتار چه حاصل * دانيد كه من زهرهء اين كار ندارم\r\nآوخ كه در اين سينهء مجروح بلاكش * درديست كه من قدرت اظهار ندارم\r\nجانانه نگاهى نه سلامى نه پيامى * الحق كه من اين چشم ز اغيار ندارم\r\nاز عشق تو اى ماه دل‌افروز نصيبى * جز اشك روان و دل‌افگار ندارم\r\nچون است كه من با همه اخلاص و ارادت * در محفل انست نفسى بار ندارم\r\nگنجيست گران همدمى يار وفادار * صد حيف كه من يار وفادار ندارم\r\nگر خاطرت از بنده ملول است بفرما * تا زين سپست بيهده آزار ندارم\r\nلطف تو اگر شامل حال است چه بهتر * ور نيست به جان تو كه اصرار ندارم\r\nمىسوزم و مىسازم و از چون تو نگارى * در دل گله‌اى اندك و بسيار ندارم\r\nاز بخت بد خويش بود گر گله‌اى هست * ور نه گله‌اى بنده ز سركار ندارم \r\n\r\n","description":"","footnote":"","page_name":" 3422 ","page_number":534},
  {"content":"\r\n\r\n\r\nمؤيّد ( 1281 )\r\nسيد على مؤيّد ثابتى ، كه در شعر مؤيّد تخلص مىكند ، فرزند سيد حسن ، نايب‌التوليهء آستان قدس رضوى از طايفهء آل ثابت و از اعاظم بين النهرين است كه به ايران مهاجرت كرده و از طرف ناصر الدّين شاه قاجار به سمت نايب‌التوليهء آستان قدس رضوى تعيين گرديد .\r\nمؤيّد ثابتى در سال 1281 هجرى شمسى در مشهد ديده به جهان گشود و تحصيلات خود را در زادگاه خود به پايان رسانيد و علوم ادبيه را از اساتيد آن سامان فراگرفت .\r\nمؤيّد ثابتى از طرف مردم خراسان پنج دوره به نمايندگى مجلس شوراى ملى انتخاب شد و نيز چند دوره به نمايندگى مجلس سنا از آن استان برگزيده گرديد .\r\nمؤيّد ثابتى با اينكه كمتر به شعر و شاعرى پرداخته و از تظاهر به شاعرى خوددارى ورزيده است ، اما قدرت و توانايىاش در نظم قصيده و غزل مشهود است . او غزل را به شيوهء شعراى عراقى و قصيده را به سبك سخنوران تركستانى مىسرايد .\r\nاز نظم اوست :\r\n\r\nبه انتظار تو\r\n به راه كوى تو من هرچه انتظار كشيدم * به وصل روى تو اى آرزوى جان نرسيدم\r\nگهى به كوى تو همچون نسيم صبح گذشتم * گهى به بوى تو مانند غنچه جامه دريدم\r\nبه انتظار تو هرجا چو خاك راه نشستم * به جستجوى تو هر سو چو برف و باد دويدم\r\nهزار بار چو ديوانگان ز دوريت امشب * به خواب رفتم و آسيمه‌سر ز خواب پريدم\r\nبه يادگار تو خطّى به موج ديده نوشتم * ز خطّ و خال تو نقشى بر آب ديده كشيدم\r\nندانم اين غم دل را كجا برم به كه گويم ؟ * كه امشب از همه سو بسته است راه اميدم \r\n\r\n","description":"","footnote":"","page_name":" 3423 ","page_number":535},
  {"content":"\r\n\r\n\r\nوداع جوانى\r\n از شاخ عمر ، مرغ جوانى پريد و رفت * نگرفت انس با من و دورى گزيد و رفت\r\nآن همدم قديم كه نامش شباب بود * برخاست از كنارم و دامن كشيد و رفت\r\nروزم سياه گشت كه آن آفتاب عمر * شد همچو ابر از نظرم ناپديد و رفت\r\nآن طاير خجسته هراسان و بىقرار * بر بام من نشست و دمى آرميد و رفت\r\nيا رب مگر چه ديد خطا آن بهار عمر * كز پيش من چو آهوى وحشى رميد و رفت\r\nگفتم مگر به نالهء من رحمت آورد * نشنيد ناله‌هاى مرا يا شنيد و رفت\r\nاز باغ عمر آن گل نورستهء مرا * گلچين روزگار به صد جور چيد و رفت\r\nآن مرغ خوش‌ترانهء بستان‌سراى عشق * ناگه خموش گشت و زبان دركشيد و رفت\r\nجز درد و رنج نيست در اين رهگذار عمر * خرّم كسى كه زود به منزل رسيد و رفت\r\nيادش به خير باد « مؤيّد » كه در جهان * خيرى ز روزگار جوانى نديد و رفت \r\n\r\nعشق خوبروى\r\n دل خود را به عشق نازنينى خوب‌رو بستم * ز خوبان برگزيدم دلبرى و دل بر او بستم\r\nمن اندر بند هستى نيستم كز دولت عشقش * گسستم دل ز ملك و جاه و بر آن تار مو بستم\r\nحصارى ساختم از همّت و الا به گرد دل * به روى ديو حرص و آز راه از چارسو بستم\r\nندارد در دل من راه بدخواهى و خودبينى * كه بر بيگانگان اين خانه را من در ، فروبستم\r\nمن آن مرغم كه در كنج قفس آخر به صد حسرت * كشيدم سر به زير پرزبان ، از گفتگو بستم\r\nخدا را ياد كن اى گل تو اين مرغ غزلخوان را * كه چشم از اين گلستان با هزاران آرزو بستم\r\nندارد ره كسى جز دوست در خلوت‌سراى دل * كه در بر روى او بگشودم و بر غير او بستم \r\n\r\n","description":"","footnote":"","page_name":" 3424 ","page_number":536},
  {"content":"\r\n\r\n\r\nبدرود\r\n در اين چمن به تفرّج دمى چميدم و رفتم * تحمّل گل و خوارى خار ديدم و رفتم\r\nاز اين شكفته گلستان به نامرادى و حسرت * دو ديده بستم و سر بركشيدم و رفتم\r\nبه دست همّت مردانه قيد و بند علايق * ز پاى خواهش دل يك به يك بريدم و رفتم\r\nاگرچه سير نمىشد دلم ز سير گلستان * چو گل ز باد صبا نكته‌اى شنيدم و رفتم\r\nمرا نبود در اين بوستان مجال تفرّج * دمى نشستم و خوش ساغرى كشيدم و رفتم\r\nبسان لاله دلم داغدار ماند ز حسرت * كز اين شكفته گلستان گلى نچيدم و رفتم\r\nحجاب وهم و گمان بود سدّ راه حقيقت * حجاب وهم و گمان را ز هم دريدم و رفتم\r\nصبا ز ساحت قدسش رساند چونكه پيامى * چو گل شكفتم و سويش به سر دويدم و رفتم\r\nنبود جاى من اين تنگناى وحشت و ظلمت * هزار شكر كه از اين قفس پريدم و رفتم \r\n\r\nجدال زندگى\r\n گاه گريان همچو شمعم گاه نالان همچو نالم * تيره شد روى سعادت چون نگريم چون ننالم\r\nناتوان صيدى فروافتاده در دام زمانه * دور مانده ز آشيانه طايرى بىپروبالم\r\nزى نشيب نيستى پويان شده از اوج هستى * همچو خورشيد جهان‌افروز در وقت زوالم\r\nنوگل شاداب بستان سعادت بوده‌ام امّا * از ستم پژمرده اينك چون گياه خشكسالم\r\nچون درختان كهنسال آتشى در سينه دارم * گرچه در اين نغز گلشن گلبنى تازه‌نهالم\r\nمهلتى اى چرخ كز اين وادى غم رخت بربندم * همّتى اى مرگ كز اين زندگانى در ملالم\r\nخلق با هم در جدالند از براى زندگانى * اى عجب من روز و شب با زندگانى در جدالم \r\n\r\n","description":"","footnote":"","page_name":" 3425 ","page_number":537},
  {"content":"\r\n\r\n\r\nبلاى جان\r\n شكسته خاطر و آزرده جان و خسته تنم * كسى مباد چنين زار و مبتلا كه منم\r\nنهاده‌اند ز روز نخست بر دل من * غمى كه تا دم مردن نمىرود ز تنم\r\nبلاى جان من اين عقل مصلحت‌بين است * بيار باده كه غافل كنى ز خويشتنم\r\nبه رشحه‌اى ز من اى ابر فيض بار كرم * مكن دريغ كه آخر گياه اين چمنم\r\nمنم عزيز خرابات ، پير كنعان كو * كه بوى يوسف خود بشنوم ز پيرهنم\r\nچو شمع آتش سوزان درون جان دارم * ببين به روشنى فكر و گرمى سخنم\r\nصفاى خلوت جان من است شعر و شراب * چو هست اين دو چه حاجت به باغ ياسمنم\r\nشوم نسيم و شبى در برت كشم چون گل * ببوسمت لب و آنگه بگويمت كه منم \r\n\r\nبرف\r\n برف آمد و سر كرد به هر برزن و هر كو * امسال گراميست بسى آمدن او\r\nگيتى ز سپيدى شده چون سينهء شهباز * گردون ز سياهى شده چو پر پرستو\r\nمردم همه بگريخته از برزن و بازار * پنهان شده در خانه چو زنبور به كندو\r\nاز سبزه گراييد به گلخانه گل سرخ * وز باغ خراميد به مشكو گل شب‌بو\r\nآن شاخ پر از برف تو گويى ز ره ناز * كرده‌ست عيان سيمبرى ساعد و بازو\r\nپوشيده به تن كوه يكى پيرهن سيم * چون پيرهن دختركان تا سر زانو\r\nتا دامنش از برگ و گل آلوده نگردد * بالا زده دامان و فروچيده ز هر سو\r\nاز برف گرانمايه شده خوابگه رنگ « 1 » * كاو راست كنون بستر و بالش ز پر قو\r\nبس گوهر ارزنده و بس لؤلؤ شهوار * كز برف بود بر زبر تارك تيهو\r\nمنقار پر از برف كند زاغ تو گويى * كز شير بيالوده دو لب بچهء هندو\r\nاز باد برهنه شده يكباره تن بيد * وز برف گران‌باره شده شاخهء ناژو « 2 »\r\nزى باغ بياييد و بپرسيد ز دهقان * كان دولت ديروزى ، امروز تو را كو ؟\r\nآيا ز چه بر باد شد آن نوگل شاداب ؟ * آخر ز چه خاموش شد آن مرغ سخنگو ؟ \r\n\r\n\r\n","description":"","footnote":"\r\n( 1 ) - رنگ - بز كوهى\r\n( 2 ) - ناژو - كاج\r\n","page_name":" 3426 ","page_number":538},
  {"content":"\r\n\r\n در باغ از امروز دگر تا مه اسفند * يك سبزهء نورسته نبينى به لب جو\r\nخوش زى كه بهار آيد امسال به از پار * گيتى شود آراسته و خرم و نيكو\r\nدر كشت همى نعره زند بلبل بيدل * در دشت همى خنده كند لالهء خودرو\r\nآن رعد همى كوس زند سخت به قوّت * وان ابر همى تيغ كشد سخت به نيرو\r\nآن برق جهان همچو يكى نيزهء زرّين * كاو را فكنى هردم از اين‌سوى بدان‌سو\r\nگيتى شود از سبزه و گل چون پر طاوس * بلبل به نشاط آيد و قمرى به تكاپو\r\nاز سبزهء نوخيز برآيد گل و سنبل * بر سبزهء نو نيز برآييم من و تو\r\nگل باز كند روى « مؤيّد » به تو گويد * « همرنگ رخ خويش به باغ اندر گل جو » \r\n\r\nنقش اميد\r\n ترك چشمش از نگاهى غارت دل كرد و رفت * آمد و كار مرا يك‌باره مشكل كرد و رفت\r\nچون ز خود بى خود شدم كالاى دين و دل ببرد * تا مرا از خويش غافل ديد ، غافل كرد و رفت\r\nآن سروش نيك‌بختى در دلم ديرى نمايد * آمد و يك‌چند در اين خانه منزل كرد و رفت\r\nداشتم از عشق او در دل دو صد نقش اميد * ليك هر نقشى كه در دل بود زايل كرد و رفت\r\nاو ز من جز بردن دل هيچ مقصودى نداشت * آمد و از من مراد خويش حاصل كرد و رفت\r\nخواست تا سازد خلاص از غم مرا از من گسست * چارهء كار من آسان بود مشكل كرد و رفت\r\nآن شكارافكن نمىدانست گويا رسم صيد * چون درافتادم به دام او مرا ول كرد و رفت \r\n\r\n","description":"","footnote":"","page_name":" 3427 ","page_number":539},
  {"content":"\r\n\r\n\r\nمؤيّد ( 1321 )\r\nسيد رضا مؤيد ، فرزند سيد محمّد ، در سال 1321 هجرى شمسى در شهر مشهد در خانواده‌اى مذهبى و علاقه‌مند به امور دينى ديده به جهان گشود . ازآن‌پس كه تحصيلات ابتدايى را به پايان رسانيد به شغل آزاد روى آورد .\r\nسيد رضا مؤيّد كه تخلص شعرى خود را از نام خانوادگى برگزيده است ، از دوران كودكى به شعر علاقه و دلبستگى نشان داد و مطالعهء آثار ادبى و ديوانهاى شعر از سرگرميهاى او به شمار مىرفت .\r\nمؤيّد از آغاز جوانى به سرودن شعر پرداخت و به جنبه‌هاى مذهبى آن گرايش بيشترى داشت . از اين روى بيشتر اشعارش را مدايح و مراثى اهل بيت عصمت و طهارت عليهم السلام تشكيل مىدهد و كمتر پيرامون موضوعات ديگر طبع‌آزمايى مىكند .\r\nمؤيد از شاعران نامور اهل بيت پيامبر اسلام و مادحين ائمهء اطهار عليهم السلام به شمار مىرود و در اين زمينه موفق بوده و اشعار ارزشمندى تقديم مشتاقان كرده است .\r\nوى تاكنون موفق به انتشار سه مجموعه از اشعار خود شده ، بدين نامها : گلهاى اشك ، جلوه‌هاى رسالت ، نغمه‌هاى ولايت .\r\nنمونه‌هاى زير از نظم اوست :\r\n\r\nتالى حسين ( ع )\r\n اى خاك آستان تو كحل بصر مرا * كوته مباد سايهء لطفت ز سر مرا\r\nبا صد اميد بر سر كويت نشسته‌ام * خاكم به سر اگر كه برانى ز در مرا\r\nمن كمترين گداى توأم يا ابا الحسن * بر خاكبوسىات بطلب ، بيشتر مرا \r\n\r\n","description":"","footnote":"","page_name":" 3428 ","page_number":540},
  {"content":"\r\n\r\n هر شب بر آستان تو سر مىنهم مگر * روزى رسد كه پاىگذارى به سر مرا\r\nاى افتخار عترت ياسين كه ساخته است * خود فيض همجوارى تو مفتخر مرا\r\nشادم كه در مقام تو گرديده‌ام مقيم * دورم مران ز خويش و مكن دربه‌در مرا\r\nمن را ز لطف ، دعبل ديگر حساب كن * وز جامه‌هاى خويش بپوشان به بر مرا\r\nگنجينهء معارف قرآن به دست توست * خواهم كز آن خزينه ببخشى گهر مرا\r\nتا آشناى تو نشود خوار نزد غير * هرگز مكن حواله به جاى دگر مرا\r\nتا آخرين نفس كه نگاهم به‌سوى توست * از لطف ، لحظه‌اى مفكن از نظر مرا\r\nروزى كه من ز عالم فانى سفر كنم * خوب است رحمت تو شود هم‌سفر مرا\r\nازبس تو لطف كردى و من در عوض خطا * بار گناه و شرم شكسته كمر مرا\r\nمن ريزه‌خوار خوان عطايت « مؤيدم » * تأييد كن تو بيشتر از پيشتر مرا \r\n\r\nيادگار پيغمبر ( ص )\r\n آفتابى كز تجلّى بىقرينش يافتم * در فلك مىجستم امّا در زمينش يافتم\r\nماه من تا پرده از رخسار نورانى گشود * مهر را شرمندهء نور جبينش يافتم\r\nخرمن گيسو پريشان كرد و من عشّاق را * چنگها بر تار زلف عنبرينش يافتم\r\nكيست اين محبوب دل ، آرام جان ، روح روان * كه آفرينش را به ذكر آفرينش يافتم\r\nاين محمّد صورت و سيرت ، علىّ اكبر است * آنكه حق را در جمال نازنينش يافتم\r\nجان پيغمبر حسين و او بود جان حسين * در دل درياى دين درّ ثمينش يافتم\r\nزادهء ليلا و مجنونش دل هر عاقليست * وارث طاها سليل يا و سينش يافتم\r\nگرچه نامش در شمار چارده معصوم نيست * ليك در انگشتر عصمت نگينش يافتم\r\nدر وجاهت ، در بلاغت ، در ملاحت ، در كمال * يادگار رحمة للعالمينش يافتم\r\nدر شجاعت چون على و در سخاوت چون حسن * در عبادت همچو زين‌العابدينش يافتم\r\nهاشمى و در جلالت بىنظيرش ديده‌ام * فاطمى و با امامت همنشينش يافتم\r\nگر نبود او را شهادت بد امامت را سزا * كز ولايت چون اميرالمؤمنينش يافتم\r\nچون ادب‌پروردهء دامان علم و حكمت است * با علوم اوّلين و آخرينش يافتم\r\nكيست موسى در حضورش بندهء خدمتگزار * كيست عيسى اندر اينجا خوشه‌چينش يافتم\r\nمىستايد دشمنش بر همّت و آزادگى * همّت او را ز عزم آهنينش يافتم \r\n\r\n","description":"","footnote":"","page_name":" 3429 ","page_number":541},
  {"content":"\r\n\r\n از نبرد كربلايش با چنان استادگى * دست و شمشير على در آستينش يافتم\r\nدر مسير كربلا كز لا نبالى گل فشاند * پاى تا سر عشق و سرتاپا يقينش يافتم\r\nاز اذانش صبح عاشورا براى اهل بيت * موج تسكين در صداى دلنشينش يافتم\r\nتا زبان بنهاد مولا در دهان اكبرش * با چنان لب‌تشنگى ، ماء معينش يافتم\r\nشد روان بر رزم و با او شد روان روح حسين * اين حقيقت در وداع آخرينش يافتم\r\nمن كه سرتاپا گناهم دست حاجت مىبرم * در حضورش چون شفيع‌المذنبينش يافتم\r\nمن كجا و مدح آن مولا كه در توصيف او * اين همه گفتم ، ولى بهتر از اينش يافتم\r\nاى « مؤيد » عزّت و آزادى و اخلاص را * از رسول اللّه و آل طاهرينش يافتم \r\n\r\nشب دردآلود\r\n چو خورشيد از نظرها شد نهان ، آهسته آهسته * دوباره نيلگون شد آسمان ، آهسته آهسته\r\nشبى تاريك و دردآلود ، چون روز سيه‌بختان * فكنده سايهء غم بر جهان ، آهسته آهسته\r\nغبار ظلمت و گرد غم و آه دل طفلان * شده در بيت زهرا حكمران ، آهسته آهسته\r\nچو لختى بگذرد از شب ، على آماده مىگردد * براى غسل زهراى جوان ، آهسته آهسته\r\nبريزد آب ، اسما ، تا على از زير پيراهن * بشويد جسم آن آزرده جان ، آهسته آهسته\r\nدل زينب ز غم سوزد ، ولى از خوف نامحرم * برآرد از دل سوزان ، فغان ، آهسته آهسته\r\nكنار قبر زهرا اشك ريزد تا سحر امشب * چنان شمعى ، امير مؤمنان ، آهسته آهسته\r\n« مؤيد گريه كن زين غم كه شويد كوه عصيان را * ز لطف حق ، همين اشك روان ، آهسته آهسته \r\n\r\n","description":"","footnote":"","page_name":" 3430 ","page_number":542},
  {"content":"\r\n\r\n\r\nآفتاب گمشده\r\n گر قسمتم شود كه تماشا كنم تو را * اى نور ديده ، جان و دل اهدا كنم تو را\r\nاين ديده نيست قابل ديدار روى تو * چشمى دگر بده به تماشا كنم تو را\r\nتو در ميان جمعى و من در تفكّرم * كاندر كجا برآيم و پيدا كنم تو را\r\nهر صبح جمعه ندبه‌كنان در دعاى صبح * از كردگار خويش تمنّا كنم تو را\r\nيا ابن الحسن اگرچه نهانى ز چشم من * در عالم خيال ، هويدا كنم تو را\r\nگويند دشمنان كه تو بنموده‌اى ظهور * زين افتراى محض مبرّا كنم تو را\r\nهمچون « مؤيدم » به تكاپو مگر دمى * اى آفتاب گمشده پيدا كنم تو را \r\n\r\nرضاى مادر\r\n آبروى اهل دل از خاك پاى مادر است * هرچه دارند اين جماعت از دعاى مادر است\r\nآن بهشتى را كه قرآن مىكند توصيف آن * صاحب قرآن بگفتا : زير پاى مادر است\r\nآسمان زندگى روشن شد از نور پدر * گلشن هستى مصفّا از صفاى مادر است\r\nقوت شير از شيرهء جان مىخوراند طفل را * وين شگفت آيد كه خون دل غذاى مادر است\r\nگرمى آغوش مهرش را ندارد آفتاب * مهربان‌تر ديگر از مادر ، خداى مادر است\r\nاز دم روح القدس عيسى پديد آمد اگر * بازهم پرورده در ظلّ هماى مادر است\r\nاوج گيرد قدر فرزند از دعاى خير او * چون دم عيسى بن مريم در دعاى مادر است\r\nقدر و جاهى را كه در اسلام دارا شد اويس * از كمال طاعت و خدمت براى مادر است\r\nامر او را داد رجحان بر ملاقات نبى * چون رضاى مصطفى هم در رضاى مادر است\r\nبس‌كه محبوب است مادر داشتن بر هركسى * مصطفى را دخترش زهرا به جاى مادر است\r\nمن كه از مهر على جان و دلم دارد صفا * اين صفاى باطن من از صفاى مادر است\r\nطبع والايم كه منّت برنمىدارد ز كس * شرمگين از رحمت بىمنتهاى مادر است\r\nبهترين منظر به چشم و دل مرا سيماى اوست * خوش‌ترين آواز در گوشم ، صداى مادر است\r\nبا تضرّع چهره بر پايش « مؤيد » سود و گفت * آبروى اهل دل ، از خاك پاى مادر است \r\n\r\n","description":"","footnote":"","page_name":" 3431 ","page_number":543},
  {"content":"\r\n\r\n\r\nموافق ( 1312 - 1250 )\r\nمير سيد على اكبر نعمت‌اللّهى ، ملقب به موافق عليشاه و متخلص به موافق ، فرزند مير محمد اسماعيل ملقب به صابر عليشاه دوم ، در سال 1250 هجرى شمسى در اصفهان قدم به عرصهء گيتى نهاد و در سال 1312 بدرود حيات گفت و در تخت فولاد مدفون گرديد .\r\nموافق ، ازآن‌پس كه خواندن و نوشتن را در مكتب آموخت به تحصيل علوم دينيه پرداخت و پس از فراگرفتن صرف و نحو و منطق و معانى و بيان به آموختن فقه و اصول نزد اساتيد عصر اشتغال ورزيد و چندى نيز از محضر ميرزا جهانگير خان كه از اساتيد معقول و منقول بود به فراگرفتن حكمت الهى پرداخت .\r\nمرحوم حاج ميرزا عبد الحسين ذو الرئاستين دربارهء موافق مىگويد : « آن اديب يگانه و عارف فرزانه ، سيد السالكين و قدوة العارفين ، حاج ميرزا على اكبر موافق عليشاه ( روح اللّه روحه ) ، عارفى و اصل و حكيمى كامل و فاضلى ارجمند بود و ذوقى سرشار داشت .\r\nمعظم‌له از سادات عالىدرجات حسينى خاتون‌آبادى و پاقلعهء اصفهان بود كه از سن صباوت و كوچكى هوشى كافى و ذوقى صافى داشت . بارى موافق‌على از سن شباب با حقير مكاتبه و مبادله شعرى داشت ، و در سن هيجده‌سالگى غزلى به اين مطلع سرود :\r\n حلقه تا بر سر زلف تو گل‌اندام افتاد * هيچ دل نيست مگر آنكه در اين دام افتاد \r\nدر حضور رضوان جايگاه عم اكرم خود قرائت و تقاضاى دخول در رشتهء فقر و سلوك را نمود ، چون بيت ثانى را قرائت كرد :\r\n در ازل پرده ميان من و دلدار نبود * در تعيّن شدم و كار به پيغام افتاد \r\nفوق‌العاده اين شعر در عم اكرمش مؤثر افتاد و در حال گريه چند مرتبه امر به تكرار فرمود .\r\nبالاخره به دلالت پدر عالىگهر از عم بزرگوار تلقين توبه و ذكر يافت و در بدايت تخلص را\r\n\r\n","description":"","footnote":"","page_name":" 3432 ","page_number":544},
  {"content":"\r\n\r\nفانى قرار داد ، بعدا به مناسبت اسم و لقب طريقتى تبديل به موافق نمود .\r\nدر ايام حيات پدر سفرى به ارض اقدس نمود و به عتبه‌بوسى حضرت ثامن الحجج مشرف ، و در مراجعت چند ماهى در تهران متوقف و به اصفهان مراجعت نمود و سفرى در سال 1288 از طريق شيراز به مكهء معظمه مشرف و در خدمت حضرت وفا عليشاه به تلقين ذكر حيات موفق و پس از چند سالى ديگر باز براى زيارت مكهء معظمه و اماكن مشرفه به شيراز تشريف آورده ، ذكر سرّى را تلقين گرفته و به لقب موافق‌على ملقب و اجازهء هدايت و ارشاد و دستگيرى در آباده و نواحى آن را گرفته . . . »\r\nديوان اشعارش شامل قصايد و غزليات و مثنويات او در سال 1363 در اصفهان طبع و نشر شد . اينك نمونه‌هايى از شعر او :\r\n\r\nدر مدح مولى الموالى ، على بن ابى طالب ( ع )\r\n ره عشق است آن راهى كه پيدا نيست پايانش * هرآن كس رهرو اين راه شد بگذشت از جانش\r\nپى درمان درد عشق ار كوشى خطا باشد * طبيبا درد عشق است اين و ناياب است درمانش\r\nكسى عاشق بود كاندر هواى او سحرگاهان * رود تا چرخ هفتم دود آه و بانگ افغانش\r\nنياموزند سرّ عشق سالك را مگر آن دم * كه خود از كسوت كون و مكان بينند عريانش\r\nاگر محبوب را خواهى دل و دين ريز در راهش * و گر دلدار را جويى سر و جان ساز قربانش\r\nتو را با دوزخ و جنّت چه كار ، آخر كه عاشق را * نبايد بود امّيد بهشت و خوف نيرانش\r\nزنى تا بال‌وپر خفّاش‌وش در ظلمت هستى * ميسّر نيستت ديدن رخ چون مهر تابانش\r\nز دار الملك هستى نه برون پا ، فانى از خود شو * كه هركس قيد جان دارد ، دهد كى دست جانانش \r\n\r\n","description":"","footnote":"","page_name":" 3433 ","page_number":545},
  {"content":"\r\n\r\n تو مرغ آشيان قدسى ، آخر از قفس يك‌دم * برون كن سر ببين در باغ وحدت روح و ريحانش\r\nدرآ در مجلس تجريد و از عين اليقين بنگر * كه سرمست است از جام تجلّى جان مردانش\r\nبرون از عالم اجسام باشد عالمى كانجا * به غير از حق نباشد هيچ در پيدا و پنهانش\r\nچه موسى ربّ ارنى گفت پاسخ لن‌ترانى شد * چرا كز چشم او بايست ديدن روى رخشانش\r\nهرآن رندى كه شد وارسته از غير خدا هردم * شود در هريك از ذرّات عالم حق نمايانش\r\nبه هر سو بنگرد جز جلوهء محبوب كى بيند * اگر ممكن برافشاند ز دامان گرد امكانش\r\nبماند باقى اندر هر دو عالم ، از بقاى حق * هرآن كس از شراب لايزالى زنده شد جانش\r\nبه هشيارى چو نتوان طىّ اين ره كرد ، ده ساقى * از آن پيمانه ، كز روز ازل بستيم پيمانش\r\nالا اى ساقى ار مى مىدهى ، از خمّ وحدت ده * كه دستان زن به بزم قدس مىباشند مستانش\r\nكه تا نوشم مى و گويم ثناى آن شهنشاهى * كه صد ره باز برتر باشد از افلاك ايوانش\r\nبدان پايه‌ست حدّ رفعت عالىبناى او * كه جبريل امين را مىنشايد گفت دربانش\r\nامير مكّه و يثرب على بن ابى طالب * كه از شاهان عالم هست برتر رتبه و شأنش\r\nيلان را مرغ جان جستن كند از تنگناى تن * به هنگامى كه جستن مىكند در رزم يكرانش\r\nبدرّد زهرهء شير فلك در سينه آن وقتى * كه درد پيكر بدخواه را شمشير برّانش \r\n\r\n","description":"","footnote":"","page_name":" 3434 ","page_number":546},
  {"content":"\r\n\r\n به روز جنگ چون در چنگ گيرد تيغ رنگ‌آميز * اگر گردون بود دشمن گريز ، آرد ز ميدانش\r\nبه بازى كودك بختش كند گر ميل خواهد شد * فلك ميدان و خورشيد و مه نو گوى و چوگانش\r\nز قهر او اگر بر هفت گردون شمّه‌اى گويى * بسان پيكر دشمن ز هم مىپاشد اركانش\r\nكسى از خط فرمانش نپيچد رخ ، نتابد سر * كه همچون آب در هرجا روان گشته‌ست فرمانش\r\nدو فرمان‌بر بود در پيشگه نوح و براهيمش * دو خدمتگر بود در بزمگه شيث و سليمانش\r\nگه احسان ز گوهر مىشود آفاق ناپيدا * ز بس گوهر فروريزد ز دست گوهرافشانش\r\nبه روى دلربا هر سو جهانى مست و مدهوشش * به مهر جانفزا هرجا گروهى محو حيرانش\r\nكسى از مدح و وصف او كجا دم مىتواند زد * كه حىّ لم‌يزل ، خود مدح‌خوان باشد به قرآنش\r\nاگر انسان كه او باشد كسى سازد بيان هردم * يقين دانم كه نگذارند فرق از پاك يزدانش\r\nبه او ادنى برآمد عقل كل چون در شب اسرى * شد از هر سو على در ديدهء پيدا نمايانش\r\nگر او سر از گريبان هويّت بركشد ، بينى * كه كوتاه است دست انبيا يك سر ز دامانش\r\nبه كوه طور ماندى تا ابد در سجده‌اش باقى * فزون از يك تجلّى گر بديدى پور عمرانش\r\nخدا را گر همىخواهى على را بين به چشم دل * شهى كز غير حق بيگانه باشند آشنايانش\r\n« موافق » تا ز فكرت بر سرود اين چامهء غرّا * روا باشد اگر دانند دانايان ، سخن‌دانش \r\n\r\n","description":"","footnote":"","page_name":" 3435 ","page_number":547},
  {"content":"\r\n\r\n الا تا گنبد گردون بود چون جاه والايش * الا تا لالهء نعمان بود چون روى رخشانش\r\nبه شكل چرخ وارون باد بخت بدسگال او * به مثل لاله رنگين باد ، رخسار محبّانش \r\n\r\nعلى گويم على جويم\r\n مرا در تن بود تا جان ، على گويم على جويم * چه در پيدا چه در پنهان ، على گويم على جويم\r\nبه كامم تا زبان باشد ، زبان تا در دهان باشد * به هر لفظ و به هر عنوان ، على گويم على جويم\r\nز قدسيات سبحانى ، هم از آيات قرآنى * به هر تفسير و هر تبيان ، على گويم على جويم\r\nاگر سبّاح در بحرم ، اگر سيّاح هر شهرم * به هر مرز و به هر سامان ، على گويم على جويم\r\nعلى مولاى درويشان ، صفابخش دل ايشان * به هر دردى پى درمان ، على گويم على جويم\r\nنخواهم جز على دينى ، نه جز آيينش آيينى * به هردم از سر ايمان ، على گويم على جويم\r\nچو بلبل گر به بستانم ، به ياد شاه مردانم * به هر نغمه به هر الحان ، على گويم على جويم\r\nز مهرش مست و حيرانم ، غم و شادى نمىدانم * چه در باغ و چه در زندان ، على گويم على جويم\r\nبرآرم سر چو در محشر ، به ياد ساقى كوثر * على سلطان انس و جان ، على گويم على جويم\r\n« موافق » گر دل‌آگاهى ، مجو غير على شاهى * همىگو از دل و از جان ، على گويم على جويم \r\n\r\n","description":"","footnote":"","page_name":" 3436 ","page_number":548},
  {"content":"\r\n\r\n\r\nدر شهادت على اصغر ( ع )\r\n شنيدستم كه شاه عشقبازان * سپهسالار خيل سرفرازان\r\nحسين آن شهسوار ملك ايمان * فروغ شمس ذات حى سبحان\r\nچو يارانش به جانان جان سپردند * مى از جام وصال دوست خوردند\r\nز دامان كرد امكانى برافشاند * سوى واجب سمند تيزتك راند\r\nبه دست عشق آمد در تك و تاز * شده حيران به روى يار طنّاز\r\nشده از جام وصل دوست سرمست * گرفته تيغ هستى سوز در دست\r\nهمه نيشش به تن نوش روان بود * كه از هر سو دلارامش عيان بود\r\nگهى در پرده با معشوق همراز * گهى در جلوه با صد عشوه و ناز\r\nنه از سر دادنش بر دل غمى بود * نه اندر خاطرش بيش و كمى بود\r\nبه نور جلوهء ذاتى فروزان * همه او گشته جان ، جان گشته جانان\r\nبه پيش ممكنات ار صف كشيدى * به غير از جلوهء جانان نديدى\r\nبه كاخ وصل با معشوق دمساز * كه شد بر رويش از محنت درى باز\r\nكه ناگاه از حرم برشد فغانى * فغانى ، دلربايى ، جان‌ستانى\r\nدر آن افغان يكى آمد خروشش * خروشى كاشنا آمد به گوشش\r\nيقين دانست شه كز عشقبازان * بود مشتاقى از حسرت‌گدازان\r\nعنان برتافت با حالى پريشان * به‌سوى خيمه‌گه آمد شتابان\r\nمگر آن تشنه را بخشد زلالى * نماند در رهش ديگر خيالى\r\nبرآورد از دل پردرد آهى * كه كرد آشفته از مه تا به ماهى\r\nبفرمود اى مرا هريك به از جان * نه آخر با شما اين بود پيمان\r\nكه تا جانم به تن پيوسته باشد * روانم از تعلّق خسته باشد\r\nبه من بس ناگوار و ناپسند است * كه بينم از حرم افغان بلند است\r\nمرا دل دردمند و ريش باشد * چنين دل را چه جاى نيش باشد\r\nخم از مرگ برادر گشته قامت * ندارم طاقت بار ملامت\r\nجگر از قتل قاسم داغدار است * مرا يك دل ولى دردم هزار است\r\nنداند كس دلم را حال چون است * كه دل از داغ اكبر غرق خون است\r\nچو ليلا را ز غم بينم خروشان * شوم چون طرّهء اكبر پريشان \r\n\r\n","description":"","footnote":"","page_name":" 3437 ","page_number":549},
  {"content":"\r\n\r\n به پاسخ زينبش سر بر قدم بود * كه اى عالم ز جودت گشته موجود\r\nتو آگاهى ز پنهان و پديدار * كه ما را نيست تقصيرى در اين كار\r\nچو مىكردى طلب يارى ز ياران * همه بوديم از غم اشك باران\r\nكه ناگه از درون گاهواره * علىّ اصغرت آن شيرخواره\r\nز ناى حق به گوشش آمد آواز * چو مرغ از آشيان بنمود پرواز\r\nپى سر باختن خود را بياراست * به پاى مردى از گهواره برخاست\r\nبه خويشش خواند شاه و روبرو شد * حبابى باز در دريا فروشد\r\nبديد از جام عشقش مست و مدهوش * گرفتش بهتر از جان اندر آغوش\r\nبه صورت آب را كرد او بهانه * سوى كوى شهادت شد روانه\r\nهمىمىكرد با معبود خود راز * كه اى آگه ز انجام و ز آغاز\r\nمرا باقى جز اين يكتا گهر نيست * كه جز سوداى تو هيچش به سر نيست\r\nز تو هرگونه آيد جلوه و ناز * مرا باشد نياز و عجز دمساز\r\nوفا را تا به منزل رهسپارم * مگر باشد كه كام جان برآرم\r\nبه چشمم جز فروغت جلوه‌گر نيست * ز هستى يك سر مويم خبر نيست\r\nز اسماء و صفات و محو و اثبات * شدم وارسته چون شد جلوهء ذات\r\nتركت الخلق طرّا فى هواكا * و أيتمت العيال لكى اراكا\r\nچو وارد اندر آن دشت بلا شد * همه محو جمال كبريا شد\r\nبرآورد از بغل آن شيرخواره * به عرش حق عيان شد گوشواره\r\nبه دوش شاه اصغر شد نمايان * عطارد شد عيان با مهر تابان\r\nبرآورد از دل پردرد فرياد * كه اى كافردلان تا چند بيداد\r\nمن ار در زعمتان هستم گنهكار * نباشد كودكان را با گنهكار\r\nنبينيد از عطش چون در گداز است * چو ماهى گه به شيب و گه فراز است\r\nچو سنبل از عطش در تاب رفته * ز خشكى نرگسش در خواب رفته\r\nبه پاسخ حرمله آن شوم بدبخت * كشيدش بر سر زانو كمان سخت\r\nخدنگى زان سپاه شوم سر زد * كه آتش شاه دين را بر جگر زد\r\nسرش افتاد سر را بر سر دوش * كه پيكانش بريد از گوش تا گوش\r\nفلك با اهل حق بيداد تا چند * روان مصطفى ناشاد تا چند \r\n\r\n","description":"","footnote":"","page_name":" 3438 ","page_number":550},
  {"content":"\r\n\r\n دل آل نبى را كرده‌اى خون * تو را اين كج‌مدارى تا كى و چون\r\n« موافق » بس كن اين افغان و ماتم * سخن كوتاه كن و اللّه اعلم\r\nگر اين‌سان گفته گر لب برندوزى * جهانى را از اين ماتم بسوزى \r\n\r\nدر ره عشق\r\n حلقه تا بر سر زلف تو گلندام افتاد * هيچ دل نيست مگر آنكه در اين دام افتاد\r\nدر ازل پرده ميان من و معشوق نبود * در تعيّن شدم و كار به پيغام افتاد\r\nسر برآرم به جنون جامه به تن چاك زنم * پرده‌پوشى چه كنم طشت من از بام افتاد\r\nدر ره عشق ، سلامت همه در رنج و بلاست * كام آن راست كه دلخسته و ناكام افتاد\r\nمستى ما بود از گردش چشم ساقى * سروكار دگران است كه با جام افتاد \r\n\r\n","description":"","footnote":"","page_name":" 3439 ","page_number":551},
  {"content":"\r\n\r\n\r\nموج ( 1360 - 1308 )\r\nمصطفى خليفه سلطانى ، كه در شعر موج تخلص كرد ، فرزند شكر اللّه ، به سال 1308 هجرى شمسى در شهر اصفهان از مادر زاد . پس از تحصيلات ابتدايى و متوسطه به شغل آموزگارى پرداخت ، در بهمن ماه 1327 به زندان افتاد و تا پايان سال 1330 در زندان بود ، ازآن‌پس به كارهاى مطبوعاتى مشغول گرديد .\r\nموج را كه دوستانش او را به نام خليل سامانى مىشناختند ، از سال 1324 به شعر و شاعرى پرداخت و آثارش در جرايد اصفهان ، از قبيل نقش جهان ، پرخاش ، آژنگ ، حيات اصفهان ، و همچنين در مجلهء چهره‌نما چاپ مصر انتشار يافت . از سال 1325 در انجمن ادبى اصفهان كه به رياست ميرزا عباس شيدا تشكيل مىشد شركت مىكرد و در سالهاى بعد عضو انجمن ادبى كمال الدّين اصفهانى بود ، ازآن‌پس به تهران عزيمت كرد و رحل اقامت افكند .\r\nموج از سال 1327 به سرودن اشعار اجتماعى پرداخت و آثارش در روزنامه‌هاى به‌سوى آينده ، مصلحت ، انتقاد ، چلنگر ، شب‌چراغ ، جوانان دموكرات ، فرداى پيروز ، و نظائر آنها منتشر گرديد و در سالهاى بعد با مجلهء اميد ايران همكارى كرد و آثار خود را با امضاهاى مستعار : م - خ ، خ - سام ، مغ ، مصطفى ، ميمخا ، م - ن ، مخ ، جان هرو ، و خليل سامانى در مطبوعات انتشار داد .\r\nموج در سال 1338 اقدام به تأسيس انجمن ادبى صائب كرد و مورد استقبال شاعران و شعرشناسان قرار گرفت و به دنبال تأسيس انجمن اقدام به چاپ نشريه‌اى به همان نام كرد و مدت بيست و سه سال در بيست و سه دورهء ماهانه ، اين فعاليت ادامه يافت .\r\nموج بيشتر آثار خود را در قالبهاى شعر كلاسيك به وجود آورده و با شعر نو اگر داراى\r\n\r\n","description":"","footnote":"","page_name":" 3440 ","page_number":552},
  {"content":"\r\n\r\nوزن بود ، مخالف نبود . آثارى كه جداگانه از او به چاپ رسيده ، عبارت‌اند از : رنگها ، بيژن و منيژه ، ملا نصر الدّين در انگلستان ، فرياد زندگى ، دويست شاعر ، در زير تيغ دژخيم ، و چند اثر ديگر كه نمونه‌هاى مختلف شعر او در آنها به چشم مىخورد . وى در نوزدهم مرداد ماه سال 1360 به علت عارضهء حملهء قلبى بدرود حيات گفت .\r\n\r\nباغ ادب\r\n عاقبت از آشنايان دشمنى ديديم ما * دوستان گفتند از اوّل اين و نشنيديم ما\r\nبا شگفتى مىكند از دور ما ، تاريخ ياد * بس‌كه در دوران خود ناديدنى ديديم ما\r\nگرچه زد ساز مخالف دشمن و رقصيد دوست * در بر دشمن بساز دوست رقصيديم ما\r\nبر تن صيّاد پيكان رفته از كف ، تير مرگ * زود مىشد زد و ليكن دير فهميديم ما\r\nاين هنر اى دوست ما را بس‌كه در بزم سخن * عيب ما گفتند ، ياران و نرنجيديم ما\r\nدر نگارستان عشق حق بت امّيد را * حق‌شناسان سجده كردند و پرستيديم ما\r\nگر سخن دشمن به حق گفت و به باطل راند دوست * گوش از اين بستيم و از آن سر نپيچيديم ما\r\nكهتر از خود را نيفشرديم همچون آسيا * بر سر همسنگ خود پيوسته گرديديم ما\r\nراه بيرون رفتن ما خار دامنگير بست * ور نه دامنها گل از باغ ادب چيديم ما\r\nدر محافل بىثمر اوقات ما از كف نرفت * تجربت اندوختيم و نكته سنجيديم ما\r\nگاه گفتن گرم و هنگام عمل سردند « موج » * دوستان را تا كه ديديم اين‌چنين ديديم ما \r\n\r\nهنوز\r\n دانه ناديده در انديشهء داميم هنوز * رفت هر مرغى و ما بر لب باميم هنوز\r\nپختگان خار ره فتح نمودند به ما * سوختيم از گل اين آتش و خاميم هنوز\r\nبا وجودى كه بسى شير ز زنجير گريخت * در كف روبه وحشت‌زده راميم هنوز\r\nكاروان خيمه برافراشت به سرمنزل صبح * ما سپنديم كه در آتش شاميم هنوز\r\nساقيا ! از مى بيداد ، مترسان ما را * شيشه بر داد ، كه ما تشنهء جاميم هنوز\r\nپا ز كف رفته و ما راه هدف مىپوييم * زندگى مرده و ما در پى كاميم هنوز\r\nتهمت خصم ، پس از مرگ چه ننگى دارد * نكته اينجاست كه ما زنده به ناميم هنوز \r\n\r\n","description":"","footnote":"","page_name":" 3441 ","page_number":553},
  {"content":"\r\n\r\n\r\nنيلوفر دريايى\r\n به هجرانت دل من بگذرد ، روزى گر از دريا * چنان سوزد كه خيزد شعله‌هاى آذر از دريا\r\nبه بالينم تب غم آمد و سوزاند چندانم * كه دل سبقت گرفت از آتش چشم تر از دريا\r\nشب غم ديده و دل سرد و گرم آموختند آرى * شد اين را بالش از آتش ، شد آن را بستر دريا\r\nمرا روشن شد اى مه كز چه دل بر غير مىبندى * كه مىبندى كه بگشايى به چشم من در ، از دريا\r\nبه شوق از سينه مرغ دل برآيد گر تو بازآيى * كه چون خورشيد سر زد مىدهد نيلوفر از دريا\r\nغريق بحر عشقت را به ساحل گر شود مدفن * ز داغ او زند سر لاله‌هاى احمر از دريا\r\nرفيقان غرقه گشتند و رهم تا من ز تنهايى * در اين توفان حبابى برنمىآرد سر از دريا\r\nمحيط ار تيره شد از روزگارم نيست نوميدى * در اين كشتى تحمّل باشد از من لنگر از دريا\r\nبه همّت مىتوانى جان ز توفان بلا بردن * كه چون دارا شد اين گوهر گذشت اسكندر از دريا\r\nبه دور ما نشد جام صفا از من تهى هرگز * تو گويى فيض جويد اين صدفگون ساغر از دريا\r\nز طبع « موج » مضمون آن‌چنان خيزد كه مىخيزد * صفا از مى ، گل از گلشن ، زر از كان ، گوهر از دريا \r\n\r\nگفتم و گفت\r\n گفتم : سخنم ؟ گفت كه : آموختنيست * گفتم : محنم ؟ گفت كه : اندوختنيست\r\nگفتم : وطنت ؟ گفت : دلم هست و ز توست * گفتم : وطنم ؟ گفت كه : نفروختنيست \r\n\r\n","description":"","footnote":"","page_name":" 3442 ","page_number":554},
  {"content":"\r\n\r\n\r\nمن و تو\r\n بيا ز جان و دل ، اى يار ، يار هم باشيم * غمى چو روى كند ، غمگسار هم باشيم\r\nبدان اميد ، كه ره بر ديار روز بريم * چراغ روشن شبهاى تار هم باشيم\r\nكنيم دامن كبر و غرور ، از تن دور * رهين منّت گرد و غبار هم باشيم\r\nقرار بود كه از دل قرار هم نبريم * بيا قرار دل بىقرار هم باشيم\r\nچو اختيار ، ز كف رفت بهر يافتنش * چه بهتر است ، كه در اختيار هم باشيم\r\nميان مردم اگر اعتبار مىخواهيم * رواست بهره‌ور ، از اعتبار هم باشيم\r\nكنون كه گل شده در باغ ، همدم بلبل * بيا خزان هم و نوبهار هم باشيم\r\nگره به روى گرههاى يكدگر نزنيم * گره‌گشاى گرههاى كار هم باشيم\r\nشوند دوست ، چو امروز دشمنان با هم * خوش است گر من و تو دوستدار هم باشيم\r\nبه‌سوى ساحل حق همچو « موج » هاى اميد * بيا فشرده صف اندر كنار هم باشيم \r\n\r\nافتخار مادر\r\n طبيب زنده‌دلى در اتاق پيرزنى * گرفت نبض جوانش به وقت جان دادن\r\nجوان جان به لب آهسته زير لب مىگفت * خوش است جان به ره صلح جاودان دادن\r\nطبيب از سر بستر به‌سوى مادر رفت * كه مشكل است بدين نوجوان روان دادن\r\nز شرح واقعه پرسش نكرده بود هنوز * كه مام رفت پى شرح داستان دادن\r\nبگفت روز قيام اين جوان ميانه خلق * زبان گشود به منظور حق نشان دادن\r\nزبان گشود كه اى خلق بعد عمرى رنج * رواست خاتمه بر عمر دشمنان دادن\r\nستم به ما رسد از جانب ستمكاران * خطاست نسبت آن را به آسمان دادن\r\nبه محو حامى آمريك و انگليس به پاى * از اين خطاست گرفتن حق و به آن دادن\r\nعنان خود به كف جنگ‌بارگان ندهيم * خطاست در كف ديوانگان عنان دادن\r\nشكسته باد پروبال آنكه مىگويد * به جغد و زاغ درست است آشيان دادن\r\nتباه باد وجودى كه در جهان حيات * به خلق عرضه كند توپ ، جاى نان دادن\r\nجوان من به ره صلح ، امتحان مىداد * كه لازم است در اين راه امتحان دادن\r\nسخن تمام نكرده زدند با تيرش * كه نيست شيوه خون‌خوارگان امان دادن\r\nز چشم خلق چنان برق خشم جستن كرد * كه شرح آن نتوان با دو صد زبان دادن \r\n\r\n","description":"","footnote":"","page_name":" 3443 ","page_number":555},
  {"content":"\r\n\r\n از آن ميان سر دوشش به خانه آوردم * كه خوش نبود جز اينجا به دو مكان دادن\r\nتمام شد سخن مادر و جوان جان داد * بدان طريق كه شرحش نمىتوان دادن\r\nطبيب واقعه را كشف كرد و گفت به مام : * خوش است جان به ره حفظ آرمان دادن\r\nبه قول زنده‌دلان حافظ جهان صلح است * رواست جان به ره حافظ جهان دادن\r\nغمين مباش ، كز اين پس تو را مقامى هست * كه شرح آن نتوان از ره بيان دادن\r\nدهند دل به تو مردم كه بعد مرگ پسر * رواست دل به دل مام مهربان دادن\r\nبگفت مام : مرا غم از اين شهادت نيست * كه غم ثمر ندهد جز ز تن توان دادن\r\nبراى او نروم نزد زاهد پرمكر * كه زنده‌اش نكند وعدهء جنان دادن\r\nبراى مادر پير افتخار مىباشد * به راه آشتى از دست ، نوجوان دادن \r\n\r\nصهباى كهن\r\n گر اجل آيد و جان از تن من دور كند * به كه رنجورىام از بزم سخن دور كند\r\nباغبان هنر اى بلبل خوش‌نغمه كجاست * تا ز گلزار ادب زاغ و زغن دور كند\r\nبيشتر اين قفس آيد به نظر تنگ مرا * دست صيّاد چو مرغى ز چمن دور كند\r\nچون غمى شد به تو نزديك ره ميكده گير * كه غم نو ، ز تو صهباى كهن دور كند\r\nروز پيكار كه بيگانه به ميهن تازد * آشنا نيست كه خود را ز وطن دور كند\r\nزندگى تيره چو گور است در آن ملك كه دزد * مردگان را ز تن از فقر كفن دور كند\r\nروز آدينه من و انجمن صائب « موج » * كه مرا خستگى هفته ز تن دور كند \r\n\r\nقضاوت\r\n شبى شاعرى دل ز پروانه كند * ولى شمع طبع روان برفروخت\r\nپى آنكه روشن شود شام خلق * چو شمع فروزنده تا صبح سوخت\r\nز بهر قضاوت چو شد صبح ، خصم * به شعر چو خورشيد وى ديده دوخت\r\nچو با خلق ناآشنا بود گفت * كه خود را به بيگانه آخر فروخت \r\n\r\n","description":"","footnote":"","page_name":" 3444 ","page_number":556},
  {"content":"\r\n\r\n\r\nموسوى ( 1368 - 1304 )\r\nسيد شهاب موسوى ، فرزند سيد على اكبر ، در بهمن ماه 1304 هجرى شمسى در آران كاشان ديده به جهان گشود ، خواندن و نوشتن را در مكتبهاى زادگاهش فراگرفت ، از كودكى ذوق و قريحهء شاعرى داشت و در نه‌سالگى نخستين شعرش را در ستايش استادش افتخار الاسلام دربندى سرود و مورد تشويق و تحسين قرار گرفت .\r\nموسوى در آغاز جوانى به منظور كسب معاش راهى تهران شد و در اين شهر اقامت گزيد و در يكى از بنگاههاى خصوصى به شغل حسابدارى اشتغال ورزيد و با اينكه اوقاتش بيشتر مصروف كارش مىشد ، با اين حال از توجه به شعر و ادب غافل نماند و در چند انجمن ادبى چون انجمن ادبى ايران و انجمن ادبى تهران و انجمن ادبى كلبه سعد و انجمن ادبى صائب عضويت يافت و از استاد محمد على ناصح بيشترين فيض را برد و با فنون شعر و رموز آن آشنا گرديد و در ضمن از مصاحبت با شاعرانى چون اميرى فيروزكوهى و مهرداد اوستا و دكتر سادات ناصرى و اديب برومند و مشفق كاشانى و ذكايى بيضايى بهره جست .\r\nموسوى پس از پيروزى انقلاب اسلامى تهران را ترك گفت و به زادگاه خود بازگشت ، امّا از مراجعت به كاشان چندان راضى و دلخوش نبود ، زيرا آن‌طور كه انتظار داشت مورد استقبال همشهريانش قرار نگرفت و در غزلى به اين موضوع اشاره مىكند :\r\n فلك افكند از رى چون به كاشان خانهء ما را * ز ياران سر نزد جز غم كسى كاشانهء ما را \r\nموسوى در كاشان اقدام به تأسيس انجمن ادبى پانزده خرداد كرد و تا واپسين روزهاى حيات مسئوليت انجمن را عهده‌دار بود و در ضمن نسبت به احياى مجدد انجمن\r\n\r\n","description":"","footnote":"","page_name":" 3445 ","page_number":557},
  {"content":"\r\n\r\nادبى آران و بيدگل كه سالها به همت مرحوم حجة الاسلام تشكر و ديگران اداره مىشد و دچار وقفه گرديده بود ، همت گماشت .\r\nموسوى شاعرى شيرين‌سخن و لطيف طبع بود و سرانجام در دى ماه 1368 چشم از جهان فروبست و شگفت آنكه ماده تاريخ فوتش را قبلا پيش‌بينى كرده و در مقطع قطعه‌اى چنين مىگويد :\r\n « موسوى » تاريخ فوت خود به شمسى زد رقم * « ما به اميد خدا از دار فانى مىرويم » « 1 » \r\n\r\nغيرت غم\r\n به عمرى جز غم و محنت نديدم همدمى ديگر * ندارم طاقت اين زندگانى را دمى ديگر\r\nبنازم غيرت غم را دمى نگذاشت تنهايم * برايم هردمى آورد با خود همدمى ديگر\r\nز بس از غم وفا ديدم شدم شرمنده از آن هم * خدايا خجلت غم هم برايم شد غمى ديگر\r\nبه دوران جز صداى ناله و آه سحرگاهى * كسى نشنيد از ساز دلم زير و بمى ديگر\r\nز بس از دل كشيدم آه و اشك از ديده افشاندم * نه باقى ماند در دل آه و در چشمم نمى ديگر\r\nنمك چندان مپاش اى چرخ بر زخم درون من * جز اين دارو مگر پيدا نكردى مرهمى ديگر\r\nبه گلزارم مخوان هرگز كه مىترسم به گلبرگى * نماند « موسوى » از دود آهم شبنمى ديگر \r\n\r\n\r\n","description":"","footnote":"\r\n( 1 ) - آثار اين شاعر ، توسط فرزندش ، به وسيلهء شاعر ارجمند مدّاح اهل بيت ، حاج احمد مشجرى ( محبوب ) به دستم رسيد .\r\n","page_name":" 3446 ","page_number":558},
  {"content":"\r\n\r\n\r\nگريهء مينا\r\n شب همه‌شب در غمت اى ماه‌سيما گريه كردم * دامنم را رشك دريا تا سحر با گريه كردم\r\nبود جمعى در حضورت شاد و من از درد دورى * يا كشيدم آه آتش‌زا ز دل يا گريه كردم\r\nدوش تا ديدم تو را پيمانه گردان حريفان * گوشه‌اى بنشستم و مانند مينا گريه كردم\r\nبا رقيبان خنده بر لب از كنارم چون گذشتى * همچو ابر نوبهارى من همان‌جا گريه كردم\r\nدر بر پروانه جارى بود اشك شمع ، امّا * من به كنجى در غمت تنهاى تنها گريه كردم\r\nروزها پيوسته كارم ناله بود از درد هجران * تا سحر هر شب هم از اندوه فردا گريه كردم\r\n« موسوى » ناچار شادى كوچ كرد از كوچهء ما * ديد ، ازبس روزها فرياد و شبها گريه كردم \r\n\r\nنهال آرزو\r\n گر نهال آرزويم بارور مىشد چه مىشد ؟ * يا جهان يك‌دم به كام ما اگر مىشد چه مىشد ؟\r\nروز عمرم يا كه شد مىگشت و مىآسود جانم * يا اگر اين شام جانفرسا سحر مىشد چه مىشد ؟\r\nآنكه دارد عالمى لطف و صفا در هر نگاهى * اندكى لطفش به ما گر بيشتر مىشد چه مىشد ؟\r\nآن نظربازى كه در هردم نظر دارد به سويى * گر به قول دوستان صاحب‌نظر مىشد چه مىشد ؟\r\nآنكه در بازار گيتى نقد جان بنهاد بر كف * گر به جاى زر خريدار هنر مىشد چه مىشد ؟ \r\n\r\n","description":"","footnote":"","page_name":" 3447 ","page_number":559},
  {"content":"\r\n\r\n آن دلارامى كه مىگيرد دل ما را به بازى * گر ز احوال دل ما باخبر مىشد چه مىشد ؟\r\n« موسوى » آيا اگر لبهاى خشكم گاهگاهى * از شراب لعل آن گل‌چهره تر مىشد چه مىشد ؟ \r\n\r\nبه اميد خدا\r\n حيف كز دنياى فانى بىخبر خواهيم رفت * گرچه از چنگ غم و محنت بدر خواهيم رفت\r\nپايبند خانهء ناپايداريم از چه روى * ما كه آگاهيم از اينجا بىخبر خواهيم رفت\r\nاز تهيدستى نمىناليم كز اين پرتگاه * چون سبك‌باريم ما آسوده‌تر خواهيم رفت\r\nچون نيازرديم از خود خاطرى در روزگار * زين جهان آسوده از خوف و خطر خواهيم رفت\r\nگر نخواهيم از دل‌وجان خير ابناى بشر * با چه امّيدى بر خير البشر خواهيم رفت ؟\r\nرنج بار زندگى افكند چون ما را ز پاى * راه ملك نيستى را خود به سر خواهيم رفت\r\nگر تهى باشد دل از مهر على و آل او * با كدامين توشه سوى اين سفر خواهيم رفت ؟\r\nشيخ و زاهد با اميد مزد طاعت مىروند * ما به امّيد خدا زين رهگذر خواهيم رفت\r\nپيرو شعر « اميرم » « 1 » « موسوى » آنجا كه گفت * « همرهان رفتند و ما هم براثر خواهيم رفت » \r\n\r\n\r\n","description":"","footnote":"\r\n( 1 ) - امير ، مقصود اميرى فيروزكوهى است .\r\n","page_name":" 3448 ","page_number":560},
  {"content":"\r\n\r\n\r\nشكوهء شاعر\r\n گر كوره‌راه زندگى اين پيچ و خم نداشت * خلق از براى زيست دگر هيچ غم نداشت\r\nدر روزگار اگر كه هماهنگ بود خلق * اين چند روز عمر چنين زير و بم نداشت\r\nگر حسن حق‌شناسى بعضى نداشت نقص * حقّا كه هيچ خلقت خلّاق كم نداشت\r\nگر در نهاد خلق خدا بود اندكى * انصاف ، احتياج كسى بر حكم نداشت\r\nآن يك به مطبخش بجز از آه سينه‌سوز * از بىبضاعتى اثر از دودودم نداشت\r\nوان ديگرى ز ثروت بىحدّ و بىحساب * ديگر حساب زندگى خويش هم نداشت\r\nافسوس ! هركه داشت كرم ماند بىدرم * وان‌كس كه بود صاحب درهم درم نداشت\r\nبايد به گنج دست كسى گر ز دسترنج * هرگز فلانى اين همه مال و حشم نداشت\r\nگر باد كبر در سر آدم نداشت جاى * آدم كه بسته بود به يك‌دم ورم نداشت\r\nايران اگر به خاطر فضل و ادب نبود * آن را جهان بسان كنون محترم نداشت\r\nكاشان اگرچه مهد ادب بوده است و هست * حشمت نداشت ، اگر محتشم نداشت\r\nچون او كسى كه مرثيه‌گويى نداشت دست * وان در طريق قول و غزل هم‌قدم نداشت\r\nگيتى دگر به خويش نبيند چو محتشم * زيرا نظير در عرب و در عجم نداشت\r\nتا زنده بود شاعر اگر داشت قدردان * ارباب فضل اين همه رنج و الم نداشت\r\nتجليل بعد مرگ ، بدا بر چنين مرام * در زندگى مقام اگر داشت ، غم نداشت\r\nجوياى حال شاعر آزاد كس نبود * مانند ديگران چو به خوانش نعم نداشت\r\nاز جور چرخ شكوه مكن « موسوى » كه دهر * با اهل علم جز سر جور و ستم نداشت \r\n\r\nسوختم\r\n سوختم در آتش حسرت سراپا سوختم * همچون شمعى بر مزار آرزوها سوختم\r\nشاهد شادى به رويم نوشخندى هم نزد * آن قدر با سوز محنت ساختم تا سوختم\r\nدر حريم شمع گر پروانه از شوق وصال * سوخت ، من در گوشه‌اى تنهاى تنها سوختم\r\nاز غم تنهايى و از درد بىدرمان دل * بس كشيدم از جگر آه شررزا ، سوختم\r\nلحظه‌اى بر حال زار من دل ياران نسوخت * من به پاى اين و آن يك‌عمر امّا سوختم\r\nدوستان مشكل‌گشا بودند و از تدبيرشان * مشكلى از من نشد حل ، زين معمّا سوختم\r\n« موسوى » ديگر به عقبايم نسوزاند كسى * آنچه مىبايد بسوزم خود به دنيا سوختم \r\n\r\n","description":"","footnote":"","page_name":" 3449 ","page_number":561},
  {"content":"\r\n\r\n\r\nبار گران\r\n چنين آتش مزن اى ميزبان دهر بر جانم * كه خود خواندى مرا گر چند روزى بر تو مهمانم\r\nبه كافر هم نمىدانم روا ، اين ظلم و جورى را * كه با من مىكنى با آنكه مىدانى مسلمانم\r\nدر اين دنياى جانفرسا به چنگ ديو محنتها * اسيرم تا به كى دارى به جرم آنكه انسانم\r\nگرفتم در نخستين روز آدم كرد تقصيرى * گناه من چه مىباشد كه افكندى به زندانم\r\nفرود آرد چنان پتك جفا آهنگر دوران * سراسر بر سرم كوبى ، گمان دارد كه سندانم\r\nبه پيرى وام ايّام جوانى جانم آزارد * نه نقدى تا ادا سازم نه عذرى بهر خسرانم\r\nبه زير بار تن شد خسته جانم « موسوى » تا كى * كشد بر دوش اين بار گران را لاجرم جانم \r\n\r\nوادى غم\r\n فلك افكند از رى چون به كاشان خانهء ما را * ز ياران سر نزد جز غم كسى كاشانهء ما را\r\nدريغا ز آشنايان غير درد و غم در اين وادى * كسى نگرفت از يارى سراغ خانهء ما را\r\nاز اين سوزم كه زان فرزانه ياران كس نشد پيدا * نگهدارى كند يك‌دم دل ديوانهء ما را\r\nنديدم رنگ شادى زان كه عمرى ساقى دوران * همه از بادهء غم داشت پرپيمانهء ما را\r\nگرفت اى دوستان مىگسار از رنج تنهايى * صداى ناله ، جاى نعرهء مستانهء ما را \r\n\r\n","description":"","footnote":"","page_name":" 3450 ","page_number":562},
  {"content":"\r\n\r\n شديم از سيل ويران‌ساز غم ، خانه‌خراب آن‌سان * كه جغدى هم نسازد آشيان ويرانهء ما را\r\nكجايى اى « نظام » « 1 » اى چهره‌ات آيينهء جانم * كه بينى چون كمان از بار محنت شانهء ما را\r\nاگر از روزگارم « موسوى » روزى كسى پرسد * بگو درياب خود از اين غزل افسانهء ما را \r\n\r\nقبلهء عشّاق\r\n عارف و عامى به جستجوى حسين است * خلق جهان در آرزوى حسين است\r\nگرچه بجز كعبه قبله‌اى نشناسم * قبلهء عشّاق خاك كوى حسين است\r\nآيهء تطهير در نبيست به شأنش * سورهء و اللّيل وصف موى حسين است\r\nمعنى هر آيه‌اى ز سورهء و الشّمس * شمّه‌اى از صورت نكوى حسين است\r\nلطف بهشت و صفاى روضهء رضوان * طرف نشانى ز خلق و خوى حسين است\r\nآنچه رهاند تو را ز آتش دوزخ * هست يقينم كه آبروى حسين است\r\nگفت محمّد كه دشمن است خدا را * هركه عدوى من و عدوى حسين است\r\nماه محرم مگر دميده كه اين‌سان * باز به هر گوشه گفتگوى حسين است\r\nآب روان را كه مهر فاطمه خوانند * بسته ندانم چرا ؟ به روى حسين است\r\nوا اسفا در زمين ماريه گويى * خون خدا جارى از گلوى حسين است\r\nدر صف محشر همه به فكر بهشت‌اند * « موسوى » آنجا به جستجوى حسين است \r\n\r\n\r\n","description":"","footnote":"\r\n( 1 ) - مقصود شاعر از نظام ، فرزند ارشدش است كه ساكن تهران مىباشد .\r\n","page_name":" 3451 ","page_number":563},
  {"content":"\r\n\r\n\r\nموفّق ( 1299 )\r\nمهندس نصرت اللّه اربابى ، فرزند ارباب على ، در سال 1299 هجرى شمسى در بيدگل كاشان از مادر زاد ، تحصيلات ابتدايى را در آران و دورهء دبيرستان را در كاشان به پاى برد ، آنگاه به دانشكدهء كشاورزى راه يافت و در سال 1324 شمسى از دانشكدهء كشاورزى كرج فارغ التحصيل شد .\r\nاربابى پس از خاتمهء تحصيلات مدّت سه سال به طور آزاد كار كشاورزى انجام داد ، ازآن‌پس به استخدام آموزش و پرورش درآمد و چند سال مديريت آموزشگاههاى روستايى ورامين و بازرسى مدارس روستايى را عهده‌دار بود . در سال 1334 به بنگاه عمران منتقل و به كاشان اعزام گرديد و پس از دو سال خدمت به سمت رئيس عمران استان آذربايجان شرقى منصوب و مشغول به كار شد . سپس به وزارت كشور انتقال يافت و مدت دو سال فرماندار مرند و سه سال و نيم فرماندار اردبيل و سه سال و نيم معاون استاندار آذربايجان غربى و فرماندار اروميه ( رضاييه ) بود و پس از سه سال به سمت رياست هيئت نظارت وزارت كشور با عنوان معاونت استاندارى گيلان منصوب گرديد و در سال 1356 پس از سى و دو سال خدمت بنا به تقاضاى شخصى بازنشسته گرديد .\r\nاربابى از سال 1316 كار شعر و شاعرى را آغاز كرد و از محضر استادانى چون راوندى و حسينعلى منشى و نظام وفا در شعر بهره‌مند گرديد و زمانى كه در تبريز به كار اشتغال داشت ، با استاد شهريار و بيرياى گيلانى و جلال اعتمادى درآميخت و از مصاحبت آنان كسب فيض كرد .\r\nاربابى در انواع شعر طبع‌آزمايى كرد و در آغاز اربابى و بعد مهندس و آنگاه موفق تخلص نمود . دو اثر از خود به‌جا گذاشت ، يكى به نام \" پند صالح \" ( صالحنامه ) ، و ديگرى\r\n\r\n","description":"","footnote":"","page_name":" 3452 ","page_number":564},
  {"content":"\r\n\r\nبه نام \" نياز موفق \" كه هر دو منظوم و به چاپ رسيده است .\r\nاشعار زير نمونه‌هايى از نظم اوست :\r\n\r\nمهمان شهريار\r\n ساقى از جام نگه مست شرابم كردى * باغت آباد عجب خانه‌خرابم كردى\r\nبا الفباى قد و لب كه نشانم دادى * فارغ از مدرسه و درس و كتابم كردى\r\nگوهرى پاك‌تر از دانهء باران بودم * به هوايت تهى از خود چو حبابم كردى\r\nبر سر آب حياتم چو سكندر بردى * تشنه سرگشته صحراى سرابم كردى\r\nرفت بر باد خوشيهاى من خاك‌نشين * تا كه از آتش غم ديده پرآبم كردى\r\nخير بينى ز جوانى خود و پير شوى * كه چنين پير به دوران شبابم كردى\r\nآمدم تند به كويت كه شوم شيرين‌كام * با ترش‌رويى خود تلخ جوابم كردى\r\nخواستم تا كه خودىوار ببينم رويت * رخ بپوشيدى و بيگانه حسابم كردى\r\nاى پرىرو چه خطا بود من شيدا را * غير عشق تو كه ديوانه خطابم كردى\r\nشمع رخسار تو در جمع رقيبان هيهات * سوختى جان من از حسرت و آبم كردى\r\nبسته‌لب خسته جگر خون دل از ديده روان * چه گنه سر زده اى جان كه عذابم كردى\r\nدود آه از دل پرسوز « موفّق » خيزد * آخر اى عشق بسوزى كه كبابم كردى\r\n* * شهريارا پى درويش‌نوازى اين بار * ميهمان با غزل و راه رهايم كردى\r\nچه غزلها كه ز درياى گهرپرور طبع * دامن خاطره پرلؤلؤ نابم كردى \r\n\r\nانتظار جانان\r\n من منتظر مقدم جانانه‌ام امشب * باشد كه نهد پاى به كاشانه‌ام امشب\r\nبا چون تو بتى چون بتوان بود مسلمان * فرقى نكند مسجد و بتخانه‌ام امشب\r\nافروخته رخ شمعى و در جمع رقيبان * من سوخته پر همپر پروانه‌ام امشب\r\nديوانه و سرمستم و آيم ز خرابات * ياران بنماييد ره خانه‌ام امشب\r\nساقى چه دهى باده كه تا صبح قيامت * من مست از آن نرگس مستانه‌ام امشب\r\nبر دوش كشم بار خم باده كه شايد * خالى شود از بار غمت شانه‌ام امشب \r\n\r\n","description":"","footnote":"","page_name":" 3453 ","page_number":565},
  {"content":"\r\n\r\n از دست تو خواهم بدرم چاك گريبان * ديگر به خدا پرشده پيمانه‌ام امشب\r\nمن مرغ سبك‌بالم و آن خال سيه‌فام * در دام سر زلف تو شد دانه‌ام امشب\r\nپابسته و سرگشته و دلتنگ و پريشان * عاقل چه دهى پند كه ديوانه‌ام امشب\r\nصد شكر « مهندس » كه به ياد رخ جانان * آراسته شد بزم فقيرانه‌ام امشب \r\n\r\nدرمان عشق\r\n درمان درد عشق نداند بجز حبيب * اين درد را علاج نيايد ز هر طبيب\r\nدر انتظار مقدم جانانه جان به لب * دل مىطپد به سينه كه وامانده از شكيب\r\nبا سرو قامتش به سر افتد هواى باغ * وز باغ عارضش هوس آيد ترنج و سيب\r\nآنكو به آشنا ز غرورش سخن نگفت * همصحبتى كجا بودش با من غريب\r\nدست گدا به دامن سلطان رسيده است * گر وصل او به بىسر و پا مىشود نصيب\r\nهجران به حال عاشق بيدل اثر نداشت * بودى اگر كه خاطرش آسوده از رقيب\r\nجانا به رنگ و بوى جهان ، هيچ دل مبند * زيبا عجوزه‌ايست تو را مىدهد فريب\r\nبر هيچ‌كس به چشم حقارت نظر مكن * ميدان روزگار بود پرفرازونشيب\r\nجز بر صفا و صدق « موفّق » قدم مزن * روح تو را ز صدق و صفا زينت است و زيب \r\n\r\nخواست دل\r\n خوشه توان چيد خار اگر بگذارد * نور توان ديد نار اگر بگذارد\r\nلاله توان كاشتى به سينهء صحرا * سوز دل داغدار اگر بگذارد\r\nبوسه به سنگ سياه كعبه ثواب است * لذّت بوس و كنار اگر بگذارد\r\nنغمه بلبل توان شنيد به گلزار * زمزمهء آبشار اگر بگذارد\r\nبوسه گرفتن توان ز لعل لب يار * آن نگه شرمسار اگر بگذارد\r\nدر پى ساقى به طرف محفل رندان * دور توان زد دوار اگر بگذارد\r\nگوشه گرفتن ز خلق راحت جان است * مشغلهء روزگار اگر بگذارد\r\nتوبه ز مى كرده‌ام كه جام نگيرم * لطف هواى بهار اگر بگذارد\r\nطعم گز اصفهان خوش است « موفّق » * لذّت اشعار يار اگر بگذارد \r\n\r\n","description":"","footnote":"","page_name":" 3454 ","page_number":566},
  {"content":"\r\n\r\n\r\nتشبيه\r\n( 1 )\r\nمن ندانم به چه تشبيه كنم روى تو را :\r\nبرگ گل\r\nماه شب چارده\r\nيا باغ بهشت\r\nصبح اميد\r\nدرخشان خورشيد\r\nيا كه زيباتر از آن .\r\n( 2 )\r\nمن ندانم به چه تشبيه كنم موى تو را :\r\nتيره‌شب\r\nمشگ ختن\r\nسنبل تر\r\nعمر دراز\r\nقير ، زنجير و كمند\r\nمار افسونگر\r\nيا بر دل سرگشته عاشق پابند\r\nيا فريباتر از آن .\r\n( 3 )\r\nمن ندانم به چه تشبيه كنم آن خم ابروى تو را :\r\nقبله\r\nمحراب\r\nكمان\r\nيا مه نو\r\nيا شمشير يا كه برّاتر از آن .\r\n( 4 )\r\nمن ندانم به چه تشبيه كنم چشم چو آهوى تو را :\r\nجام مى\r\nخم شراب\r\nدل سيه\r\nجادو\r\nيا زنگى مست\r\nآهوى شير شكار\r\nيا كه ترك خونخوار\r\nحبشىزادهء شمشير به دست\r\nنرگس باده‌پرست\r\nيا كه شهلاتر از آن .\r\n( 5 )\r\nمن ندانم به چه تشبيه كنم آن دهن تنگ تو را :\r\nغنچه\r\nيا نقطهء موهوم\r\nو يا حقّهء پرشهد و شكر\r\nو يا كان نمك\r\nتنگ شكر\r\nمخزن درّ و گهر\r\nچشمه آب حيوان\r\nيا گواراتر از آن .\r\n( 6 )\r\nمن ندانم به چه تشبيه كنم آن لب خوشرنگ تو را :\r\nلعل\r\n\r\n","description":"","footnote":"","page_name":" 3455 ","page_number":567},
  {"content":"\r\n\r\nياقوت\r\nرطب\r\nقند\r\nشكر\r\nيا عنّاب\r\nيا شكرخاتر از آن .\r\n( 7 )\r\nمن ندانم به چه تشبيه كنم خال سيه‌فام تو را :\r\nدانه فلفل\r\nهندو\r\nاسپند\r\nدزد دل\r\nنقطهء با\r\nيا كه سكنه رز پى آب حيات\r\nيا كه والاتر از آن .\r\n( 8 )\r\nمن ندانم به چه تشبيه كنم سينهء زيباى تو را :\r\nعاج\r\nمرمر\r\nسيماب\r\nآينه\r\nبا رفتن\r\nيا كه بلور\r\nيا دلاراتر از آن .\r\n( 9 )\r\nمن ندانم به چه تشبيه كنم آن قد و بالاى تو را :\r\nسرو\r\nشمشاد\r\nصنوبر\r\nالف قامت يار\r\nيا قيامت كه به پا خاسته است\r\nيا كه رعناتر از آن .\r\n( 10 )\r\nمن ندانم به چه تشبيه كنم آن تو را :\r\nآن نه چيزيست كه تشبيه توانش كردن\r\nآن بود ويژهء تو\r\nكه دراين‌باره ز حافظ مانده‌ست\r\nمطلعى بس زيبا :\r\n « شاهد آن نيست كه مويى و ميانى دارد * بندهء طلعت آن باش كه آنى دارد » \r\n\r\nياد خدا\r\n با ياد خدا خاطر خود شاد توان كرد * مرغ دل از اين بند غم آزاد توان كرد\r\nپيدا نشود خاطر خالى ز خيالى * با ياد كه بودن چو از او ياد توان كرد\r\nويران شده دلها ، مگر از راه محبّت * ويرانى دل را همه آباد توان كرد\r\nايمان ز عمل آيد و با حرف نشايد * كاخى نه به كاه و خزه بنياد توان كرد \r\n\r\n","description":"","footnote":"","page_name":" 3456 ","page_number":568},
  {"content":"\r\n\r\n بيهوده بود گفتن داروى به بىدرد * ظلم است خموشى اگر امداد توان كرد\r\nتاريك شب است و ره گم‌كرده خطرناك * نوميد مباشيد چو فرياد توان كرد\r\nاى دوست كجايى كه به پابوس تو آيم * پرسم كه ز دست تو كجا داد توان كرد\r\nجز درگه حق نيست پناه تو « مهندس » * كى تكيه‌گه خويش به هر باد توان كرد \r\n\r\nمراد دل\r\n گل كجا آن نكهت رخسار زيباى تو دارد * سرو كى آن جلوه بالاى رعناى تو دارد\r\nشب ندارد تيرگى همچون سر زلف سياهت * روز كى تابندگى چهر زيباى تو دارد\r\nغنچه نبود چون دهان تنگ تو گاه تبسّم * لاله كى شادابى روى دلاراى تو دارد\r\nكى بود نرگس به زيبايى چشمان خمارت * كى عسل شيرينى لعل شكرخاى تو دارد\r\nدر خراميدن چو كبك و در نگه كردن چو آهو * كى پرى اين شيوهء گفتار شيواى تو دارد\r\nنرمى خوى تو در فرزند آدم نى توان يافت * كى فرشته اين سرشت پاك و والاى تو دارد\r\nاى مراد دل ندارد دل شكيب نامرادى * هرچه از سر واكنى سر بر كف پاى تو دارد\r\nبا همه خوبى ، بدى دربارهء عاشق نزيبد * خاصه مجنونى كه بر سر شور و سوداى تو دارد\r\nگر « موفّق » را بخوانى يا ز درگاهت برانى * در سر تسليم پيش آسمانى راى تو دارد \r\n\r\n","description":"","footnote":"","page_name":" 3457 ","page_number":569},
  {"content":"\r\n\r\n\r\nمولوى ( 1336 - 1266 )\r\nمحمد هادى مولوى گيلانى ، ملقب به وفا عليشاه ، متخلص به مولوى ، در پاكنار رشت قدم به عرصهء هستى نهاد . او در جوانى به تهران آمد و به خدمت ميرزا حسن صفىعلى شاه رسيد و مجذوب او شد و در سلك اين سلسله درآمد و از مريدان خاص وى گرديد . رفته رفته در سير و سلوك ترقى كرد تا به مقام شيخوخيت رسيد و در رشت مدرسه‌اى به نام اخوت تأسيس كرد كه بعدها مدرسه در اختيار وزارت فرهنگ قرار گرفت و سفرى نيز به هندوستان رفت و با مشايخ صوفيه آن ديار درآميخت .\r\nمولوى پس از فوت صفىعلى شاه با جانشين وى ميرزا على خان ظهير الدوله صفاعلى شاه محشور و مأنوس شد و ظهير الدوله او را از رشت به تهران فراخواند و در اين شهر بزيست ، تا در سال 1336 شمسى در سن هفتادسالگى چشم از اين جهان فروبست و به سراى جاويد شتافت و در قبرستان ظهير الدوله شميران به خاك سپرده شد .\r\nمولوى در طريقت نعمت‌اللّهى بود و چون داراى طبع شعر و ذوق شاعرى بود ، به جنبه‌هاى عرفانى آن توجه كرد . آثارى كه از وى به چاپ رسيد بدين شرح است : 1 - عالم و آدم ، 2 - كتاب صفوت ، 3 - ديوان غزليات .\r\n\r\nسوداى دل\r\n آن سيه‌روزى كه رو در بندگى سوى تو دارد * پس يقين دلبستگى در بند گيسوى تو دارد\r\nمن ز سوداى دل سرگشته خاطر جمع بودم * كاين پريشان خاطرى از طرّهء موى تو دارد \r\n\r\n","description":"","footnote":"","page_name":" 3458 ","page_number":570},
  {"content":"\r\n\r\n حسن عشق اين است چون زد خيمه در آب و گل دل * نكهتى ز آب و هواى گلشن روى تو دارد\r\nآنكه بى جا گفت سحر افسانه باشد مىنبيند * آن فسونهايى كه جا در چشم جادوى تو دارد\r\nقامتت عمريست طولانى و بارش زندگانى * كى صنوبر نسبتى با قد دلجوى تو دارد\r\nبهر تعظيم رخ چون بدرت اى خورشيد تابان * ماه نو خم گشته رو بر طاق ابروى تو دارد\r\nمن نه بر صورت به زيبايى دهم خاطر كه حسنش * زيورى از مخزن اخلاق نيكوى تو دارد\r\nاز صفا آدم صفى مىگردد و صوفى مصفّا * آدميزاد اين صفات از صافى خوى تو دارد\r\n« مولوى » بىپرده هى هو مىكشد از پردهء دل * بر سر بازار جانبازان هياهوى تو دارد \r\n\r\nكاروان بقا\r\n هركه در ميكده دستش به مى و جام رسيد * آنچه دل خواست از آغاز به انجام رسيد\r\nساكنان در ميخانهء عشق ابدى * كارشان از رخ معشوقه به اتمام رسيد\r\nاى خرابات‌نشينان فنا برخيزيد * كاروانان بقا بخشى از ايّام رسيد\r\nغم و محنت به سر آمد دم شادى بنواخت * دولت و عزّت و اقبال به هنگام رسيد\r\nننگ و بدنامى و بيدادگريهاى رقيب * همه رفتند و ز ره قاصد خوش‌كام رسيد\r\nهجر و آوارگى و دورى ايّام فراق * همه بگذشت و گه وصل دلارام رسيد\r\nعنبر و مشك بپاشند در ايوان دماغ * گاه پيچ و خم زلفين سيه‌فام رسيد\r\nطرحى انداخت ميان گل و بلبل ايّام * هردم از باد سحر بوسه و پيغام رسيد\r\n« مولوى » آنچه دلت خواست بخواه از اين باغ * فصل عيش و طرب و عشق گل‌اندام رسيد \r\n\r\n","description":"","footnote":"","page_name":" 3459 ","page_number":571},
  {"content":"\r\n\r\n\r\nبحر ولايت\r\n هله اى جمال منير ازل كه ز نور تو يافت دلم جلا * سزد از طلوع تو تا ابد به جهان زنيم دو صد صلا\r\nبه درون پردهء جان و دل ز چه نغمه‌ها به نهان زنى * ز سماء حسن حسن بزن به زمين نقاره‌اى برملا\r\nز فنون و عشق و جمال وى ز عيون حسن و جمال حى * بچشان به مردم نيك پى بنشانشان به سرير ولا\r\nهمه طالبان ضلال و هدى به نهان و خفيه به صوت و صلا * ز تو مىرسند بر اين ندا كه منم خداى عرش علا\r\nچو تو عرش جمال و جلالتى چو تو عشق و كمال ولايتى * چه شود اگر به عنايتى بريم به عرشهء اعتلا\r\nقطرات بحر ولاى تو ، ثمرات نخل عطاى تو * رشحات جود و سخاى تو برهاندم ز همه بلا\r\nبه هواى دايم سرمدت به لواى قايم احمدت * به دواى نور محمّدت ببر از وجود من ابتلا\r\nبه علوّ قدر و صفات على به دنوّ ذات سينجلى * به سموّ ذكر خفى و جلى بدهى به جان و دلم جلا\r\nز كنوزت از ره معنوى همه مىكنيم چو پيروى * گهرى ببخش به « مولوى » ز خزانه‌هاى بقا و لا \r\n\r\nبه جان تو\r\n من از جان محو عكس روى جانانم به جان تو * من از دل مات آن سر تا به پا جانم به جان تو\r\nتو خورشيد سپهر رحمتى در آسمان جان * من از مهر تو چون ذرّات تابانم به جان تو\r\nتو در تابندگى چون ماه بر تخت دلم شاهى * من اندر بندگى كم از گدايانم به جان تو \r\n\r\n","description":"","footnote":"","page_name":" 3460 ","page_number":572},
  {"content":"\r\n\r\n مرا موج وجودت از عدم آورده در هستى * از اين پستى كنون در اوج كيوانم به جان تو\r\nنگينى دارم از انگشتر مهرت در انگشتم * از آن خاتم اگر مورم سليمانم به جان تو\r\nچنانت دوست دارم گر ز من يك‌دم جدا مانى * دمى اندر جهان جان نمىمانم به جان تو\r\nبسوزى گر هزاران بار اندر آتش عشقت * چو ابراهيم آذر در گلستانم به جان تو\r\nبه خاطر چون درآيى خاطرم جمع است از هر ره * مرا چون بردى از خاطر ، پريشانم به جان تو\r\nشب و روزى كه باشم روبرو با روى و با مويت * بهشتم كوثرم جنات و رضوانم به جان تو\r\nگر اندر گلخنى با ياد رويت شب به روز آرم * يقين در گلشنى پرحور و رضوانم به جان تو\r\nچو هستى در برم جانى و دل دينى و ايمانى * چو رفتى از نظر بىدين و ايمانم به جان تو\r\nگر از بهر هدايت هادىام خوانى خداوندم * چو گفتى « مولوى » آن دم خدا خوانم به جان تو \r\n\r\nمذهب رندان\r\n حقوق عهد و وفا را هرآن كه پاس ندارد * دوام دولت جاويد را سپاس ندارد\r\nلباس عشق و تجرّد برهنگيست كه عاشق * ز خود گذشته و پرهيز از اين لباس ندارد\r\nبه چشم روشنى دوستان و كورى دشمن * به نوش مى كه گدا چشم شه‌شناس ندارد\r\nسر هوا و هوس خودپرست كى نهد از سر * كه غير خوردن و خوابيدن او حواس ندارد\r\nاساس مذهب رندان پاكباز ز عشق است * ملك به هفت فلك هرگز اين اساس ندارد\r\nبه رغم مدعى اى ساقى آشكار نه پنهان * بيار باده كه مست از فلك هراس ندارد\r\nگداى پير خرابات « مولوى » ست كه هرگز * بجز وفا ز در دوست التماس ندارد \r\n\r\n","description":"","footnote":"","page_name":" 3461 ","page_number":573},
  {"content":"\r\n\r\n\r\nغريق عشق\r\n اگر بيگانه در غرقاب عشقى در شنا باشد * ز پا منشين و دستش گير شايد كاشنا باشد\r\nبه درياى فنا عاشق حيات از دلبرى جويد * كه در ساحل لبش سرچشمهء آب بقا باشد\r\nبه امّيد كنار آن به ، دهى دل با خداوندى * كه لعلش خضروش در كشتى جان ناخدا باشد\r\nطواف كعبهء روى نگارى قبله‌گاهى كن * كه رويش مروه خلقش زمزم و خويش صفا باشد\r\nروان‌بخشى كه از نوشين لبانش زنده شد دلها * لبش خندان ، دلش شادان و جانش بىبلا باشد\r\nمن از فرط ادب وصلش نخواهم خواستن زان رو * نشايد پادشاه حسن همسر با گدا باشد\r\nگدايم ليكن اندر خانهء دل صورتى دارم * گر آن صورت بهر دل نقش بندد پادشا باشد\r\nسراپا چشم شو وجه حسن را در صفا بينى * مصفّا گشت چون آيينه سرتاپا نما باشد\r\nرساند پير روشندل به پيرى آن جوانى را * كه از نوباوگى محبوب پيرى پارسا باشد\r\nوفا در « مولوى » ديدم نه در هر بىوفا زيراكه * از سرحلقهء اهل وفا نامش « وفا » باشد \r\n\r\nفكر و خيال\r\n خيال و فكر دو مرغ‌اند ساكن و سيّار * يكيست ثابت در دل ، يكى به جان طيّار\r\nاگرچه شبه همند اين دو مرغ خوش‌خطوخال * و ليك نيست عملشان به وفق نقش و نگار\r\nخيال ساير و ثابت رود به باغ نظر * به سير طلعت سيمين بر آن گل رخسار\r\nخيال بال نظر را به جان دهد پرواز * كه صيد خاطر دلها كند كبوتروار \r\n\r\n","description":"","footnote":"","page_name":" 3462 ","page_number":574},
  {"content":"\r\n\r\n خيال طاير پران آسمان هداست * كه در فضاى هوا و هوس رود به شكار\r\nدر آسمان و زمين رفت و آمدى دارد * چنانچه سعدى شيرين‌سخن كند گفتار\r\nو ليك فكر هماييست ساكن اندر جان * به غير خانهء دل نيستش سكون و قرار\r\nهماى فكر نشيند به هر سر آن سرور * مهيست تاج‌ستان و شهيست تاج‌گذار\r\nچراغ فكر چو حاضر شود به جمع و به فرق * هزار نور حضور آرد از يمين و يسار\r\nشعاع فكر به سيناى سينه چون افروخت * همان حكايت شعله است و طور و اخضر نار\r\nهواى فكر نسيميست كآيد از جنّت * به شكل انسان در دل به قول فخر كيار\r\nزهى دو طاير فرخنده بال فكر و خيال * زهى دو مرغ بلندآشيان و عرش مدار\r\nزهى تجلّى انوار بارگاه قلوب * زهى تسلّى دلهاى پر ز درد و غبار\r\nزهى به هادى جناب فكر شاه صفى * زهى به « مولوى » آن آدم « صفى » رفتار \r\n\r\nآن كيست ؟\r\n آن كيست كه از دل خبرى داشته باشد * يا از غم و شاديش اثرى داشته باشد\r\nآن كيست ز شاهى كه مكانش به دل او * از اسمش و رسمش خبرى داشته باشد\r\nآن كيست كه از خانهء دل تا به در دوست * در خفيه بدان خانه درى داشته باشد\r\nآن كيست كه منظورى اگر خواست ببيند * دل در رخ صاحب نظرى داشته باشد\r\nآن كيست چو از مرحلهء عشق گذر كرد * همواره در آن ره ، گذرى داشته باشد\r\nآن كيست كه بىرهبر و پيرى ، شده ره‌دان * يا جز دم حق راهبرى داشته باشد\r\nآن كيست كه بىخدمت رندى هنرآموز * چون وقت عمل شد هنرى داشته باشد\r\nآن كيست كه بىغرس ثمار از دل دانا * در باغ دل از حق ثمرى داشته باشد\r\nمرغى كه شد اشكسته پر از عادت و تقليد * ممكن نشود بال‌وپرى داشته باشد\r\nعادت به طبيعت دهد آن حالت ثانى * سخت است كه طبع دگرى داشته باشد\r\nدر دايرهء فقر ، شهى قرب الهيست * نى هركه در اين حلقه سرى داشته باشد\r\nآن كس كه تصرّف نكند ملك دلش را * شه نيست دو صد كرّ و فرى داشته باشد\r\nمن عبد « صفى » شاهم و بيند نظرم را * آن ديده كه نور بصرى داشته باشد\r\nار فخر كند « مولوى » از فقر و نياز است * آن كيست دلى مفتخرى داشته باشد \r\n\r\n","description":"","footnote":"","page_name":" 3463 ","page_number":575},
  {"content":"\r\n\r\n\r\nمونس ( 1332 - 1251 )\r\nحاج ميرزا عبد الحسين ذو الرّئاستين نعمت‌اللّهى ، ملقب به مونس عليشاه ، كه در شعر مونس تخلص كرد ، فرزند حاج ميرزا على ذو الرّئاستين با لقب وفا عليشاه ، فرزند حاج ميرزا منوّر عليشاه و از طرف مادر نسبش به قطب العرفاء نايب الصدر رحمت عليشاه مىپيوندد .\r\nمونس در سال 1290 هجرى قمرى در شيراز قدم به عرصهء هستى نهاد ، در هفت‌سالگى به مكتب رفت و خواندن و نوشتن و قرآن آموخت ، در شانزده‌سالگى تحصيلات مقدماتى را از صرف و نحو و فقه و اصول را از سيد محمد نبى كرمانى ، و معانى و بيان و منطق را از حكيم نصر اللّه و رياضيات را از ميرزا عبد اللّه رحمت كسب كرد و حكمت الهى و شرح فصوص الحكم را از اساتيد عصر فراگرفت ، ازآن‌پس در وادى سير و سلوك و مجاهدات نفسانى گام برداشت .\r\nمونس در سال 1317 قمرى به اتفاق پدر به مكهء معظمه مشرف شد و پس از فوت پدرش به ارشاد و دستگيرى پرداخت و قطب سلسلهء نعمت‌اللّهى گرديد و سرانجام در خرداد ماه 1332 چشم از جهان فروبست .\r\nمونس ، شاعرى توانا و عارفى وارسته بود و در شعر به جنبه‌هاى عرفانى آن توجه داشت ، از اين روى شعرش از شور و حال برخوردار مىباشد . از آثار اوست : دليل السالكين ، برهان السالكين ، انيس المهاجرين و مونس المسافرين ، منظومهء حب الوطن ، تعليقات بر مثنوى مولانا ، رسالهء جبر و تفويض ، و چند اثر ديگر .\r\nاز نظم اوست :\r\n\r\n","description":"","footnote":"","page_name":" 3464 ","page_number":576},
  {"content":"\r\n\r\n\r\nآهسته\r\n عيان شد روى آن ماه از نقاب ، آهسته آهسته * ز ابرى شد هويدا آفتاب ، آهسته آهسته\r\nچو خوى ، بر عارضش ديدم ، خرد گفتا عجايب بين * كه گرديده قرين ، آتش به آب ، آهسته آهسته\r\nكباب دل نمود از آتش رويش ، كه گويى شد * به هفتم چرخ ، دود آن كباب ، آهسته آهسته\r\nبه تير غمزه ، كرده صيد اول ، پس به گيسويش * فكند او گردن جان را طناب ، آهسته آهسته\r\nز ابر زلف و خط سبز و دود آه مظلومان * شد آخر منكسف آن آفتاب ، آهسته آهسته\r\nهجوم آورده از پيرى به من نسيان و بيمارى * ببرد از دل ، دگر ياد شباب ، آهسته آهسته\r\nز « مونس » شد روان ، تا راند محمل مونس ديرين * بران اى ساربان ، بهر ثواب ، آهسته آهسته \r\n\r\nآه سحرگاهى\r\n در حلقهء ما غم‌زدگان شور و شرى هست * وين شور و شر از جذبهء شوريده‌سرى هست\r\nبخشيد اثر نالهء مستانه‌ام آخر * البتّه كه در نالهء مستان اثرى هست\r\nجان خست به تيغ غمش اى مرگ شتابى * كو را به سر كشته‌اش آخر گذرى هست\r\nچونين كه دگر هيچ ندارم خبر از خويش * با بىخبران گوى كه بىشك خبرى هست\r\nاى سالك اگر از نظر خلق فتادى * غم نيست خدا را به تو شايد نظرى هست\r\nخود در دل اين سرددلان از چه شرر نيست * چون در دل هر سنگ به پايان شررى هست\r\nترك سر خود گيرد و بدين مرحله رو كن * اى راهرو البتّه در اين ره خطرى هست\r\nاز تيغ تو انديشه روا نيست كه ما را * از سينه و پهلو زره و ز سر سپرى هست\r\nپرهيز كن از آه سحرگاهى « مونس » * كو را به خدا راهى و هم چشم ترى هست \r\n\r\n","description":"","footnote":"","page_name":" 3465 ","page_number":577},
  {"content":"\r\n\r\n\r\nدلدار يكيست\r\n كفر و دين در بر عشّاق نكوكار يكيست * كعبه و بتكده و سبحه و زنّار يكيست\r\nاگر از ديدهء تحقيق به عالم نگرى * عشق و معشوقه و عاشق ، دل و دلدار يكيست\r\nتا كه در ميكده ، من پاى نهادم ديدم * اهل آنجا همه مست مى و هشيار يكيست\r\nگرچه ذرّات جهان جمله انا الحق گويند * ليك از آن جمله گرفتار ، سر دار يكيست\r\nما همه چون نى و تو خود همه دم نايى ما * چون حقيقت نگرى اين همه گفتار يكيست\r\nآفتاب رخ او تافت به مرآت قلوب * مختلف گرچه نمايد همه انوار يكيست\r\nبا همه اهل جهان صلحم و اندر بر من * جور اغيار و سر مرحمت يار يكيست\r\nپيش نااهل نهان كن سخن حق « مونس » * كه بر او خزف و گوهر شهوار يكيست\r\nمختلف گرچه بود درد من و درمانش * خوش‌دلم زان كه طبيبم يك و عطّار يكيست \r\n\r\nقمار عشق\r\n من از صيّاد و دام او به جان و دل چنين شادم * كه از من مىرود جان گر كند از دام آزادم\r\nچو عمرى عندليب‌آسا ز عشق گل بناليدم * نمود آزادم از بند و به دامش باز افتادم\r\nز سيلاب غمش گر كرد ويران كاخ جانم را * سپس محكم‌تر از او ز مهرش كرد بنيادم\r\nچو يوسف كرد محبوسم به زندان غمش ليكن * شدم چون خاك راهش پست ناگه داد بر بادم\r\nهزاران سال گر در خاك پنهانم كنى اى دل * حديث عشق او هرگز نخواهد رفت از يادم\r\nبود پير خرد در پيش من طفل دبستانى * چو اندر مدرس حسنش به درس عشق استادم\r\nقمار عشق جانان هست سودايى عجب « مونس » * كه هستى را من از اول به نرد عشق او دادم \r\n\r\n","description":"","footnote":"","page_name":" 3466 ","page_number":578},
  {"content":"\r\n\r\n\r\nهجر و وصل\r\n دو چشم يار ، بيرون شد ز خواب ، آهسته آهسته * چو نرگس كان براندازد نقاب ، آهسته آهسته\r\nچو خورشيد بهارى رخ ز ما آن ماه مىپوشد * برآيد ابر و پوشد آفتاب ، آهسته آهسته\r\nسرانگشت بلورينت چو مىبينم همىگويم * ز خون دل كنى آخر خضاب ، آهسته آهسته\r\nبسى با آن جفاكارى ، نياوردم وفادارى * كه دل زان لعل لب شد كامياب ، آهسته آهسته\r\nسؤال از وصل او دارم جواب از هجر مىگويد * گرفتم دامنش عكس جواب ، آهسته آهسته\r\nچمان چون سرو ناز اندر كنار جويباران شد * كه بستم در كنار از ديده آب ، آهسته آهسته\r\nنشاندم در بر خويشش مؤانس گشت با « مونس » * نمودم تا كه من او را مجاب ، آهسته آهسته \r\n\r\nقابل فيض\r\n هركه را قبلهء دل شاهد عيّارى هست * تو مپندار كه با هيچ‌كسش كارى هست\r\nدار فانى بر آن رند شود دار بقا * كه بجز دوست نديده‌ست كه ديّارى هست\r\nعين اشيا بر صاحب‌نظران جلوهء اوست * پس جز از وى نتوان گفت كه دلدارى هست\r\nعالمى در طلبش دربه‌در كوى به كوى * وان دلارام به هر كوچه و بازارى هست\r\nهركه در عشق چو منصور انا الحق گويد * شك نباشد كه سزاوار سر دارى هست\r\nترك پندار بگو تا كه شوى قابل فيض * ره ديدار ببسته‌ست چو پندارى هست\r\nلشكر حادثه گو سربه‌سر آفاق بگير * چه غم آن را كه به سر سايهء سردارى هست\r\n« مونس » دل‌شده تنها نه در اين ورطه نماند * كه گرفتار در اين مهلكه بسيارى هست \r\n\r\n","description":"","footnote":"","page_name":" 3467 ","page_number":579},
  {"content":"\r\n\r\n\r\nمهاجر ( 1319 )\r\nپرويز مهاجر شجاعى ، كه در شعر مهاجر تخلص مىكند ، در بيست و هفتم شهريور ماه 1319 شمسى در شهر بروجرد تولد يافت . پدرش محمد رضا مهاجر شجاعى ، سرگرد شهربانى بود و در شعر و ادب نيز دست داشت و در سال 1330 بدرود حيات گفت .\r\nپرويز مهاجر شجاعى تحصيلات ابتدايى و متوسطه را در زادگاه خود به انجام رسانيد ، آنگاه راهى تهران شد و به دانشگاه پليس راه يافت و پس از سه سال فارغ التحصيل گرديد و به شهرهاى خرمشهر و آبادان و كاشان و شيراز و سارى و شاهى ( قائم شهر ) مأموريت يافت و به انجام‌وظيفه مشغول گشت و سرانجام با درجهء سرهنگى بنا به درخواست خود بازنشسته شد .\r\nمهاجر از سال 1337 ، يعنى در زمانى كه دورهء دبيرستان را مىگذرانيد ، به شعر و شاعرى پرداخت و آثار منظوم و منثورش در جرايد و مجلات : دنياى سخن ، نهيب آزادى ، و نداى قومس به چاپ رسيده است و هم‌اكنون در تهران سكونت ، و در چند انجمن ادبى عضويت دارد . از نظم اوست :\r\n\r\nدر اين شهر\r\n آشفته‌تر از زلف نگاريم در اين شهر * دل تيره‌تر از هر شب تاريم در اين شهر\r\nبىشور و نشاط است همه زندگى ما * دل‌مرده‌تر از سنگ مزاريم در اين شهر\r\nگفتيم و نوشتيم همه دفتر دل را * افسوس همين نامه‌نگاريم در اين شهر\r\nكس نيست كه پرسد خبر از حال دل ما * كس نيست كه گويد به چه كاريم در اين شهر\r\nزان روز كه بستند در ميكده‌ها را * هر شب همه غمگين و خماريم در اين شهر \r\n\r\n","description":"","footnote":"","page_name":" 3468 ","page_number":580},
  {"content":"\r\n\r\n پيوسته بلرزيم و بناليم ز دل ، ما * چون زخمه و چون سينهء تاريم در اين شهر\r\nحلّاج صفت غير ره حق نسپاريم * ما منتظر چوبهء داريم در اين شهر\r\nهرگز نشود قامت آزادهء ما خم * چون سرو اگر بىبر و باريم در اين شهر\r\nمرغان « مهاجر » به چمن دير نپايند * ما همره و همپاى بهاريم در اين شهر \r\n\r\nپرستوى مهاجر\r\n تو اى مرغك خوب و خوش‌خوى من * پرستوى من ، اى پرستوى من\r\nنسيم بهاران ، دهد بوى تو * تو ، اى نوگل نسترن بوى من\r\nسرودم اگر نغمه‌اى از تو بود * تويى نغمه‌خوان و غزل‌گوى من\r\nتويى مستى جام ميناى من * تويى ميوه باغ مينوى من\r\nخوش‌اخلاقى و خوبى و مهربان * تو اى دختر خوب خوش‌خوى من\r\nفداى دو چشم سياه تو باد * چو بختت سپيد است اگر موى من\r\nشده قامتم خم ز جور زمان * به پاى تو ، اى سرو دلجوى من\r\nبه سيرت تويى ديدهء باطنم * به صورت تويى چشم و ابروى من\r\nبه خردى اديبى و دانش‌پژوه * تو اى دختر معرفت‌جوى من\r\n« مهاجر » بشد ساكن كوى تو * بود شهر تو خانه و كوى من \r\n\r\nبازيچهء دل\r\n در وادى محبّان چنديست بىحبيبيم * در شهر آشنايان بىمونس و غريبيم\r\nچون سنگ آسمانى كز بام چرخ افتد * از اوج سرفرازى ، پيوسته در نشيبيم\r\nدلشاد چون هزاران ، بوديم در بهاران * آمد چو برگ‌ريزان ، غمگين چو عندليبيم\r\nدر كوى چاره‌سازان ، ره نيست درد ما را * بيمار بىعلاجيم ، مستغنى از طبيبيم\r\nمرديم تا نميريم از رنج زندگانى * از بيم سوز دوزخ پيوسته در لهيبيم\r\nطوفان زده به دريا ، از موج حادثاتيم * با زورقى شكسته بىبهره و نصيبيم\r\nاسطورهء زمانيم ، در صبر و بردبارى * عمريست همره دل ، همخانهء شكيبيم\r\nبازيچهء دل خود بوديم در جوانى * دل پير گشت و او را چون طفل مىفريبيم \r\n\r\n","description":"","footnote":"","page_name":" 3469 ","page_number":581},
  {"content":"\r\n\r\n\r\nگريستم\r\n ديشب به ياد روى تو زيبا گريستم * هرجا كه بود ياد تو ، آنجا گريستم\r\nاز چشمهء سرشك كه سرچشمهء غم است * بر دامنم چو پهنه دريا گريستم\r\nدر اضطراب بودن فردا بدون تو * امروز هم به خاطر فردا گريستم\r\nدر جمع دوستان به تو لبخند مىزدم * بيرون ز جمع رفتم و تنها گريستم\r\nاز جور روزگار ستمكار نابكار * بر حال زار مردم دنيا گريستم\r\nشادم كه رهرو راه توام از آن * گويم به خود كه بى خود و بىجا گريستم\r\nزين رو كه خود « مهاجرم » و با تو هم‌سفر * بس ناروا گريستم ، امّا گريستم \r\n\r\nبيداد چرخ گردون\r\n با رفتن جوانى در دل هوس نمانده‌ست * دل پير گشت و او را ديگر نفس نمانده‌ست\r\nرفتند كاروانها ، نرم و سبكتر از پر * در گوشهاى سنگين بانگ جرس نمانده‌ست\r\nگلهاى شادمانى ، در گلشنى شتابند * در غمستان پيرى جز خار و خس نمانده‌ست\r\nباد عدم وزيده‌ست بر گلستان هستى * جز نقش پاى ياران در پيش و پس نمانده‌ست\r\nرفتند پادشاهان ، با بردگان ز يك در * در مجلس زمانه ، دزد و عسس نمانده‌ست\r\nبيداد چرخ گردون زنجير عدل بشكست * در دادگاه گيتى يك دادرس نمانده‌ست\r\nآزاد شو « مهاجر » از بند آب و دانه * خوش باد حال مرغى كاو در قفس نمانده‌ست \r\n\r\nدولت بىزوال\r\n من دولت بىزوال دارم * من بخت خجسته فال دارم\r\nمى نوش ز باده‌ام كه طبعى * هم جارى و هم زلال دارم\r\nسرمست ز بادهء سكوتم * دل‌خسته ز قيل و قال دارم\r\nچون جام حباب نازكم دل * نازك‌تر از آن خيال دارم\r\nساقى به كرشمه‌اى به من گفت * يك جرعه دگر مجال دارم\r\nصاحب‌نظران كه اهل حالند * دانند كه من چه حال دارم\r\nعمريست « مهاجرم » از آنكه * در سر هوس وصال دارم \r\n\r\n","description":"","footnote":"","page_name":" 3470 ","page_number":582},
  {"content":"\r\n\r\n\r\nمىآيى\r\n خوش آن دمى كه ببينم ز راه مىآيى * چو مهر از دل شب در پگاه مىآيى\r\nغبار راه تو گردم به خاك بنشينم * به هركجا كه ببينم ز راه مىآيى\r\nز خاك راه گريزم به قعر چاه روم * چو يوسف ار كه ببينم به چاه مىآيى\r\nپناه جان منى سر نهم به پايت من * هرآن دمى كه تو اى جان‌پناه مىآيى\r\nگواه عشق من اين دل بود كه مجنون است * مگو ، مگو كه چرا بىگواه مىآيى\r\nغلام حلقه به گوشم به روى چون مه تو * شود به چشم ببينم چو ماه مىآيى\r\n« مهاجرم » من و هجرت كشيده‌ام با آه * از آن خوشم كه تو بر جاى آه مىآيى \r\n\r\nآن‌سوى زمان « 1 »\r\n ديدن آنچه در آن‌سوى زمان پنهان است * فاش گويم كه نه در دايره امكان است\r\nهركسى رفت و نيامد كه به ما گويد باز * كوچه ديده‌ست كه از ديدهء ما پنهان است\r\nديگرى فلسفه‌اى يافت بر اين مشكل و رفت * حلّ اين مسأله تنها به سخن آسان است\r\nمىخورد روزى خود هركسى از خوان نعيم * چند روزى كه در اين كهنه‌سرا مهمان است\r\nعاقل آن بود كه با بيش و كم خويش بساخت * هركه افزون طلبى كرد ، يقين نادان است\r\nشد سكندر ز پى خضر به كام ظلمات * پى تعمير بنايى كه ز بن ويران است\r\nدر ديارى كه بود درد فزون از طاقت * شربت مرگ به بيمار بهين درمان است\r\nراز جان سختى ما در گروى مستى ماست * هركس از درد بناليد نه از مستان است\r\nآنچه ارزنده بود بهر بشر همچون جان * شكر للّه كه در خانهء ما ارزان است\r\nما همه هم‌سفر خوشهء پروين باشيم * كه « مهاجر » بود و واله و سرگردان است\r\nاين غزل پاسخ آن شيرزنى بود كه گفت : * « هركه مرد است ، بگو اين تو و اين ميدان است » \r\n\r\n\r\n","description":"","footnote":"\r\n( 1 ) - اين غزل را در پاسخ غزل خانم ليلى گلزار با همين وزن و قافيه سروده است .\r\n","page_name":" 3471 ","page_number":583},
  {"content":"\r\n\r\n\r\nمهجور ( 1372 - 1289 )\r\nاحمد جلالى گوران ، فرزند آقا خان ، كه در شعر مهجور تخلص كرد ، در سال 1289 هجرى شمسى در كرمانشاه قدم به عرصهء وجود نهاد ، تحصيلات مقدماتى را در مدرسه اسلاميه همان شهر به پايان رسانيد و در خارج از محيط مدرسه ، نزد افاضل شهر خود به كسب دانش پرداخت و با فنون ادب و رموز شعر آشنا گرديد .\r\nمهجور از آغاز جوانى به شعر و شاعرى پرداخت و چون داراى ذوق و استعداد موسيقى بود ، در بيست‌سالگى به آموختن تار پرداخت و براى اينكه آن را نزد استاد تعليم بگيرد برادرش فرج اللّه جلالى او را پيش ميرزا آقا خان پدر برد و او نيز به تعليمش همت گماشت و با چند دستگاه موسيقى اصيل ايرانى آشنايش ساخت تا اينكه استاد يحيى خان زرين‌پنجه به كرمانشاه آمد و چندى نيز پيش او تعليم گرفت .\r\nجلالى هنگام تأسيس اداره دامپزشكى در كرمانشاه به وسيلهء دكتر اندريات آلمانى در آن اداره استخدام شد و به خدمت پرداخت . پس از چندى به شهردارى رفت و بالاخره در سال 1337 پس از تأسيس ادارهء راديو به خدمت آن دستگاه درآمد و سرانجام بازنشسته گرديد و در ششم ارديبهشت ماه 1372 چشم از جهان فروبست .\r\nمهجور ، شاعرى خوش‌ذوق بود كه غزل و قصيده را خوب مىسرود و موسيقىدانى هنرمند بود كه در نواختن تار مهارت داشت . استاد شهريار در قطعهء \" شهر خوبان \" يادى از مهجور مىكند ، آنجا كه مىگويد :\r\n قصّهء مشتاق با « مهجور » گو * جام جم بين پير جان آگاه را \r\nاينك چند نمونه از شعر او :\r\n\r\n","description":"","footnote":"","page_name":" 3472 ","page_number":584},
  {"content":"\r\n\r\n\r\nطاير پرشكسته\r\n رفتى ، ز رفتنت ننمودى خبر مرا * آگه نكردى از چه سبب زين سفر مرا\r\nبودم ز هجر روى تو افسرده و ملول * از رفتن تو گشت دل‌افسرده‌تر مرا\r\nمشمر چنين حقير و مكن خون‌دلم از آنك * پرورده روزگار به خون جگر مرا\r\nروزى كه ديده‌ام به جمال تو اوفتاد * چشم تو داد ز عالم بالا خبر مرا\r\nدستم بدان كمر نرسيد عاقبت ولى * بشكست زير بار محبّت كمر مرا\r\nدر بحر غم فتاده‌ام و موج حادثات * گاهى برد به زير و گهى بر زبر مرا\r\nحاصل نشد ز عشق و صفا و وفا و مهر * جز آه سينه‌سوز و دو چشمان تر مرا\r\nگيرم كه نعمت دوجهان شد از آن من * بىدولت وصال تو ندهد ثمر مرا\r\nاز ثروت جوانى و عشقم همين به‌جاست * مويى بسان سيم و رخى همچو زر مرا\r\nآتش فتد چو نى به سراپاى من ز غم * آيد چو جلوهء تو به مدّ نظر مرا\r\nاز دورى تو سر نشناسم ز پا دگر * كآتش فتاده است ز پا تا به سر مرا\r\nروزى مرا بجويى و نادم شوى به خويش * كاندر جهان خاك نبينى اثر مرا\r\n« مهجور » سوى يار چسان پر كشم دگر * بشكسته چون ز جور زمان بال‌وپر مرا \r\n\r\nذرّهء ناچيز\r\n ترسم آن شوخ ، به فرياد دل ما نرسد * يا به دامان وىام ، دست تمنّا نرسد\r\nندهد تا به ره عشق دل و دين از كف * دست كس در خم آن زلف چليپا نرسد\r\nهرچه هم تيزپر و تند و سبك سير آيد * پشه دانى كه به سرمنزل عنقا نرسد\r\nهم مگر سوى تو پرواز كنم با پرعشق * ور نه پاى خود و فهم كس آنجا نرسد\r\nنگذرد هيچ شبى كز غم هجر رخ دوست * شيون و زارى من تا به ثريّا نرسد\r\nدل من برد و ندانم به كجا شد دلبر * ترسم آخر دل گم‌گشته به من وا نرسد\r\nنيست امّيد كز اين عشق و جنون بازآيم * دست در حلقهء آن زلف دوتا تا نرسد\r\nبادهء عشق كجا اين همه مستى دارد * گر به دو نشئه از آن نرگس شهلا نرسد\r\nآب‌جو ناله‌اش از دورى دريا باشد * هيچ ساكت نشود تا كه به دريا نرسد\r\nهمچو مه مفلس و تاريك و تهيدست آيد * گر به خود پرتو از آن چهرهء رخشا نرسد\r\nاز يكى ذرّهء ناچيز چه خيزد « مهجور » * گر به سرچشمهء خورشيد توانا نرسد \r\n\r\n","description":"","footnote":"","page_name":" 3473 ","page_number":585},
  {"content":"\r\n\r\n\r\nآيين محبّت\r\n كى در فلك حسن چو رويت قمرى هست * يا چون لب شيرين تو شهد و شكرى هست ؟\r\nهرگز نشود خشك به دل ريشهء امّيد * تا آنكه مرا وقت سحر چشم ترى هست\r\nز آنان كه سر اندر سر سوداى تو دارند * سر بر سر سر ، سر هر رهگذرى هست\r\nديگر سخن از جنّت و فردوس روا نيست * آنجا كه ز آيين محبّت خبرى هست\r\nزين عشق جنونم خوى خجلت به رخ آيد * بينم چو ز من سوخته ديوانه‌ترى هست\r\nبر من نرسد آفتى از دور زمانه * تا سوى منش آن بت زيبا نظرى هست\r\nدر زندگى هرگز به كسى نيست نيازم * تا سيم‌صفت موى و رخ همچو زرى هست \r\n\r\nدر آتش غم\r\n با تو ز ازل ، نرد وفا باخته بودم * يار دگرى ، غير تو ، نشناخته بودم\r\nيك روز خبر يافتم از خود ، كه چو مجنون * از خانه ، به صحراى جنون تاخته بودم\r\nگر هستى من سوخت به يك جا عجبى نيست * كز عشق تو چون كورهء بگداخته بودم\r\nآراستم از بهر تو ، كاشانهء دل را * كاين خانه ، من از غير تو پرداخته بودم\r\nدل بردى و سر نيز ، اگر آمده بودى * چون گوى به پاى تواش انداخته بودم\r\nهرگز خبرت بود ، ز حالم ، كه چگونه * در آتش غم سوخته و ساخته بودم\r\nهر شام به ويرانه و ، هر روز به صحرا * هم‌نالهء جغد ، هم‌نفس فاخته بودم\r\n« مهجور » به من گر گذر آورد شبى دوست * از فخر ، بر افلاك سر افراخته بودم \r\n\r\nآيت نور\r\n طاير قدسم كنون در دام تن پيچيده‌ام * آيت نورم به ظلمات بدن پيچيده‌ام\r\nيوسفم در چاه تاريك طبيعت مانده‌ام * نغمهء عشقم كه در بيت الحزن پيچيده‌ام\r\nآن مشام پير كنعانى گرم حاصل شود * بوى خوى يوسفم در پيرهن پيچيده‌ام\r\nسر به زانوى قناعت هشته‌ام در زندگى * پاى آز و آرزو را در كفن پيچيده‌ام\r\nنفس كافر كيش نگذارد ز خود بيرون روم * چون برهمايم به دامان و تن پيچيده‌ام\r\nهمچو كرم پيله كى بيرون توانم جست از اين * تارهايى كز هوس بر خويشتن پيچيده‌ام\r\nكوش جان « مهجور » بگشا تا صدايم نشنوى * صوت ناقوسم در اين دير كهن پيچيده‌ام \r\n\r\n","description":"","footnote":"","page_name":" 3474 ","page_number":586},
  {"content":"\r\n\r\n\r\nبه حقّ عشق و محبّت\r\n نمىشود دمى از غم دلم جدا ، بىتو * چه حاصل است از اين زندگى مرا ، بىتو\r\nبهار رفت و خزان آمد و ندانستم * كه رفت گل به كجا آمد از كجا ، بىتو\r\nبه حقّ عشق و محبّت دلم نگردد شاد * دهد نعيم دوعالم گرم خدا ، بىتو\r\nاز آن زمان كه جدا از تو مانده‌ام هردم * ز بندبند من آيد چو نى نوا ، بىتو\r\nمرا كه درد بود از تو و دوا از تو * چسان شود دل مجروح من دوا ، بىتو\r\nاگرچه نيست غمى در جهان تو را بىمن * ولى بسوخت به يكباره غم مرا ، بىتو\r\nعجب نباشد اگر سر نهم به دشت جنون * چرا كه سر نشناسم دگر ز پا ، بىتو\r\nاگرچه باغ جهان دلكش است و خرّم و خوش * براى من ندهد . ذرّه‌اى صفا ، بىتو\r\nدگر چه چاره گزيند ز دوريت « مهجور » ؟ * به غير اين كه نشنيد در انزوا ، بىتو \r\n\r\nپرتو امّيد\r\n بگذار كه تا خاك سر كوى تو باشم * در رهگذر قامت دلجوى تو باشم\r\nچون شمع اگر سوزىام اى پرتو اميد * بگذار كه روشنگر مشكوى تو باشم\r\nچون بلبل دل‌سوخته اندر چمن وصل * بگذار ثناخوان گل روى تو باشم\r\nآزاد شوم از غم ايّام كه در عشق * پابند كمند خم گيسوى تو باشم\r\nبگذار پى روشنى ديده چو « مهجور » * نظّاره‌گر روى چو مينوى تو باشم \r\n\r\nساغر عشق\r\n يا كار من از عشق تو مشكل شود آخر * يا كام دل از وصل تو حاصل شود آخر\r\nاز ساغر عشق ، هركه خورد باده چو مجنون * صحراى جنونش ، ره و منزل شود آخر\r\nاز دل نرود عشق تو ، تا جان نسپارم * كان عشق مجاز است ، كه زايل شود آخر\r\nاز عشق منّت شهره شود ، حسن در آفاق * حرف دهنت ، نقل محافل شود آخر\r\nدل بردىام ، از دست و مپندار كه ديگر * از بهر من اين قطرهء خون دل شود آخر\r\nكشت عاقبتم ، ناوك دل‌دوز نگاهت * چشم تو كه مىگفت ، كه قاتل شود آخر ؟\r\nكرد ، ار سر زلف تو پريشان دل « مهجور » * از روى تواش ، حلّ مسائل شود آخر \r\n\r\n","description":"","footnote":"","page_name":" 3475 ","page_number":587},
  {"content":"\r\n\r\n\r\nكوچهء عمر\r\n تا مرز جنونم قدمى بيش نمانده‌ست * وز چشمهء ادراك نمى بيش نمانده‌ست\r\nدر گوش دل از نغمه شيرين محبّت * جز زمزمهء زير و بمى بيش نمانده‌ست\r\nمگذار كه ماند به دلم حسرت ديدار * بازآى كه از عمر دمى بيش نمانده‌ست\r\nزانان كه از اين رهگذر عمر گذشتند * جز نقش وفا يا ستمى بيش نمانده‌ست\r\nاز كوچهء تاريك پر از پيچ و خم عمر * « مهجور » گذشتيم و خمى بيش نمانده‌ست \r\n\r\nرسواى من\r\n گفتم كه سرم ، گفت كه در پاى من است * گفتم كه دلم ، گفت كه آن جاى من است\r\nگفتم خردم ، گفت به زنجير جنون * پابست شده است و سخت رسواى من است \r\n\r\nروى من ، خوى من ، بوى من\r\n گفتم كه محشر گفت سر كوى من است * گفتم كه بهشت گفت مشكوى من است\r\nگفتم كه بهار و سبزه و گل ، گفتا * آن روى من و خوى من و بوى من است \r\n\r\nداروى غصّه\r\n اندر تن مرده چون روان است شراب * خود صيقل آيينهء جان است شراب\r\nمى نوش به شادمانى و خرسندى * چون داروى غصّهء نهان است شراب \r\n\r\nبربادرفته\r\n زان باده بده كه جان از آن شاد شود * باشد كه دل از بند غم آزاد شود\r\nاز باده بزن بر آتش دل آبى * زان پيش كه خاك جسم بر باد شود \r\n\r\nدل و دلبر\r\n گويند ز دلبرم كه دل ، بردارم * كو دلبر من ، دل ، بر دلبر دارم\r\nگر دل ، بر من بدى ، كه بد دلبر من * پس دل ، بر من نيست كه دل بردارم \r\n\r\n","description":"","footnote":"","page_name":" 3476 ","page_number":588},
  {"content":"\r\n\r\n\r\nمهكامه ( 1291 )\r\nبانو سرور محصّص ( سرور الدوله ) ، كه در شعر مهكامه يا سرور تخلص مىكند ، دختر احمد مستوفى محصّص ، در سال 1291 هجرى شمسى در شهر لاهيجان در يكى از خانواده‌هاى معروف و خوشنام گيلان از مادر زاد ، تحصيلات خود را در زادگاهش به پايان رسانيد و از ده‌سالگى به نظم شعر پرداخت و اشعارش در جرايد و مجلات گيلان و تهران انتشار يافت .\r\nمهكامه در سال 1304 درحالىكه بيش از سيزده سال از عمرش نگذشته بود مادرش بدرود حيات گفت و يك سال بعد ( 1305 ) پدرش نيز دار فانى را وداع كرد . اين دو مصيبت براى دخترى كه هنوز دوران كودكى و نوجوانى را سپرى نكرده بود بس دردناك بود و قطعات \" مصيبت مادر \" و \" مرگ پدر \" از سروده‌هاى سوزناك اوست . پس از اين واقعه ، به اتفاق ديگر اعضاى خانواده از لاهيجان به رشت كوچيد و در اين شهر رحل اقامت افكند و در سال 1307 با پسر عموى خود ( عباسقلى محصّص ) ازدواج كرد و پس از ده سال زندگى زناشويى در سال 1317 شوهر خود را از دست داد .\r\nمهكامه از بانوان فاضله و شاعران خوش‌ذوق و توانايى است كه زندگى خود را بيشتر در خدمت فرهنگ و ارتقاء سطح آموزش دختران و زنان صرف كرد و بسيارى از زنان در پرتو تعليم و تربيت او به كسب دانش و فضيلت نايل آمدند .\r\nمهكامه به پروين اعتصامى علاقه‌اى خاص داشت و در سال 1307 كه پروين به اتفاق پدر سفرى به رشت كرد از نزديك با يكديگر آشنا شدند و باب دوستى ميانشان مفتوح گرديد .\r\nدر سال 1313 به مناسبت جشن هزارهء فردوسى شاعر و حكيم گرانمايه ايران ، در\r\n\r\n","description":"","footnote":"","page_name":" 3477 ","page_number":589},
  {"content":"\r\n\r\nمسابقهء مطروحهء انجمن ادبى ايران شركت جست و در ميان شركت‌كنندگان آثار پنج نفر برگزيده و بهترين شناخته شد و مهكامه در بين زنان ، شعرش بهترين شناخته گرديد .\r\nاينك نمونه‌هايى از شعر او :\r\n\r\nچكامه\r\n به يكسان آدمى را آفريده ذات ربّانى * شده كاخ مساوات و بناى عدل را بانى\r\nبود در كارگاه آفرينش آدمى يكسان * بود آرى ز يك گوهر بشر از عالى و دانى\r\nنه نقص و عيب مىباشد به صنع صانع بىچون * نه شك و ريب مىباشد به امر حق سبحانى\r\nهمه آيات سبحانند موجودات اين عالم * تو اثبات وجود او بجو ، ز آيات قرآنى\r\nكواكب از فروغ كوكب حق است رخشنده * كه مهر از پرتو مهرش نمايد نورافشانى\r\nز چهر مجلس‌آرايش بود هر ديده‌اى روشن * ز مهر عالم‌آرايش بود هر ذرّه نورانى\r\nبه عمر خويشتن مدح و ثنا از كس نمىگويم * مگر دادار سبحان را كنم مدح و ثناخوانى\r\nخدايا كس ز كار تو نياورده‌ست سر بيرون * كه مانده ناخداى عقل در درياى حيرانى\r\nشناسد ار كسى خود را ، خداى خويش بشناسد * كه انسان است خود از بهترين آثار يزدانى\r\nبود انسان ز حيوانات و ليكن اجتماعى خو * چنين گويد ارسطو فيلسوف راد يونانى\r\nبرآيد جامعه ز افراد و از همدستى آدم * چنان كز قطره قطره مىشود درياى عمّانى \r\n\r\n","description":"","footnote":"","page_name":" 3478 ","page_number":590},
  {"content":"\r\n\r\n بناى وحدت انسان بنا كرد از ازل يزدان * چو از يك گل سرشته آدمى را ربّ رحمانى\r\nبدين معنى چه خوش گويد خداوند سخن سعدى * بوند اعضاى يك پيكر همه ابناى انسانى\r\nبشر اعضاى هم باشند و گر عضوى به درد آيد * سراسر كشور تن رو نهد سوى پريشانى\r\nچرا اكنون همين انسان بدين‌سان جنگ و كين جويد * چرا گم كرده راه زندگانى را ز نادانى\r\nتو حلّ مشكلات زندگى را جو ز يكرنگى * كه هر مشكل به يكرنگى نگردد حل به آسانى\r\nبه جاى آنكه صحبت از و داد آرند پيوسته * كنند از علم و فضل و دانش و صنعت سخنرانى\r\nبود صحبت همه از توپ و تانگ و بمب و طيّاره * ز كشتى و ز تحت البحرى و آلات شيطانى\r\nوجودت اى بشر گويا به شر آميخته اكنون * و گرنه ازچه‌رو برخاسته اين جنگ كيهانى\r\nچرا جوشيده از خون آفتاب و ماه را چشمه * چرا پوشيده اكنون آسمان را ابر ظلمانى\r\nچرا افتاده است اكنون بشر اين‌سان به جان هم * هلا اى زادهء انسان بنه اين خوى حيوانى\r\nهزاران شهر ويران گشت و دنيا گشت آشفته * كه ميليونها بشر گشته‌ست در اين جنگ قربانى\r\nدر صلح و صفا مىكوب آبادى اگر خواهى * كه از جنگ و ستيز آخر نيايد غير ويرانى\r\nچو خاقانى دلا عبرت ز ايوان مدائن گير * كه نه طاقى به‌جا مانده نه كسرا شاه سامانى\r\nهميشه نيك باش و با عموم خلق نيكى كن * كه نام نيك ماند باقى و باقى همه فانى \r\n\r\n","description":"","footnote":"","page_name":" 3479 ","page_number":591},
  {"content":"\r\n\r\n چه شد آن لشكر اسكندر و آن شوكت دارا * چه شد آن حشمت بلقيس و آن فرّ سليمانى\r\nز كان فضل اى زن گوهر دانش به دست آور * كه باشد گوهرش رخشنده‌تر از گوهر كانى\r\nبه بازار جهان شو مشترى كالاى صنعت را * كه ياقوت هنر به باشد از لعل بدخشانى\r\nبريز اى زادهء ايران تو خون اندر ره ميهن * اگر اندر عروقت هست جارى خون ايرانى\r\nجوانا چون ز نسل داريوش و اردشيرى تو * چو شير شرزه كن از كشور دارا نگهبانى\r\nبرادر با برادر از چه كين مىورزد اين‌گونه * چرا شد يوسف ايران به چاه ظلم زندانى ؟\r\nزمانه سخت و مردم سخت و از آن سخت‌تر اكنون * ندارد بينوا مأوا و پوشاك زمستانى\r\nز پول احتكار اى محتكر بندى تو بار حج * كه نه آيين اسلام است و نه رسم مسلمانى\r\nمكن تو احتكار و كاربند اين پند دانا را * « چرا عاقل كند كارى كه باز آرد پشيمانى »\r\nدر اين موقع به‌موقع باشد احسان مستمندان را * ز پير ناتوان بگرفته تا طفل دبستانى\r\nدريغم نيست از دينار و درهم بينوايان را * كه بذل جود باشد از بهين اخلاق انسانى\r\nبه ياد شام سختى باش اندر صبح آسايش * به فكر روز تنگى باشد در وقت فراوانى\r\nبگفتم كار بنديد اى زنان بخرد ايران * كه باشد گفته‌هاى من تماما نغز و برهانى\r\nنه پابند معانى و بيانم زان كه با طبعم * ببندم در معانى و بيان من دست جرجانى \r\n\r\n","description":"","footnote":"","page_name":" 3480 ","page_number":592},
  {"content":"\r\n\r\n بود « سرور » به گيلان سرور گيلان به ايران سر * چو باشد فخر ايرانى يكى بانوى گيلانى\r\nببين در شعر « مهكامه » چسان كرده‌ست هنگامه * در اين هنگامه و غوغا كه عالم هست توفانى « 1 » \r\n\r\nنوبهار زندگى\r\n بود خوش در جوانى زندگانى * نخواهم زندگانى بىجوانى\r\nبهار عمر انسان در جوانيست * جوانى نوبهار زندگانيست\r\nجوانى اى گل گلزار هستى * جوانى اى مل سرشار مستى\r\nمبادا روى گلگونت شود زرد * دل گرم پر از خونت شود سرد\r\nچه خوش باشد صفا در نوبهارى * كنار جوى و طرف كوهسارى\r\nصداى آبشار از قلّهء كوه * بشويد از رخ ما گرد اندوه\r\nچو مهرافشان كند گيسوى زرّين * خريدارى ندارد ماه سيمين\r\nچو خور مىآورد زر را به بازار * نباشد سيم مه را كس خريدار\r\nچنان دوزد دو چشم مشترى را * كه ديگر كس نبيند مشترى را \r\n\r\nطريق حق\r\n سحرگه غنچه چون در باغ بشكفت * شنيدستم گلى با بلبلى گفت :\r\nكه اى دستان‌سراى نغمه‌پرداز * ابر من آشكارا ساز اين راز\r\nچرا بااين‌همه دستان‌سرايى * ز حق هرگز دهان مى ناگشايى\r\nچرا هرگز نمىگويى كه حق چيست * معطّر ساحت گل راز گل كيست ؟\r\nچرا گل را چنين نغز آفريدند * لباس لطف را بر آن بريدند ؟\r\nكه گل را ساخت اين‌سان نازك اندام * تو را عاشق مرا معشوقه شد نام\r\nبگفتا بلبلش از هوشيارى * كه لطف گل بود از لطف بارى\r\nبه چهر خوبرويان حق نهفته‌ست * به بيدارى ز چشم خلق خفته‌ست \r\n\r\n\r\n","description":"","footnote":"\r\n( 1 ) - چكامهء فوق را در ستايش يزدان و آفرينش جهان و نكوهش اوضاع زمان خود سروده است .\r\n","page_name":" 3481 ","page_number":593},
  {"content":"\r\n\r\n تويى چون ذرّه حق باشد چو خورشيد * ولى در ذرّه نورش را توان ديد\r\nهرآن گل را كه رنگ و بوى باشد * ز لطف و جلوهء آن روى باشد\r\nز جام عشق حق بلبل بود مست * به مهر گل از آن گرديده پابست\r\nچو سازم كرده كوك آن نغمه‌پرداز * همىخوانم به شور عشق آواز\r\nاگر خود را شناسد آدميزاد * خدا را مىكند در هر نفس ياد\r\nبجز حق و حقيقت مىنگويد * طريقى جز طريق حق نجويد\r\nچو سعدى كم نصيحت گوى « سرور » * كجا ذرّه شود با خود برابر \r\n\r\nفردوسى « 1 »\r\n سروشى سحرگاهم آمد به گوش * كه جان و خرد زنده شد زان سروش\r\nسروشى چو باد صبا در بهار * چو در گوش عشّاق آواز يار\r\nچو زلفم بزد حلقه در گوش و گفت * حديثى كز آنم گل از گل شكفت\r\nكه هنگام ميلاد فردوسى است * كه پشت فلك بر درش قوسى است\r\nخداوند گفتار و مرد سخن * كز او تازه شد روزگار كهن\r\nحكيم سخنگوى با آفرين * سخنگو چه باشد سخن‌آفرين\r\nجهان را خرد دان و او را هنر * سخن را صدف دان و او را گهر\r\nسر سرفرازان دانش‌پژوه * كز او سرفراز است ايران گروه\r\nهمهء نامه خسروان بار خواند * به شهنامه بس نامشان باز راند\r\nهمان پادشاهان با فرّ و راى * كه زد خاك رهشان بر افلاك پاى\r\nچنينم به دست آمد اين داستان * به تاريخ از گفتهء باستان\r\nكه از عهد خرديش بودى شتاب * پى كسب دانش چو تشنه به آب\r\nبجز دانش او را نبد آرزوى * چو دانش فزايد به مرد آبروى\r\nپدر چون چنين ديدش از روزگار * برآورد و بردش به آموزگار\r\nقصور بهشتى به حورا سپرد * عطارد به ايوان جوزا سپرد\r\nشكر را به لبهاى خندان سپرد * سخن را به دست سخن‌دان سپرد \r\n\r\n\r\n","description":"","footnote":"\r\n( 1 ) - اين شعر را در سال 1313 به مناسبت جشن هزاره فردوسى سروده است .\r\n","page_name":" 3482 ","page_number":594},
  {"content":"\r\n\r\n به شاگردى استاد ، استاد شد * ز زندان نادانى آزاد شد\r\nبه دانش دل مرده را زنده كرد * به دل زندگى ، نام پاينده كرد\r\nچنان شد ابو القاسم هوشيار * كه در شهر دانش بشد شهريار\r\nسرانجام از همگنان برگذشت * به دانشورى آبش از سر گذشت\r\nيكى آرزو بودش اندر نهان * همىخواستى از خداى جهان\r\nبه نظم آورد روزگار عجم * كند ياد تاج كى و جام جم\r\nهمانا شنيدند قصّه بسى * ز محمود و فردوسى از هركسى\r\nچو دانند حاجت به تكرار نيست * دگر در پس پرده اسرار نيست\r\nكمر بست بر گفتن داستان * گهر ز آستين ريخت در آستان\r\nنخستين حكايات ناگفته گفت * به حكمت همه در ناسفته سفت\r\nدر گنج نگشوده بگشود او * ره كس نپيموده پيمود او\r\nهمه نام شاهنشهان زنده كرد * جهان را از آن نام پاينده كرد\r\nچنان داد رونق بدين خاك و آب * كه در خاك و آب جهان آفتاب\r\nزدم داد بر مردگان زندگى * به دل زندگى ، نام پايندگى\r\nچو احياى موتى شنيدند از او * ز عيسى شنيدند و ديدند از او\r\nبه تعظيم اين معجز عيسوى * كه بودش ورا دست حجّت قوى\r\nبفرمود شاهش يكى بارگاه * كه سر بركشيده ز رفعت به ماه\r\nبرون كرده حورش سر از پنجره * برآورده طوبى سر از پنجره\r\nز يك‌سو همه نقش ميدان رزم * ز سوى دگر عكس ديوان بزم\r\nزهى روح فردوسى پاكزاد * كه مينو بود از روان تو شاد\r\nگرفت از تو نام عجم گر ثبات * تو از پهلوى تازه كردى حيات\r\nبنام است فردوسى اكنون كه شاه * كند باغ فردوسش آرامگاه\r\nجنانش هنر كار در خامه كرد * كه « مهكامه » در نامه هنگامه كرد\r\nسخنهاى من گر مسيحا دم است * عجب نيست عيسى هم از مريم است \r\n\r\n","description":"","footnote":"","page_name":" 3483 ","page_number":595},
  {"content":"\r\n\r\n\r\nيادگار من\r\n چو كردگار مددكار و يادگار من است * فروغ كار من از لطف كردگار من است\r\nگر اعتبار كسان مكنت است و مال و منال * كمال و دانش و فرهنگ اعتبار من است\r\nديار غرب ز خورشيد شرق نورانيست * ديار علم درخشنده از ديار من است\r\nمراست كشور ايران بسان جان عزيز * بويژه خطّهء گيلان كه لاله‌زار من است\r\nچگونه ترك كنم سرزمين گيلان را * كه زادگاه من و ايل و هم‌تبار من است\r\nبه خاك پاك تو سوگند اى ديار عزيز * كه نام تو شرف و عزّ و افتخار من است\r\nاگر به صورت ظاهر فتاد تفرقه‌اى * هميشه نقشه تو در بر و كنار من است\r\nبه صفحهء دل من نقشهء وطن نقش است * چرا كه نقش وطن دلبر و نگار من است\r\nخداست حافظ ايران و مردم ايران * بويژه خسرو خوبان كه شهريار من است\r\nفروغ مهر ادب جلوهء جمال زن است * كه صبح درخشان به شام تار من است\r\nاميد هست كه ديدارها شود تجديد * چو اين اميد به قلب اميدوار من است\r\nپيام « سرور مهكامه » دوستان اين است * « فروغ » علم در اين شهر يادگار من است « 1 » \r\n\r\n\r\n","description":"","footnote":"\r\n( 1 ) - شعر فوق را در سال 1328 هنگامى كه گيلان را به قصد اقامت در تهران ترك مىگفت در آموزشگاه فروغ رشت با حضور دانش‌آموزان و رئيس فرهنگ وقت قرائت كرد .\r\n","page_name":" 3484 ","page_number":596},
  {"content":"\r\n\r\n\r\nمهين ( 1308 )\r\nخانم دكتر مهين‌دخت معتمدى ، در سال 1308 هجرى شمسى در بانه از شهرهاى تابعهء سنندج ديده به جهان گشود . پدرش عطاء اللّه معتمدى فرزند حاج محمد معتمد الاسلام از اجلهء علماى شافعى و مدرس معقول و مسندنشين قضا و فقاهت و از سلسله‌جنبانان فرقهء كانيمشكانى بود .\r\nدكتر معتمدى تحصيلات ابتدايى را در دبستانهاى باختران ، سنقركليايى و سنندج به پاى برد و دورهء متوسطه را تا سوم دبيرستان به انجام رسانيد ، آنگاه به تهران رفت و در دانشسراى مقدماتى به تحصيل پرداخت و فارغ التحصيل شد . ازآن‌پس به سنندج عزيمت كرد در سال 1335 در آزمون ششم متوسطه شركت كرد و رتبهء اول را در ميان شركت‌كنندگان آن شهر حايز گرديد و همان سال با موافقت فرهنگ به دانشسراى عالى تهران مأموريت يافت و به تحصيل پرداخت و در سال 1338 به دريافت ليسانس در رشتهء زبان و ادبيات توفيق يافت و به عنوان دبير دبيرستانهاى سنندج و دانشسراى مقدماتى دختران به زادگاه خود بازگشت و به تدريس پرداخت . در سال 1342 به تهران منتقل گرديد و در امتحان ورودى فوق ليسانس شركت جست و در سال 1348 به دريافت مدرك فوق ليسانس نايل آمد . سپس دورهء دكترى ادبيات را گذراند و در سال 1352 فارغ التحصيل شد و رسالهء دكترى خود را دربارهء \" صور خيال شاعرانه در ديوان مسعود سعد سلمان \" به راهنمايى دكتر خانلرى نوشت .\r\nدكتر معتمدى ، چندى در كشورهاى آسيايى به سير و سياحت و مطالعه و تحقيق پرداخت و با نويسندگان و دانشمندان برخى از كشورها آشنا گرديد و از آنها بهره‌مند شد .\r\nنخستين مجموعهء اشعار او ، به نام \" درياى اشك \" در سال 1335 طبع و نشر شد و چون\r\n\r\n","description":"","footnote":"","page_name":" 3485 ","page_number":597},
  {"content":"\r\n\r\nبه زبانهاى عربى و فرانسه آشنايى كامل دارد به ترجمهء منظوم آثار گويندگان و نويسندگان پرداخت كه نمونه‌هاى آن در \" درياى اشك \" و \" گلهاى آبيدر \" موجود است و گلهاى آبيدر « 1 » دومين مجموعه از گزيده اشعار اوست كه در سال 1366 به چاپ رسيد . از آثار ديگر او \" اشكها و لبخندها \" نوشتهء ماكس مولر ، شاعر آلمانى ، كه به وسيلهء مىزياده ، نويسنده لبنانى به عربى برگردانده شده و دكتر مهين‌دخت آن را به فارسى ترجمه كرد و در سال 1368 به چاپ رسيد و نيز \" شعلهء كبود \" و \" رسائل خطى جبران خليل به مىزياده \" كه در سال 67 از عربى ترجمه گرديد و اثر ديگر او به نام \" نقشى از مولانا خالد نقشبندى و پيروان طريقت او \" حاوى قسمتى از رسائل فارسى و عربى و نيز اشعار مولانا خالد از رهبران طريقت نقشبنديه در سال 1368 منتشر شد .\r\nخانم دكتر معتمدى كه در شعر مهين تخلص مىكند ، شاعرى توانا و محققى دانشمند است و در سرودن انواع شعر مهارت دارد . دكتر كاسمى مىگويد : « وى شعر را نيكو مىسرايد و نيكو مىخواند و در قالب سبك اصيل و سنت قديم شعر و ادب پارسى گام برمىدارد و به اصول و فروع صناعت و بلاغت و رعايت جانب سلامت و جزالت و نازك‌كاريها و باريك‌بينيها و ظريف‌پردازيها و طرفه‌آوريها و خلاصه صنايع و محسنات لفظى و معنوى سخن درى مأنوس و آشناست ، آنجا كه طبعش آرزو كند و فيض روح القدس نيز مدد رساند از آوردن تركيبات نو و مضامين بديع و مفاهيم تازه امتناع ندارد . »\r\nخانم دكتر معتمدى در سالهاى قبل غزلياتش با امضاهاى \" م - م \" و \" ناشناس \" در جرايد سنندج به چاپ رسيده است . « 2 »\r\n\r\nمهر على\r\n تا زدم دست به دامان تولّاى على * جلوه در ديده كند پرتو سيماى على\r\nباشد از ميكده هم ، راه سوى حضرت دوست * روشن ار دل شود از مهر تجلّاى على\r\nباش همراز على در دل تنهايى شب * تا به گوش دل خود بشنوى آواى على \r\n\r\n\r\n","description":"","footnote":"\r\n( 1 ) - آبيدر ، كوهى است مشرف بر سنندج مشتمل بر دو رشته كوه ميان آنها دره‌اى قرار دارد با چشمه‌هاى روان و آب فراوان كه دور نيست وجه تسميه آبيدر از همين وضع باشد .\r\n( 2 ) - در شرح حال خانم دكتر معتمدى از مقدمه دكتر نصرت اللّه كاسمى كه بر مجموعه « درياى اشك » نوشته شده استفاده گرديده است .\r\n","page_name":" 3486 ","page_number":598},
  {"content":"\r\n\r\n مست جام ازلى بىخبر از خويشتن است * نازم آن را كه شود مست ز صهباى على\r\nمن و سرمستى و در ميكده پيمانه زدن * گر كه ساقى دهدم باده ز ميناى على\r\nتا توانيست مرا ، گرد جهان مىگردم * به تولّاى على ، باديه‌پيماى على\r\nخوش در آيينهء دل جلوه كند طلعت دوست * پاى تا سر شده‌ام محو تماشاى على\r\nطوطيان را شكر آورده‌ام از پارس به هند * اين من و شعر من و عشق چو درياى على\r\nچون « مهين » دولت فقرم به جهان ارزانيست * دارم اين سلطنت از همّت والاى على \r\n\r\nدور از تو\r\n روز بىمهر رخت چون شب يلدا گذرد * تو چه دانى كه جدا از تو چه بر ما گذرد ؟\r\nمنم آن لالهء خونين كه جدا مانده ز باغ * روزگارم همه با داغ به صحرا گذرد\r\nمكن از جام گران هيچ دريغ اى ساقى * تا سبك بر من و دل غصّهء دنيا گذرد\r\nما و سرمستى امروز و سر زلف نگار * حيف از اين دم كه در انديشهء فردا گذرد\r\nچون تو را نيست سر صحبت ما ، اى گل ناز * تو چه دانى كه چها بر دل شيدا گذرد\r\nمه تابندهء من ! چند جدا از تو « مهين » ؟ * روزگارش به غم هجر تو تنها گذرد \r\n\r\nخانه به دوش\r\n تا بود ، داغ غمت نقش به پيشانى ما * كى به پايان رسد اين سربه‌گريبانى ما\r\nهمچو موى تو به روى تو پريشان شده‌ايم * كه نشانيست خوش از بىسر و سامانى ما\r\nشادمان باش و بزن خندهء شيرين چو بهار * مشو افسرده دل از گريهء پنهانى ما\r\nآن نهاليم كه بازيچهء طفلان رهيم * كس نكرده‌ست در اين دشت نگهبانى ما\r\nمن به قربان تو و خندهء مستانهء تو * كه ندارى خبرى از گهرافشانى ما\r\nسر اين رشته دراز است و به پايان نرسد « 1 » * شب گيسوى تو و روز پريشانى ما\r\nبس فريباست « مهين » نغمهء بلبل به چمن * سخن آموخته گويى ز غزل‌خوانى ما \r\n\r\n\r\n","description":"","footnote":"\r\n( 1 ) - اين مصراع از شيخ محمد فخر العلماء مردوخى متخلص به حيران سنندجى كه در سال 1300 هجرى درگذشته است :\r\n گر به پايت نرسد زلف نه از كوتهى است * سر اين رشته دراز است به پايان نرسد \r\n","page_name":" 3487 ","page_number":599},
  {"content":"\r\n\r\n\r\nبوسه بر اشك\r\n بوسه بر اشك زدم نيمه شبى جانم سوخت * پنجه در خون دلم از سروسامانم سوخت\r\nاشك در ديده بغلطيد و من از سوزش آن * چشم برهم چو زدم ريشهء مژگانم سوخت\r\nگفتم اين سيل مگر سوز دلم بنشاند * شوربختى نگر اى دوست كه دامانم سوخت\r\nلحظه‌اى از غم دل سربه‌گريبان بردم * اشكى آهسته فروريخت گريبانم سوخت\r\nخواستم كاتش دل را بنشانم با مى * نارسيده به لبم باز دل‌وجانم سوخت\r\nحيف و صد حيف كه ناچيده گل از باغ امل * برق غم آمد و ناگاه گلستانم سوخت\r\nناله و سوز دل و آه شرربار « مهين » * آتشى زد به سخن دفتر و ديوانم سوخت \r\n\r\nمهتاب\r\n دوش خوش منظرهء دلكش و زيبايى بود * ماه در دامن شب دخت دلارايى بود\r\nشبى آرام چو آرامش گل طرف چمن * نه ز غوغاى جهان صوت و نه آوايى بود\r\nز تماشاى عروس شب و آن جلوه‌گرى * چه بگويم ؟ به دلم آه ! چه غوغايى بود\r\nمست از بوى بهار و دم جانبخش سحر * به كف از پرتو مه ساغر صهبايى بود\r\nچو تجلّاى مه اندر دل ظلمانى شب * به دل غم‌زده‌ام نور تجلّايى بود\r\nنالهء بلبل طبع من از آن سود نداشت * كه « مهين » مست ز بوى گل بويايى بود \r\n\r\nشاهد شعر\r\n كه سرايد غزلى ، تا كه غزالى نبود ؟ * شام هجران كشد ار صبح وصالى نبود\r\nشاهد شعر به كس رو ننمايد هرگز * تا نلرزد ، دلى و وصف جمالى نبود\r\nكى زند شعله به جان آتش سوزندهء دل ؟ * تا كه حرفى ز غمش نقش خيالى نبود\r\nعاشق آن است كه جان در ره جانانه دهد * جان به تن ور نه بجز بار و بالى نبود\r\nدختر طبع خوش آراستم از زيور عشق * به ز خوبان جهانش كه همالى نبود\r\nآه از آن روز كه دور از رخ جانان گذرد * نگذرد لحظه‌اى از عمر كه سالى نبود\r\nهمه گويند مرا هست به دل مهر مهى * روشن است اين و جز اين صورت حالى نبود\r\nروى اگر تافت ز من يار « مهين » شادم از آن * كه به خاطر ز منش گرد ملالى نبود \r\n\r\n","description":"","footnote":"","page_name":" 3488 ","page_number":600},
  {"content":"\r\n\r\n\r\nعمر جاودان\r\n اگر پيام تو اى دوست ! دلنواز آمد * چه گويمت ؟ كه تو را نامه زشت و زيبا بود\r\nسخن ز مرگ چه گفتى ؟ كه داغدارم خود * تو را چو نامه به تسكين دل ، توانا بود\r\n* * نوشته بودى اگر روزى از جهان به روى * چنان كه رسم وفا هست ؟ ياد يار كنم\r\nبه جاى اشك ز درياى طبع گوهربار * به خاك پاك تو ، گوهر بسى نثار كنم\r\n* * اگرچه عمر هنرور چو گل بود كوتاه * شميم گلشن جانش چو مشك ناب آيد\r\nچه غم اگر كه به پايان رسد دوروزهء عمر * كه گل اگر برود ، بويش از گلاب آيد\r\n* * به جان دوست كه از ياد ما نخواهد رفت * هرآن كه آتش عشقى به دل نهان دارد\r\nرود ز ديده ، و ليكن نمىرود از دل * قسم به عشق ، كه وى عمر جاودان دارد\r\n* * بهار عشق بماناد ، اگر بهار گذشت * كه مهر دوست ، به لطف بهار مىماند\r\nچه غم كه عمر سبك‌پوى مىرود به شتاب ؟ * كه از من و تو ، سخن يادگار مىماند \r\n\r\nتا كى ؟\r\n به باغ زندگى اى دل ، چو بلبل نغمه‌خوان تا كى ؟ ! * به شوق خندهء گل طعنه‌هاى باغبان تا كى ؟ !\r\nز طرف گلشن اى مرغ غزل‌خوانم خزان آمد * گرفتن در ميان لاله و گل آشيان تا كى ؟ !\r\nشنودن زان لب شيرين حديث نااميدى چند ؟ * وفا و مهربانى بابت نامهربان تا كى ؟ !\r\nبده گر مىتوانى ساغرى از لعل خود ساقى * خمارآلوده را دادن مى چون ارغوان تا كى ؟ !\r\nبهل لختى بياسايم به باغ زندگى اى عمر * كمى آهسته‌تر بگذر رحيل كاروان تا كى ؟ ! \r\n\r\n","description":"","footnote":"","page_name":" 3489 ","page_number":601},
  {"content":"\r\n\r\n دلا ديوانه شو ، تا عاقلانت غمگسار آيند * ميان عاقلان خوردن غم ديوانگان تا كى ؟ !\r\n« مهين » اى كوكب رخشان شبى با ماه خود سر كن * نگه كردن ز تنهايى به ماه آسمان تا كى ؟ ! \r\n\r\nشكوهء شاعر\r\n روزگارى دل غم‌ديدهء من * در نهان شعلهء جانسوزى داشت\r\nاندر اين شعلهء جانسوز و نهان * گهر اشك شب‌افروزى داشت\r\n* * شمع‌سان گرچه همىسوخت ولى * روشنىبخش شب تارى بود\r\nبود بيمار و در اين بيمارى * همدم نرگس بيمارى بود\r\n* * تو بدين پنجهء افسونگر خويش * چه زدى پنجه به ساز دل من ؟\r\nاندر آواى حزين ويولون * كردى افشا ز چه راز دل من ؟\r\n* * زين سپس قصّهء شيدايى من * نقل هر محفل و هر انجمن است\r\nزير سرپنجهء تو نالهء سيم * ناله‌هاى دل غمين من است\r\n* * خوانم از زير و بم ساز تو من * يك جهان مستى و شيدايى را\r\nهركه خواهد شنود راز دلم * شنود نغمهء « طاطايى » را \r\n\r\nناله‌هاى نوميدى\r\n چه ستمها كه ز ايّام كشيد اين دل من * راست گويى كه ز اندوه سرشته گل من\r\nشمع دارد به سر اين سوز كه در دل دارم * خود چه سوزم ؟ كه همين شعله بود قاتل من\r\nنالهء مرغ شب اى دل چه كنى گوش ؟ كه آن * داستانى بود از نالهء بىحاصل من\r\nباغبانا ! هوس ديدن گل نيست مرا * كز تماشاى گل آخر نگشايد دل من\r\nاى نگارى كه فراموش نمودى ما را * چو خريدار تو گشتم نشدى مايل من \r\n\r\n","description":"","footnote":"","page_name":" 3490 ","page_number":602},
  {"content":"\r\n\r\n من يكى طاير خونين پروبالم صيّاد * خانه آباد كه ويران كنى اين منزل من\r\nكاروانا ! ره صحراى عدم گير و برو * هان به ويرانهء هستى مفكن محمل من\r\nمرغ جان از قفس سينه كى آزاد شود ؟ * تا كه اين لانهء خاكيست « مهين » حايل من \r\n\r\nگنج شايگان\r\n سحرگهان كه نسيم پيام يار آورد * فروغ صبح اميدم به شام تار آورد\r\nمرا به گوشهء عزلت ، جمال طلعت دوست * به شامگاه خزان صبح نوبهار آورد\r\nسپيدهء شب هجران من ! به شام فراق * برآ ، كه ديده سپيدى ز انتظار آورد\r\nقسم به مهر تو اى شهريار كشور حسن * كه عشق من به جهان طرفه يادگار آورد\r\nگرم بهار گذشت و خزان رسيد چه غم ؟ * كنون كه شاخهء اميد برگ و بار آورد\r\nنثار مقدمت از گنج شايگان سخن * عروس طبع « مهين » درّ شاهوار آورد \r\n\r\n","description":"","footnote":"","page_name":" 3491 ","page_number":603},
  {"content":"\r\n\r\n\r\nميرمعظّمى ( 1326 )\r\nخانم عشرت ميرمعظّمى ، در سال 1326 شمسى در شهر سبزوار در خانواده‌اى متوسط الحال چشم به جهان هستى گشود ، تحصيلات ابتدايى و متوسطه را در همان شهر به انجام رسانيد و براى گذراندن دورهء تربيت معلم يك سال به مشهد رفت ، ازآن‌پس به استخدام وزارت آموزش و پرورش درآمد .\r\nخانم ميرمعظّمى براى ادامهء تحصيل رهسپار تهران شد و ضمن خدمت آموزشى در رشتهء زيست‌شناسى از دانشگاه تربيت معلم فارغ التحصيل شد و به دريافت ليسانس توفيق يافت و هم‌اكنون در كسوت معلمى در دبيرستانهاى تهران به تدريس اشتغال دارد .\r\nخانم ميرمعظّمى كار شعر و شاعرى را از دوران دبيرستان آغاز كرد ، سروده‌هايش گاهى در مجله‌ها چاپ مىشود ، در شعر با زبانى ساده و بىتكلف شعر مىسرايد .\r\nاينك چند نمونه از شعر او :\r\n\r\nدر توحيد\r\n به نام آنكه هستى را بنا كرد * ز دانش جان ما را پربها كرد\r\nبه نام آنكه جاويد است و باقى * ره آموختن بر ما عطا كرد\r\nبهاران را به گل زيباترش ساخت * قلم را زينت دستان ما كرد\r\nره دانش ره روشنگرىهاست * به نور علم روشن جان ما كرد\r\nبه ما پويايى آموختن داد * معلّم را در اين ره رهنما كرد\r\nبه مغز ما توان بيكران داد * كران تا بيكران از آن ما كرد\r\nبه دلهامان صفا و عشق بخشيد * نهايت مهربانى را به ما كرد \r\n\r\n","description":"","footnote":"","page_name":" 3492 ","page_number":604},
  {"content":"\r\n\r\n عطوفت معرفت گنجينه‌اى شد * ره احساس و عقل از هم جدا كرد\r\nتو را با اين دو كيفيّت درآميخت * بدين معنا نگر با ما چه‌ها كرد\r\nستايش را سزاوار كسى دان * كه راه معرفت بىانتها كرد \r\n\r\nوهم\r\n سحرگه از خم دل باده در سبو كردم * ز عقده‌هاى دلم با تو گفتگو كردم\r\nخطوط چهرهء تو يك به يك هويدا شد * جمال يار چو آيينه روبه‌رو كردم\r\nدرون آينه دنياى ديگرى ديدم * وجود گمشدهء خويش جستجو كردم\r\nسپيدچهر تو در گيسوان شب گم شد * به ياد عطر تو يك شاخه ياس بو كردم\r\nنگاه سبز تو يادآور گلستان بود * بهار را چه صبورانه آرزو كردم\r\nسكوت چهرهء پاكت شكوه ايمان بود * به آفتاب رخت بغض در گلو كردم\r\nسپيده رخ بنمود و سحر به آخر شد * به آب چشمهء پاكىّ دل وضو كردم\r\nنماز عشق چو خواندم طلوع وحدت بود * به قبله رو بنمودم تهى سبو كردم \r\nتقديم به فرزندانم\r\n\r\nره‌آورد فردا\r\nنونهالان اميد\r\nراهيان خورشيد\r\nچشم خود باز كنيد\r\nزندگى بس زيباست\r\nجوشش آغاز كنيد\r\nهرچه بينى معناست\r\nعلم را توشه كنيد\r\nعمرمان بر فرداست\r\nخوب انديشه كنيد\r\nاين چراغ ره ماست\r\n\r\n","description":"","footnote":"","page_name":" 3493 ","page_number":605},
  {"content":"\r\n\r\nگر سياهى ديديد\r\nرو به مهتاب كنيد\r\nگر پليدى ديديد\r\nديده در خواب كنيد\r\n* با صداقت باشيد\r\nچون گل مريم پاك\r\nپرسخاوت باشيد\r\nهمچو خورشيد به خاك\r\n* دل مقاوم داريد\r\nدر همه حال و زمان\r\nسخت و محكم باشيد\r\nهمچو ريشه در خاك\r\n* زندگى بس زيباست\r\nگل بىخارى باش\r\nگل صفاى دلهاست\r\nباغ پربارى باش\r\nراه بس دور و درازى دارى\r\nگرگها بسيارند\r\nچشم بيدارى باش\r\nباغ هستى ثمرش بسيار است\r\nما از اين باغ يكى بوتهء كوچك داريم\r\nپرنشاط و شاداب ، با سه‌تا شاخهء گل\r\n*\r\n\r\n","description":"","footnote":"","page_name":" 3494 ","page_number":606},
  {"content":"\r\n\r\n« عاطفه » لطف و صفاست\r\nرونق و گرمى كاشانهء ماست\r\n« خاطره » پاك‌تر از شبنم گل\r\nيادبودى ز تماميّت ماست\r\nنوگل كوچك ما ، از بهار آمده است\r\nپر « ترانه » پرشوق پراميد فرداست\r\n* دختران گل من ، نونهالان و اميد دل من\r\nزندگى بس زيباست\r\nليك زيباتر از آن ، جملهء پايان من است :\r\nدست در دست دهيد\r\nيار و ياور باشيد\r\nبر درخت هستى\r\nشاخ پربر باشيد\r\n\r\n","description":"","footnote":"","page_name":" 3495 ","page_number":607},
  {"content":"\r\n\r\n\r\nميلانى ( 1293 )\r\nدكتر مير نقى ميلانى ، فرزند حاج سيد حاج آقا ، در سال 1293 هجرى شمسى در تبريز از مادر زاد . پدرش در شمار روحانيون آزاديخواه آذربايجان بود .\r\nميلانى تحصيلات ابتدايى و دورهء متوسطه را در زادگاهش به پايان رسانيد ، آنگاه به تهران رهسپار شد و در دانشكدهء ادبيات به تحصيل پرداخت و پس از طى مراحل به دريافت ليسانس در رشتهء زبان و ادبيات فارسى توفيق يافت .\r\nميلانى از سال 1316 شمسى در شهرهاى مشهد و بجنورد و قم و تبريز و بيرجند و تهران به تدريس ادبيات اشتغال ورزيد و علاوه بر تدريس رشتهء دكترى زبان و ادبيات فارسى را ادامه داد و فارغ التحصيل گرديد .\r\nميلانى در شعر داراى طبعى روان است و لطف مضمون و پختگى در اشعارش ديده مىشود . همچنين او در نظم شعر تركى مهارت دارد .\r\n\r\nرؤياى زندگى\r\n بسا به خواب به دوران كودكى ديدم * كه بر فراز جهانم چو مرغ در پرواز\r\nچو روح پاك گه از خاك رفتمى به فلك * دگر زمان به زمين مىشتافتم ز فراز\r\nگهى به عرش برين مىشدم چنان نزديك * كه مىرسيد به گوش از فرشتگان آواز\r\nنبود زان پروبالى كه داشتم اثرى * ز خواب شيرين بگشودمى چو ديده به ناز\r\nبه خواب ماند اين زندگى ز روى يقين * كه خواب نيز گهى كوته است و گاه دراز\r\nبه عمر طى شد و روزى بسى دريغ خوريم * ولى چه سود كه كس رفته را نيارد باز \r\n\r\n","description":"","footnote":"","page_name":" 3496 ","page_number":608},
  {"content":"\r\n\r\n\r\nاى ماه\r\n اى خورده ز دست قهر سيلى * وى بوده به كار خويش حيران\r\nاى ماه بر اين رواق نيلى * تا چند روى چنين شتابان\r\nيك‌لحظه عنان خود نگهدار * اى لعبت شوخ آسمانى\r\nاى مهر توام سرشته در دل * اين نكته بگو به مهربانى\r\nكز اين همه گشتنت چه حاصل * رازى به دل تو هست ناچار\r\nامشب ز جمال توست روشن * يكسر همه كوهسار و صحرا\r\nگويى كه فكنده خرمن خرمن * بر دشت و دمن سپيد ديبا\r\nگرديده جمال حق پديدار * بسيار شبان كه ديدهء من\r\nيك‌لحظه نخفته تا سحرگاه * بس اشك كه ريختم به دامن\r\nتنها تو گواه بودى اى ماه * غير از تو كسى نبود بيدار\r\nافسوس شب فراق دانم * از وصل به پى سحر ندارد\r\nكان دلبر شوخ و مهربانم * از راز دلم خبر ندارد\r\nزيراكه منش نكردم اظهار \r\n\r\nبهار\r\n بعد از اين موسم عيش است و نشاط * كه جهان نو شد و نو گشت بساط\r\nفصل سرما و زمستان بگذشت * گشت چون صحن ارم دامن دشت\r\nباد گل‌بوى بهاران بوزيد * سبزه در باغ و گلستان بدميد\r\nنتوان ديگر در خانه نشست * كه درخت از گل پيرايه ببست\r\nزير هر گلبن در هر چمنى * هست از ماهرخان انجمنى\r\nكرد تا باز ز هم غنچه دو لب * بلبل شيفته آمد به طرب\r\nباربدوار بياراست سخن * بزم خسرو شد يكباره چمن\r\nكرد الحان نكيسايى ساز * گه ره شور زد و گاه حجاز\r\nخيز تا خرقه بشوييم به مى * راز گوييم به بانگ دف و نى \r\n\r\n","description":"","footnote":"","page_name":" 3497 ","page_number":609},
  {"content":"\r\n\r\n باده نوشيم به آواز سرود * فارغ از مشغلهء بود و نبود\r\nخاطر از بند غم آزاد كنيم * وز دليران وطن ياد كنيم\r\nاى خوشا عهد فريدون و كيان * كه از ايشان شد چون خلد جهان\r\nياد جمشيد كه بر تخت شهى * صد چو خاقانش بودند زهى\r\nيادى از تهمتن آن گرد دلير * كه نبوديش هماورد و نظير\r\nاى بسا رزم به يك حمله شكست * پى بدخواه به شمشير گسست\r\nياد رويينه‌تن آن پهلو راد * كه چون او مادر ايّام نزاد\r\nياد بهرام كه در عرصهء جنگ * به ستوه آمد از او شير و پلنگ\r\nياد نوشروان آن پاك نهاد * كه از او ماند ره نيكى و داد\r\nاز خدا خواهم تا بار دگر * آيد ايّام غم و رنج به سر\r\nتيرگيها همه بربندد رخت * باز بنمايد رو شاهد بخت\r\nاين كهن كشور با نام و نشان * باز نو گردد با فرّ كيان \r\nترجمه از ادبيات خارجى\r\n\r\nبلبل و خر\r\n بلبلى سرخوش و شيرين گفتار * بر سر شاخ گلى داشت قرار\r\nزير آن گلبن بر دامن دشت * از قضا پير خرى بود بگشت\r\nسوى آن شيفته چون كرد نظر * خنده آمد ز طرب بر لب خر\r\nگفتش اى قاصد زيباى بهار * رفته صيت تو به هر شهر و ديار\r\nچه شود گر سخن آغاز كنى * نغمه‌اى خوش ز طرب ساز كنى\r\nتا بگويم ز صفا بىكم‌وكاست * بد و نيكى كه در آن طرفه صداست\r\nدر نوا آمد آن بلبل مست * رونق محفل ناهيد شكست\r\nمهر خاموشى برداشت ز لب * كوه و صحرا همه آمد به طرب\r\nكار از دست رها كرد شبان * وز دلش رفت به يكباره توان\r\nدختر مهوش دهقان ز نشاط * رقصها كرد بر آن سبز بساط\r\nبود در پاى گلى چشمهء آب * رفت از آن نغمهء مستانه به خواب\r\nلحظه‌اى خر سرش انداخت به پيش * تا كه انديشد و جنباند ريش \r\n\r\n","description":"","footnote":"","page_name":" 3498 ","page_number":610},
  {"content":"\r\n\r\n كرد بسيار به دل گفت و شنفت * پس برآورد سر آن ابله و گفت\r\nالحق آهنگ تو خوب است افسوس * منشين جاذبهء بانگ خروس\r\nگرچه ز آواز توام دل شاد است * چه توان كرد خروس استاد است\r\nتا نبيند رخ آن ابله خر * پرزنان رفت به گلزار دگر\r\nبجز اين معنى مفهوم و عيان * اندر اين قصّه حديثى است نهان \r\n\r\n","description":"","footnote":"","page_name":" 3499 ","page_number":611},
  {"content":"\r\n\r\n\r\nمينو ( 1315 - 1237 )\r\nحاج آقابزرگ ، متخلص به مينو ، فرزند حاج ميرزا حبيب ، در سال 1275 هجرى قمرى در قريهء صغاد از توابع آباده تولد يافت . وى مقدمات علوم ادبى و عربى را نزد پدرش آموخت و در جوانى به خوشنويسى پرداخت و خط نستعليق را خوش مىنوشت و در اين راه مهارت كامل يافت و نمونه‌هاى خط او در خاندانش موجود است .\r\nمينو در سرودن انواع شعر ، به ويژه نوحه‌سرايى استاد بود و آنچه به سروده‌هاى او امتياز بخشيده ، انتخاب بحور عروضى مناسب و تركيبات و مفرداتى كه از بار عاطفى ويژه‌اى برخوردار است و حاصل اين تلفيق و هماهنگى شكل و محتواى شعرى است كه با فضايى شورانگيز و پرهيجان درآميخته و چون همهء آنها به وسيلهء گروههاى سينه زن و افراد باتجربه همراه با سنج و طبل و زير نظر خود او اجرا مىشد ، شنوندگان و عزاداران حسينى را تحت تأثير و به شدت متألم و متأثر مىساخت و امروز پاره‌هايى از نوحه‌هاى او ، در خاطره‌ها مانده و هنوز هم بعضى از آنها اجرا مىشود .\r\nهنر مينو ، خوشنويسى و تعزيه‌گردانى و ترسل بود و وسيلهء گذران زندگى و معيشتش تكه زمين و باغى بود كه او را از ديگران بىنياز مىساخت . او مردى درستكار و مورد وثوق و احترام مردم بود و در سال 1355 هجرى قمرى در زادگاهش درگذشت و در همان مكان مدفون گرديد .\r\nنگارنده از شاعر ارجمند اورنگ خضرايى ، عموزاده‌اش ، درخواست نمود كه آثارى از آن مرحوم برايم بفرستد ، او نيز اشعار زير را برايم ارسال نمود .\r\n\r\n","description":"","footnote":"","page_name":" 3500 ","page_number":612},
  {"content":"\r\n\r\n\r\nزبان حال زهراى اطهر ( س ) در لحظهء رحلت به حضرت على ( ع )\r\n در دم مرگ زهراى اطهر * با دل زار و با جان مضطر\r\nگفت با ابن عم پيمبر * اى پسر عم ! امان از جدايى\r\nمن چو رفتم از اين دار فانى * با يتيمان من تا توانى ،\r\nبعد مرگم بكن مهربانى * اى پسر عم ! امان از جدايى\r\nزينب من يتيم و فكار است * بىكس و مضطر و غمگسار است\r\nاو ز من نزد يادگار است * اى پسر عم ! امان از جدايى\r\nاى شهنشاه ملك امامت * از غم من سر تو سلامت\r\nوعدهء ما و تو در قيامت * اى پسر عم ! امان از جدايى\r\nيا على ! عمر من بر سر آمد * روز هجر و شب آخر آمد\r\nقاصد مرگم از در درآمد * اى پسر عم ! امان از جدايى\r\nاز فراق حسن نور عينم * در غم و ناله و شور و شينم\r\nوقت مردن به فكر حسينم * اى پسر عم ! امان از جدايى « 1 » \r\n\r\n\r\n","description":"","footnote":"\r\n( 1 ) - « افسانه » اثر نيمايوشيج ، در اين وزن سروده شده است .\r\n","page_name":" 3501 ","page_number":613},
  {"content":"\r\n\r\n\r\nشورش محشر\r\n شورش محشر به پا كردى فلك * سرنگون كردى فلك\r\nگلشن آل پيمبر را خزان كردى فلك * سرنگون كردى فلك\r\nكين پنهانى كه با آل پيمبر داشتى * آنچه بر سر داشتى\r\nعاقبت آن كين پنهان را عيان كردى فلك * سرنگون كردى فلك\r\nخواندى از يثرب ، به مهمانى حسين را در عراق * از ره مكر و نفاق\r\nخواب آل مصطفى را ميهمان كردى فلك * سرنگون كردى فلك\r\nآب بربستى تو روى نور عين شاهد دين * از ره بيداد و كين\r\nآل طه را اسير و ناتوان كردى فلك * سرنگون گردى فلك\r\nزان سپس بر كشتن آن ميهمان بستى كمر * آخر اى بيدادگر\r\nجسم زارش را به خنجر بىروان كردى فلك * سرنگون گردى فلك\r\nبر لب آب روان رأس حسين را از قفا * تشنه‌لب ، كردى جدا\r\nخون دل جارى ز چشم انس و جان كردى فلك * سرنگون گردى فلك\r\nبعد قتل خسرو دين آتشى افروختى * خيمه‌هايش سوختى\r\nدود آن را از زمين بر آسمان كردى فلك * سرنگون گردى فلك \r\n\r\nشبه پيمبر\r\n اى غرقه به خون ، اكبر شيرين‌سخن من * اى پاره تن كشتهء صدپاره تن من\r\nاى بىكفن من ! * اى بىكفن من !\r\nافتاده به خاك از چه تن چون سمن تو * كو پيرهنت ، يوسف گل‌پيرهن من\r\nعريان بدن تو * اى بىكفن من !\r\nاى طاير فرّخ قدم ، اى مرغ همايون * چون جغد به ويرانه نمودى وطن من\r\nبسمل شده در خون * اى بىكفن من !\r\nپيوسته زنم از ستم چرخ جفاجو * از سرو قدت چونكه تهى شد چمن من\r\nچون فاخته كوكو * اى بىكفن من !\r\nبيت الحزن است از غم تو كلبهء مادر * يك‌دم ، گذرى كن سوى بيت الحزن من\r\nاى شبه پيمبر ! * اى بىكفن من ! \r\n\r\n","description":"","footnote":"","page_name":" 3502 ","page_number":614},
  {"content":"\r\n\r\n\r\nدشت بلا\r\n بس بانگ غم و ناله به گردون شود امشب * گردون عجبى نيست كه وارون شود امشب\r\nلرزد فلك از ماتم و گريد فلك از غم * در حيرتم اوضاع فلك چون شود امشب\r\nاز خوف شبيخون زدن لشكر اعدا * در خيمه ، دل اهل حرم خون شود امشب\r\nدر دشت بلا ، از خبر مردن اكبر * ليلا عجبى نيست كه مجنون شود امشب\r\nاز اشك سكينه ز غم فرقت اكبر * صحراى بلا يكسره جيحون شود امشب \r\n\r\nحسين بىعلم‌دار\r\n به سر ، هركه سوداى حيدر ندارد * نشانى ز دين پيمبر ندارد\r\nشها اى كه در بندگى بعد احمد * خدا بنده‌اى از تو بهتر ندارد\r\nخبر دارى آيا ز حال حسينت * كه در كربلا يار و ياور ندارد\r\nبه كرب و بلا آى و بنگر حسينت * كه تن بر سر و سر به پيكر ندارد\r\nبيابان پر از لشكر شام و كوفه * حسينت علمدار و لشكر ندارد\r\nحسينى كه بد بسترش زانوى تو * بجز خاك ره ، فرش و بستر ندارد\r\nبه جسم حسين تو يك جاى خالى * بجز زخم شمشير و خنجر ندارد\r\nفراوان بود بر تنش زخم ، بر دل * بجز داغ سوزان اكبر ندارد\r\nسوى شام ، زينب رود در اسيرى * به دل جز خيال برادر ندارد\r\nزند شمر سيلى به روى سكينه * به دل رحمى آن شوم كافر ندارد \r\n\r\nحضرت سيد الشهداء خطاب به جنازه حضرت ابو الفضل ( ع )\r\n اى برادر ز غمت پشت من زار شكست * رونق لشكر من بىتو علمدار شكست\r\nمادرم فاطمه از داغ تو گرديده كباب * شيشهء صبر دل احمد مختار شكست\r\nدست بيداد چو كرد از بدنت ، دست جدا * دست خيبرشكن حيدر كرّار شكست\r\nاز غم آب چو شد گلشن عمر تو خزان * رونق گلشن اين گنبد دوّار شكست\r\nريخت چون آب ز مشك و علم افتاد به خاك * دل اهل حرمم جمله به يك‌بار شكست\r\nچون سكينه نظر افكند به مشك خالى * خار حسرت به دلش اين گل بىخار شكست\r\nبودى اى جان برادر تو مرا پشت و پناه * رفتى و پشت من اى ميرعلمدار شكست \r\n\r\n","description":"","footnote":"","page_name":" 3503 ","page_number":615},
  {"content":"\r\n\r\n\r\nدر ششم محرم الحرام 1350 قمرى سروده شده\r\n صغرا منم كه در وطن زار و حزينم من * دور از پدر بىياور و يار معينم من\r\nبا غم قرين اندوهگين و دل غمينم من * جانم به لب آمد روزم چو شب آمد\r\nزين سخت جانى ، جان اندر عجب آمد * نى هدهد باد صبا سوى سبا آمد\r\nنى قاصدى نى نامه‌اى از كربلا آمد * نى بهر دلجويى برم يك آشنا آمد\r\nاز بىپرستارى وز رنج بيمارى * دائم گرفتارم ، آه از گرفتارى\r\nشاه حجاز اندر عراق و نينوا باشد * شور مخالف بهر منصورى به پا باشد « 1 »\r\nپيوسته چشمانم به راه كربلا باشد * در انتظارم من ، بيمار و زارم من\r\nباشم به غم مدغم ، بىغم‌گسارم من * دارم اميد اين شام هجران را سحر آيد\r\nسوى وطن باب عزيزم از سفر آيد * نزد على اكبر والاگهر آيد\r\nاز غم رها گردم ، شاد از وفا گردم * آزاده از قيد ، درد و بلا گردم\r\n« مينو » غم هجران صغرا را نهايت نيست * اين ماجرا را هم نهايت هم بدايت نيست\r\nدر هر زمان در هر زبان جز اين حكايت نيست * از خلقت آدم ، اين شور و اين ماتم\r\nدر عرصهء عالم ، بر پا بود هردم \r\n\r\n\r\n","description":"","footnote":"\r\n( 1 ) - حجاز ، عراق ، نينوا ، شور مخالف ، منصورى ، نامهاى دستگاههاى موسيقى است .\r\n","page_name":" 3504 ","page_number":616},
  {"content":"\r\n\r\n\r\nشور شهادت\r\n على اكبر سفر كردى و رفتى * ز غم ، خاكم به سر كردى رفتى\r\nبسوزد از غم آن قد و قامت * سويداى دل من تا قيامت\r\nنهال نورسم در اين بيابان * ز من قطع نظر كردى و رفتى\r\nز بس شور شهادت بر سرت بود * سيه ما را به سر كردى و رفتى\r\nبسان لاله‌ام اى لاله رخسار * مرا خونين جگر كردى و رفتى\r\nاميدم بود غمخوارم تو باشى * غمم را بيشتر كردى و رفتى\r\nبه جاى جامهء دامادى آخر * كفن ، مادر به تن كردى و رفتى\r\nعزيزم ! اكبرم ! در اين مصيبت * جهان را پرشرر كردى و رفتى \r\n\r\nنوحه\r\n بر پا ، بساط ديگر است امشب * گويا كه روز محشر است امشب\r\nاين هاىهوى و شور و غوغا چيست ؟ * اوضاع عالم ديگر است امشب\r\nشال عزاى شاه مظلومان * بر گردن پيمبر است امشب\r\nقربانيان كوى جانان را * شوق شهادت بر سر است امشب\r\nمجنون صفت ، حيران و سرگردان * ليلا ز بهر اكبر است امشب\r\nبهر لب خشك على اصغر * چشم رباب از خون تر است امشب\r\nروح الامين ز انديشهء فردا * مانند مرغ بىپر است امشب\r\nزهراى اطهر از غم فرزند * در خلد ، نيلىمعجر ، است امشب\r\n« مينو » تو را شغل عزادارى * از تاج‌دارى بهتر است امشب \r\n\r\n","description":"","footnote":"","page_name":" 3505 ","page_number":617},
  {"content":"\r\n . \r\n","description":"","footnote":"","page_name":" 3506 ","page_number":618},
  {"content":"\r\n\r\n\r\nفهرست اعلام\r\n* كسان\r\n* جايها\r\n* كتابها\r\n* مجله‌ها\r\n* روزنامه\r\n\r\n","description":"","footnote":"","page_name":" 3507 ","page_number":619},
  {"content":"\r\n . \r\n","description":"","footnote":"","page_name":" 3508 ","page_number":620},
  {"content":"\r\n\r\n\r\nكسان\r\n\r\nآ\r\nآزاد 3146\r\nآل احمد ، جلال 3031 ، 3271\r\nآية اللّه برقعى قمى ، سيد على اكبر 2924 ، 2925 ، 2926 ، 2930\r\nآية اللّه حجت ، سيد محمد 3017\r\nآية اللّه خامنه‌اى 3031\r\nآية اللّه غروى اصفهانى 2972 ، 2973\r\nآية اللّه گلپايگانى 3325\r\n\r\nالف\r\nابن مالك 3017\r\nابو المعالى ، حاج ميرزا محمد طاهر 3349\r\nاجتماعى جندقى ، كمال 3039\r\nاديب برومند 3445\r\nاديب بيضايى ، صمصام 3395\r\nاديب نيشابورى 3030\r\nاديب نيشابورى ( ثانى ) ، شيخ محمد تقى 3017\r\nارباب ، حاج ميرزا محمد 2924\r\nاربابى ، نصرت اللّه 3452\r\nاسدآبادى ، سيد جمال الدّين 3169\r\nاسفنديارى ، صديق 3130\r\nاصطهباناتى ، ميرزا محمد باقر 2972\r\nاصفهانى ، حيدر على 2958\r\nاصفهانى ، سيد ابو الحسن 2924\r\nاصفهانى ، شيخ محمد 2972\r\nاصفهانى ، كمال الدّين 3440\r\nاعتصامى ، پروين 2938 ، 3477\r\nاعتمادى ، جلال 3452\r\nافتخار الاسلام دربندى 3445\r\nافتخارى زنوزى ، ملا عباس 2903\r\nافخم ، امير 3146\r\nافسر ، ميرزا عبد الرحيم 3065\r\nافشار ، ايرج 3198\r\nاقبال ( دكتر ) 2915\r\nالهامى ، ابو القاسم 3113 ، 3114 ، 3118\r\nامام خمينى 2925\r\nاميرخانى ، غلامحسين 3354\r\nاميركبير 3312\r\nاميرى ، منوچهر 3092\r\n\r\n","description":"","footnote":"","page_name":" 3509 ","page_number":621},
  {"content":"\r\n\r\nاميرى فيروزكوهى 3053 ، 3141 ، 3354 ، 3445 ، 3448\r\nاندريات آلمانى ( دكتر ) 3472\r\nانصارى ، حاج ميرزا 2989\r\nاورنگ خضرايى 3500\r\nاوستا ، مهرداد 3079 ، 3445\r\nاونيل 3006\r\nايران‌پور ، عبد الوهاب 3065\r\nايران‌دوست ، عباس 3096\r\nايرانى ، دينشاه 3065\r\nايرج ميرزا ، جلال الدّين 2982\r\nايل بختياروند هفت لنگ بختيارى 3227\r\nايل سنجابى 3113\r\n\r\nب\r\nبابا طاهر عريان 3141 ، 3365\r\nباذل ، سيد مختار 3403\r\nباستانى پاريزى ، محمد ابراهيم 3198\r\nباهنر ( دكتر شهيد ) 3031\r\nبختيارى ، عبد المجيد 3152\r\nبرقعى ، 3101\r\nبرقعى ، سيد عزيز اللّه 3263\r\nبروجردى ، حاج آقا حسين 3295\r\nبزاز ، محمد اسماعيل 3146\r\nبلورفروش ، حاج محمد مهدى 2958\r\nبو على 3141\r\nبهار 3044\r\nبهار ، ملك‌الشعراء 2925 ، 3044\r\nبهارى ، شيخ محمد 3146\r\nبهداروند ، حاج عبد اللّه خان 3227\r\nبهروزى ، بهروز 3290\r\nبهزاد ، يد اللّه 3152\r\nبهشتى ( دكتر شهيد ) 3030 ، 3349\r\nبهمنى ، اردشير 3092\r\nبهمنى ، محمد على 3079\r\nبيرياى گيلانى 3452\r\nبشيرى ، احمد 3114\r\nبيضايى ، حسين 3304\r\nبيك ، ابو الحسن 3267\r\n\r\nپ\r\nپاقلعه اصفهانى 3432\r\nپورزينال ، ماهرخ 3130\r\nپوركسمايى ، جعفر 2942\r\nپيوباروخا 3006\r\n\r\nت\r\nتسليم 3146\r\nتسليم ، شاطر محمد 3146\r\nتمدن ، رباب 3061\r\nتندرى 3395\r\nتوحيدى ، ميرزا باقر 3017\r\nتوسلى ، غلام‌عباس ( دكتر ) 3031\r\nتوللى 3372\r\nتوللى ، كاظم 3285\r\nتويسركانى ، پارسا 3104\r\nتويسركانى ، محمد حسين 3134\r\nتهرانى ، حيدر 3354\r\n\r\nج\r\nجامع ، محمد تقى 3205\r\nجان اشتاين بك 3006\r\nجايگاه ، رضوان 3432\r\nجبران خليل جبران 3000\r\nجعفرى ، على 2903\r\nجلالى گوران ، احمد 3472\r\n\r\n","description":"","footnote":"","page_name":" 3510 ","page_number":622},
  {"content":"\r\n\r\nجلالى ، فرج اللّه 3472\r\nجلالى مهجور ، احمد 3104\r\nجلى ، ابو تراب 3285\r\nجمالى ، صفات اللّه 3169\r\nجمالى ، لطف اللّه 3169\r\nجولايى ، غلامرضا 3247\r\nجهان‌نما 3138\r\n\r\nح\r\nحاج آقا بزرگ 3500\r\nحاج حسينى ، حاج عسكر خان 3263\r\nحاج سيد محمد ( زرگرباشى ) 3012\r\nحاج محمد ( بمانعلى ) 3069\r\nحاج ميرزا حبيب 3500\r\nحافظ 2938 ، 3013 ، 3079 ، 3210 ، 3310 ، 3372 ، 3395\r\nحائرى ، حاج شيخ عبد اللّه 3018\r\nحائرى ، سيد هادى 2982\r\nحائرى نصرآبادى ، شيخ احمد 3012\r\nحائرى ، يزدى ، حاج شيخ عبد الكريم 2924 ، 2925\r\nحبيب‌آبادى 2989\r\nحجة الاسلام تشكر 3446\r\nحجتى ، سيد احمد 3138\r\nحسينى خاتون‌آبادى 3432\r\nحضرت ابو الفضل 3503\r\nحضرت امام زمان ( ع ) 3085 ، 3086\r\nحضرت ثامن الحجج 3433\r\nحضرت حسين بن على ( ع ) 2977 ، 3221 ، 3325 ، 3428 ، 3503\r\nحضرت على ( ع ) 3031 ، 3084 ، 3199 ، 3218 ، 3222 ، 3264 ، 3296 ، 3354 ، 3433 ، 2501\r\nحضرت على اصغر ( ع ) 3437\r\nحضرت على بن موسى الرّضا ( ع ) 3186\r\nحضرت فاطمه زهرا ( س ) 2976 ، 2980 ، 3193 ، 3501\r\nحضرت محمد ( ص ) 2973 ، 2978 ، 3186 ، 3216 ، 3221 ، 3222 ، 3428\r\nحضرت معصومه ( س ) 3343\r\nحضرت موسى بن جعفر 2975 ، 3323\r\nحضرت وفا عليشاه 3433\r\nحكيم نصر اللّه 3464\r\nحكيم نظامى 2938\r\nحكمى يزدى ، ميرزا على اكبر 2924\r\nحنانه ، مرتضى 3271\r\nحيدربيگى ، احمد 3092\r\n\r\nخ\r\nخاقانى 3079\r\nخالصىزاده 3185\r\nخاندان پيغمبر ( ص ) 3186 ، 3221\r\nخانلرى ( دكتر ) 3485\r\nخاورى ، سيد احمد 3395\r\nخراسانى ، آخوند ملا محمد كاظم 2972\r\nخرقانى ، ابو الحسن 3020\r\nخزائلى ، محمد 3221\r\nخطيب رهبر ، خليل 3272\r\nخليفه سلطانى ، مصطفى 3440\r\nخليلى ، عباس 2951\r\nخندق‌آبادى ( شيخ ) 2914\r\nخواجه نصير طوسى 3000\r\n\r\nد\r\nداور ، حسين 3141\r\n\r\n","description":"","footnote":"","page_name":" 3511 ","page_number":623},
  {"content":"\r\n\r\nدرويش على اكبر 3379\r\nدستگردى ، وحيد 3053\r\nدوستعلى خان ثانى 3192\r\nدوست محمد خان 3192\r\nدهقان 3065\r\n\r\nذ\r\nذكايى بيضايى 3445\r\nذو الرئاستين ، حاج ميرزا على 3464\r\nذو الرئاستين نعمت‌اللّهى ، حاج ميرزا عبد الحسين 3432 ، 3464\r\n\r\nر\r\nراوندى 3452\r\nرئيس ، محمود خان 3227\r\nرجايى ( دكتر ) 2945\r\nرحمت ، ميرزا عبد اللّه 3464\r\nرحمت عليشاه 3464\r\nرحيمى ، غلامحسين 3044\r\nرحيمى ، محمد 3044\r\nردلف گلپكه 3310\r\nرعدى آذرخشى 2952\r\nرضايى ، جمال 2951\r\nروحانى وصال ، على 2920\r\nرنجى ، هادى 3056\r\nروسو 3134\r\nرهنورد ، زهرا 3031\r\nرهى معيرى 3053 ، 3079 ، 3141\r\nريچارد رايت 3006\r\n\r\nز\r\nزرنشان ، مريم 3092\r\nزين الدّين ، كمال 2951\r\n\r\nس\r\nسادات ناصرى ( دكتر ) 3445\r\nساعدى ، حاج شيخ باقر 3354\r\nساكت ، محمد حسين 2945\r\nساموئل بكت 3006\r\nساوجى ، مريم 3234\r\nساوجى ، ميرزا محمد 3234\r\nسايه 3372\r\nسپنتا ، عبد الحسين 3065\r\nسپهرى ، سهراب 3079 ، 3240\r\nسجادى ، ضياء الدّين 2952\r\nسجع ، مهدى 3192\r\nسخنيار ، حسين 3277\r\nسراج 3146\r\nسردار كابل ، حيدر قلى خان 3018\r\nسعد ، مسعود 2992\r\nسعد سلمان ، مسعود 3485\r\nسعدى 2918 ، 2938 ، 3030 ، 3146 ، 3210 ، 3310 ، 3365 ، 3395 ، 3416\r\nسميعى ، حسين 3053\r\nسنايى غزنوى 3330\r\nسيد السالكين 3432\r\nسيد حسن ( نايب‌التوليه آستان قدس رضوى ) 3423\r\nسيد صفدر ( پدر سيد جمال الدّين اسدآبادى ) 3169\r\nسيد قلندر 3364\r\nسيمين 3372\r\n\r\nش\r\nشاه‌آبادى ، محمد على 3017\r\n\r\n","description":"","footnote":"","page_name":" 3512 ","page_number":624},
  {"content":"\r\n\r\nشاه 2925\r\nشاهرخى 3304\r\nشباب ، محمد جواد 3102\r\nشريعت سنگلجى 3018\r\nشريعتمدارى ، على 3031\r\nشريعتى ، على 3031\r\nشفيعى ، سيد محمد 2989 ، 2990\r\nشفيعى كدكنى ، محمد رضا 3240\r\nشفيعى مستوفى ، حاج ميرزا 2989\r\nشمس الدّين ( شمس العرفاء ) 3364\r\nشمس الواعظين ، اصغر 3092\r\nشمسايى ، عباس 3044\r\nشمس ، سيد احمد 3271\r\nشمس ملك‌آرا ، محسن ميرزا 3175\r\nشوشترى ، سيد نور الدّين 3012\r\nشهريار 3372 ، 3452 ، 3453 ، 3472\r\nشهيدى ، سيد جعفر 3198\r\nشيخ عراقى 3030\r\nشيدا ، عباس 3065\r\nشيدا ، ميرزا عباس 3440\r\nشيرازى ، ابو الحسن خان 3044\r\nشيرازى ، محمد على 2932\r\n\r\nص\r\nصائب 2958 ، 3141 ، 3416 ، 3418\r\nصابر عليشاه ، ميرزا عباس 3407\r\nصالحى ، بهمن 2942\r\nصبا ، فتحعلى خان 3416\r\nصباحى بيدگلى ، حاج سليمان 3304\r\nصفارزاده ، طاهره 3031\r\nصفاى اصفهانى 3330\r\nصفىعلى شاه ، ميرزا حسن 3458\r\nصور اسرافيل 3012\r\nصورتگر ، لطف‌على 2989\r\n\r\nض\r\nضيايى ، ناصر الملك 2926\r\n\r\nط\r\nطايفه مستوفيان 3169\r\nطباطبايى ، سيد ابراهيم 3198 ، 3202\r\nطباطبايى ، سيد ضياء الدّين 3181\r\nطباطبايى ، سيد محمد 3198\r\nطباطبايى يزدى ، سيد حسين 3181\r\n\r\nظ\r\nظل السلطان 3065 ، 3175\r\nظهير الاسلام ، سيد حسين 2964\r\nظهيرالاسلام‌زاده ( حجازى ) 2964\r\nظهير الدوله عليشاه ، ميرزا على خان 3458\r\n\r\nع\r\nعارف قزوينى 2982\r\nعاطفى ، يد اللّه 3156 ، 3159\r\nعباسيه كهن ، سيد محمد 2995\r\nعبد اللّه ( حسن صفرى ) 3023\r\nعراقى 2938\r\nعسكرى ، آقابزرگ 3017\r\nعسكرى ، ميرزا مهدى 3018\r\nعسكرى كامران ، محمد على 2932\r\nعليشاه ، حاج ميرزا منور 3464\r\nعمان سامانى 3065\r\n\r\nغ\r\nغزالى 3000\r\nغفرانى ، شيخ جعفر 2924\r\nغمام 3146\r\n\r\n","description":"","footnote":"","page_name":" 3513 ","page_number":625},
  {"content":"\r\n\r\n\r\nف\r\nفاضل ، حاج شيخ حسن 2924\r\nفايق ، محمد حسين 3044\r\nفتحعلى شاه قاجار 3416\r\nفخر الواعظين 3395\r\nفخر العلماء مردوخى ، شيخ محمد 3486\r\nفخرىنژاد 2938\r\nفرامرزىراد ، على 3210\r\nفراهانى ، اديب الممالك 3031\r\nفراهى ، ابو نصر 3030\r\nفرخ 3141\r\nفرخ ، محمود 2945\r\nفرخزاد ، فروغ 3240 ، 3293\r\nفرخى يزدى 2938\r\nفردوسى ، ابو القاسم 3277 ، 3279\r\nفردوسى 2915 ، 2982 ، 3310 ، 3477 ، 3482\r\nفردوسىپور 3030\r\nفرزانه ، شعبان 3141\r\nفهيمى ، فروغ 3060\r\nفياض ( دكتر ) 2945\r\nفيضى ، محمد 3164\r\nفيليمر 3175\r\n\r\nق\r\nقادرى ، ماه شرف 3267\r\nقدسى ، غلامرضا 2945\r\nقدوة العارفين 3432\r\nفراگوزلو همدانى ، امير افخم 3342\r\nقريشىزاده ، جليل 3752\r\nقطب العرفاء ( نايب الصدر ) 3464\r\nقمشه‌اى ، مصطفى 3257\r\nقولىمياب ، محمد 2978\r\n\r\nك\r\nكارو 2897\r\nكاسب ، عزيز اللّه 2914 ، 2915\r\nكاسمى ، نصرت اللّه ( دكتر ) 2914 ، 2975 ، 3486\r\nكاظمى ، رضا 3263\r\nكاظمى قمى ، اقدس 3263\r\nكاوه آهنگر 3285\r\nكبريايى ، ميرآقا 3364\r\nكردستانى ، ميرزا اسد اللّه خان 3267\r\nكرمانشاهى ، بهزاد 3152\r\nكرمانى ، محمد نبى 3464\r\nكرمى ، احمد 3193\r\nكريمى كلاشمى ، محمد باقر 2937 ، 2938\r\nكسروى ، احمد 3096\r\nكسروى ، مصطفى 3271\r\nكليم كاشانى 2938\r\nكمال‌پور ، احمد 2945\r\nكمال الملك 3325\r\nكمالى ، حاج سيد على 2964\r\nكمالى ، حاج محمد على 2968\r\nكمالى ، حسين 2964\r\nكنى ، حاج ملا على 3271\r\nكنىپور ، على اكبر 3171\r\nكوپايى ، حاج محمد جواد 3277\r\nكوهى كرمانى ، على اصغر 2985\r\nكيانوش ، محمود 3006\r\nكيايىنژاد ، زين الدّين 3000\r\nكيخسرو ( على ) ناظرى 3159\r\nكىمنش ، عباس 3304\r\n\r\n","description":"","footnote":"","page_name":" 3514 ","page_number":626},
  {"content":"\r\n\r\nكيوان 3146\r\nكيوان ، سيد مجتبى 3012\r\nكيوان سميعى ، غلامرضا 3017 ، 3018\r\nكيوان قزوينى ، حاج شيخ عباسعلى 3018\r\n\r\nگ\r\nگرگانى ، فضل اللّه 3026\r\nگلزار ، سيد غلامحسين 3060\r\nگلزار ، ليلى 3060 ، 3061 ، 3471\r\nگلچين معانى ، احمد 3053 ، 3054 ، 3056\r\nگلشن آزادى ، على اكبر 3069\r\nگلشن كردستانى ، سيد محمودى 3073\r\nگلمرادى ، شيرينعلى 3079\r\nگودرزى ، غلام‌عباس 3293\r\nگودرزى ، يد اللّه 3083\r\nگورگين ، تيمور 3086\r\nگويا ، غلامعلى 3102 ، 3104 ، 3106\r\nگويا ، محمد على 3106 ، 3107\r\n\r\nل\r\nلارنس 3006\r\nلاهوتى ، حسين 3304\r\nلشگرى ، جواد 3271\r\nلعبت و الا 3119\r\n\r\nم\r\nماكس مولر 3486\r\nماهر ، على اكبر 3126\r\nمايل ، يد اللّه 3134\r\nمباشر ، مهدى 3138\r\nمجتهد ، محمد على 3205\r\nمجتهد گرگانى ، ميرزا محمد تقى 3026\r\nمحبت ، جواد 3156 ، 3157\r\nمحصص ، سرور 3477 ، 3478\r\nمحصص ، عباسقلى 3477\r\nمحمد حسين و الا 3119\r\nمحمودى ، سيد مسعود 3290 ، 3293\r\nمحمودى بختيارى ، عليقلى 3227 ، 3228 ، 3229\r\nمحيط طباطبايى 3202\r\nمحيط ، ميرزا محمد 3192\r\nمدرس اصفهانى ، ميرزا يحيى 3216\r\nمردانى ، بهرام 3221\r\nمردانى ، محمد على 3221 ، 3222\r\nمرى الن چيس 3006\r\nمزارعى ، سيد جعفر 3243\r\nمزارعى ، سيد على 3243\r\nمژده ، على محمد 3253\r\nمستعان ، حسينعلى 2920\r\nمستوفى ، حاج ميرزا شفيع 2989\r\nمسعود ( ميرزا آقا ) ، مشرف الملك دهكردى 3300\r\nمسكين اصفهانى ، محمد على 3407\r\nمشجرى ، حاج احمد 3164 ، 3165 ، 3446\r\nمشرف ، اسفنديار 3300\r\nمشرف ، مريم 3240\r\nمشفق كاشانى 3079 ، 3445\r\nمشيرى ، فريدون 3310 ، 3311\r\nمصاحب ، شمس الملوك 3320\r\nمصاحب ، على محمد 3320\r\nمصاحب ، غلامحسين 3321\r\nمصباح‌زاده ، عباس 3325\r\nمصفا ، اسماعيل 3329\r\nمصفا ، مظاهر 3329 ، 3330\r\nمصفّى ، ابو الفضل 3336\r\n\r\n","description":"","footnote":"","page_name":" 3515 ","page_number":627},
  {"content":"\r\n\r\nمظفر الدّين شاه 3192\r\nمظفر الملك 3146\r\nمظهر 3146\r\nمظهر ، ميرزا على اكبر 3342\r\nمعالى 2938\r\nمعالى ، فريبا 3349\r\nمعالى ، كاميار 3349\r\nمعالى ، محمد رضا 3349\r\nمعتمد الاسلام ، حاج محمد 3485\r\nمعتمدى ، عطاء اللّه 3485\r\nمعتمدى ، مهين‌دخت 3386 ، 3485 ، 3486\r\nمعرفت ، حاج شيخ يحيى 3267\r\nمعير الممالك ، دوستعلى خان 3192\r\nمعين الشّريعه ، محمد مهدى 3360\r\nمعينيان لاسگردى ، على 3360\r\nمعينى كرمانشاهى 3141\r\nمغيثى ، عبد الكريم 3138\r\nمفتون 3146\r\nمفتون امينى ، يد اللّه 3372\r\nمكرم حبيب‌آبادى ، محمد على 3379\r\nمكرى ، محمد 3023\r\nملا محمد كريم ، ابو القاسم 2924\r\nمنبرى ، حاج ملا محمد 3385\r\nمنزوى ، حسين 3388\r\nمنشى ، ميرزا حسينعلى 3164 ، 3185 ، 3395 ، 3452\r\nمنشى ، محمود 3186\r\nمنير ، طه 3410\r\nموافق عليشاه ، حاج ميرزا على اكبر 3432\r\nموسوى ، رحمت 2938 ، 2942\r\nموسوى ، سيد شهاب 3445 ، 3446\r\nموسوى ، مير حسين 3031\r\nموسوى آرانى ، سيد شهاب 3164\r\nموسوى گرمارودى ، سيد على 3030 ، 3031\r\nمولوى گيلانى ، محمد هادى 3458\r\nمؤتمن الممالك ، ميرزا جواد خان 3310\r\nمؤتمن ، زين العابدين 3416 * 3417\r\nمؤيد ، سيد رضا 3428\r\nمؤيد ثابتى ، سيد على 3423\r\nمؤيدى ، سيد محسن 3181\r\nمهاجر 3469\r\nمهاجر شجاعى ، محمد رضا 3468\r\nميبدى ، حاج آقا محمد 3017\r\nميرباذل ، سيد على 3403\r\nميرزا آقا خان 3472\r\nميرزا اسد اللّه 2914\r\nميرزا جهانگير خان 3432\r\nميرزا حيدر على ثريا 3192\r\nميرزا شكر اللّه 3407\r\nميرزا شمس الشعراء ، عبد الحسين 3175\r\nميرزا عبد الرحيم ( افسر ) 3407\r\nمير عماد الحسينى 3407\r\nميرفخرايى ، مجد الدّين 3049\r\nمير محمد اسماعيل ( صابر عليشاه دوم ) 3432\r\nميرمعظّمى ، عشرت 3492\r\nميلانى ، مير نقى 3496\r\n\r\nن\r\nناصح ، محمد على 3053 ، 3257 ، 3272 ، 3445\r\nناصر خسرو علوى قباديانى 3031\r\nناصر الدّين شاه 3192\r\n\r\n","description":"","footnote":"","page_name":" 3516 ","page_number":628},
  {"content":"\r\n\r\nناصرى كاشانى 3185\r\nناظرى ، شهرام 3159\r\nنايب‌السلطنه ، عباس ميرزا 3044\r\nنايب الصدر 3464\r\nنائينى ، اسد السلطنه 3044\r\nنائينى ، حاج ميرزا حسين 2924\r\nنجاتى ، محمد على 3272\r\nنحوى ، شيخ قاسم 2924\r\nنراقى ، ميرزا مجد الدّين 3185\r\nنشاط ، معتمد الدوله 3380\r\nنظامى ، 3030 ، 3079 ، 3310\r\nنعمت‌اللّهى 3407\r\nنعمت‌اللّهى ، مير سيد على ( موافق عليشاه ) 3432 ، 3433\r\nنفيسى ، سعيد 3365\r\nنورى ، شيخ مهدى 2914\r\nنويد 2945\r\nنهنگ 3030\r\nنياز كرمانى 3272\r\nنيمايوشيج 2942 ، 3501\r\n\r\nو\r\nواعظ ، شيخ عزيز اللّه 3017\r\nواعظ طبسى 3030\r\nواعظ كاشفى صوفى نقشبندى 3360\r\nوثوق الدوله 3113\r\nوزير دفتر ، ميرزا مهدى خان 3049\r\nوفا ، نظام 3452\r\nولتر 3134\r\nويكتور پوشه 2915\r\nويكتور هوگو 3336\r\n\r\nه\r\nهدايت ، رضا قلى خان 3267 ، 3330\r\nهسته‌اى ، حاج ميرزا على 2951\r\nهمدانى ، آزاد 3395\r\nهمدانى ، پرتو 3141\r\nهمدانى ، مظهر 3364\r\n\r\nى\r\nيزدانى سبزوارى ، ميرزا اسماعيل 3185\r\nيغماى جندقى 3039\r\nيغمايى ، حبيب 3198\r\n\r\n","description":"","footnote":"","page_name":" 3517 ","page_number":629},
  {"content":"\r\n\r\n\r\nجايها\r\n\r\nآ\r\nآبادان 3379 ، 3468\r\nآباده 2989 ، 3433 ، 3500\r\nآبيدر 3486\r\nآذربايجان 2903 ، 3372\r\nآذربايجان شرقى 3452\r\nآذربايجان غربى 3452\r\nآرامگاه بابا طاهر عريان 3141 ، 3365\r\nآرامگاه حكيم ابو القاسم فردوسى 3277\r\nآران كاشان 3445 ، 3452\r\nآستان قدس رضوى 3053\r\nآسيا 3198\r\nآكادمى علوم تاجيكستان 3113\r\nآلمان 3263\r\nآمريكا 2925 ، 2926 ، 3119 ، 3320\r\nآموزشگاه عالى شهربانى كل كشور 2989\r\nآموزشگاه فروغ رشت 3484\r\n\r\nالف\r\nابرقو 2958\r\nابركوه فارس 2989\r\nاتريش 3320\r\nاتحاديهء زنان حقوقدان 3234\r\nاداره آموزش و پرورش 3329\r\nاداره اوقاف 3181\r\nاداره اوقاف اصفهان 3065\r\nاداره تأليف و ترجمه 3227\r\nاداره راديو 3472\r\nاداره راه و ثبت‌اسناد 3065\r\nاداره غله سمنان 2982\r\nاداره كل آموزش و پرورش گيلان 2995\r\nاداره كل بهدارى استان گيلان 2937\r\nاداره كل ثبت‌اسناد و املاك 3053\r\nاداره كل عاليه و روابط فرهنگى 2989\r\nاداره كل نگارش 3227\r\nاداره مشاغل و كاريابى 3039\r\nاراك 3134 ، 3221 ، 3247 ، 3329\r\nاردبيل 3452\r\nاردستان 3044\r\nاردكان 3065\r\nاروپا 2925 ، 2926 ، 3175\r\n\r\n","description":"","footnote":"","page_name":" 3518 ","page_number":630},
  {"content":"\r\n\r\nاروميه ( رضاييه ) 3452\r\nاستان گيلان 2937 ، 2938 ، 2942 ، 2968 ، 2990 ، 2995\r\nاسدآباد همدان 3169\r\nاسكندريه 3229\r\nاشتران‌كوه 3227\r\nاصفهان 2951 ، 2958 ، 2972 ، 2989 ، 2990 ، 3012 ، 3013 ، 3065 ، 3066 ، 3175 ، 3192 ، 3198 ، 3205 ، 3216 ، 3277 ، 3278 ، 3300 ، 3379 ، 3380 ، 3407 ، 3432 ، 3433 ، 3440\r\nاقليد 2989\r\nاللّه‌آباد ( از توابع كهياز ) 3044\r\nالواح تخت جمشيد 3277\r\nاليگودرز 3277\r\nامامزاده اسماعيل 3379\r\nانجمن ادبى آران 3446\r\nانجمن ادبى اصفهان 3440\r\nانجمن ادبى اولياء و مربيان 3263\r\nانجمن ادبى ايران 2914 ، 3053 ، 3061 ، 3257 ، 3271 ، 3277 ، 3445 ، 3477\r\nانجمن ادبى بابا طاهر 3092 ، 3141\r\nانجمن ادبى بو على 3141\r\nانجمن ادبى بيدگل 3446\r\nانجمن ادبى پانزده خرداد 3445\r\nانجمن ادبى تركيه 3061\r\nانجمن ادبى تهران 3044 ، 3445\r\nانجمن ادبى حافظ ( لنگرود ) 2968\r\nانجمن ادبى حكيم نظامى 3053\r\nانجمن ادبى دانشكده 3065 ، 3228\r\nانجمن ادبى دانشوران 3061\r\nانجمن ادبى سخن 3152\r\nانجمن ادبى سرگرد نگارنده 2945\r\nانجمن ادبى صائب 3073 ، 3440 ، 3445\r\nانجمن ادبى صبا 3164 ، 3395\r\nانجمن ادبى غزل 3061\r\nانجمن ادبى فارس 2920\r\nانجمن ادبى فرخ 2945\r\nانجمن ادبى فرهنگستان 2914 ، 3053\r\nانجمن ادبى كرمانشاه 3102\r\nانجمن ادبى كلبه سعد 3445\r\nانجمن ادبى كمال 2951 ، 2952\r\nانجمن ادبى كمال الدّين اصفهانى 3440\r\nانجمن ادبى گوهر 2915\r\nانجمن ادبى مداحان 3221\r\nانجمن ادبى ميلاد 3092\r\nانجمن ادبى همدان 3364\r\nانجمن خيريه 2925\r\nانجمن مداحان 3221\r\nانجمن نغمه‌سرايان مذهبى شرق تهران 3221\r\nانگلستان 3049 ، 3441\r\nاهواز 2964 ، 3012\r\nايران 2903 ، 2907 ، 2915 ، 2925 ، 2951 ، 3023 ، 3096 ، 3116 ، 3119 ، 3134 ، 3186 ، 3227 ، 3228 ، 3229 ، 3240 ، 3263 ، 3277 ، 3321 ، 3363 ، 3372 ، 3423 ، 3440 ، 3477\r\nايل بابان 3267\r\n\r\nب\r\nباختران 3485\r\nبارگاه حضرت رضا ( ع ) 3323\r\nبازار آهنگرها ( تهران ) 3271\r\n\r\n","description":"","footnote":"","page_name":" 3519 ","page_number":631},
  {"content":"\r\n\r\nباغ فردوس تجريش 2989\r\nباكو 2903\r\nبانك كشاورزى 3018 ، 3022\r\nبانك ملى 3012 ، 3285\r\nبانه 3485\r\nبجنورد 3496\r\nبرلين 3169\r\nبروجرد 3083 ، 3096 ، 3227 ، 3295 ، 3468\r\nبسطام 3020\r\nبمبئى 3181\r\nبندر انزلى 2903 ، 2995 ، 3130\r\nبنگاه ترجمه و نشر كتاب 3039\r\nبنياد نيكوكارى نوريانى 2915\r\nبوشهر 2982\r\nبهبهان 2982\r\nبيرجند 3496\r\nبيدگل كاشان 3452\r\nبيمارستان پورسيناى رشت 2937\r\nبين‌النهرين 2982 ، 3216 ، 3423\r\n\r\nپ\r\nپاريس 2926 ، 3119\r\nپاكستان 3228\r\nپاكنار رشت 3458\r\n\r\nت\r\nتاجيكستان 3113\r\nتبريز 2897 ، 3113 ، 3169 ، 3336 ، 3372 ، 3410 ، 3452 ، 3496\r\nتجريش 2989\r\nتخت پولاد اصفهان 3066\r\nتخت فولاد 3379 ، 3432\r\nتربت حيدريه 3069\r\nتركيه 3113\r\nتفت 2935\r\nتفرش 3336\r\nتويسركان 2995 ، 3134\r\nتهران 2897 ، 2907 ، 2914 ، 2925 ، 2932 ، 2937 ، 2942 ، 2951 ، 2952 ، 2964 ، 2978 ، 2982 ، 2985 ، 2989 ، 3000 ، 3006 ، 3018 ، 3023 ، 3024 ، 3026 ، 3030 ، 3039 ، 3044 ، 3049 ، 3053 ، 3060 ، 3073 ، 3086 ، 3096 ، 3106 ، 3114 ، 3119 ، 3130 ، 3134 ، 3152 ، 3169 ، 3181 ، 3185 ، 3192 ، 3193 ، 3198 ، 3199 ، 3210 ، 3216 ، 3221 ، 3227 ، 3234 ، 3240 ، 3243 ، 3247 ، 3253 ، 3257 ، 3263 ، 3271 ، 3277 ، 3290 ، 3296 ، 3300 ، 3310 ، 3320 ، 3325 ، 3329 ، 3336 ، 3343 ، 3354 ، 3360 ، 3365 ، 3372 ، 3385 ، 3388 ، 3403 ، 3410 ، 3416 ، 3433 ، 3440 ، 3445 ، 3451 ، 3458 ، 3468 ، 3477 ، 3484 ، 3485 ، 3492 ، 3496\r\n\r\nچ\r\nچولاب 3086\r\nچهارمحال و بختيارى 3300\r\n\r\nح\r\nحوزه علميه قم 2924 ، 2925 ، 3223\r\nحسينيه تهران 2982\r\n\r\nخ\r\nخانه فرهنگ ايران و شوروى 3363\r\nخراسان 3069 ، 3330 ، 3423\r\nخرم‌آباد 3060 ، 3227\r\n\r\n","description":"","footnote":"","page_name":" 3520 ","page_number":632},
  {"content":"\r\n\r\nخرمشهر 3468\r\nخلخال 3079\r\nخمين 3221\r\n\r\nد\r\nدادسراى شهرستان صومعه‌سرا 2995\r\nدار الفنون 2914 ، 3175 ، 3198 ، 3277 ، 3329\r\nدامغان 2982\r\nدانشسراى عالى 2907 ، 3023 ، 3026 ، 3320\r\nدانشسراى عالى تهران 3485\r\nدانشسراى عالى سپاه دانش 3228\r\nدانشسراى مقدماتى 2989 ، 3012 ، 3039 ، 3485\r\nدانشكده ادبيات 2989 ، 2990 ، 3006 ، 3039 ، 3053 ، 3227 ، 3253 ، 3329 ، 3388 ، 3410 ، 3073 ، 3496\r\nدانشكده ادبيات تهران 3336\r\nدانشكده الهيات 3360\r\nدانشكده پزشكى 2914\r\nدانشكده حقوق 2989 ، 3000 ، 3030 ، 3227 ، 3300 ، 3372\r\nدانشكده داروسازى 2914\r\nدانشكده دندانپزشكى 2914\r\nدانشكده شرق‌شناسى مسكو 3113\r\nدانشكده علوم 3106\r\nدانشكده علوم ارتباطات 2932\r\nدانشكده علوم اسلامى 3053\r\nدانشكده علوم و ارتباطات اجتماعى 3227\r\nدانشكده علوم صنعت 3152\r\nدانشكده كشاورزى 3452\r\nدانشكده معارف 3360\r\nدانشكده معقول و منقول 2964 ، 3000 ، 3181\r\nدانشگاه ابو ريحان 3228\r\nدانشگاه اسكندريه 3229\r\nدانشگاه پليس 3468\r\nدانشگاه پيام نور 2990\r\nدانشگاه تبريز 3336\r\nدانشگاه تربيت معلم 3492\r\nدانشگاه تهران 2937 ، 2995 ، 3304 ، 3320 ، 3360\r\nدانشگاه سپاهيان انقلاب 3228\r\nدانشگاه عين الشمس قاهره 3229\r\nدانشگاه قاهره 3229\r\nدانشگاه كلمبيا 3228\r\nدانشگاه نظامى 3277\r\nدانشگاه يوتا 3229\r\nدبستان احمديه سارى 2914\r\nدبستان اتحاديه ( ابو المعالى ) 3349\r\nدبستان انصاريهء تهران 2914\r\nدبستان انورى 2995\r\nدبستان انوشيروان 3210\r\nدبستان باقريه 3030\r\nدبستان ثريا 3271\r\nدبستان جاويد 2982\r\nدبستان حافظ خرّم‌آباد 3060\r\nدبستان حيات 2925\r\nدبستان حيات ( سنايى ) قم 3325\r\nدبستان داريوش 3141\r\nدبستان روشنك تهران 3060\r\nدبستان سنايى 2925\r\nدبستان عبرت 3060\r\nدبستان علميه 3012\r\n\r\n","description":"","footnote":"","page_name":" 3521 ","page_number":633},
  {"content":"\r\n\r\nدبستان علوى 3030\r\nدبستان علويان 3141\r\nدبستان فردوسى 3026\r\nدبستان مجيدى 3247\r\nدبستان مولوى 3271\r\nدبستان نصرت 3017\r\nدبستان هدايت 3247\r\nدبيرستان اديب 3227\r\nدبيرستان بوزرجمهر 2995\r\nدبيرستان حكيم نظامى 3325\r\nدبيرستان دين و دانش 3030\r\nدبيرستان رازى 3227\r\nدبيرستان رازى ( فرانسويان ) 3210\r\nدبيرستان سنايى 2925 ، 3325\r\nدبيرستان سيدى 3205\r\nدبيرستان شرف 3023\r\nدبيرستان صارميه 3012\r\nدبيرستان صدوق قم 3336\r\nدبيرستان صمصامى 3247\r\nدبيرستان عظيميه شهر رى 2989\r\nدبيرستان علوى 3030\r\nدبيرستان فردوس 2982\r\nدبيرستان فيروز بهرام 3227\r\nدبيرستان كالج آمريكايى ( البرز ) 3416\r\nدبيرستان كوشيار 2995\r\nدبيرستان مروى 3227\r\nدبيرستان نوربخش تهران 3130\r\nدزفول 2964\r\nدورود 3227\r\nدهات سيلاخور عليا 3296\r\nدهكده ميان‌رودان در دامنه اشتران‌كوه 3227\r\n\r\nر\r\nراديو لندن 3049\r\nرامهرمز 3012\r\nراه‌آهن 3385\r\nرشت 2937 ، 2942 ، 3049 ، 3086 ، 3349 ، 3403 ، 3458 ، 3477\r\nروستاى فخرآباد سفلاى ( از توابع بروجرد ) 3295\r\nروستاى كلاشمر ( از توابع فومن ) 2937\r\nروستاى مياب ( از توابع مرند ) 2978\r\nروستاى وشنوه ( از توابع قم ) 3263\r\n\r\nز\r\nزنجان 3388\r\nزنوز ( از توابع مرند ) 2903\r\nزوارهء كاشان 3198\r\n\r\nژ\r\nژاپن 2925\r\nژاندارمرى 2985 ، 3079 ، 3113\r\nژاندارمرى قم 3113\r\n\r\nس\r\nسارى 2914 ، 3468\r\nسازمان آب 2903\r\nسازمان تأمين اجتماعى 3300\r\nسازمان تبليغات اسلامى 3079\r\nسازمان شاهنشاهى 2915\r\nسازمان مطالعات و برنامه‌ريزى درسى براى كارشناسان 3072\r\nسانفرانسيسكو 3119\r\nسبزوار 3492\r\nسمنان 2982 ، 3152 ، 3360\r\nسنقركليايى 3485\r\n\r\n","description":"","footnote":"","page_name":" 3522 ","page_number":634},
  {"content":"\r\n\r\nسنندج 3073 ، 3267 ، 3385 ، 3485 ، 3486\r\n\r\nش\r\nشاهى ( قائم شهر ) 3468\r\nشركت برق منطقه‌اى سمنان 3152\r\nشركت برق منطقه‌اى غرب 3152\r\nشركت مخابرات تهران 3152\r\nشركت نساجى پاريس 3061\r\nشميران 3263 ، 3458\r\nشوروى 2903 ، 3113 ، 3363\r\nشوشتر 3012\r\nشهر رى 2989\r\nشيراز 2920 ، 2923 ، 2926 ، 2989 ، 3039 ، 3054 ، 3073 ، 3138 ، 3243 ، 3253 ، 3433 ، 3464 ، 3468\r\n\r\nط\r\nطالخونچهء اصفهان 2989\r\nطالش 2995\r\nطالقان 3000\r\n\r\nع\r\nعثمانى 3267\r\nعراق 2930 ، 3267 ، 3321\r\n\r\nف\r\nفارس 2920 ، 2989 ، 3243\r\nفرانسه 2897 ، 2925 ، 2942 ، 3023 ، 3026 ، 3134 ، 3243 ، 3329 ، 3486\r\nفرهنگ 3263 ، 3395\r\nفرهنگ شميران 3263\r\nفرهنگستان 3185\r\nفرهنگ و اوقاف بابل 3134\r\nفومن 2935 ، 2937 ، 2995\r\n\r\nق\r\nقاهره 3229\r\nقبرستان شيخان قم 3192\r\nقبرستان ظهير الدوله شميران 3458\r\nقريه آشمسيان سادات ( از توابع خمين ) 3221\r\nقريه حبيب‌آباد برخوار اصفهان 3379\r\nقريه صغاد ( از توابع آباده ) 3500\r\nقريه كهياز ( از توابع اردستان ) 3044\r\nقريه هوله‌سو از محال ( در جنوب آذربايجان ) 3372\r\nقصر شيرين 3156 ، 3158\r\nقفقاز 3134\r\nقم 2924 ، 2925 ، 2964 ، 2968 ، 3017 ، 3030 ، 3083 ، 3101 ، 3102 ، 3113 ، 3146 ، 3192 ، 3223 ، 3263 ، 3325 ، 3329 ، 3336 ، 3496\r\n\r\nك\r\nكارخانه مرودشت 2920\r\nكاشان 3126 ، 3130 ، 3164 ، 3165 ، 3185 ، 3304 ، 3395 ، 3416 ، 3445 ، 3452 ، 3468\r\nكاظمين 2972\r\nكالج آمريكايى 2982\r\nكانادا 3320\r\nكانون ادبى سخنوران 3061\r\nكانون فرهنگى نهضت اسلامى 3031\r\nكارون 3317\r\nكتابخانه شرق ( كلاله خاور ) 3267\r\nكتابخانه شهيد بهشتى رشت 3349\r\nكتابخانه مجلس 3053\r\n\r\n","description":"","footnote":"","page_name":" 3523 ","page_number":635},
  {"content":"\r\n\r\nكتابخانه ملى ملك 3053\r\nكتابخانه نايين 3205\r\nكتابفروشى اسلاميه تهران 3216\r\nكربلا 2982 ، 3216\r\nكرج 3452\r\nكردستان 3023 ، 3102 ، 3385\r\nكرمان 2985 ، 3065\r\nكرمانشاه 3017 ، 3101 ، 3102 ، 3152 ، 3156 ، 3290 ، 3472\r\nكرمانشاه ( باختران ) 3023 ، 3113\r\nكرمانشاهان ( باختران ) 3106\r\nكرملين 3113\r\nكره 2925 ، 3320\r\nكلمبيا 3229\r\nكنگره پزشكى ايران 2915\r\nكنگو 3320\r\nكوچصفهان 3349\r\nكوى بنه بازار همدان 3141\r\n\r\nگ\r\nگده‌بك ( از توابع آذربايجان ) 2903\r\nگرمارود الموت 3030\r\nگورستان ظهير الدوله شميران 3277\r\nگيلان 3403 ، 3452 ، 3477 ، 3484\r\n\r\nل\r\nلاسگرد سمنان 3360\r\nلاهيجان 2990 ، 3477\r\nلرستان 3060 ، 3385\r\nلندن 3049 ، 3119 ، 3320 ، 3325\r\nلنگرود 2968\r\n\r\nم\r\nمازندران 2914\r\nمجلس سنا 3423\r\nمجلس شوراى ملى 2914 ، 2958 ، 3243\r\nمجلس مؤسسان سوم 2914\r\nمحله صوفيان بروجرد 3096\r\nمدرسه اخوت 3458\r\nمدرسه اسلاميه 3472\r\nمدرسه ايران و آلمان 3263\r\nمدرسه ايرانيان 3113\r\nمدرسه تربيت معلم 3320\r\nمدرسه زنگنه 3343\r\nمدرسه عالى قضايى قم 3329\r\nمدرسه عالى كورش كبير 2990\r\nمدرسه عالى مديريت گيلان 2990\r\nمدرسه نظميه 2945\r\nمدرسه نوربخشيه 3295\r\nمرند 2903 ، 2978 ، 3452\r\nمرودشت 2920\r\nمسجد شاه ( امام خمينى ) 2925\r\nمسكو 3023 ، 3113 ، 3114\r\nمشهد 3006 ، 3017 ، 3030 ، 3039 ، 3053 ، 3069 ، 3181 ، 3310 ، 3423 ، 3428 ، 3492 ، 3496\r\nمصر 3229\r\nمكه 3433 ، 3464\r\n\r\nن\r\nنايين 3044 ، 3205 ، 3209\r\nنجف اشرف 2972 ، 3030 ، 3169\r\nنخجوان 2972\r\nنهاوند 3290\r\nنير ( از روستاهاى ژاورود كردستان ) 3385\r\nنيشابور 2958\r\n\r\n","description":"","footnote":"","page_name":" 3524 ","page_number":636},
  {"content":"\r\n\r\n\r\nو\r\nوادى السلام نجف 3169\r\nوزارت آموزش و پرورش ( فرهنگ ) 2907 ، 2942 ، 2978 ، 2989 ، 2995 ، 3006 ، 3012 ، 3023 ، 3029 ، 3073 ، 3134 ، 3156 ، 3227 ، 3228 ، 3234 ، 3247 ، 3263 ، 3277 ، 3290 ، 3304 ، 3320 ، 3329 ، 3336 ، 3349 ، 3360 ، 3416 ، 3452 ، 3458 ، 3492\r\nوزارت آموزش و پرورش طالش 2995\r\nوزارت آموزش و پرورش فومن 2995\r\nوزارت ارشاد اسلامى 3073 ، 3222\r\nوزارت اقتصاد 3006\r\nوزارت امور خارجه 3228\r\nوزارت بهدارى 2937\r\nوزارت پست و تلگراف 3175\r\nوزارت تعاون و كشاورزى 2951\r\nوزارت دادگسترى 2990 ، 2995 ، 3053 ، 3300 ، 3372\r\nوزارت دارايى 2982 ، 3000 ، 3026 ، 3257 ، 3360\r\nوزارت فرهنگ و هنر 3205 ، 3228\r\nوزارت كار و امور اجتماعى 3039\r\nوزارت كشور 3452\r\nوزارت معارف 3195\r\nوين 2926\r\n\r\nه\r\nهمدان 2897 ، 3073 ، 3092 ، 3141 ، 3164 ، 3169 ، 3175 ، 3342 ، 3364 ، 3365\r\nهندوستان 3065 ، 3228 ، 3458\r\n\r\nى\r\nيزد 2907 ، 2926 ، 2932 ، 3065 ، 3285\r\n\r\n","description":"","footnote":"","page_name":" 3525 ","page_number":637},
  {"content":"\r\n\r\n\r\nكتابها\r\n\r\nآ\r\nآثار بهيگان 3223\r\nآثار ميرزا ملكم خان 3199\r\nآذرخش ، گزينهء اشعار 3304\r\nآزادگى در اسارت 3061\r\nآشيانهء عقاب 3416\r\nآلمان‌نامه 3065\r\nآنچه بايد هر زن شوهردار بداند 2915\r\nآنچه بايد يك جوان بداند 2915\r\nآنچه بايد يك دختر بداند 2915\r\nآه ! باران 3311\r\nآينه حيرت 2908\r\nآينه سوم 2908\r\nآينه شوق 2908\r\n\r\nالف\r\nابر و كوچه 3311\r\nاحتجاج بانوى بزرگ اسلام حضرت زهرا ( ع ) 3222\r\nاختلاف حقوق زن و مرد 3234\r\nادبيات جنگ 3223\r\nاز خاموشى 3311\r\nاسفار 3017\r\nاشارات 3017\r\nاشك و لبخند 3000\r\nاشكها و لبخندها 3486\r\nاعترافات 3000\r\nافسانه لازيكا 2958\r\nاقوال فلاسفه درباره روح 3181\r\nالذريعة 2989\r\nالمراجعات 3018\r\nالمنقذ من الضلال 3000\r\nامثال سائره 3277\r\nامروز چه كسى مىتواند باشد 3086\r\nامواج 3026\r\nانجمن خوشنويسان 3354\r\nاندرز خسرو قبادان 3023\r\nانوار سهيلى 3065\r\nانواع مالياتها و مراسم تحميلى در مناطق كردنشين 3024\r\nانيس الليل فى شرح دعاى كميل 3365\r\n\r\n","description":"","footnote":"","page_name":" 3526 ","page_number":638},
  {"content":"\r\n\r\nانيس المهاجرين 3364\r\nاو ، تو ، من 3229\r\nاوراق پراكنده 3018\r\n\r\nب\r\nبابل دل ايرانشهر 3229\r\nبا تاريخ 3031\r\nبا حافظ آشنا شويم 3336\r\nبازيهاى كردى 3024\r\nبامداد روشن 2926\r\nبچه‌هاى عمو توم 3006\r\nبررسى ادبيات معاصر 3031\r\nبرگ سبز 2982\r\nبرگى چند از دفتر زندگى 3417\r\nبرهان السالكين 3464\r\nبضاعت مزجات 3343\r\nبغستان 3024\r\nبقاء روح پس از مرگ 3000\r\nبهار را باور كن 3311\r\nبهار و ادب فارسى 3044\r\nبه خدايى ناشناخته 3006\r\nبهرام‌نامه 3065\r\nبيژن 3441\r\nبىقرارىهاى شانتى آنديا 3006\r\n\r\nپ\r\nپارسىگويان برون‌مرزى 3247\r\nپاسداران سخن 3330\r\nپرواز با خورشيد 3311\r\nپرورش حس مسئوليت در اطفال 3321\r\nپنجه با خورشيد 3234\r\nپند صالح ( صالحنامه ) 3452\r\nپند و امثال كردى 3024\r\nپير در آينه 2908 ، 3403\r\n\r\nت\r\nتاريخ آلمان نازى 2897\r\nتاريخ اصفهان 2989\r\nتاريخ تذكره‌هاى فارسى 3054\r\nتاريخچه مختصر انجمنهاى ادبى تهران 3247\r\nتاريخ ملازاده 3054\r\nتا وقتى كه خروس مىخواند 3119\r\nتأثير زمان و مكان در قوانين 3000\r\nتحفة الحكيم 2973\r\nتحقيقات ادبى 3018\r\nتحقيقات بر مثنوى مولانا 3464\r\nتحقيق در انواع ادبيات ساده براى نوسوادان و كم‌سوادان 3321\r\nتحول شعر فارسى 3417\r\nتذكره پيمانه 3054\r\nتذكره سخنوران اراك 3247\r\nتذكره شعراى خراسان 3069\r\nتذكره كاروان هند 3054\r\nتذكره مبتكران 2926\r\nتذكره منظوم رشحه 3054\r\nتذكره ميخانه 3054\r\nترانه‌هاى زندگى 3290\r\nترجمه داستانهاى برادران گريم 3321\r\nترجمه رسالهء پهلوى پوشت‌فريان 3024\r\nترجمه متن پهلوى 3044\r\nتشنه طوفان 3311\r\nتصحيح ديوان سنايى غزنوى 3330\r\nتصحيح ديوان نوعى 3086\r\nتصحيح رشحات عين الحياة 3360\r\n\r\n","description":"","footnote":"","page_name":" 3527 ","page_number":639},
  {"content":"\r\n\r\nتصحيح سفرنامه ابو الحسن خان شيرازى ( ايلچى ) 3044\r\nتصحيح مجمع الفصحاء رضا قلى خان هدايت 3330\r\nتصويرى از فرهنگ ايران 2990\r\nتعيين الثقل الاكبر 2989\r\nتفضيل الائمه ( ع ) 2989\r\nتلخ و شيرين 3205\r\nتلخيص داستانهاى هزارويك‌شب 3321\r\nتندر 3073 ، 3076\r\nتهمت شاعرى 3026\r\nتيره‌روز 3086\r\n\r\nج\r\nجغرافياى منظوم 3247\r\nجغرافياى نو 3199\r\nجلوه حق 2926\r\nجلوه‌هاى رسالت 3428\r\nجنگ جنگ 3222\r\nجوشش و كوشش در شعر حافظ 3031\r\n\r\nچ\r\nچرا از مرگ بترسم 2926\r\nچرا حافظ ؟ 3229\r\nچشم به را 3210\r\nچگونه بنويسيم تا ايراد نگيرند 3086\r\nچلچله 3205\r\nچهار ديوان 3086\r\nچهارصد سال بعد از فردوسى 2915\r\n\r\nح\r\nحاشيه 3017\r\nحاشيه بر كفاية الاصول 2973\r\nحاشيه بر مكاسب 2973\r\nحكايت ميگروميكاس 3134\r\nحنجرهء زخمى تغزل 3388\r\n\r\nخ\r\nخاطرات سال 1326 3304\r\nخاقانى در ايوان مدائن 3229\r\nخستوى 3343\r\nخمسه نظامى 3030\r\n\r\nد\r\nداستانهاى تاريخى محمود افغان 3277\r\nداستانهاى كهن فارسى و كردى 3024\r\nدايرةالمعارف پزشكى ايران 2915\r\nدايرةالمعارف فارسى 3321\r\nدرج گهر 2926\r\nدر راه ميهن 2990\r\nدر زير تيغ دژخيم 3441\r\nدر سايه‌ساز نخل ولايت 3031\r\nدر طول راه سنگر آزادى 3300\r\nدر معبر نور 3222\r\nدرياى اشك 3485 ، 3486\r\nدفتر دوم فرهنگ و تمدن ايران 3229\r\nدفتر دوم گنج گهر 3229\r\nدفتر راه 3234\r\nدفتر رشتى 3086\r\nدفتر شعر درى 3185\r\nدلكش و پريوش 3065\r\nدلهاى شكسته 3130\r\nدليل السالكين 3464\r\nدوران نادر 3199\r\nدوراهى 3410\r\nدويست شاعر 3441\r\nدهستانى 3079\r\n\r\n","description":"","footnote":"","page_name":" 3528 ","page_number":640},
  {"content":"\r\n\r\nده قطره اشك 3349\r\nده نفر قزلباش 3277\r\nديوان اديب الممالك فراهانى 3031\r\nديوان اشعار 3169\r\nديوان جلال الدّين ايرج ميرزا 2982\r\nديوان حاج سليمان صباحى بيدگلى 3304\r\nديوان حريم 3234\r\nديوان عارف قزوينى 2982\r\nديوان غزليات 3458\r\n\r\nر\r\nرابندرانات تاگور 3199\r\nراز دل 3018\r\nراه خوشبختى 2915\r\nراهنماى دانشوران 2926\r\nراهنماى دينداران 2926\r\nراهنماى قم 2926\r\nراه نو در جهان‌شناسى 2926\r\nراهى به مكتب حافظ 3229\r\nرباعيات محسنيه 3175\r\nرسائل 3017\r\nرسائل خطى جبران خليل به مىزياده 3486\r\nرساله باطل السّحر 2915\r\nرساله تحقيق گلشن راز و شروح آن 3054\r\nرساله جبر و تفويض 3464\r\nرساله خدا يارت بوند 3024\r\nرساله در بيان كاغذ 3054\r\nرساله در شرح احوال طبيب اصفهانى 3018\r\nرساله در شرح حال سيد جمال الدّين اسدآبادى 3169\r\nرساله لدنيه 3000\r\nرساله‌اى در اجاره 2973\r\nرساله‌اى در اجتهاد و تقليد 2973\r\nرساله‌اى در اجرت گرفتن اعمال واجبه 2973\r\nرساله‌اى در تحقيق حق و حكم 2973\r\nرساله‌اى در عروض 3169\r\nرساله‌اى در قواعد تجاوز و فراغ و اصالت صحت و اصالت يد 2973\r\nرساله‌اى در مشتق 2973\r\nرساله‌اى در معاد 2973\r\nرساله‌اى در نماز جمعه 2973\r\nرساله‌اى در نماز مسافر 2973\r\nرق المنشور 3181\r\nرقص يادها 3119\r\nرمان پان‌ته‌آيا كاخ شوش 3069\r\nرنگها 3441\r\n\r\nز\r\nزايش دوباره در آفرينش و عشق از ديدگاه مولانا جلال الدّين بلخى 3229\r\nزبان و زبان‌شناسى 2990\r\nزمينه فرهنگ و تمدن ايران 3229\r\nزمينه‌هاى طنز و هجا در شعر فارسى از آغاز تا امروز 2908\r\nزندگانى سردار كابلى 3018\r\nزنگ پنجم 3205\r\nزندگى ، زندگى 3290\r\nزنى كه گريخت 3006\r\n\r\nس\r\nساغر آفتاب 3044\r\nستاره‌هاى گور 3086\r\nسرگذشت 3410\r\nسرگذشت شوپن 2897\r\n\r\n","description":"","footnote":"","page_name":" 3529 ","page_number":641},
  {"content":"\r\n\r\nسرود رگبار 3031\r\nسفره منعم 3407\r\nسلام بر حسين 3185\r\nسه دفتر 3311\r\nسير روز در شب 3006\r\n\r\nش\r\nشانزده شاعر بزرگ 3086\r\nشخصيت فرد در نظام فردى 2908\r\nشرح النموذج 3017\r\nشرح حال فردوسى 3199\r\nشرح حال و منتخب ديوان اشعار صفاى اصفهانى 3330\r\nشرح خواجه بر اشارات 3017\r\nشرح ديباچه انيس الارواح 3054\r\nشرح زندگانى عباس ميرزا نايب‌السلطنه 3044\r\nشرح زندگانى بافقى 3031\r\nشرح سيوطى 3017\r\nشرح قيصرى بر فصوص الحكم 3018\r\nشرح لمعه 3017\r\nشرح منظومه سبزوارى 3017\r\nشرح و تلخيص شاهنامه 3031\r\nشعر و كار 3403\r\nشعله كبود 3486\r\nشكرستان 3228 ، 3229\r\nشكست سكوت 2897\r\nشكوه ايمان 3222\r\nشوكران و شكر 3388\r\nشهان تيره‌بخت 3069\r\nشهرآشوب در شعر فارسى 3054\r\nشيعه يا پديدآورندگان فنون اسلام 2926\r\n\r\nص\r\nصادق آل محمد ( ص ) 3185\r\nصلاى غم 3304\r\n\r\nط\r\nطاغوت در تابوت 3086\r\nطاقديس 3030\r\nطلوع خورشيدها 3222\r\nطوفان 3073\r\n\r\nع\r\nعالم و آدم 3458\r\nعبور 3031\r\nعشاير كرد ايران 3023\r\nعشق در ميان كومه‌هاى يونجه 3006\r\nعقل و جنون 3065\r\nعلم جفر 3169\r\nعلى مظهر تقوا 3222\r\n\r\nغ\r\nغدد مترشحهء داخلى و بيماريهاى آن 2915\r\nغرور تعصب 3321\r\nغزاله خورشيد 3272\r\nغزلهاى عرفانى 2973\r\nغصه‌اى و قصه‌اى 3006\r\n\r\nف\r\nفاجعه در حوالى جوانى 3388\r\nفردوسىنامه ملك‌الشعراى بهار 3044\r\nفرشته 3234\r\nفروغ ايمان 3222\r\nفرهنگ اشعار صائب 3054\r\nفرهنگ اصطلاحات نجومى 3336\r\nفرهنگ پارسى 3024\r\nفرهنگ زبان 3277\r\n\r\n","description":"","footnote":"","page_name":" 3530 ","page_number":642},
  {"content":"\r\n\r\nفرهنگ نامهاى پرندگان در لهجه‌هاى كردى 3023\r\nفرياد زندگى 3441\r\n\r\nق\r\nقرآن كريم 2972 ، 3030 ، 3107 ، 3157 ، 3296\r\nقرارداد اجتماعى 3134\r\nقصه دندان 2908\r\nقصه كوچ چلچله 3290\r\nقطعاتى از نويسنده نامدار لبنانى جبران خليل جبران 3001\r\nقطعه‌اى به زبان كردى 3024\r\nقند پارسى 3330\r\n\r\nك\r\nكاخ دلاويز 2926\r\nكاروان عاشورا 3223\r\nكاشان و ادبيات 3185\r\nكانون احساسات 2926\r\nكبرى 3017\r\nكتاب زندگى 3290\r\nكتاب صفويت 3458\r\nكرايه شب 3006\r\nكلات كجاست 3069\r\nكنوز الاسرار و رموز الاحرار 3054\r\nكورش در بابل 3229\r\n\r\nگ\r\nگامى در عرض تاريخ ايران 2908\r\nگريز 3372\r\nگزيده اشعار 3311\r\nگزيده شعر 3311\r\nگسسته 3119\r\nگل انتظار 3223\r\nگلبانگ 3073\r\nگلبرگ 3234\r\nگل‌دشت بىفروغ 3349\r\nگلزار شهيدان 3222\r\nگلزار معالى 3054\r\nگلستان سعدى 3030\r\nگلشن‌آرا 3069\r\nگلهاى آبيدر 3486\r\nگلهاى اشك 3428\r\nگلهاى داودى 3349\r\nگلى براى تو 3049\r\nگمشدگان 3185\r\nگناه دريا 3311\r\nگنج راز 3228 ، 3229\r\nگنج گهر 3229\r\nگورانى يا ترانه‌هاى كردى 3023\r\nگوشه‌اى از زندگى لطف‌على خان زند 3277\r\nگهرهاى راز درياى انديشهء صائب 3416\r\n\r\nل\r\nلاله‌هاى جاويدان 3222\r\nلاهوتى كه من شناختم 3247\r\nلطائف الطوائف 3054\r\nلغت عربى 3169\r\nلوامع الظهور فى تفسير سورة النور 3181\r\n\r\nم\r\nماد ( 1 ) 3024\r\nماد ( 2 ) 3024\r\nماسه‌ها و حماسه‌ها 2897\r\nمالون مىميرد 3006\r\nماهى آبدزدك 3290\r\n\r\n","description":"","footnote":"","page_name":" 3531 ","page_number":643},
  {"content":"\r\n\r\nمبدأ 3017\r\nمثنوى انسان كامل 3365\r\nمثنوى شباهنگ 3304\r\nمجمع الفصحاء 3267\r\nمجموعه اشعار عنصرى 3054\r\nمجموعه شعر كعبهء خونين 3304\r\nمجموعه شعر فراهم آورده‌اى از شاعران معاصر 3304\r\nمجموعه شعر نقشبندان غزل 3304\r\nمجموعه نور 3222\r\nمحيط ادب 3198\r\nمرد گرفتار 3006\r\nمركب و رنگهاى الوان 3054\r\nمرواريد مهر 3311\r\nمزدا 3410\r\nمسلخ عشق 3031\r\nمشروطه‌نامه 3065\r\nمطول 3017\r\nمظالم تركان 2958\r\nمعيارشناسى در شعر فارسى 3185\r\nمفسران شيعه 2990\r\nمقتبسات 3205\r\nمقدمه بر اوصاف الاشراف خواجه نصير طوسى 3018\r\nمقدمه‌اى بر تحقيق در مسائل فقيهى 3018\r\nمقدمه بر تذكره مختصر شعراى كرمانشاه 3018\r\nمقدمه‌اى بر خاك‌نشينان عشق 3018\r\nمقدمه‌اى بر ديوان آزاد همدانى 3018\r\nمقدمه‌اى بر ديوان صابر همدانى 3018\r\nمقدمه‌اى بر ديوان كىفر 3018\r\nمقدمه‌اى بر ديوان هادى رنجى 3018\r\nمقدمه‌اى بر شرح گلشن راز 3018\r\nمقدمه بر قبله‌شناسى تصنيف سردار كابلى 3018\r\nمقدمه بر مناظرات 3018\r\nمكارم الآثار 2989\r\nمكتب وقوع در شعر فارسى 3054\r\nملا صدرا 3017\r\nملا نصر الدّين در انگلستان 3441\r\nمنتخب اشعار صائب 2958\r\nمنحنى قدرت و تاريخ ايران 2907\r\nمنظومه‌اى در اعتكاف 2973\r\nمنظومه‌اى در روزه 2973\r\nمنظومه‌اى در مدايح و مراثى رسول اللّه و ائمه اطهار 2973\r\nمنظومه حب الوطن 3464\r\nمنظومه سبزوارى 3442\r\nمنيژه 3441\r\nمهر تابان 2926\r\nمهر مادر 2915\r\nمونس المسافرين 3464\r\nمهر وطن 3247\r\nمهر و كين 3049\r\n\r\nن\r\nنايافته 3311\r\nنخجيرنامه 3065\r\nنصاب الصبيان 3030\r\nنظرى درباره شعر فارسى معاصر 3310\r\nنغمه‌هاى كاشان 3165\r\nنغمه‌هاى ولايت 3428\r\nنقشى از مولانا خالد نقشبندى و پيروان طريقت\r\n\r\n","description":"","footnote":"","page_name":" 3532 ","page_number":644},
  {"content":"\r\n\r\nاو 3486\r\nنگهى به گذشتگان 3069\r\nنمونه‌هاى نظم و نثر فارسى 3024\r\nنواى رزمندگان 3222\r\nنهج البلاغة 3354\r\nنهفته 3049\r\nنياز موفق 3453\r\nنىزن بيابان 3277\r\n\r\nو\r\nوطن از ديدگاه شعرا 3247\r\n\r\nه\r\nهديه صيام 3222\r\nهفت‌نگار و هفت تالار 3229\r\nهمه باسواد مىشويم 3320\r\nهمراه با كاروان 3223\r\nهمه بهتر زندگى كنيم 3320\r\nهنرنامه 3277\r\n\r\nى\r\nيادبود اجتماع سران عشاير تهران 3024\r\nيادگار سخنيار 3277\r\nيكسان نگريستن 3311\r\nيك‌صد و ده غزل شيخ اجل سعدى شيرازى 3354\r\nيوسف دل 3222\r\n\r\n","description":"","footnote":"","page_name":" 3533 ","page_number":645},
  {"content":"\r\n\r\n\r\nمجلّه‌ها\r\nآفتاب شرق 3086\r\nآموزش و پرورش 3198\r\nآينده 3320\r\nارمغان 3049 ، 3054 ، 3277\r\nاطلاعات بانوان 2932 ، 3320\r\nاطلاعات ماهيانه 3054\r\nاطلاعات هفتگى 3156 ، 3321\r\nاميد ايران 3086 ، 3372 ، 3440\r\nايران ما 3372\r\nتوحيد افكار 3372\r\nتهران 3119\r\nتهران مصور 2932 ، 3086 ، 3156 ، 3321\r\nجوانان 3156\r\nچهره‌نما 3440\r\nخواندنيها 2932 ، 3320\r\nخوشه 2932 ، 3086 ، 3156\r\nدانش 3054\r\nدر راه هنر 3372\r\nدنياى سخن 3468\r\nدولت 3198\r\nراهنماى كتاب 3044\r\nروزگار نو 3049\r\nروشنفكر 3156 ، 3372\r\nزندگى روستايى 3320\r\nزن روز 2932\r\nسپاهان 3379\r\nسپيد و سياه 2932 ، 3321 ، 3372\r\nسخن 3006 ، 3049 ، 3320\r\nصائب 3440\r\nفردوسى 3372\r\nفروغ 3049\r\nفرهنگ ايران زمين 3054\r\nكاويان 3372\r\nگلچرخ 3031\r\nگوهر 2915 ، 3054\r\nماه نو 2932\r\nمحيط 3198\r\nموسيقى 3198\r\nمهر 3198\r\nمهر ايران 2932\r\nنبرد زندگى 3372\r\nنداى آسمانى 2932\r\nنداى قومس 2468\r\nنهيب آزادى 3468\r\nوحيد 3054\r\nهفت هنر 3185\r\nهنر و مردم 3054\r\nيغما 3030 ، 3044 ، 3054\r\n\r\n","description":"","footnote":"","page_name":" 3534 ","page_number":646},
  {"content":"\r\n\r\n\r\nروزنامه‌ها\r\nآزادى 3069\r\nآژنگ 3440\r\nاختر مسعود 3065\r\nاطلاعات 2932 ، 3156 ، 3277 ، 3290 ، 3321 ، 3372\r\nاطلاعات ويژه گيلان 3403\r\nافق 3054\r\nاقدام 2951\r\nاميد 3054\r\nانتقاد 3440\r\nبابا شمل 3054\r\nبه‌سوى آينده 3440\r\nپرخاش 3440\r\nپيكار 2958\r\nتجدد ايران 2932\r\nتوفيق 3053 ، 3054 ، 3106 ، 3107 ، 3138 ، 3156\r\nجوانان دموكرات 3440\r\nچلنگر 3440\r\nحيات اصفهانى 3440\r\nدنياى جديد 2932\r\nديده‌بان 3054\r\nشب‌چراغ 3440\r\nشفق سرخ 3134\r\nصداى اصفهان 3379\r\nصداى ايران 3054\r\nعلى بابا 3054\r\nفرداى پيروز 3440\r\nقيام ايران 3054\r\nكيهان 2932 ، 3086 ، 3156 ، 3321\r\nمصلحت 3440\r\nملا نصر الدّين 3054\r\nنسيم شمال 3053\r\nنقش جهان 3440\r\n\r\n","description":"","footnote":"","page_name":" 3535 ","page_number":647},
  {"content":"\r\n . \r\n\r\n","description":"","footnote":"","page_name":" 3536 ","page_number":648}
  ]