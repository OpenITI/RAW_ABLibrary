[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nمجموعهء آثار\r\n27\r\n( جلد دوم از بخش تفسير )\r\nتفسير سوره هاى : الرحمن ، واقعه ، حديد ، حشر ، ممتحنه ، صف ، جمعه ، منافقون ، تغابن ، طلاق ، تحريم ، ملك ، قلم ، حاقّه ، معارج ، نوح ، جن\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\n.\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n27\r\nمجموعهء آثار\r\nاستاد شهيد مطهرى\r\nانتشارات صدرا\r\n\r\n","description":"","footnote":"","page_name":" 1 ","page_number":5},
  {"content":"\r\n\r\nمطهرى ، مرتضى ، 1299 - 1358 .\r\nمجموعه آثار استاد شهيد مطهري / ويراستار شوراى نظارت بر نشر آثار استاد شهيد آية . . . مطهرى - تهران : صدرا\r\nISBN - 964 - 5600 - 06 - 5 ( دوره )\r\nفهرستنويسى بر اساس اطلاعات فيپا .\r\nهر جلد عنوان خاص خود دارد .\r\nج 27 ( چاپ اول : 1387 ) 75000 ريال\r\nISBN 964 - 7299 - 63 - x\r\n1 . اسلام - بررسى وشناخت . 2 . اسلام - مسائل متفرقه . الف . عنوان .\r\n27 م 6 م / 7 / 233 BP - 48 / 297\r\nكتابخانه ملى ايران - 21161 - 78 م\r\nمجموعه آثار استاد شهيد مطهري ( 27 )\r\nچاپ اول : مهر 1387 مطابق رمضان 1329\r\nتعداد : 1500 نسخه\r\nبها : 75000 ريال\r\nحروفچيني ، ليتوگرافي ، چاپ صحافى : مؤسسه چاپ فجر ( 1001395 ) . تلفن : 3119796\r\nناشر : انتشارات صدرا ( با كسب اجازه از شوراى نظارت بر نشر آثار استاد شهيد )\r\nكليهء حقوق چاپ و نشر مخصوص ناشر است .\r\n* تهران : شعبه 1 : خيابان ناصر خسرو ، مقابل دار الفنون ، كوچهء دكتر مسعود ، تلفن : 33915130 - دورنگار : 33119796\r\nشعبه 2 : خيابان انقلاب ، بين خيابانهاى دانشگاه وابو ريحان ، جنب بانك ملي ، پلاك 1288 - تلفن : 66261086 و 66961645\r\n* قم : خيابان ارام ، تلفن : 7731522 ، دور نگار : 7747314\r\nشابك دوره : 964 - 5600 - 06 - 5\r\nISBN 964 - 5600 - 06 - 5\r\nشابك جلد بيست و هفتم : 964 - 7299 - 63 - x\r\nISBN 964 - 7299 - 63 - x\r\n\r\n","description":"","footnote":"","page_name":" 2 ","page_number":6},
  {"content":"\r\n\r\n.\r\n\r\n","description":"","footnote":"","page_name":" 3 ","page_number":7},
  {"content":"\r\n\r\n.\r\n\r\n","description":"","footnote":"","page_name":" 4 ","page_number":8},
  {"content":"\r\n مقدمه \r\n","description":"","footnote":"","page_name":" 5 ","page_number":9},
  {"content":"\r\n مقدمه \r\n","description":"","footnote":"","page_name":" 6 ","page_number":10},
  {"content":"\r\n فهرست مطالب \r\n","description":"","footnote":"","page_name":" 7 ","page_number":11},
  {"content":"\r\n فهرست مطالب \r\n","description":"","footnote":"","page_name":" 8 ","page_number":12},
  {"content":"\r\n فهرست مطالب \r\n","description":"","footnote":"","page_name":" 9 ","page_number":13},
  {"content":"\r\n فهرست مطالب \r\n","description":"","footnote":"","page_name":" 10 ","page_number":14},
  {"content":"\r\n فهرست مطالب \r\n","description":"","footnote":"","page_name":" 11 ","page_number":15},
  {"content":"\r\n فهرست مطالب \r\n","description":"","footnote":"","page_name":" 12 ","page_number":16},
  {"content":"\r\n فهرست مطالب \r\n","description":"","footnote":"","page_name":" 13 ","page_number":17},
  {"content":"\r\n فهرست مطالب \r\n","description":"","footnote":"","page_name":" 14 ","page_number":18},
  {"content":"\r\n فهرست مطالب \r\n","description":"","footnote":"","page_name":" 15 ","page_number":19},
  {"content":"\r\n فهرست مطالب \r\n","description":"","footnote":"","page_name":" 16 ","page_number":20},
  {"content":"\r\n فهرست مطالب \r\n","description":"","footnote":"","page_name":" 17 ","page_number":21},
  {"content":"\r\n فهرست مطالب \r\n","description":"","footnote":"","page_name":" 18 ","page_number":22},
  {"content":"\r\n فهرست مطالب \r\n","description":"","footnote":"","page_name":" 19 ","page_number":23},
  {"content":"\r\n فهرست مطالب \r\n","description":"","footnote":"","page_name":" 20 ","page_number":24},
  {"content":"\r\n فهرست مطالب \r\n","description":"","footnote":"","page_name":" 21 ","page_number":25},
  {"content":"\r\n فهرست مطالب \r\n","description":"","footnote":"","page_name":" 22 ","page_number":26},
  {"content":"\r\n فهرست مطالب \r\n","description":"","footnote":"","page_name":" 23 ","page_number":27},
  {"content":"\r\n . \r\n","description":"","footnote":"","page_name":" 24 ","page_number":28},
  {"content":"\r\n\r\n\r\nادامهء آشنايى با قرآن\r\n( جلد 6 - 9 )\r\n\r\n","description":"","footnote":"","page_name":" 25 ","page_number":29},
  {"content":"\r\n . \r\n","description":"","footnote":"","page_name":" 26 ","page_number":30},
  {"content":"\r\n\r\n\r\nجلد بيست و هفت\r\n\r\n[ ادامهء آشنايى با قرآن 
  ]\r\n\r\n[ تفسير سورهء الرحمن 
  ]\r\n\r\nتفسير سورهء الرحمن ( 1 )\r\nبسم اللَّه الرحمن الرحيم\r\nالحمد للَّه‌ربّ العالمين بارئ الخلائق اجمعين و الصلاة و السّلام على عبداللَّه ورسوله و حبيبه و صفيّه سيّدنا و نبيّنا و مولانا ابىالقاسم محمّد و آله الطّيّبين الطّاهرين المعصومين اعوذ باللَّه من الشّيطان الرجيم :\r\nبِسْمِ اللَّهِ الرَّحْمنِ الرَّحيمِ . الرَّحْمنُ . عَلَّمَ الْقُرْ انَ . خَلَقَ الْانْسانَ . عَلَّمَهُ الْبَيانَ . الشَّمْسُ وَالْقَمَرُ بِحُسْبانٍ . وَ النَّجْمُ وَالشَّجَرُ يَسْجُدانِ . وَ السَّماءَ رَفَعَها وَ وَضَعَ الْميزانَ . الّا تَطْغَوْا فِىالْميزانِ . وَ اقيمُوا الْوَزْنَ بِالْقِسْطِ وَ لاتُخْسِرُوا الْميزانَ . وَ الْارْضَ وَضَعَها لِلْانامِ . فيها فاكِهَةٌ وَ النَّخْلُ ذاتُ الْاكْمامِ . وَ الْحَبُّ ذُوالْعَصْفِ وَ الرَّيْحانُ . فَبِاىِّ الاءِ رَبِّكُما تُكَذِّبانِ « 1 » .\r\nسورهء مباركهء رحمن است . تنها سوره‌اى است كه خود سوره با يكى از اسماءاللَّه آغاز مىشود ، با اسم مبارك « رحمن » . ما در « بِسْمِ اللَّهِ الرَّحْمنِ الرَّحيم » بعد از « اللَّه » با اسم\r\n\r\n\r\n\r\n\r\n","description":"","footnote":"\r\n( 1 ) . الرحمن / 1 - 13 .\r\n","page_name":" 27 ","page_number":31},
  {"content":"\r\n\r\n« رحمن » روبرو مىشويم . « رحمن » از نظر لغوى مبالغهء در رحمت است ، در عنايت و جود و بخشندگى ؛ و اين اسم به غير خداوند اطلاق نمىشود ، بر خلاف بعضى از اسمهاى ديگر مثل « رحيم » . به غير خدا هم « رحيم » مىشود گفت . در واقع « رحيم » امرى است كه فىحد ذاته مىتواند مراتب و درجات داشته باشد كه شامل به اصطلاح رحمت امكانى هم بشود ، يعنى رحمت از آن جهت كه منسوب به يك ممكن‌الوجود است ، و لهذا در قرآن به پيغمبر اكرم « رحيم » اطلاق شده است : « لَقَدْ جاءَكُمْ رَسُولٌ مِنْ انْفُسِكُمْ عَزيزٌ عَلَيْهِ ما عَنِتُّمْ حَريصٌ عَلَيْكُمْ بِالْمُؤْمِنينَ رَؤوفٌ رَحيمٌ » « 1 » .\r\nكلمه‌هاى « رؤوف » و « رحيم » هم از اسماءاللَّه است ولى از اسمائى است كه اختصاص به خداوند ندارد ، يعنى در عين اينكه شأنى از شؤون الهى را بيان مىكند به غير خدا هم اطلاق مىشود ؛ يعنى رحمت به آن معنى كه در « رحيم » هست و رأفت به آن معنى كه در « رؤوف » هست به اصطلاح درجهء امكانى هم دارد كه مىشود آن را به يك ممكن نسبت داد . ولى « رحمن » به آن معناى « مبالغه‌اى » كه دارد ، يعنى آن نهايت درجهء رحمت و رحمتِ شامله‌اى كه تمام هستى را دربرگرفته است ، مثلًا خود پيغمبر هم به تمام وجود خودش مشمول رحمن است ، و هر موجود و مخلوق ديگرى . اين اسم به غير خدا اطلاق نشده است .\r\nاكثريت قريب به اتفاق آيات اين سورهء مباركه تذكر و يادآورى نعمتها و آلاء پروردگار است ، ولهذا از يك طرف با لفظ « الرَّحْمنُ » شروع مىشود [ كه 
  ] رحمت است و از طرف ديگر مكرر مانند يك ترجيع بند 31 بار اين آيه تكرار شده است :\r\n« فَبِاىِّ الاءِ رَبِّكُما تُكَذِّبانِ » . مخاطب ، جن و انس هستند : پس به كدام يك از نعمتهاى الهى تكذيب مىآوريد ، يعنى كدام يك از نعمتهاى الهى را مىتوانيد انكار كنيد ؟ پس اصلًا روح و سياق اين سوره تذكر و يادآورى نعمتهاست براى اينكه انسان متنبّه و متوجه باشد كه نعمتهاى الهى را چه ذهناً و فكراً و چه عملًا مورد انكار قرار ندهد و هميشه به آن نعمتها توجه داشته باشد . توجه به نعمت ، روح شكر و سپاسگزارى را در انسان به وجود مىآورد و انسان را بيشتر متذكر خدا مىكند و بيشتر در صراط عبوديت قرار مىدهد و از مخالفت و عصيان باز مىدارد .\r\n\r\n\r\n\r\n\r\n","description":"","footnote":"\r\n( 1 ) . توبه / 128 .\r\n","page_name":" 28 ","page_number":32},
  {"content":"\r\n\r\n\r\nيادآورى نعمتها :\r\n\r\n1 . تعليم قرآن\r\nحال مىخواهيم ببينيم كه اين نعمتها را كه خدا در قرآن مىخواهد بشمارد چگونه شمارش مىكند ؟ در اين شمارش كردن‌ها مسلّماً حسابى در كار است ، [ چون مربوط به 
  ] خلقت است ، خصوصاً كه بعد هم همواره صحبت از حُسبان و ميزان و نظام موجود در كار عالم است و قهراً نمىتواند خود قرآن كه جزئى از كار پروردگار است از حسبان و نظام خارج باشد [ بلكه 
  ] اين هم خودش حسابى و نظامى دارد .\r\nببينيم خداى رحمن كه با اسم « الرحمنِ » خودش با ما مواجه است از چه نعمتى شروع كرده ؛ نعمت اول ، نعمت دوم ، نعمت سوم ، و چه را بيان مىكند . بلافاصله مىفرمايد : « الرَّحْمنُ . عَلَّمَ الْقُرْآنَ » خداى رحمن قرآن را آموخت . ضمير مفعول يا اسم مفعولش هم بيان نشده [ كه آيا 
  ] قرآن را به پيغمبر آموخت ؟ قرآن را به وسيلهء پيغمبر به مردم آموخت ؟ يا قرآن را به پيغمبر و مردم همه آموخت ، به پيغمبر از طريق وحى و به مردم از طريق پيغمبر ؟ معلوم است كه وقتى متعلَّق ذكر نمىشود براى اين است كه نمىخواهد اختصاص بدهد والّا مىتوانست بفرمايد : « الرَّحْمنُ عَلَّمَكَ الْقُرْآنَ » رحمن ، تو را اى پيغمبر قرآن آموخت ، چنان كه بعضى جاها داريم : « وَعَلَّمَكَ ما لَمْ تَكُنْ تَعْلَمُ » « 1 » و اگر مقصود فقط مردم مىبودند ، مثلًا مىفرمود : « عَلَّمَكُمُ الْقُرْآنَ » يا « عَلَّمَ الْانْسانَ الْقُرْآنَ » كه بعد مىگفتيم از پيغمبر انصراف دارد . وقتى كه متعلَّق ذكر نمىشود معلوم است كه نظر به متعلَّق خاص نيست . همين‌طور كه بعضى از مفسرين هم گفته‌اند ، در اينجا نمىفرمايد قرآن را نازل فرمود ، مىفرمايد قرآن را تعليم داد ؛ يعنى اول قرآن را به صورت يك حقيقت موجود فرض مىكند ، كه آن حقيقتى كه قبلًا وجود داشته تنزيلش همان تعليمش است و تعليمش مساوى با تنزيلش است .\r\nقبلًا گفته‌ايم كه از خود قرآن فهميده مىشود كه قرآن حقيقتى دارد ما فوق كلمات و الفاظ و در آن ، تفصيل « 2 » و مانند آن وجود ندارد و پيغمبر اكرم يك بار قرآن را به آن صورتِ به اصطلاح جُمْلى خودش تلقّى كرده است و بعد به صورتهاى تفصيلى . آنجا كه از نزول اجمالى قرآن تعبير مىشود با كلمهء « انزال » بيان مىشود :\r\n\r\n\r\n\r\n\r\n","description":"","footnote":"\r\n( 1 ) . نساء / 113 .\r\n( 2 ) . [ به معنى فصل‌بندى 
  ]\r\n","page_name":" 29 ","page_number":33},
  {"content":"\r\n\r\n« انّا انْزَلْناهُ فى لَيْلَةِ الْقَدْرِ » « 1 » تمام قرآن به آن صورت در شب قدر نازل شد ، و آنجا كه به تفصيل ، آيه آيه و به صورت الفاظ [ فرود 
  ] مىآيد با كلمهء « تنزيل » بيان مىشود . اين نشان مىدهد كه قرآن به عنوان يك حقيقت غيبى - كه اين الفاظ ، مظاهر و تنزّل‌يافته‌هاى آن حقيقت غيبى هستند - قبل از پيغمبر وجود داشته و بعد پيغمبر به آن مىرسد و بلكه قبل از خلقت عالم و قبل از خلقت انسان وجود داشته است چون يك حقيقت مجرد است .\r\n\r\n2 . خلقت انسان\r\nقرآن از اينجا شروع مىكند : رحمن ( خداى رحمن ) قرآن را تعليم داد ، كه همان تعليمش عين تنزيلش است ( قرآن را به بشر فرود آورد ) . بعد از اين است كه مىفرمايد : « خَلَقَ الْانْسانَ » . نفرمود : « الرَّحْمنُ خَلَقَ الْانْسانَ عَلَّمَ الْقُرْانَ » با اينكه انسان اين‌طور فكر مىكند كه طبق قاعده بايد بگويد كه خداى رحمن انسان را آفريد و قرآن را تعليم داد . از نظر انسان اگر حساب كنيم اول انسان آفريده مىشود ، بعد انسان قرآن و هرچيز ديگر را مىآموزد . خلقت انسان بر آموختن انسان قرآن را ، تقدم دارد ، و بلكه به حسابى ( اگر كسى بگويد كه قرآن جز همين الفاظ نيست ) بر خلقت قرآن هم تقدم دارد چون قرآن بعد از اينكه پيغمبر خلق شده و سال چهلم تولد او فرا رسيده است در طول 23 سال خلق شده است . ولى در اينجا تعليم قرآن بر خلقت انسان مقدّم شده است . يك وجه آن - كه همهء مفسرين قبول دارند - اين است كه مىخواهد به اين بيان اهميت فوق‌العادهء اين نعمت را ذكر كند كه اين نعمتِ هدايت به وسيلهء قرآن ، آنقدر اهميت دارد كه بايد قبل از نعمت خلقت ذكر شود . و اما يك وجه ديگر - همين‌طور كه عرض كردم و بعضى از مفسرين گفته‌اند - اين است كه در اينجا عنايت ديگرى است به تقدم وجودى قرآن بر انسان به آن نوع وجودى كه غير از وجود الفاظش است . پس باز اول قرآن خلق شده‌است و بعد انسان . به هر حال نكته‌اى كه براى ما عملًا آموزنده است توجه به اهميت اين نعمت بزرگ يعنى نعمت قرآن است و اهميت نعمت علم و تعليم به طور كلّى . گو اينكه اينجا تعليم قرآن [ ذكر شده 
  ] است ولى بالاخره تعليم است و باب ، باب علم است .\r\n\r\n\r\n\r\n\r\n","description":"","footnote":"\r\n( 1 )\r\n. قدر / 1 .\r\n","page_name":" 30 ","page_number":34},
  {"content":"\r\n\r\nدر سورهء « اقرأ » نيز اين‌طور مىخوانيم : « اقْرَأْ باسْمِ رَبِّكَ الَّذى خَلَقَ . خَلَقَ الْانْسانَ مِنْ عَلَقٍ . اقْرَأْ وَ رَبُّكَ الْاكْرَمُ . الَّذى عَلَّمَ بِالْقَلَمِ . عَلَّمَ الْانْسانَ ما لَمْ يَعْلَمْ » « 1 » . آنجا هم سخن از خلقت و تعليم است ولى در آنجا چون سخن از تعليم قرآن بالخصوص نيست ( عَلَّمَ الْانْسانَ ما لَمْ يَعْلَمْ انسان را چيزى كه نمىدانست آموخت ، عَلَّمَ بِالْقَلَم قلم را به انسان آموخت ، نوشتن را به انسان آموخت ) قهراً خلقت مقدم است بر تعليم و تعلّم ؛ اول خلقت انسان ياد شده ، بعد تعليم و تعلّم . اما اينجا كه سخن از تعليم قرآن است ، تشريف و احترام و اهميت و عظمت قرآن اقتضا كرده است كه ترتيب در جهت عكس قرار بگيرد ، اول سخن از تعليم بيايد بعد سخن از خلقت .\r\n\r\n3 . تعليم سخن گفتن «\r\nعَلَّمَهُ الْبَيان » بعد از خلقت انسان نعمت بيان را براى انسان [ ذكر 
  ] مىكند . « بيان » يعنى ظاهر كردن ، كه در اينجا مقصود همان سخن گفتن است . با زبان ، انسان مكنونات ضمير خودش را ، امور پنهانى كه در ضميرش هست ، براى ديگران آشكار مىكند و آن ديگران براى او آشكار مىكنند . در سورهء « اقرأ » هم سخن از خلقت و تعليم بود ( عَلَّمَ الْانْسانَ ما لَم‌ْيَعْلَمْ ) با اين تفاوت كه اينجا سخن از تعليم قرآن است و آنجا خصوص قرآن ياد نشده است . در آنجا يك تعليم بالخصوص ذكر شده بود ، تعليم نوشتن ( عَلَّمَ بِالْقَلَم ) ، در اينجا هم بعد از تعليم قرآن يك تعليم بالخصوص يادآورى شده است ، تعليم سخن گفتن .\r\nشايد ما تاكنون به اين نكته توجه نكرده‌ايم كه اينكه انسان با حيوانها متفاوت است و اين‌همه فاصله دارد به موجب همان استعدادى است كه در انسان براى گفتن و نوشتن هست ، يعنى اگر همين يك استعداد را از انسان بگيريم انسان با حيوانات فرق نمىكند .\r\nفلاسفه از قديم تعبير خيلى خوبى انتخاب كرده‌اند گو اينكه بعضى شايد نكته‌اش را درست در نمىيابند . وقتى مىخواهند انسان را تعريف كنند ، به « حيوان ناطق » تعريف مىكنند ، حيوان سخنگو ، با اينكه به قول خودشان مىخواهند جنس و فصل را بيان كرده باشند . بعد اين سؤال براى افراد مطرح مىشود كه « سخنگويى »\r\n\r\n\r\n\r\n\r\n","description":"","footnote":"\r\n( 1 ) . علق / 1 - 5 .\r\n","page_name":" 31 ","page_number":35},
  {"content":"\r\n\r\nمگر چه اهميتى براى انسان دارد كه ما آن را به‌جاى فصل انسان بگيريم يعنى به‌جاى « جزء ذات » و « ذاتى » انسان بشماريم ؟ سخن گفتن براى انسان يك عمل است ؛ مثل خنديدن . همين‌طور كه خنديدن از مختصات انسان است سخن گفتن هم از مختصات انسان است و برعكس . شايد مثلًا پهن ناخن بودن هم از مختصات انسان باشد . پس اين چيست كه در باب انسان گفته‌اند ؟ بعضى گفتند - و حرفشان درست است - كه معنى نطق در اينجا سخن گفتن نيست ، ادراك كليات است ؛ يعنى حيوان احساس مىكند ، درك مىكند ولى جزئيها يعنى فرد را درك مىكند . در ذهن حيوان فقط فرد وجود دارد ؛ مثلًا صاحب خودش را مىشناسد ، آن انسان ديگر را مىشناسد ؛ آن خانه را مىشناسد ، آن خانهء ديگر را مىشناسد ، صد خانه را ممكن است بشناسد ولى از همهء اينها نمىتواند يك معنى كلى بسازد و با آن كليات در ذهن خودش قانون تشكيل بدهد . انسان ادراك معانى و مفاهيم كلى مىكند . اين درست ، ولى چرا ادراك كليات را با لفظ « ادراك كليات » نگفته‌اند ، با لفظ « سخنگو » گفته‌اند ؟\r\nبه خاطر ارتباط قطعىاى كه ميان ايندو هست ؛ يعنى انسان اگر مدرك « كلى » نمىبود سخنگو هم نمىبود . سخن گفتن فقط اين [ حالت ظاهرى 
  ] نيست ، طوطى هم ممكن است چهار كلمه‌اى حرف بزند . يك معنى را كه انسان احساس مىكند ، [ اگر فقط بتواند لفظ آن معنى را بگويد ، 
  ] فرض كنيد كه انسان پدر خودش را مىبيند ، بعد فقط بتواند لفظ « پدر » را بگويد ، اين سخن گفتن نيست . سخن گفتن ، با ارتباط دادن و نسبت برقرار كردن ميان معانى و مفاهيم و ديده‌هاست ؛ مىگوييم اين ايستاده است ، آن نشسته است . « است » و « نيست » وقتى كه آمد ، « هست » و « نيست » اگر آمد ، هست و نيست « جزئى » ندارد ، هميشه در ذهن انسان « كلى » است . اگر انسان استعداد ادراك كليات را نمىداشت نمىتوانست حرف بزند . انسان كه حرف مىزند نه از باب اين است كه جهازات جسمانى انسان با حيوان فرق مىكند ، يعنى زبان انسان را بر خلاف حيوان طورى ساخته‌اند كه بتواند حرف بزند . به زبان مربوط نيست ، به جسم مربوط نيست ، به روح مربوط است . اين زبان و دهان و مخارجى كه انسان دارد حيوان هم عيناً اينها را دارد ولى حيوان كه نمىتواند حرف بزند به دليل اين است كه ادراكش براى سخن گفتن كافى نيست . پس منشأ و ريشهء سخن گفتن آن استعداد فطرى انسان در ادراك كليات است .\r\nحال ، اين كه در قرآن مىفرمايد : « عَلَّمَهُ الْبَيان » خدا به انسان بيان را ، ظاهر\r\n\r\n","description":"","footnote":"","page_name":" 32 ","page_number":36},
  {"content":"\r\n\r\nكردن مكنونات ما فىالضمير خود را آموخت ، بعضى مفسرين گفته‌اند مقصود اين است كه لغات را خدا وضع كرده است يعنى مشكل انسان فقط اين بوده كه مىبايست لغت برايش وضع مىشد ، خدا قبلًا آمده به وسيلهء انبياء لغات را وضع كرده است . مثلًا لغت عربى ، لغت عبرى ، لغت فارسى ، لغت تركى را به وسيلهء پيغمبران وضع كرده و در اختيار انسانها قرار داده است ؛ اين معنى « عَلَّمَهُ الْبَيان » است ، يعنى خدا واضع لغات است . ( بعد نظريه‌اى هم در علم لغت‌شناسى در قديم پيدا شده بود كه اصلًا واضع لغت خداست به دليل عَلَّمَهُ الْبَيانَ . ) البته اين نظر را بعضى گفته‌اند ولى نه بعضى كه قابل اعتنا باشند .\r\nديگران گفته‌اند اولًا معنى « عَلَّمَهُ الْبَيانَ » « عَلَّمَهُ اللُّغَةَ » نيست . صحبت در لغت نيست . اگر سخن از لغت مىبود باز يك حرفى بود . صحبت از سخن گفتن و بيان كردن و استعدادِ بيان كردن مكنونات خود است . اين همان استعدادى است كه انسان در ادراك كليات دارد . پس « خدا به انسان بيان را تعليم كرده » يعنى در فطرت انسان آن استعداد را نهاده است كه بعد منشأ مىشود براى بيان كردن .\r\nاين دو نعمت در اين دو سوره ذكر شده است ، يعنى نعمت بيان كه در سورهء رحمن آمده و نعمت قلم كه در سورهء علق آمده ، و ديديم اين هر دو سوره خيلى به يكديگر نزديكند . در مجموع [ در اين دو سوره 
  ] با تفاوتهايى در پس و پيش بودن و برخى نكات ديگر ، سخن از خلقت انسان و از تعليم انسان به‌طور عموم است و سخن از تعليم بيان است در سورهء رحمن و از تعليم قلم است در سورهء علق . در سورهء علق اهميت مطلب از اين جهت است كه اولين سوره‌اى است كه بر پيغمبر نازل شده يعنى ديباچهء قرآن است كه ببينيم قرآن در اولين آياتى كه بر قلب پيغمبر نازل مىكند چه مطالبى را طرح مىكند . خلقت را طرح كرده ، تعليم را طرح كرده ، قلم را طرح كرده . در سورهء رحمن [ اهميت مطلب 
  ] ازجهت ديگر [ است و آن اين 
  ] كه تمام سوره در مقام ذكر نعمتهاست ، [ ببينيم 
  ] از چه نعمتى شروع كرده است . باز اينجا مىبينيم صحبت تعليم و خلقت و بيان است .\r\n\r\nاهميت دو نعمت بيان و قلم\r\nاين « بيان » و « قلم » دو چيزى است كه اگر انسان در اينها دقت نكند شايد مثلًا بگويد خدا به انسان فرش داده ، خدا به انسان نعمت بيان هم داده است ؛ خدا به انسان نعمت\r\n\r\n","description":"","footnote":"","page_name":" 33 ","page_number":37},
  {"content":"\r\n\r\nخنديدن داده ، نعمت بيان كردن هم داده است . از زمين تا آسمان متفاوت است . اگر بيان و قلم نبود انسان تا دامنهء قيامت همان وحشى اوليه بود ؛ محال بود - به اصطلاح امروز - فرهنگ و تمدن به وجود بيايد ، چون فرهنگ و تمدن محصول تجارب بشر است . با بيان ، انسان آنچه را كه تجربه مىكند و مىآموزد ، به همزمانهاى خودش منتقل مىكند ، كه قلم هم اين خاصيت را دارد . با قلم آنچه كه يك نسل آموخته و نسلهاى گذشته آموخته‌اند و به اين نسل منتقل شده ثبت مىشود و براى نسلهاى ديگر باقى مىماند كه نسلهاى ديگر از آنجا كه نسل گذشته به آنجا رسانده است اين بار را به دوش مىگيرد و حركت مىكند والّا اگر بنا بود كه هر نسلى [ از نقطهء اول شروع كند انسان به جايى نمىرسيد . 
  ]\r\nيك صنعت ساده مثل صنعت بنّايى را درنظر مىگيريم . اگر اولين كسى كه شروع مىكند به كار بنّايى و چهل سال هم بنّايى مىكند تجاربش را با خودش به گور ببرد ، بعد يك نفر ديگر از نو بخواهد شروع كند ، اين صنعت تا قيامت به جايى نمىرسد . همين‌طور است علوم . آنهايى كه اولين بار مثلًا علم حساب را كشف كردند ابتدا مثلًا چهار عمل اصلى را به دست آورده‌اند . اگر بشرهاى بعد هم مىآمدند از همان‌جا شروع مىكردند باز به همان نقطهء آنها رسيده بودند . ولى در اثر بيان و قلم ، هم علم انسان ، آموخته‌هاى انسان ، تجربيات انسان به همزمانهاى خودش توسعه پيدا مىكند و هم براى نسلهاى ديگر باقى مىماند . پس « عَلَّمَهُ الْبَيان » و همچنين « عَلَّمَ بِالْقَلَم » مساوى است با اينكه فرهنگى و تمدنى به بشريت عنايت فرمود .\r\n\r\nنظم در كار عالم «\r\nالشَّمْسُ وَالْقَمَرُ بِحُسْبانٍ » . از اينجا اين مطلب شروع مىشود كه در كار عالم حساب و نظم برقرار است ، چيزى بىحساب و بى قاعده وجود ندارد . در زبان عربى يك « حِسبان » داريم و يك « حُسبان » كه اين هر دو مصدر هستند ، و دو فعل داريم يكى « حَسِبَ » و ديگرى « حَسَبَ » . « حَسِبَ » مصدرش « حِسبان » است و « حَسَبَ » مصدرش « حُسبان » . « حَسِبَ » يعنى گمان كرد ، « حِسبان » يعنى گمان كردن . ولى « حَسَبَ » يعنى حساب كرد . « حَسَبَ حُسباناً » يعنى حساب كرد حساب كردنى .\r\nمىفرمايد : « الشَّمْسُ وَ الْقَمَرُ بِحُسْبانٍ » خورشيد و ماه با حسابى موجود هستند يعنى در كار اينها حساب و نظم معين هست ، در حركاتى كه اينها دارند حساب و نظمى در\r\n\r\n","description":"","footnote":"","page_name":" 34 ","page_number":38},
  {"content":"\r\n\r\nكار است . در حركت وضعى و حركت انتقالى كه هر يك از اين ذرات آسمانى بلكه كهكشانها صدها جور حركت دارند - و در همه چيزشان - حساب است ، تصادفات و بىنظمى در كار عالم وجود ندارد . چرا اين را مىگويد ؟ بعد خواهيم گفت ، براى اينكه به انسان بگويد : اى انسان ! سر را تسليم حساب كن ، خيال نكن در كار عالم حسابى نيست ( الّا تَطْغَوْا فِى الْميزانِ . وَ اقيمُوا الْوَزْنَ بِالْقِسْطِ وَ لا تُخْسِرُوا الْميزانَ ) « 1 » . « وَ النَّجْمُ وَ الشَّجَرُ يَسْجُدانِ » . « نجم » معنى معروفش ستاره است ولى به گياه هم اطلاق مىشود . عرب وقتى مىگويد « نَجَمَ » يعنى روييد ، از زمين‌پيدا شد . گياه كه از زمين مىرويد ، به آن هم « نجم » مىگويند كما اينكه به ستاره هم به اعتبار اينكه طلوع مىكند « نجم » مىگويند ؛ يعنى اين كه عرب به ستاره نجم مىگويد به اعتبار اين است كه از ديدهء انسان مخفى است بعد طلوع مىكند . به گياه هم از آن جهت « نجم » مىگويند كه مخفى است يعنى از زمين پيدا نيست ، تخمش در زمين است و خودش نيست ، بعد از زمين سر مىزند و بر مىآيد . قرآن مىگويد نجم و درخت هم خداى خود را سجده مىكنند ، ساجد خداى خود هستند .\r\nاينجا مقصود از « نجم » چيست ؟ بعضى چون « نجم » بعد از « شمس » و « قمر » آمده است گفته‌اند پس شمس و قمر در حسابى هستند و نجم و شجر در سجده ؛ و مقصود از نجم ستاره است . ولى اكثريت در اينجا گفته‌اند به دليل اين كه [ اين مطلب 
  ] با واو عاطفه هم [ آمده است مقصود از « نجم » ستاره نيست . 
  ] آنجا [ فرمود : 
  ] « الرَّحْمنُ . عَلَّمَ الْقُرْانَ . خَلَقَ الْانْسانَ . عَلَّمَهُ الْبَيانَ . الشَّمْسُ وَالْقَمَرُ بِحُسْبانٍ » . واو نياورده ؛ به اينجا كه رسيده فرموده : « وَ النَّجْمُ وَ الشَّجَرُ يَسْجُدانِ » براى اينكه در اينجا خواسته يك مطلب جديد بگويد .\r\nعلامت‌گذارى و نقطه‌گذارى در رسم‌الخطها يك امر جديد است و در قديم معمول نبود و هميشه با واو عاطفه عمل مىكردند . ولى ويرگول كه امروز در نوشته‌ها آمده جاى بسيارى از واوها را گرفته است . در قرآن خود نظم قرآن گاهى اين واوها را برمىدارد يعنى همان حالت تعديد ( به اصطلاحى كه مفسرين هم گفته‌اند ؛ مىگويند سنّةالتعديد ، منهاج‌التعديد ) يعنى حالت برشمردن را دارد . انسان فقط در وقتى كه مىخواهد چيزى را بشمارد واو را مىاندازد . مثلًا كسى با شما مشورت\r\n\r\n\r\n\r\n\r\n","description":"","footnote":"\r\n( 1 ) . الرحمن / 8 و 9 .\r\n","page_name":" 35 ","page_number":39},
  {"content":"\r\n\r\nمىكند ، مىگويد من چه كسى را به اين مجلس دعوت كنم ؟ شما مىگوييد : آقاى حسن آقا ، آقاى احمد آقا ، آقاى على آقا . ديگر نمىگوييد « و آقاى احمد آقا و آقاى على آقا » . در حالىكه انسان مىخواهد بشمارد ، اين واو ديگر لازم نيست ، واو را برمىدارد . قرآن خودش قبل از اينكه اين چيزها بيايد ، اين كار را مىكند يعنى مانند تعديد عمل مىكند و واو را برمىدارد . نفرمود : « الرَّحْمنُ عَلَّمَ الْقُرْ انَ وَ خَلَقَ الْانْسانَ وَ عَلَّمَهُ الْبَيانَ وَ الشَّمْسُ وَ الْقَمَرُ بِحُسْبانٍ » ؛ اينها را بدون واو ذكر كرد مگر آنجايى كه سياق دارد تغيير مىكند : « وَ النَّجْمُ وَ الشَّجَرُ يَسْجُدانِ » . مفسرين - شايد اغلبشان - گفته‌اند كه مقصود از « نجم » در اينجا همان گياه است به قرينهء « شجر » و به قرينهء « يَسْجُدانِ » نه ستاره به قرينهء « شمس » و « قمر » ، چون مطلب ديگرى مىخواهد بگويد . اگر اينجا باز مقصود مثلًا همان « بِحُسْبان » مىبود مىگفتيم نجم هم ستاره است ، ولى اينجا چيز ديگرى مىگويد : « وَ النَّجْمُ وَ الشَّجَرُ يَسْجُدانِ » .\r\n\r\nسجدهء گياه\r\nخيلى تعبير لطيف و عجيبى است : گياه و درخت هم خدا را سجده مىكنند . يعنى چه گياه خدا را سجده مىكند ؟ گياه همين عمل روييدنش سجدهء خداست ، نه اينكه مقصود اين است كه درخت مثلًا شبها كه مردم به خواب مىروند سرش را كج مىكند و روى زمين مىگذارد . سجدهء او چيز ديگرى است ، اطاعت است : در مقابل امر پروردگار خود خاضع هستند . « ثُمَّ اسْتَوى الَى السَّماءِ وَ هِىَ دُخانٌ فَقالَ لَها وَ لِلْارْضِ ائْتِيا طَوْعاً اوْ كَرْهاً قالَتا اتَيْنا طائِعينَ » « 1 » آن وقت كه استوا پيدا كرد [ به آسمان ، 
  ] يعنى سماء و آسمان و اين جوّ فوق را تحت‌تسلط خود قرار داد در حالى كه او دود بود يعنى گاز بود ، در وقتى كه او به صورت يك گاز بود ؛ خدا به اين عِلويّات و به زمين گفت بياييد ( يعنى دستورى كه من مىدهم اطاعت كنيد ) ، گفتند آمديم در حالى كه مطيع هستيم . معلوم است كه آنجا سخن لفظ « 2 » نيست ، جواب لفظ « 3 » هم نيست ؛ بلكه امر پروردگار و قانون الهى را كه بدون تخلف عمل مىكنند ، آن اطاعت آنهاست . آنجا به تعبير « طائِعين » آمده است ، اينجا به تعبير « يَسْجُدانِ » .\r\n\r\n\r\n\r\n\r\n","description":"","footnote":"\r\n( 1 )\r\n. فصّلت / 11 .\r\n( 2 ) . [ يعنى سخنى كه از نوع لفظ باشد . 
  ]\r\n( 3 ) . [ يعنى جوابى كه از نوع لفظ باشد . 
  ]\r\n","page_name":" 36 ","page_number":40},
  {"content":"\r\n\r\nفارابى ، همين فيلسوف معروف اسلامى خود ما - كه اين روزها خيلى صحبتش بود و هزار و صدمين سالش را جلسه مىگرفتند - در كتاب فصوص‌الحكم خودش تعبير خيلى زيبايى دارد ، مىگويد : « صَلَّتِ السَّماءُ بِدَوَرانِها وَالْارْضُ بِرَجَجانِها وَالْماءُ بِسَيَلانِهِ وَ الْمَطَرُ بِهَطَلانِهِ » آسمان با حركت خودش دارد نمازش را مىخواند و زمين با جنبش خودش نمازش را مىخواند ، آب با جريان خودش عمل نمازش را انجام مىدهد و باران با آن ريزش خودش نمازش را دارد انجام مىدهد . در اين زمينه ، مولوى شعرهاى بسيار خوبى دارد :\r\n معنى اللَّه گفت آن سيبويه * يولهون فى الحوائج هم لديه \r\nبعد ذكر مىكند كه تمام ذرات عالم چگونه به درگاه الهى نياز مىبرند و نماز مىخوانند و نماز هر موجودى متناسب با مرتبهء وجود خودش است ؛ نماز هر موجود يعنى وظيفه خود را انجام دادن و مطيع امر الهى بودن . آنها مطيع تكوينى هستند و انسان بايد اين اطاعت را انتخاب كند ؛ چون بايد انتخاب كند گاهى هم عصيان و تمرّد مىكند . اى انسان ! گياه و درخت اطاعت پروردگارشان را مىكنند ، سجدهء پروردگارشان را انجام مىدهند ( اين ، زمينهء « فَبِاىِّ الاءِ رَبِّكُما تُكَذِّبان » است ) پس تو چرا نه ؟\r\n« وَ السَّماءَ رَفَعَها وَ وَضَعَ الْميزانَ » و سماء را بلند كرد ، يا او را در مقام بلند آفريد ، و مقياس و ميزان بر نهاد . سماء - هميشه گفته‌ايم - از « سموّ » است كه به معنى عِلْو است ؛ يعنى اين عِلْويّات . ممكن است مقصود همين علويات جسمانى باشد ، يعنى آنها را بلند در بالاى سر شما آفريد ؛ و چون در قرآن سماء غالباً به امر معنوى گفته مىشود ، به عالَم معنا هم اطلاق مىگردد . « وَ هُوَ الْقاهِرُ فَوْقَ عِبادِهِ » « 1 » يا اگر گفته مىشود « اللَّهُ - مثلًا - فِىالسَّماءِ » [ مقصود از « سماء » همين عِلويات جسمانى نيست . 
  ] « وَ وَضَعَ الْميزانَ » . ميزان يعنى آلت سنجش : و آلت سنجش نهاد ( قرار داد ) .\r\nدر آيات پيش صحبت از حساب بود ( الشَّمْسُ وَ الْقَمَرُ بِحُسْبانٍ ) كه در كار عالم حسابى هست . بسيار خوب ، در كار عالم حسابى هست ، ولى آيا ما انسانها آلتِ به دست آوردن حساب را هم داريم يا نداريم ؟ ممكن است خيلى حسابها باشد ولى ما راهى براى كشف آن حسابها نداشته باشيم . مثلًا در اثقال يعنى در سنگينيها ممكن\r\n\r\n\r\n\r\n\r\n","description":"","footnote":"\r\n( 1 ) . انعام / 18 .\r\n","page_name":" 37 ","page_number":41},
  {"content":"\r\n\r\nاست كه انسان قبلًا بداند كه اين وزنها با يكديگر تفاوتى دارد ، حسابى در كار است ، برابريها و نابرابريهايى در كار است ، ولى وقتى كه ترازويى در كار نباشد ، ابزارى در كار نباشد ، از كجا من بتوانم بفهمم كه آيا اين دو وزنه برابر يكديگر هستند يا يكى بيشتر است يكى كمتر ؟ ولى وقتى كه يك ابزار هم وجود دارد ، من ، هم مىدانم حسابى در كار است ، هم وسيله دارم براى اينكه اين حساب را كشف كنم و به دست بياورم .\r\n\r\nمتن خلقت ، ميزان و مقياس همه چيز\r\nميزان - همين طور كه عرض كردم - يعنى آلت سنجش ؛ اسمى است عام . هر آلت سنجشى را « ميزان » مىگويند ، ولى عرف بيشتر يك مصداقش را مىشناسد و آن همان ترازو و قپان است ، يعنى چيزى كه سنگينيها را مىسنجد ، كه در زندگى بشر جزء لوازم و ضروريات است و يكى از آن چيزهايى است كه عدالت بدون آن برقرار نمىشود . اگر همين سنجشهاى جسمانى نباشد روابط ميان افراد بشر به كلّى به هم مىخورد . خود همين ، يكى از نعمتهاى بزرگ الهى است . ولى ميزان عالَم تنها ترازويى كه قوهء ثقل را مىسنجد نيست ؛ انسان كامل ميزان و معيار و آلت سنجش انسانهاى ديگر است . فلاسفه ، علم منطق را « علم ميزان » مىنامند يعنى علم آلت سنجش - مىگويند - چون با علم منطق مىتوان شكل و صورت افكار را سنجيد كه آيا اين افكارى كه ما در ذهن خودمان ترتيب مىدهيم به شكل و صورت صحيحى ترتيب يافته يا نه . « منطق » مقياس است ، ميزان و آلت سنجش [ فكر است . 
  ] شاغول براى يك بنّا ميزان است چون عمودى بودن ديوار را با آن مىسنجد . همچنين تراز براى او ميزان است چون افقى بودن ديوارى را كه كشيده با آن مىسنجد . ذرع و متر و ياردى كه يك بزّاز در دست مىگيرد براى او ميزان و آلت سنجش است . قانون براى زندگى افراد بشرميزان است ، ميزانِ روايى و ناروايى . عدالت - كه خودش حقيقتى است كه قبل از قانون وجود دارد - باز ميزان قانون است . عمل من بايد با چه سنجيده شود ؟ با قانون . خود قانون با چه سنجيده شود و از كجا كه قانون ، قانون درستى باشد ؟ ميزان قانون ، عدالت است . ميزان عدالت ، حق يعنى استحقاق است :\r\n« اعْطاءُ كُلِّ ذى حَقٍّ حَقَّهُ » ( استحقاقها ) كه در واقع به نظام هستى مربوط مىشود .\r\nپس براى هر چيزى ميزان و مقياس قرار داده شده ؛ تا مىرسد به آن چيزى كه خود\r\n\r\n","description":"","footnote":"","page_name":" 38 ","page_number":42},
  {"content":"\r\n\r\nآن ، مقياس همهء چيزهاست و آن متن خلقت و جريان اصيل خلقت است كه مقياس همه چيز قرار مىگيرد . پس « وَ النَّجْمُ وَ الشَّجَرُ يَسْجُدانِ . وَ السَّماءَ رَفَعَها وَ وَضَعَ الْميزانَ » .\r\nدر ذيل همين آيه ، حديثى در تفسير صافى و تفسيرهاى ديگر نقل كرده‌اند كه نشان مىدهد « ميزان » محدود به ميزان جسمانى نيست بلكه توسعه‌اش از دايرهء زندگى بشر و اجتماع بشر هم بيشتر است و همهء عالم را فرا مىگيرد . اساساً خلقت بر اساس ميزان و با يك سنجش معين است . آن حديث اين است كه پيغمبر اكرم فرمود :\r\n« بِالْعَدْلِ قامَتِ السَّمواتُ وَ الْارْضُ » « 1 » آسمانها و زمين كه بپاست به عدل بپاست ، با ميزان عدل بپاست ؛ يعنى اگر ظلم و اجحاف و عدم رعايت استحقاقها مىبود ، اين نظامى كه شما مىبينيد ، بر پا نبود .\r\n« وَ السَّماءَ رَفَعَها وَ وَضَعَ الْميزانَ » . همهء اينها براى چيست ؟ تعبير خاصى دارد : « الّا تَطْغَوْا فِى الْميزانِ » اينكه شما بشرها در ميزانها طغيان نكنيد ، خلاف عمل نكنيد . تعبير ، خيلى خاص است كه انسان اول تعجب مىكند ، چون « الّا تَطْغَوْا فِى الْميزان » تفسير است [ و 
  ] اين چه تفسيرى است كه : عَلَّمَ الْقُرْ انَ . خَلَقَ الْانْسانَ . عَلَّمَهُ الْبَيانَ . الشَّمْسُ وَ الْقَمَرُ بِحُسْبانٍ . وَ النَّجْمُ وَ الشَّجَرُ يَسْجُدانِ . وَ السَّماءَ رَفَعَها وَ وَضَعَ الْميزانَ « الّا تَطْغَوْا فِى الْميزانِ » اينكه شما در سنجش خطاكارى نكنيد ، حال اعم از اينكه [ اين جمله 
  ] تفسير همان « وَضَعَ الْميزانَ » باشد يا آن‌طور كه من فكر مىكنم تفسير جمله‌هاى قبل هم باشد . اين چه نوع تفسير كردن است ؟ ! تفسيرش عجيب است ، كأنهّ اين است كه معنى همه اينها چيست ؟ همه اينها يعنى اين . « الشَّمْسُ وَ الْقَمَرُ بِحُسْبانٍ . وَ النَّجْمُ وَ الشَّجَرُ يَسْجُدانِ » خورشيد و ماه با حساب منظم هستند ؛ گياه و درخت خدا را دارد سجده مىكند ؛ يعنى امر خداى خودش را اطاعت مىكند ؛ اين آسمان بلندى كه قرار داده شده ، اين مقياسها كه نهاده شده است ؛ اينها يعنى چه ؟ ( نمىگويد براى چه ؟ ) معنى اينها چيست ؟ يعنى تو از اينها چه معنايى درك مىكنى اى انسان ؟ « الّا تَطْغَوْا فِى الْميزانِ » معنى همهء اين حرفها و آنچه تو از همهء اينها بايد بفهمى اين است [ كه تو در نعمتها طغيان نكنى ، خلاف عمل نكنى . 
  ]\r\nروز شهادت حضرت رضا سلام‌اللَّه‌عليه است . توسّلى به آن وجود مقدس و\r\n\r\n\r\n\r\n\r\n","description":"","footnote":"\r\n( 1 ) . تفسير صافى ، ج 2 / ص 638 .\r\n","page_name":" 39 ","page_number":43},
  {"content":"\r\n\r\nمبارك [ داشته باشيم . 
  ] اين حديث شريف توحيدى را همه شنيده‌ايد ، حديث سلسلةالذهب يعنى حديث راوى طلايى . سلسله يعنى رشته . در نقل احاديث ، راوى مثلًا مىگفت من روايت مىكنم از احمد ، احمد روايت مىكرد از محمود ، محمود روايت مىكرد از خالد ، او مىگفت از زراره ، او مىگفت از محمدبن مسلم ، تا مىرسيد به امام . اينها را مىگفتند « سلسله » يعنى سلسلهء راويان . اين حديثى كه مىخواهم نقل كنم بعدها علماى حديث اسمش را گذاشتند « حديث سلسلةالذهب » يعنى حديث سلسله طلايى ، يعنى حديث راوى طلايى . اين تعبيرى است كه راويها يعنى ديگران كرده‌اند ، چرا ؟ براى اينكه حديثى بود كه حضرت رضا فرمود اين حديث را من روايت مىكنم از پدرم موسىبن جعفر و او روايت مىكند از پدرش جعفربن محمد ، او از پدرش محمدبن على ، او از پدرش علىبن‌الحسين ، او از پدرش حسين‌بن على ، او از پدرش على ، او از رسول خدا ، او از جبرئيل ، او از لوح ، او از قلم [ و او 
  ] از خداى متعال . ديگر سلسله‌اى از اين طلايىتر نمىتواند باشد . « طلايى » مىگويند يعنى ديگر از اين بهتر نمىشود فرض كرد .\r\nاين جريان در نيشابور رخ داد و نشان‌دهندهء ميزان محبوبيتى است كه ائمهء اطهار در ميان مردم بالخصوص مردم ايران داشتند علىرغم آن‌همه فعاليتهايى كه دستگاه خلافت عباسى داشت . عجيب است ! مأمون به خاطر آن سياستش - كه ديگر وقت نيست در بارهء آن صحبت كنيم « 1 » - حضرت رضا را در معنا كرهاً و به ظاهر طوعاً ، و با تجليل از مدينه حركت مىدهد ولى محرمانه دستور مىدهد كه از شهرهايى كه در آنجا مراكز شيعيان است عبور ندهيد ، از بيراهه‌ها يا از جاهايى بياوريد كه شيعه در آن جاها وجود ندارد و مردم علىبن موسىالرضا را نمىشناسند . ( حال آن تجليلهاى ظاهرىاش را ببينيد و اين نقشه‌هاى سياسى زير پرده را ! ) و لهذا مخصوصاً از قم كه از مراكز شيعه بود نياوردند ؛ از بغداد كه مركز بود و مركز همهء گروهها بود و آمدن حضرت رضا در آنجا ممكن بود حركتى ايجاد كند عبور ندادند ؛ از كوفه عبور ندادند ؛ از بيراهه آوردند . مثل اينكه باور نمىكردند در نيشابور ، يك شهر دورافتادهء خراسان ، چنين ولوله‌اى به وجود بيايد . وقتى حضرت را آوردند از نيشابور عبور بدهند مردم نيشابور - كه شهر بزرگى بود - استقبال\r\n\r\n\r\n\r\n\r\n","description":"","footnote":"\r\n( 1 ) . [ علاقه‌مندان مىتوانند به كتاب سيرى در سيرهء ائمهء اطهار عليهم السلام مراجعه نمايند . 
  ]\r\n","page_name":" 40 ","page_number":44},
  {"content":"\r\n\r\nعظيمى از ايشان كردند « 1 » . زن و مرد ، كوچك و بزرگ ريختند به استقبال حضرت .\r\nعلماى شهر در نهايت خضوع آمدند و آن عالمترين مردم شهر آمد و گفت اين افتخار را به من بدهيد كه من جلودار شتر حضرت باشم ، غاشيه‌دار باشم ، يعنى [ افسار شتر را 
  ] به دوش خودش گرفت و گفت اين افتخار ساربانى را به من بدهيد .\r\nاين كار را عالمترين و محترم‌ترين مردم شهر نيشابور كرد . مأمورين اجازهء توقف نمىدادند ؛ حداكثر اين بود كه عبور كنند . مردم خيلى مايل بودند حضرت توقفى بكنند ولى مأمورين مسلّح اجازهء توقف نداشتند [ و مىگفتند 
  ] عجله داريم ، بايد برويم ، مأمون منتظر است و اگر تأخير شود چنين و چنان مىشود . آمدند عرض كردند آقا ! پس ما مىخواهيم يادگارى از شما داشته باشيم ؛ در همين عبور ،\r\n\r\n\r\n\r\n\r\n","description":"","footnote":"\r\n( 1 ) . آن وقت نيشابور مركز خراسان بوده است ، خراسانِ به اصطلاح جنوبى يا خراسان مركزى نه‌خراسان شمالى ( شهرهاى ماوراءالنهر ) ؛ و مثل بلخ و بخارا و مرو هم البته شهرهاى بزرگى بوده ولى در اين قسمت خراسان فعلى مركز ، نيشابور بوده است . طوس كه همين شهر طوسى است كه در چهار فرسخى غرب مشهد است و قبر فردوسى هم آنجاست ، دهى ، قصبه‌اى يا شهركى بوده است و اين محل فعلى مشهد اساساً شهر نبوده ، دو تا ده كوچك بود : ده « سناباد » كه همان جايى است كه حضرت در آنجا مدفون هستند و ده « نوغان » كه الآن هم « محلهء نوغان » در پايين‌خيابان مشهد معروف است . خصوصيت تاريخىاى كه اينجا داشت فقط اين بود كه هارون در سفر خراسانش به همين‌جا كه رسيد مريض شد و نتوانست حركت كند ، بعد مرضش دوام پيدا كرد و همان جا مرد و در همين سناباد دفنش كردند . مىدانيم در همين محل حرم حضرت ، در پايين پاى حضرت و در واقع در وسط گنبد ، هارون مدفون است و اين محوطه و چهارديوارى را به اعتبار قبر هارون طرح و هارون را در وسط خاك كرده بودند يعنى اگر وسط زير گنبد را [ در نظر 
  ] بگيريم كه قسمت پايين پاى حضرت مىشود آن مقبرهء هارون است . علت اينكه قبر حضرت رضا در وسط قرار نگرفته و جاى « بالا سر » تنگ است همين است . آن وسط ، قبر هارون بود و مأمون خيلى دلش مىخواست كه حضرت رضا را در پايين پاى پدرش هارون دفن كنند كه آنجا طبق آنچه در احاديث آمده جريانهاى خارق‌العاده‌اى رخ داد كه بعد اجباراً آمدند و حضرت را در بالاى سر هارون دفن كردند . اسم اين بقعه هم « بقعهء هارونيّه » بود .\r\nدِعبِل ، شاعر عجيبى است ؛ به اصطلاح امروز يك شاعر انقلابى است ، كه من خيال نمىكنم در عصرهاى ما چنين شاعرهايى پيدا شده باشند . خودش مىگفت پنجاه سال است كه دارِ خودم را روى دوشم حركت مىدهم ؛ يعنى پنجاه سال است حرفهايى مىزند كه بايد برود سر دار . شعرهايى مىگفت كه بنىالعباس را آتش مىزد . مىگفت :\r\n قَبْرانِ فى طوسٍ خَيْرُ النّاسِ كُلِّهِمُ * وَ قَبْرُ شَرِّهِمُ هذا مِنَ الْعِبَرِ \r\nدو تا قبر در طوس ؛ در يك جا بدترين خلق خدا و بهترين خلق خدا ، و اين عبرت است .\r\n ما يَنْفَعُ الرِّجْسُ مِنْ قُرْبِ الزَّكِىِّ وَ لا * عَلَى الزَّكِىِّ بِقُرْبِ الرِّجْسِ مِنْ ضَرَرٍ \r\nآيا آن پليد هيچ سودى از اين پاك مىبرد ؟ آيا به دامن اين پاك از پليدى آن پليد گردى مىنشيند ؟ ابداً . معلوم است كه از اين شعر آتش مىبارد .\r\n","page_name":" 41 ","page_number":45},
  {"content":"\r\n\r\nيادگارى به ما بدهيد . يادگار اين است كه يك حديث براى ما روايت كنيد ، بگوييد كه بنويسيم . اين كه معروف است دوازده هزار قلمدان طلا بيرون آمد و از اين جهت گفتند « سلسلة الذهب » اساسى ندارد . سلسلةالذهب بودنش به اعتبار همين است كه راويان همه ائمه بودند . آنجا مركز اهل حديث بود و بنا شد كه حضرت جمله‌اى بفرمايند . نوشته‌اند سر مباركشان را از آن محمل بيرون آوردند . وقتى كه بيرون آوردند « لَهُ ذُؤابَتانِ كَذُؤابَتَىْ رَسول‌ِاللَّه » گويى مردم پيغمبر را ديدند . ولوله و فرياد مردم بلند شد . بعد فرمود : از پدرم شنيدم و او از پدرش و او ازپدرش و او از پدرش تا رساند به پيغمبر و لوح و قلم و خدا كه فرمود : « كَلِمَةُ لا الهَ الَّا اللَّهُ حِصْنى فَمَنْ دَخَلَ حِصْنى امِنَ مِنْ عَذابى » « 1 » توحيد حصن و باروى الهى است . هر كسى كه در اين حصن وارد شود [ از عذاب من ايمن است ؛ 
  ] چون اگر انسان در حصن توحيد وارد شود ، ديگر دنبال توحيد [ همه چيز هست ؛ 
  ] همان الف است كه دنبالش همه چيز هست .\r\nاساس و ريشه است .\r\n\r\n\r\n\r\n\r\n","description":"","footnote":"\r\n( 1 ) منتهى الامال ج 2 / ص 191 .\r\n","page_name":" 42 ","page_number":46},
  {"content":"\r\n\r\n\r\nتفسير سورهء الرحمن ( 2 )\r\nاعوذ باللَّه من الشّيطان الرجيم\r\nوَ الْارْضَ وَضَعَها لِلْانامِ . فيها فاكِهَةٌ وَ النَّخْلُ ذاتُ الْاكْمامِ . وَ الْحَبُّ ذُو الْعَصْفِ وَ الرَّيْحانُ . فَبِأىِّ الاءِ رَبِّكُما تُكَذِّبانِ « 1 » .\r\n[ آيات اول سورهء الرحمن را 
  ] « 2 » خوانديم كه سخن از تعليم قرآن و از خلقت انسان و از تعليم نطق و بيان و از نظام آسمان و خورشيد و ماه و بعد اشاره به درخت و گياه و امثال اينها بود ؛ در اينجا مىفرمايد : « وَ الْارْضَ وَضَعَها لِلْانامِ » و زمين را خدا براى مردم آفريد . « انام » يك نوع اسم جمع به معنى مردم است . انام يعنى « الناس » ، يعنى مردم . زمين را خدا براى مردم [ آفريد . 
  ] « 3 » اينجا دو جهت هست كه ما بايد به اين دو جهت توجه كنيم .\r\n\r\nمسؤوليت انسان در مقابل نعمتها\r\nيكى اين است كه بينش يك نفر موحد در عالم خلقت هميشه اين طور بايد باشد كه نظامى است در عالم و رابطه‌اى است در خلقت اشياء ؛ يعنى اگر زمين شرايط زندگى\r\n\r\n\r\n\r\n\r\n","description":"","footnote":"\r\n( 1 ) . الرحمن / 10 - 13 .\r\n( 2 ) و 3 . [ افتادگى از نوار است . 
  ]\r\n( 3 )\r\n","page_name":" 43 ","page_number":47},
  {"content":"\r\n\r\nبرايش مساعد است و يك سلسله امورى كه برايش مفيد است - كه ما اسم آنها را « نعمتها » مىگذاريم - وجود دارد ، اينها يك امر اتفاقى و تصادفى نيست آن طور كه ماديين فرضيه مىسازند كه پيدايش زمين صرفاً معلول يك تصادف است و هدف و غرض و حكمتى در كار نيست ؛ بعد هم كه شرايط زمين براى زندگى مساعد شده ، اين هم معلول تصادف است ؛ بعد هم كه اولين جاندار در روى زمين پيدا شده است اين هم باز در اثر يك تصادف است ؛ بعد اين جاندارها هم كه تكامل پيدا كرده‌اند تا به انسان رسيده ، اين انسان كه الآن خودش را شريف‌ترين مخلوقات عالم مىداند باز هم يك امر تصادفى است .\r\nدرست دقت كنيد كه آن نتيجه نهايى از نظر انسان چه خواهد شد : انسان در روى زمين آمده بدون آنكه حسابى در كار باشد و آن حساب انسان را به اينجا رسانده باشد ، بلكه همان تصادفات كوركورانه‌اى كه رخ داده است و يك مقدار - در جاندارها - تنازعها براى بقاء ، كشمكشها و ستيزها و حكمت زور در ميان حيوانات كه هر كه قويتر و زورمندتر بوده باقى مانده ، انسان را به اينجا رسانده است . بنابراين ، اين انسانى كه امروز ما مىبينيم ، وجودش معلول يك سلسله تصادفات است و يك سلسله زورمنديهايى كه نسلهاى گذشته‌اش نسبت به حيوانات ديگر داشته‌اند كه توانسته‌اند آنها را از صحنه زندگى بيرون ببرند و بعد خودشان در اينجا باشند . نتيجه چيست ؟ حالا بر چه اساسى بايد زندگى كند ؟ حالا هم قهراً نتيجه‌اش همين است ؛ يعنى اصلًا قانون اساسى خلقت همين خواهد بود و بنابراين مبناى زندگى بشر در آينده هم همين بايد باشد و غير از اين نمىتواند باشد .\r\nاينجاست كه مسائلى از قبيل انسانيت و شرافت و اخلاق و معنويت ، زيرابش يك جا زده مىشود ؛ و عجيب اين است كه عده‌اى مىخواهند اين فلسفه را ترويج كنند و در عين حال باز دم از انسانيت و شرافت و معنويت و نيكى و احسان و صفا و عدالت و از اين حرفها بزنند . اينها اصلًا با هم جور در نمىآيد ؛ يعنى اگر ما آن اصلى را كه « اصل علت غائى » ناميده مىشود ناديده بگيريم يعنى اگر آن « لِ » در « وَضَعَها لِلْانام » را برداريم ، ديگر انسان نمىتواند اساساً وظيفه‌اى داشته باشد .\r\nيك وقتى اين مثال به نظرم آمد : الآن انسان كدخداى اين عالم است ، يعنى بر همهء حيوانات و جاندارهاى ديگر پيروز است ؛ بر درياها ، صحراها ، گياهها ، حيوانات و هوا مسلط است . اين را شما تشبيه كنيد به كدخداى يك ده . اين\r\n\r\n","description":"","footnote":"","page_name":" 44 ","page_number":48},
  {"content":"\r\n\r\nكدخداى يك ده يك وقت هست كه با زورِ خودش آمده اين منصب و پست را تصاحب و ديگران را مطيع خودش كرده ، و يك وقت هست كدخدايى است كه او را براى كدخدايى اين ده انتخاب كرده‌اند . اگر كدخدايى را ديگرى ( مثلًا دولت ) يا ديگران ( مردم ) انتخاب كرده باشند ، مسؤوليت در آنجا معنى دارد چون انتخاب ، مسؤوليت‌آور است . به او مىگويند تو را براى اين ده به عنوان كدخدا انتخاب كرده‌اند ، براى چه ؟ كارهايى را بايد انجام بدهى . اگر انتخاب در كار باشد مسؤوليت و وظيفه هم معنى پيدا مىكند . ولى اگر انتخاب در كار نباشد و شخص با زور خودش آمده اينجا را تصاحب و اقتدار كرده ، ديگر كسى نمىتواند به او بگويد كه تو اكنون مسؤوليتى هم در مقابل اين [ قدرت 
  ] دارى . مىگويد من به حكم اين شمشير و زور خودم شما را اينجا مطيع كردم . اصلًا مسؤوليت برايش معنى ندارد .\r\nما در قرآن راجع به انسان كلمهء « اصطفاء » را مىخوانيم . اصطفاء يعنى انتخاب .\r\nخدا انسان را برگزيده است . چون خدا انسان را برگزيده است ، اين « برگزيده » قهراً از جنبهء برگزيدگى خودش مسؤوليت هم دارد و نمىتواند نداشته باشد . اما اگر بنا بود اصطفاء و انتخاب و اختيار و « خدا اين نعمت را براى تو قرار داده » و اين گونه حرفها را به كلى نفى كنيم ، ديگر براى انسان وظيفه و مسؤوليت معنى ندارد .\r\nاين است كه ما مكرر گفته‌ايم كه اين فلسفه‌هاى مادى جديد كه از يك طرف براساس ماترياليسم و نفى همه اين حرفها قضاوت مىكنند ولى از طرف ديگر به اينجاها كه مىرسند مىخواهند فلسفهء انسانى بسازند و دم از مسؤوليت مىزنند اينها اساساً هيچ معنى نمىتواند داشته باشد .\r\nبه حسب بينش توحيدى و در معارف الهى هيچ ذره‌اى در نظام خلقت نيست مگر اينكه « حساب شده » و مقدّر است ، يعنى روى يك تقدير و اندازه‌گيرى و حساب است . اگر انسان در متن اين برنامه نبود زمينى هم در اين برنامه نبود . وقتى كه شما چيزهايى را روى برنامه‌اى و براى هدفى تعيين مىكنيد ، معنايش اين است كه اگر آن هدف در اين برنامه نبود اين مقدمات هم در كار نبود . آيهء « وَالْارْضَ وَضَعَها لِلْانامِ » معنايش اين است كه اين طور نيست كه خلقت زمين به گزاف انجام شده و بعد تصادفاً منجر به خلقت انسان شده ، بلكه اصلًا اين زمين حساب‌شده آفريده شده است ، براى اينكه انسان در روى آن به وجود بيايد آفريده شده است . بنابراين اى انسان تو بايد توجه داشته باشى كه اين زمين را براى تو آفريده‌اند ، پس مسؤولى ،\r\n\r\n","description":"","footnote":"","page_name":" 45 ","page_number":49},
  {"content":"\r\n\r\nمكلفى . همه اينها نتيجه‌گيرى براى مسؤوليت و مكلف بودن است كه آن « فَبِأَىِّ الاءِ رَبِّكُما تُكَذِّبانِ » توجه دادن ماست به مسؤوليت و تكليفى كه در مقابل اين نعمتها - كه براى اين هدف آفريده شده است - داريم . اين يك نكته .\r\n\r\nزمين ، براى همهء مردم\r\nنكتهء ديگر هم نكتهء درستى است كه بعضى استفاده كرده و مىكنند و آن اين است كه در « وَالْارْضَ وَضَعَها لِلْانامِ » ( زمين را خدا براى مردم آفريده است ) وقتى مىگويد « براى مردم آفريده است » اختصاص به يك گروه خاص از مردم نمىدهد ؛ يعنى براى همهء مردم آفريده است ، نه اينكه اختصاص به بعضى از مردم داشته باشد . يادم است زمانى كه جنگ بين‌الملل دوم بود راديو آلمان « 1 » وقتى قرآن مىخواند ، سورهء الرحمن را كه مىخواند ، وقتى كه به اين آيهء « وَالْارْضَ وَضَعَها لِلْانامِ » مىرسيد مىگفت : « و الانگليزيّون يقولون الارض لنا » ( البته اين مطالب جنبهء تبليغاتى داشت ؛ آنهايى هم كه اين حرفها را مىزدند بهتر از ديگران نبودند ) .\r\n« وَالْارْضَ وَضَعَها لِلْانامِ » خدا زمين را براى همهء مردم آفريده است . همهء مردم را خدا خلق كرده ، زمين را هم كه خدا خلق كرده براى همهء مردم خلق كرده نه براى يك گروه خاص كه ديگران از آن محروم بمانند .\r\n\r\nفوايد ديگر زمين براى انسان\r\n« فيها فاكِهَةٌ وَ النَّخْلُ ذاتُ الْاكْمامِ » . كلمهء « وَضَعَها » [ در آيهء قبل 
  ] يعنى نهاد آن را . اين اشاره است به آن استفاده‌اى كه انسان از نهادگى زمين مىبرد ، يعنى زمين براى انسان بساط و فرش و گهواره است كه انسان در روى آن قرار گرفته و حاجتش را رفع مىكند . حال اشاره مىكند به جنبه‌هاى ديگرِ فوايد و نعمى كه زمين براى انسان دارد . زمين براى انسان تنها فرش و مهاد و جايى كه محلِ قرار باشد نيست ، « فيها فاكِهَةٌ وَ النَّخْلُ ذاتُ الْاكْمامِ » در اين زمين است ميوه‌ها و درخت خرما با آن غلافهاى خودش كه ميوه‌ها را در غلاف قرار مىدهد . گويا عرب به خرما « فاكهه » ( ميوه ) اطلاق نمىكند ، از اين جهت نخل را جداگانه ذكر كرده است .\r\nفلاسفه اصطلاحى دارند ، مىگويند « آباء ثلاثه و امّهات اربعه » . زمين براى\r\n\r\n\r\n\r\n\r\n","description":"","footnote":"\r\n( 1 ) . [ مقصود راديو عربى آلمان است . 
  ]\r\n","page_name":" 46 ","page_number":50},
  {"content":"\r\n\r\nانسان حكم يك مادر را دارد . براى طفل نوزاد ، شير در پستان مادر تهيه مىشود و اين تهيه شدن شير در پستان يك امر تصادفى نيست يعنى اگر زنى حامله مىشود و بعد تدريجاً در پستان او مايعى پيدا مىشود و هرچه كه ايام وضع حمل او نزديك مىشود آن مايع بيشتر و آماده‌تر مىشود به طورى كه مقارن با ولادت طفل آن پستان آن مايع كاملًا آماده است براى اينكه طفل از آن استفاده كند ، اين يك امر تصادفى نيست كه همين قدر كه اين بچه در رحم قرار مىگيرد اتفاقاً پستان هم پر از شير مىشود ؛ بلكه در برنامه است ؛ يعنى رابطه است ميان خلقت بچه و خلقت پستان و توليد پستان آن شير را . اصلًا در نظام خلقت اگر بنا نبود كه در رحمها بچه‌ها آفريده شوند ، پستان هم آفريده نمىشد ، آن پستان هم آن طور آفريده نمىشد كه آن مايع را به آن شكل بتواند به وجود بياورد . ميان آن مايع و معدهء آن طفل كه در رحم است ارتباط برقرار است . ميان نوع آن مايع ( آن كه به اصطلاح خراسان به آن « جِيك » مىگويند يا به آن « آغوز » مىگويند ) و اولين ماده‌اى كه براى اين معده مناسب است باز رابطه است ؛ يعنى اين مايع روى حساب تهيه شده . حتى ميان آن دگمهء سر پستان و لبهاى آن طفل هم رابطه برقرار است ؛ اگر لبهاى آن طفل آن شكل خاص را نمىداشت آن دگمهء سر پستان هم آن طور آفريده نمىشد . يا آن غده‌ها و مراكزى كه ترشح مىكند ، به آن شكل ترشح مىكند ؛ طفل بايد با لبش فشار مختصرى بدهد تا ترشح كند ، چون اگر با لبش فشار ندهد ترشح نمىكند و اگر بدون اينكه لب فشار بدهد ترشح كند شيرها بىجهت مىريزد . آن هم بايد آنقدر نازك باشد كه وقتى لب نازك طفل كوچكترين فشار را بياورد كافى باشد . همه اينها حساب دارد .\r\nزمين هم ايجاد كردنش ميوه‌ها را ، درختها ، دانه‌ها و سبزيهاى خوشبو را ، حساب دارد . از ميوه‌ها تعبير به « فاكهه » كرده ، بعد خرما را اختصاصاً جدا ذكر كرده ، يا به علت اهميتش يا به همان علت كه عرض كردم عرب به خرما « فاكهه » اطلاق نمىكند . دانه‌هاى مورد تغذى انسان مثل گندم ، جو ، نخود و لوبيا را هم تعبير به « حَب » مىكند ، دانه‌هايى كه از زمين مىرويد ، دانه‌هايى كه توأم با برگهاى درو كردنى است كه مورد استفاده انسان است . از سبزه‌هاى خوشبو تعبير به « ريحان » فرموده است ( وَ الْحَبُّ ذُوالْعَصْفِ وَ الرَّيْحانُ ) .\r\nقرآن مىخواهد بگويد همين طور كه رابطه است ميان آن پستان و آن شير و آن\r\n\r\n","description":"","footnote":"","page_name":" 47 ","page_number":51},
  {"content":"\r\n\r\nدگمهء سر پستان و همهء آن تشكيلات با خلقت طفل در رحم و با معده و لبها و نيازهاى آن طفل ، همين طور رابطه است ميان ميوه‌ها و دانه‌ها و روييدنيهاى خوشبوى اين عالم با خلقت انسان . اينها ماده‌هايى است كه در پستان همين زمين مىرويد ؛ يعنى اين پستان اين جور آفريده شده است كه بتواند اين احتياجات را رفع كند . البته طفل وقتى از رحم به دنيا مىآيد ناتوان است ، حداكثر همين است كه با لبهاى خودش بايد بمكد ، ديگر بيش از اين كارى از او ساخته نيست ، مايع براى او تا اين اندازه آماده است ، ولى انسان بعد از آنكه بزرگ مىشود استعداد خيلى بيش از اينها را دارد ، آنوقت مىبينيد نعمتها در قدمهاى دورترى قرار داده شده كه او خودش مىرود آنها را به خود نزديك مىكند . مثلًا دانه را در زمين مىپاشد كه بعد زمين اين استعداد خودش را در آنجا نشان مىدهد ، بعد مثلًا بوته گندم مىرويد ، بعد بزرگ مىشود ، ساقه پيدا مىكند ، دومرتبه خوشه پيدا مىكند ، بعد دانه گندم هم به خودى خود قابل استفاده نيست ، انسان آن را آرد مىكند ، بعد مىپزد و بعد مىخورد .\r\n« وَالْارْضَ وَضَعَها لِلْانامِ . فيها فاكِهَةٌ وَ النَّخْلُ ذاتُ الْاكْمامِ . وَ الْحَبُّ ذُوالْعَصْفِ وَ الرَّيْحانُ » زمين را نهاد براى مردم كه بر روى آن راه بروند و از آن مانند يك فرش و بساط استفاده كنند ولى نه زمين تنها فايده‌اش آن باشد ، مادرى است كه در پستان خودش مواد مورد نياز انسان را به وجود مىآورد ؛ در اين زمين است ميوه‌ها ، در اين زمين است درخت خرما ، و از اين زمين مىرويد دانه‌هايى كه مورد استفاده انسان است ، دانه‌هايى كه با بوته‌هايى داراى برگ مىرويد ، و در اين زمين است كه ريحانها يعنى روييدنيهاى خوشبوى پيدا مىشود . اگر انسان شامّه‌اى نمىداشت ، اين گلها و سبزيهاى خوشبو هم در دنيا وجود نمىداشت ، يعنى ارتباطى ميان ايندو برقرار است . « فَبِأَىِّ الاءِ رَبِّكُما تُكَذِّبانِ » حال به من بگوييد كه شما كدام يك از نعمتهاى پروردگارتان را تكذيب مىكنيد ، يعنى آيا جاى تكذيب نعمتها هست ؟ ! تكذيب نعمتها يا تكذيب ايمانى . عرض كرديم كه اين نعمتها با اين تشكيلات و اين نظم كه حساب و كتابى را در عالم مىرساند ، اولًا الهام‌بخش ايمان است در انسان ، ثانياً الهام‌بخش وظيفه و تكليف و مسؤوليت است براى انسان .\r\n\r\nمراحل خلقت انسان\r\n« خَلَقَ الْانْسانَ مِنْ صَلْصالٍ كَالْفَخّارِ » انسان را آفريده است از گِل خشكيده شبيه سفال\r\n\r\n","description":"","footnote":"","page_name":" 48 ","page_number":52},
  {"content":"\r\n\r\nپخته . « صلصال » يعنى داراى صلصله . « صلصال » صدا را مىگويند ؛ يعنى به شكلى درآمده بود كه مانند سفال صدا مىكرد . در قرآن راجع به خلقت انسان ، در جاهايى تعبير دارد انسان را از خاك آفريد ، يك جا تعبير دارد انسان را از گِل آفريد ، يك جا تعبير دارد انسان را از لاى گنديده آفريد ( مِنْ حَمَإٍ مَسْنونٍ ) « 1 » ، يك جا تعبير دارد انسان را از گل خشكيده آفريد . معلوم است كه اينها مراحل را ذكر مىكند . « از خاك آفريد » روشن است كه خاك قبل از گِل است و گل از خاك به وجود مىآيد . « لاى گنديدهء متعفن » : آب و خاك كه با همديگر مخلوط مىشوند ابتدا گل است ، بعدها كه مىماند ، در اثر تخميرها و فعل و انفعال‌هايى تبديل به يك « لاى گنديده » مىشود .\r\n« گل خشكيده » : اين باز از مراحل بعد است كه زمانى هم به اين حالت درمىآيد .\r\nقرآن خلقت انسان را در اين مراحل مختلف بيان كرده است : از خاك آفريده شده است ، از گل آفريده شده است ، از لاى گنديده آفريده شده است و از گل خشكيده آفريده شده است . اينها مراحلى در خلقت انسان را نشان مىدهد . در اينجا هم قرآن همين قدر تعبيرش اين است كه انسان را از گل خشكيده آفريد . از يك طرف به قرينهء اينكه مىگويد « از گل خشكيده » بايد بگوييم پس مقصود از « انسان » يعنى انسان اول ، كه بعضى از مفسرين اين جور گفته‌اند . ولى به قرينهء اينكه كلمهء « انسان » اسم جنس است نه اسم شخص ، و بعيد است كه الف و لام را الف و لام عهد بگيريم [ و بگوييم 
  ] يعنى آن انسان معين ، آن انسان اول ، [ لذا 
  ] مقصود اين است كه نوع انسان را ، منتها نوع انسان را به اعتبار آن اوايلِ اوايلش ، يعنى مىخواهد بگويد خلقت اوّلى انسان منتهى مىشود به گل خشكيده . اين هم باز تعبيرى است كه از نظر هدف نظير « وَالْارْضَ وَضَعَها لِلْانامِ » است ، يعنى اى انسان اگر روزى رسيدى به اينجا كه ابتداى خلقت انسان خاك بوده ، لجن بوده ، گل خشكيده بوده ، چه و چه بوده ، يك وقت اينها فكر تو را به آنجا نبرد كه پس يك تصادف بود كه انسان آفريده شد .\r\nانسان ( مخصوصاً مردمى كه در معارف الهى خيلى ورود ندارند ) گاهى به يك اسم از اسماء الهى توجه مىكند و اسمهاى ديگر خدا را غافل مىشود ، يعنى يك شأن از شؤون الهى را توجه دارد در حالى كه از شؤون ديگر الهى غافل است . غالباً مردم فقط به قدرت خدا توجه دارند . هرچه بگوييد ، مىگويد خدا كه قدرت دارد .\r\nفلان چيز آيا اين جور هست يا اين جور نيست ؟ خدا كه قدرت دارد چنين بكند ،\r\n\r\n\r\n\r\n\r\n","description":"","footnote":"\r\n( 1 ) . حجر / 26 .\r\n","page_name":" 49 ","page_number":53},
  {"content":"\r\n\r\nبله ، خدا قدرت دارد ، قدرتش هم غيرمتناهى است ( انَّ اللَّهَ عَلى كُلِّ شَىْءٍ قَديرٌ ) اما خدا تنها قادر كه نيست ، حكيم هم هست . حكمت ، خودش اقتضايى دارد . قدرت از آن جهت كه قدرت است يعنى عجز و ناتوانى در مقابل [ كارها 
  ] نيست ، اما حكمت است كه حسابى را در كار مىآورد . خداوند قادر هست ، احد هست ، حكيم هست ، باسط هست ، قابض هست ، هزاران اسماء و صفات دارد . خلقت ، ناشى از ذات مستجمع جميع صفات كماليه است نه ناشى از ذات داراى فقط يك صفت كه قدرت است .\r\nافرادى كه فقط قدرت را مىبينند مىگويند [ آيا 
  ] خدا انسان را آفريده ؟ [ مىگوييم بله . مىگويند 
  ] خدا كه قدرت دارد ؛ خدا قدرت دارد انسان را از اول از هيچ چيز يك دفعه بيافريند ؛ ديگر چه احتياجى است كه خاكى باشد ، گلى باشد ، لاى گنديده‌اى باشد ، گل خشكيده‌اى باشد ، زمانى باشد ، مدتها اين در تخمير مانده باشد ؟ مگر خدا قادر نيست ؟ مگر خدا عاجز و ناتوان است ؟ جواب اين است : پس بچه هم كه مىخواهد متولد شود ، كسى بگويد مگر خدا ناتوان است ؟ اين تشريفات ديگر چيست كه حتماً ازدواج باشد و مرد و زنى باشند و عمل مباشرتى انجام بگيرد و بعد نه ماه طول بكشد ، قدم به قدم جلو بيايد ؛ مگر خدا قادر نيست ؟ خدا اگر قادر است يك دفعه اين كار را انجام بدهد !\r\nيك آدم عوامى كه خيال مىكرد شخصى دختر دارد رفته بود به خواستگارى دخترش . بعد كه عده‌اى را به خواستگارى فرستاد ، او گفت اصلًا من دختر ندارم ، فقط يك پسر دارم . او جواب داد حالا همان . گفت پسر كه نمىشود ! مگر نمىخواهى خدا به تو فرزند بدهد ؟ گفت خدا اگر بخواهد فرزند بدهد از پسرش هم مىدهد ( خندهء حضار ) .\r\nاينها حرف مفت است . قرآن وقتى كه ما را متوجه مىكند كه خداوند انسان را از خاك آفريد ، از گل آفريد ، از لاى گنديده آفريد ، از گل خشكيده آفريد ، در ذهن ما اين نباشد كه خدا قدرت دارد ، بخواهد بيافريند آناً مىآفريند ؛ اينها ديگر يعنى چه ؟ ! براى اين است كه شما اگر بعد در نظامات علمى به اين جور مسائل بر بخوريد بدانيد اينها هم روى حكمت و حساب بوده كه خلقت انسان بايد اين مراحل را طى كند .\r\nپس همين طور كه « وَالْارْضَ وَضَعَها لِلْانامِ » زمين را كه خدا آفريده است حساب شده بوده است ، خلقت انسان هم از خاك و از گل و از اين جور چيزها - كه اين مراحل را بايد طى كند - روى حساب است .\r\n\r\n","description":"","footnote":"","page_name":" 50 ","page_number":54},
  {"content":"\r\n\r\n\r\nخلقت جن\r\n« وَ خَلَقَ الْجانَّ مِنْ مارِجٍ مِنْ نارٍ » قرآن موجود ديگرى را عرضه مىدارد به نام « جن » يا « جانّ » كه در ادبيات فارسى ما اين امر منشأ يك سلسله اشتباهات شده و آن اين است كه ما اغلب كلمهء « جن » را به « ديو » ترجمه مىكنيم و ديو در فارسى قديم و در فرهنگ خيلى قديم ايران معنا و مفهوم ديگرى داشته غير از مفهومى كه جن در قرآن دارد . مثل خود كلمهء « شيطان » است كه گاهى آن را به « اهريمن » ترجمه مىكنند ، در صورتى كه اين دو كلمه مساوى يكديگر نيستند .\r\nاز قديم فكرى در دنيا بوده كه بيشتر هم در ايران قديم خود ما بوده است ؛ معتقد به ثنويت در خلقت بودند ، يعنى مخلوقات را تقسيم مىكردند به مخلوقات خوب و بايستنى يعنى مخلوقاتى كه بايست هم خلق مىشد ، و مخلوقات زشت و نبايستنى ، مخلوقاتى كه نبايد خلق مىشد . مىگفتند منشأ آن خيرها و خلق شدنىها يك مبدأ است كه او هدفش از خلقت ، خير بوده ، و آن نبايستنىها از كانون ديگرى پيدا شده كه هدف آن كانون خير رساندن نبوده ، شر رساندن بوده است . ( اين دو مبدأ را « سپنت مئنيو » و « انگرا مئنيو » مىناميدند ، از اسمهاى قديم ايران . ) آن گروهى را كه جنود آن مبدأ خير بودند اغلب « ايزِدان » ( ايزدها ) مىگفتند و آن گروهى را كه سپاهيان شر بودند « ديو » - و گاهى « دد » - مىگفتند . آن ديوها دست‌اندركار خلقت عالم بودند ، منتها خلقت آن چيزهايى كه نبايد خلق شوند . فرض كنيد فكر مىكردند مار و عقرب نبايد آفريده شوند ؛ آنها هستند كه آمده‌اند مار و عقرب را آفريده‌اند براى اينكه قصد سوء در كار عالم داشتند ؛ ولى آن ايزِدان قصد خير داشتند ، مثلًا باران خلق كردند ، نور آفريدند . به همين دليل ديو و ملَك در مقابل هم قرار مىگيرند . ملك يعنى موجوداتى كه در نظام خلقت قرار گرفته‌اند و مىخواهند كار خير انجام دهند ، و ديو يعنى موجوداتى كه در نظام خلقت قرار گرفته‌اند و مىخواهند كار شر انجام دهند .\r\nولى در اسلام و قرآن چنين مطلبى مطرح نيست . از نظر اسلام و قرآن هرچه هست وجودش خير است ، يعنى هيچ چيزى در عالم نيست كه اصل خلقتش غلط بوده و نمىبايست آفريده شود ، و لهذا قرآن همه مأمورانى را كه در نظام خلقت از طرف پروردگار دخالت دارند « ملَك » مىنامد ، ولى در مقابل به « جن » هم قائل است . جن در رديف ملائكه نيست ، در رديف انسان است ، يعنى در عالم جزء\r\n\r\n","description":"","footnote":"","page_name":" 51 ","page_number":55},
  {"content":"\r\n\r\nمخلوقاتى است كه مكلف و موظف‌اند ، مثل انسان . منتها جن مخلوقى است كه درجه‌اش از انسان پايين‌تر است . گو اينكه از نظر بعضى از قدرتها بر انسان مىچربد و تواناييهايى دارد كه انسان ندارد ولى از نظر درجهء وجودى از انسان پست‌تر است ، و حتى آن كارهايى كه بعضى از افرادى كه سروكارشان با جن است - البته آنهايى كه راست مىگويند - انجام مىدهند ، اينها را اهل معنا نمىپسندند ، يعنى سروكار داشتن انسان با جن روح انسان را تعالى نمىدهد ؛ تنزل مىدهد و تعالى نمىدهد . حال به يك معناى ديگر كه اساساً آنها خود به خود مسخّر باشند آن مسألهء ديگرى است .\r\nاينجا از خلقت انسان و خلقت جن ياد شده . قرآن مىگويد ما انسان را از خاك ، گل ، اين جور چيزها آفريديم و جن را از شعله‌اى از آتش آفريديم : « وَ خَلَقَ الْجانَّ مِنْ مارِجٍ مِنْ نارٍ » جنس او آتشين است ؛ اين يك جنس است و او جنس ديگرى ؛ مبدأ مادىِ اين يك چيز است و مبدأ مادى او چيز ديگرى . شيطان هم راجع به آدمِ اول همين حرف را زد ، گفت : « خَلَقْتَنى مِنْ نارٍ وَ خَلَقْتَهُ مِنْ طينٍ » « 1 » مرا از آتش آفريدى و او را از گِل . مىخواست بگويد آتش بر گل شرافت دارد ، اصل من بر اصل او شرافت دارد . « فَبِاىِّ الاءِ رَبِّكُما تُكَذِّبانِ » پس اصل خلقت شما هم روى حساب بوده ، به چه نعمت از نعمتهاى پروردگار تكذيب مىكنيد ؟\r\n\r\nمعنى مشرقَين و مغربَين\r\n« رَبُّ الْمَشْرِقَيْنِ وَ ربُّ الْمَغْرِبَيْنِ . فَبِاىِّ الاءِ رَبِّكُما تُكَذِّبانِ » . در قرآن در بعضى جاها مشرق و مغرب ذكر شده « وَ لِلَّهِ الْمَشْرِقُ وَ الْمَغْرِبُ » « 2 » ، در بعضى جاها « مشارق و مغارب » ذكر شده ، يعنى مشرقها و مغربها ، و در بعضى جاها « مشرقَين و مغربَين » ذكر شده ، دو مشرق و دو مغرب . اين امر قهراً سؤالى را برانگيخته كه آيا يك مشرق و مغرب است آن طور كه در بعضى از آيات تعبير اين جور است ؟ يا دو مشرق و دو مغرب است اين طور كه در آيهء سورهء الرحمن است ؟ يا نه ، مشرقها و مغربهاست آن طور كه در سورهء « الصّافّات » است ( رَبُّ الْمَشارِقِ ) « 3 » ؟ حال اگر بگوييم كه مشرقها و مغربها هست ، مقصود از « مشرقها و مغربها » چيست ؟\r\n\r\n\r\n\r\n\r\n","description":"","footnote":"\r\n( 1 ) . اعراف / 12 .\r\n( 2 ) . بقره / 115 .\r\n( 3 ) . الصّافّات / 5 .\r\n","page_name":" 52 ","page_number":56},
  {"content":"\r\n\r\nدربارهء اين مطلب وجوهى ذكر كرده‌اند . بعضى گفته‌اند آن كه در قرآن دارد مشرقها و مغربها ، اشاره به اين است كه تنها زمين نيست كه خورشيد بر آن طلوع و از آن غروب مىكند . به حسب « هيئت » قديم فقط زمين بود كه خورشيد بر او طلوع و از او هم غروب مىكرد ، ولى حالا معلوم شده كه اين طور نيست ، مثل زمين زمينهايى وجود دارد كه آنها هم شب و روز دارند و خورشيد بر آنها طلوع و غروب مىكند . بعضى گفته‌اند نه ، به اعتبار خود زمين است ، چون در ايام سال خورشيد هر روزى از يك نقطه طلوع مىكند و در نقطه ديگر غروب مىكند ، زيرا يا روز بلندتر مىشود و شب كوتاه يا برعكس . مثلًا اگر اول فروردين و به اصطلاح قدما نقطهء اعتدال ربيعى را در نظر بگيريم ، يعنى آن روز اول فروردين كه شب و روز برابر است ، خورشيد در مدارات فرضى آسمان [ در مدارى قرار دارد كه نيمى از زمين در بالاى آن واقع مىشود و نيم ديگر در پايين ؛ 
  ] يعنى اگر ما فرض كنيم زمين يا خورشيد حركت مىكند ، خورشيد روى نقطه‌اى در آن دايرهء فرضى [ قرار گرفته است 
  ] كه اگر آن نقطه را در نظر بگيريم نيمى از زمين در اين طرفش قرار مىگيرد و نيم ديگر در آن طرف ، يعنى معادل با خط استوا . ولى هرچه كه رو به تابستان مىرويم خورشيد ميلِ به اصطلاح شمالى پيدا مىكند و به شمال زمين نزديكتر مىشود . تا مىرسيم به وسط تابستان ، باز برمىگردد . اول پاييز كه مىآيد ، باز مىرسد به نقطهء اول . باز از پاييز به زمستان به آن طرف [ ميل مىكند 
  ] يعنى ميل جنوبى پيدا مىكند . پس اگر ما محاذات زمين را حساب كنيم خورشيد هر روزى از نقطه‌اى طلوع مىكند و هر روزى هم در نقطه‌اى غروب مىكند ، منتها در هر سالى دو روز در هر نقطه‌اى طلوع مىكند ، يك روز در رفتن خود ، يك روز هم در برگشتن .\r\nپس اين است كه نسبت به زمين هم ما مشرقها و مغربها داريم .\r\nحال « مشرقين و مغربين » به چه مناسبت ؟ مشرقين و مغربين به اعتبار نهايت ميل شمالى و نهايت ميل جنوبى ، يعنى آخرين حد مشرق و آخرين حد مغرب ؛ چون گفتيم در يك جهت [ مثلًا مشرق 
  ] ، خورشيد وقتى كه تمايل به اين طرف پيدا مىكند به آخرين حد مىرسد ، تمايل به آن طرف هم كه پيدا مىشود به آخرين حد مىرسد .\r\nمغربش هم همين طور است . حال چرا در اينجا اين دو حد كه آخرين حد است ذكر شده ؟ اين خودش نكته‌اى دارد : چون اينجا قرآن در مقام تعديد و شمارش نعمتهاست ، مىخواهد بگويد اينكه خورشيد ميان اين دو حد ( آخرين حد زمستان\r\n\r\n","description":"","footnote":"","page_name":" 53 ","page_number":57},
  {"content":"\r\n\r\nو آخرين حد تابستان ) حركت مىكند ، خود همين يك حساب است كه اگر اين جور نبود كار زمين تنظيم نمىشد ؛ يعنى اگر هميشه مثلًا مانند روز اول بهار بود ، آن فوايدى كه براى تابستان هست و فوايدى كه براى [ پاييز هست و فوايدى كه براى زمستان هست وجود نداشت . 
  ] ما مثلًا وقتى كه ايام اول بهار را مىبينيم مىگوييم چه خوب بود كه همهء ايام سال اين جور بود . ولى همهء ايام سال محال است كه اين جور باشد . اگر همهء ايام سال اين جور بود هيچ وقت اين جور نبود . حالا به اين دليل اين ايام خوب است كه يك زمستانى را پشت سر گذاشته و يك تابستانى را هم در جلوى رو دارد . اگر هميشه زمستان بود خوب نبود ، هميشه هم تابستان بود خوب نبود ، هميشه هم پاييز بود خوب نبود ، هميشه هم بهار بود خوب نبود . خوبىاش اين است كه در ميان اين دو مشرق و در ميان اين دو مغرب هميشه زمين و خورشيد در حركت هستند . « رَبُّ الْمَشْرِقَينِ وَ ربُّ الْمَغْرِبَيْنِ فَبِاىِّ الاءِ رَبِّكُما تُكَذِّبانِ » . و صلّى اللَّه على محمد و إله الطاهرين .\r\n\r\n","description":"","footnote":"","page_name":" 54 ","page_number":58},
  {"content":"\r\n\r\n\r\nتفسير سورهء الرحمن ( 3 )\r\nاعوذ باللَّه من الشّيطان الرجيم\r\nسَنَفْرُغُ لَكُمْ ايُّهَ الثَّقَلانِ . فَبِاىِّ الاءِ رَبِّكُما تُكَذِّبانِ . يا مَعْشَرَالْجِنِّ وَالْانْسِ انِ اسْتَطَعْتُمْ انْ تَنْفُذوا مِنْ اقْطارِالسَّمواتِ وَالْارْضِ فَانْفُذوا لا تَنْفُذونَ الّا بِسُلْطانٍ . فَبِاىِّ الاءِ رَبِّكُما تُكَذِّبانِ . يُرْسَلُ عَلَيْكُما شُواظٌ مِنْ نارٍ وَ نُحاسٌ فَلاتَنْتَصِرانِ . فَبِاىِّ الاءِ رَبِّكُما تُكَذِّبانِ . فَاذَا انْشَقَّتِ السَّماءُ فَكانَتْ وَرْدَةً كَالدِّهانِ . فَبِاىِّ الاءِ رَبِّكُما تُكَذِّبانِ . فَيَوْمَئِذٍ لا يُسْئَلُ عَنْ ذَنْبِهِ انْسٌ وَ لا جانٌّ . فَبِاىِّ الاءِ رَبِّكُما تُكَذِّبانِ . يُعْرَفُ الْمُجْرِمونَ بِسيماهُمْ فَيُؤْخَذُ بِالنَّواصى وَ الْاقْدامِ . فَبِاىِّ الاءِ رَبِّكُما تُكَذِّبانِ « 1 » .\r\nاز اين آيهء كريمه به بعد تذكراتى راجع به قيامت است و قرآن به مطلق نتايج اعمال ، چه اعمال خوب و چه اعمال بد ، به‌طور يادآورى اشاره مىكند . « سَنَفْرُغُ لَكُمْ ايُّهَ\r\n\r\n\r\n\r\n\r\n","description":"","footnote":"\r\n( 1 ) . الرحمن / 31 - 42 .\r\n","page_name":" 55 ","page_number":59},
  {"content":"\r\n\r\nالثَّقَلانِ » عن‌قريبٍ يكسره به شما خواهيم پرداخت اى دو ثَقَل . در قرآن به جن و انس « ثَقَلَيْن » گفته شده است ، بر خلاف ملائكه كه داخل در ثقلها نيستند . « ثَقَل » از همان مادهء « ثِقل » است كه به معنى سنگينى است . اشيائى كه وزن دارند ثَقَل و جسمهايند كه داراى سنگينى هستند . در اينكه انسان ثَقَل است يعنى داراى وزن و سنگينى است [ ترديدى نيست . 
  ] قرآن ملائكه را جزء ثَقَلها يعنى جزء اشيائى كه داراى وزن و سنگينى هستند نمىشمارد . ملائكه احياناً به صورت يك جسم تمثل پيدا مىكنند ولى تمثل معنايش اين است كه خود [ شىء 
  ] حقيقت ديگرى است اما به اين صورت ظاهر مىشود ( فَتَمَثَّلَ لَها بَشَراً سَوِيّاً ) « 1 » . در واقع واقعيتش واقعيت جسم نيست كه لازمهء جسم بودن وزن داشتن و ثقل بودن هم هست بلكه به اين صورت بر انسان - مثلًا بر انسانى كه وحى بر او نازل مىشود يا حتى بر انسانى كه احياناً وحى بر او نازل نشود مثل مريم - تمثل پيدا مىكند يعنى به اين صورت ظاهر مىشود . ولى جن از نظر قرآن اصلًا حقيقتش حقيقت جسمانى است ، نوعى جسم است و مكرر اين مطلب را عرض كرده‌ايم كه اينكه در زبانها جن و ملَك را در رديف يكديگر ذكر مىكنند مطابق نيست با آنچه در قرآن است . در قرآن جن و انس همدوش و همرديف يكديگر ذكر مىشوند نه جن و ملك ؛ يعنى جن به انس شباهت بيشترى دارد تا به ملك ، منتها جن موجودى است كه در عين اينكه جسم است غير مرئى است ، جسمى است غير مرئى ، ثقل است و غير مرئى .\r\n\r\nجن ، جسمى غير مرئى\r\nاين مسأله كه آيا مىشود يك شىء جسم باشد و غير مرئى ، در علم قديم جزء مشكلات بوده است . در علم و فلسفهء قديم فرض اين مطلب كه يك شىء جسم باشد و در عين حال غير مرئى يعنى غير قابل رؤيت باشد ، امر مشكلى بوده است .\r\nحداكثر آنچه كه تصور مىكردند [ اين بود كه 
  ] مثلًا در مورد هوا مىگفتند هوا جسم هست ولى جسم غير مرئىاست چون ما يكديگر را به وساطت هوا و نور مىبينيم اما خود هوا را نه مىبينيم و نه لمس مىكنيم ؛ وجود هوا را به قرائنى به دست مىآوريم ، از قبيل اينكه وقتى مثلًا كوزه‌اى را در آب فرو مىبريم مىبينيم قُلقُل\r\n\r\n\r\n\r\n\r\n","description":"","footnote":"\r\n( 1 ) . مريم / 17 .\r\n","page_name":" 56 ","page_number":60},
  {"content":"\r\n\r\nمىكند ، احساس مىكنيم كه يك چيزى دارد خارج مىشود ؛ يا در مواقع سرعت ، مثلًا وقتى كه سوار اسب مىشويم ، احساس مىكنيم يك چيزى با صورت و دست ما تماس پيدا مىكند و فشار مىآورد ، در صورتى كه آن آدمى كه ايستاده آن را احساس نمىكند . اين حد اكثر تصورى بود كه [ قدما 
  ] راجع به اينكه يك شىء جسم باشد و مرئى نباشد داشتند .\r\nولى امروز مسأله شكل ديگرى پيدا كرده و آن اين است : جسم يعنى شيئى كه داراى جوهرى باشد كه داراى ابعاد است . اينكه در قديم خيال مىكردند همه جسمها سه‌بعدى است امروز مورد قبول نيست يعنى معتقدند كه ممكن است جسمى دوبعدى باشد ، جسمى يك‌بعدى باشد ، جسمى چهار بعدى باشد ، جسمى شش‌بعدى باشد . مىگويند ما خودمان سه‌بعدى هستيم و ساختمان ادراك ما هم ساختمان سه‌بعدى است ، يعنى ما فقط اجسام سه‌بعدى را درك مىكنيم . اگر اجسامى باشند كه سه‌بعدى نباشند ، دوبعدى يا چهاربعدى باشند آن وقت ديگر ما نمىتوانيم آنها را درك كنيم . شايد دوبعديها را مثلًا بتوانيم درك كنيم چهاربعديها را نتوانيم يا برعكس . به هر حال ادراكات ما ادراكات سه‌بعدى است نه كمتر و نه بيشتر . بنابراين ممكن است در همين فضا الآن اجسامى وجود داشته باشند كه جسم باشند ، ثقَل باشند ، وزن داشته باشند ، ما وجود آنها را احساس نكنيم ولى آنها واقعاً وجود داشته باشند . اين احكامى هم كه ما آنها را براى همه اجسام ، قطعى فكر مىكنيم آنچنان قطعيت ندارد . مثلًا مىگوييم كه جسمى از جسمى نمىتواند عبور كند . اگر همين اتاق درهايش بسته باشد ما ديگر نمىتوانيم از اين ديوارها عبور كنيم مگر اينكه بشكافيم . بدون اينكه شيشه را بشكنيم يا در را باز كنيم و يا ديوار را بشكافيم نمىتوانيم عبور كنيم . ولى مىگويند اجسامى كه مثلًا دوبعدى هستند از همين ديوار عبور مىكنند بدون آنكه ديوار شكافته شود .\r\nنه اينكه ما بخواهيم حرف قرآن در بارهء جن را به استناد اينها بپذيريم . يك نفر باايمان ، كسى كه به آنچه قرآن فرموده است ايمان پيدا كرده باشد ، بعد از آنكه قرآن را شناخت اولين مستندش خود قرآن است . قرآن اينچنين بيان كرده ، ما به گفته قرآن ايمان داريم كه چنين خلقى در عالم وجود دارد ، خلقى كه در بسيارى از خصوصيات شبيه انسان است حتى در مكلف بودن و پيغمبر داشتن ، ولى آنها پيغمبرى از نوع خود ندارند ، پيغمبر آنها از نوع انسانهاست ، يعنى پيغمبرهاى انس\r\n\r\n","description":"","footnote":"","page_name":" 57 ","page_number":61},
  {"content":"\r\n\r\nپيغمبر آنها هم هستند . آنها هم عذاب دارند ، آنها هم نعيم دارند . در روايات اين مطلب هست كه حتى آنها خوراك دارند ، توالد و تناسل دارند ، لذت جنسى دارند ؛ يعنى خيلى شبيه انسان هستند . اين است كه در مسائل مربوط به تكليف و پاداش و كيفر ، قرآن آنها را هم وارد مىكند ، چون بر اساس اعتقادى كه ما از قرآن گرفته‌ايم پيغمبر منحصراً پيغمبر انس نبوده ، پيغمبر جن هم بوده است ، و قرآن و همچنين كتب آسمانى ديگر فقط كتاب انس نيست ، كتاب آن موجود غير مرئى و غير محسوس براى ما - كه اطلاعات ما در باره آن خيلى ضعيف است - نيز هست .\r\n\r\nجن و انس ، مخاطب قرآن\r\nاين است كه در اين آياتِ سورهء الرحمن بالخصوص ، جن و انس همدوش يكديگر مخاطب قرار گرفته‌اند . حال در اين آيه مىفرمايد : اى ثقلين ، اى دو موجود سنگين و صاحب وزن ، يعنى اى دو موجود جسمانى ( ايُّه‌َالثَّقَلانِ را اگر با اصطلاح بخواهيم ترجمه كنيم اين‌جور مىگوييم : اى دو موجود جسمانى ؛ در مقابل ملَك كه گفتيم ثقل نيست ) « سَنَفْرُغُ لَكُمْ » عن‌قريبٍ به شما خواهيم پرداخت ؛ فراغت پيدا مىكنيم و به شما خواهيم پرداخت . اين خودش سؤالى ايجاد مىكند كه نكتهء خوبى هم هست ؛ مفسرين هم در اينجا به اين مطلب پرداخته‌اند كه مقصود چيست . « عن‌قريبٍ به شما خواهيم پرداخت . » تعبير يك تعبيرى است كه گويا يعنى از كارهاى ديگر خودمان فارغ مىشويم و به شما خواهيم پرداخت . اينجا سؤال به وجود مىآيد كه [ آيا 
  ] در مورد خدا اين مطلب مىتواند صادق باشد ؟ مثل اين است كه [ مىگويد 
  ] الآن دست ما به كارهاى ديگر بند است ، نوبت شما مىرسد ، بعد ما به شما خواهيم پرداخت .\r\nبعلاوه مطلب در جاى ديگر بيان شده است كه « لا يَشْغَلُهُ شَأْنٌ عَنْ شَأْنٍ » « 1 » هرگز كارى خدا را از كار ديگر باز نمىدارد ، او شاغل نسبت به كار ديگر نمىشود .\r\nمعمولًا انسان صفات تنزيهى خداوند را از مقايسهء خلق كشف مىكند . نقصى را كه در خلق مىبيند مىفهمد كه ذات واجب‌الوجود داراى اين نقص نيست ، داراى كمال آن است . حضرت رضا عليه السلام فرمود : « لا يُفْهَمُ ما هُناكَ الّا بِما هيهُنا » يعنى چيزهايى كه آنجا هست با آنچه در اينجا هست فهميده مىشود . اين را در صفات\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه فيض‌الاسلام ، خطبهء 177 .\r\n","page_name":" 58 ","page_number":62},
  {"content":"\r\n\r\nسلبيه خوب مىشود فهميد . با خودمان انسانها مقايسه مىكنيم . ما اگر به يك كار بپردازيم ، در همان حال نمىتوانيم به يك كار ديگر ، دو كار ديگر ، ده كار ديگر هم به‌طور كامل بپردازيم . حتى نگاه ما اگر بخواهد در يك نقطه متمركز شود ، در همان شعاع ديد ، ديگر در يك نقطه ديگر نمىتواند متمركز شود . فكر و ذهن ما اگر به يك امر متوجه شود از توجهش به امور ديگر كاسته مىشود . حداكثر اين است كه انسان چيزى را در متن نظر خودش قرار مىدهد و چيزهايى در حاشيه نظرش قرار مىگيرد . انسان وقتى كه مثلًا به يك نقطه در اين اتاق كاملًا دقيق است متن نظرش آن نقطه است ولى در شعاع چشمش تا چند متر اين‌طرف و چند متر آن طرف هم احياناً اگر حركتى صورت بگيرد در حاشيه نظرش مشهود است ، اما از آن حاشيه كه جدا مىشود ديگر مشهود نيست . فكر انسان هم اگر متوجه امرى باشد [ از امور ديگر باز مىماند . 
  ] مثلًا كسى كه محصل است و درس مىخواند و در عين حال بازرگان هم هست ، در آنِ واحد نمىتواند هم مسأله رياضى حل كند هم حسابهاى بازرگانىاش را برسد . اين كار ، او را از آن كار باز مىدارد و آن كار از اين كار . « لا يَشْغَلُهُ شَأْنٌ عَنْ شَأْنٍ » معنايش اين است كه با اينكه در آنِ واحد شؤون لايتناهى و تجليات غير متناهى در عالم هست و كارهاى غير متناهى در عالم صورت مىگيرد ، آيا خداى متعال مثل انسان است كه اين همه كار زياد [ را نتواند در آن واحد انجام دهد و بگوييم 
  ] همه كه نمىشود صد در صد زير نظر خدا باشد ؟ !\r\nسابق در مجله‌اى خوانده بودم ، دختر يكى از رجال معروف ، در سنين بيست سالگى اسب‌سوارى مىكرده ، از اسب مىافتد ، نخاعش پاره مىشود و فلج مىگردد .\r\nاطبا را مىآورند ، به فرنگ مىبرند يا از آنجا اطبا مىآورند ، بالأخره فايده نمىبخشد و او به صورت يك موجود فلج همين‌جور مىافتد . مجله با او مصاحبه كرده بود .\r\nسؤالاتى كرده بود كه تو اكنون با اين حال چگونه زندگى مىكنى ؟ و . . . او از جمله راجع به خدا گفته بود كه من از خدا چيزى نمىخواهم چون مىدانم خدا اينقدر گرفتارى دارد كه به همه اينها نمىرسد . خدا اينقدر گرفتارى دارد كه ديگر نمىتواند به اين جزئيات هم برسد !\r\n« لا يَشْغَلُهُ شَأْنٌ عَنْ شَأْنٍ » . در توحيد افعالى ، انسان بايد اين مطلب را توجه داشته باشد كه اين حرف [ كه خدا به اين همه كار نمىرسد ، 
  ] در مورد خدا معنى ندارد .\r\n\r\n","description":"","footnote":"","page_name":" 59 ","page_number":63},
  {"content":"\r\n\r\nپس قرآن اين اصل را به ما مىآموزد كه يك وقت فكر نكنيم كه خدا چون به كارى مشغول است نمىتواند به كار ديگرى بپردازد ؛ بايد از آن فارغ شود تا بعد بيايد سراغ اين !\r\n\r\nدنيا ، دار مهلت\r\nولى يك مطلب ديگر هم هست : در مورد دنيا و آخرت ، باز خود قرآن مىگويد دنيا دارِ عمل است ، آخرت دارِ جزا ؛ دنيا دار مهلت است ، آخرت دار رسيدگى و حساب ؛ يعنى در دنيا انسان كارهاى خوب مىكند ولى چنين نيست كه پاداشش فوراً و نقداً برسد ؛ كار بد مىكند ، كيفرش نقداً به انسان نمىرسد . بلكه اميرالمؤمنين مىفرمايد « و نبايد برسد ، اگر برسد تكليف ديگر برداشته است » . اگر انسان يك دروغ كه بگويد يك تومان از جيبش بيفتد جبراً ديگر دروغ نمىگويد نه اينكه اخلاقاً دروغ نمىگويد . خدا انسان را در اين دنيا آورده و تكليف براى او معين كرده كه با انتخاب خود ، نيكى را انتخاب كند و بدى را انتخاب نكند . من - و هر كس ديگر - اگر بدانم يك نگاهِ گناه كه مىكنم اين نگاه همان و فرود آمدن يك شلّا ق به سر من همان ، بديهى است كه ديگر نگاه گناه نمىكنم اما اين گناه نكردن ، گناه نكردن اجبارى است . اختيار اقتضا دارد شعاع وسيعى از مهلت را . اگر مهلت نباشد اختيار در كار نيست . لازمهء اختيار ، شعاعى وسيع از مهلت است . مهلت معنايش اين است : كارى به كارش نداشتن ؛ فعلًا كارى به كارش نداريم . گويى به خود واگذارد . اين ، وضع دنياست . در آخرت ، ملكوت خدا ظاهر مىشود . ملكوت خدا اينجا هم وجود دارد منتها ظهور ندارد . در آخرت ملكوت خدا ظاهر مىشود ؛ يعنى آنجاست كه انسان رابطهء مستقيم عملش با پاداشش را درك مىكند . ديگر آنجا پاداش و كيفر ، كوچكترين جدايى از عمل ندارد . [ آخرت 
  ] براى انسانها روز ظهورِ پرداختن خدا به جزاى اعمال است .\r\n\r\nيك مثال\r\nمثالى برايتان عرض كنم كه مطلب كاملًا روشن شود : اشياء ، يك وجودِ فىنفسه دارند ، يك وجود براى ما . وجود فى نفسه يعنى اشياء آن‌طور كه هست . وجود براى ما يعنى ظهورش براى ما . حال اين دو آيهء ديگر قرآن را توجه بفرماييد . از جمله\r\n\r\n","description":"","footnote":"","page_name":" 60 ","page_number":64},
  {"content":"\r\n\r\nاصول توحيدى قرآن اين است كه « قُلِ الْحَمْدُ لِلَّهِ الَّذى لَمْ يَتَّخِذْ وَلَداً وَ لَمْ يَكُنْ لَهُ شَريكٌ فِى الْمُلْكِ وَلَمْ يَكُنْ لَهُ وَلِىٌّ مِنَ الذُّلِّ وَ كَبِّرْهُ تَكْبيراً » « 1 » . « وَ لَمْ يَكُنْ لَهُ شَريكٌ فِى الْمُلْكِ » يعنى خدا در مُلك ، در مالكيت ، در سلطه ، در قدرت ، شريك و رقيب ندارد يعنى اين‌طور نيست كه اين مُلك تقسيم مىشود ، يك مقدار كمش مالِ من است آن زيادش مال خداست ؛ بلكه مُلكى هم كه من دارم در طول [ ملك او 
  ] است . من دارم ، مال من است ، ولى من و مُلكم باز مال او هستيم . از وجههء الهى تمام مُلك از اوست ؛ در عين اينكه مخلوقاتش مُلك دارند ولى ملك داشتن آنها در طول ملك داشتن اوست . اگر كسى فكر كند كه خدا در مُلك شريك دارد ، اين نوعى شرك است . ولى اين ، وجود واقعى و حقيقت مطلب است .\r\nپس اين ، اعتقاد ايمانى است كه هر كسى بايد داشته باشد . در عين حال ما مىبينيم باز قرآن مىگويد قيامت كه مىشود خطاب مىرسد : « لِمَنِ الْمُلْكُ الْيَوْمَ » امروز مُلك مال كيست ؟ خود جواب مىدهد : « لِلَّهِ الْواحِدِ الْقَهّارِ » « 2 » از آنِ خداى يگانهء قاهر علىالاطلاق . آيا اين دو آيه با هم تناقض دارند ؟ يك آيه مىگويد كه اصلًا در عالمِ وجود ، دنيا و آخرت ، در همه وقت مُلك منحصراً مال خداست و خدا شريكى ندارد ولى آيهء ديگر مىگويد در قيامت چنين است ؛ ندا مىرسد : امروز مُلك از آنِ كيست ؟ گويى معنايش اين است : « در دنيا ما رقيب و شريك داشتيم ولى امروز ديگر ما قبضه كرديم ! » . نه ، اين به اعتبار وجود براى ماست ؛ يعنى در دنيا مطلب پنهان است ، آن كه ديده نمىشود خداست ( البته براى افراد عادى ؛ آن كه به چشم نمىبينند خداست ) . انسان قدرت آب را مىبيند ، قدرت خاك را مىبيند ، قدرت برق را مىبيند ، قدرت انسان را مىبيند ، قدرت مغز را مىبيند ، قدرت چشم را مىبيند ، قدرت همه چيز را مىبيند ، ولى قدرت اصلى را كه همهء اين قدرتها جلوه‌هاى آن قدرت است نمىبيند . در آخرت چشمها به تعبير قرآن نفوذ پيدا مىكند ، اعماق را مىبيند ؛ مىبيند كه هر قدرتى كه مىديده [ ناشى از 
  ] آن قدرت بوده است .\r\nدر مقام تشبيه - كه اين تشبيه هم تشبيه كاملى نيست - مثل اين است كه شخصى را به كارخانه‌اى ببرند . اين كارخانه يك قسمت فوقانى دارد و يك قسمت\r\n\r\n\r\n\r\n\r\n","description":"","footnote":"\r\n( 1 ) . اسراء / 111 .\r\n( 2 ) . غافر / 16 .\r\n","page_name":" 61 ","page_number":65},
  {"content":"\r\n\r\nتحتانى . آن قسمت فوقانى را برود ببيند ؛ چرخها و تسمه‌ها را مىبيند كه حركت مىكنند . خيال مىكند همهء كارخانه اين است و قدرتها را در اينجا مىبيند . يك دفعه او را مىبرند به زير زمين ، موتورهاى اصلى را كه نيرو از آنجا پيدا مىشود مشاهده مىكند . آنجا را كه مىبيند درمىيابد كه تمام حركتها و قدرتهاى بالا از اينجا سرچشمه مىگرفته و منبع قدرت اينجاست . ديگر آن براى او چيزى نيست ؛ آن را به عنوان جلوه‌اى از اين مىبيند .\r\nپس آيهء « لَمْ يَكُنْ لَهُ شَريكٌ فِى الْمُلْكِ وَ لَمْ يَكُنْ لَهُ وَلِىٌّ مِنَ الذُّلِّ » و آيهء « لِمَنِ الْمُلْكُ الْيَوْمَ لِلَّهِ الْواحِدِ الْقَهّارِ » با هم تعارض ندارند : « لَمْ يَكُنْ لَهُ شَريكٌ فِى الْمُلْكِ » وجود فىنفسه را بيان مىكند يعنى حقيقت اين است ، منتها بعضى افراد اين را امروز هم درك مىكنند و بعضى درك نمىكنند ؛ و « لِمَنِ الْمُلْكُ الْيَوْمَ » از نظر « وجود براى ما » است . آنجا ديگر مؤمن و كافر مطلب را آنچنان كه هست شهود مىكنند . پس « لِمَنِ الْمُلْكُ الْيَوْمَ » معنايش اين نيست كه در دنيا اين‌طور نبود كه همهء مُلك مالِ ما باشد اينجا همهء مُلك مالِ ماست ؛ بلكه يعنى اينجا شما شهود مىكنيد والّا در دنيا هم همين‌طور بود .\r\n\r\nخلاصهء پاسخ شبهه\r\nپس « سَنَفْرُغُ لَكُمْ ايُّهَ الثَّقَلانِ » با روايت « لايَشْغَلُهُ شَأْنٌ عَنْ شَأْنٍ » اين نسبت را دارد كه « لا يَشْغَلُهُ شَأْنٌ عَنْ شَأْنٍ » وجود فىنفسه را بيان مىكند يعنى از نظرِ حقيقت و واقع ، [ مطلب اين‌طور است 
  ] و يك ديدهء حقيقت‌بين كه در همين دنيا هم مىتواند ببيند حس مىكند كه دست پروردگار در عالم لايتناهى در كار است بدون اينكه هيچ كارى بازدارندهء او از كار ديگر باشد . ولى همه آن بينش را ندارند ؛ در قيامت همه اين مطلب را احساس مىكنند ؛ براى كسانى كه در دنيا احساس نمىكردند ، مطلب به اين شكل ظهور پيدا مىكند كه خدا ديگر دارد به ما مىپردازد ، يعنى كأ نّه در دنيا خدا كارى به كار ما نداشت ، حالا خدا از كارهاى ديگرش فارغ شده به ما دارد مىپردازد .\r\nپس اين آيه مثل آيهء « لِمَنِ الْمُلْكُ الْيَوْمَ لِلَّهِ الْواحِدِ الْقَهّارِ » مطلب را از آن نظر كه براى اكثريت انسانها ظهور پيدا مىكند بيان مىنمايد : اى جن و انس خواهيد ديد كه آنجا چگونه ما يكسره به شما مىپردازيم ، يعنى رابطهء اعمال خودتان با پاداشها و\r\n\r\n","description":"","footnote":"","page_name":" 62 ","page_number":66},
  {"content":"\r\n\r\nكيفرها را - كه چگونه از دست ما درمىيابيد - كاملًا احساس مىكنيد .\r\n\r\nسلطان و قدرت الهى «\r\nيا مَعْشَرَالْجِنِّ وَ الْانْسِ انِ اسْتَطَعْتُمْ انْ تَنْفُذوا مِنْ اقْطارِ السَّمواتِ وَ الْارْضِ فَانْفُذوا لا تَنْفُذونَ الّا بِسُلْطانٍ . فَبِاىِّ الاءِ رَبِّكُما تُكَذِّبانِ » اى گروه جن و انس اگر مىتوانيد از اقطار آسمانها و زمين - يعنى از جوانب - فرار كنيد ، فرار كنيد ؛ اگر مىتوانيد از مُلك خدا خارج شويد ، خارج شويد ؛ اختيار با خودتان است ولى هرگز فرار نخواهيد كرد مگر به كمك قدرتى . اين را توجه داشته باشيد كه [ آيه 
  ] مربوط به قيامت و آن وقتى است كه ديگر انسانها قدرت را جز يك قدرت حس نمىكنند يعنى مىدانند كه جز يك قدرت ، قدرتى نيست . كلمهء « سلطان » در « بِسُلْطانٍ » يعنى قدرت الهى . مقصود اين است : اينجا كه مىبينيد سراسر كيفر است و پاداش ؛ جز كيفر و پاداش در اينجا چيزى وجود ندارد ؛ بله ، اگر مىتوانيد از مُلك خدا خارج شويد كه در آنجا كيفر و پاداشى نباشد برويد خارج شويد . معنايش اين است كه چنين چيزى امكان ندارد .\r\nاينجا كه مىفرمايد : « الّا بِسُلْطانٍ » [ و 
  ] يك استثنا ذكر مىكند ، مسلّم [ مقصود 
  ] همان سلطان الهى [ است . 
  ]\r\nسلطان در زبان عرب ، مصدر و به معنى سلطه و قدرت است . اگر در زبان عربى به مطلق حكّام و به حكمرانها مطلقاً « سلطان » گفته مىشود به اعتبار قدرت حاكم است . از قبيل حمل مصدر بر ذات است . مثل اينكه مىگوييم رياست فلان جا ؛ كه رئيس را مىگوييم رياست . به يك صاحب سلطان يعنى به يك صاحب قدرت مىگفتند « سلطان » يعنى قدرت . به يك حاكم ، به يك پادشاه ، به يك رئيس جمهور مىگفتند « سلطان » چون او بود كه قدرتها را در قبضهء خودش داشت ؛ مىگفتند « سلطان » يعنى قدرت مملكت . پس اصل كلمهء « سلطان » همان معنى قدرت است نه شخص صاحب قدرت . استعمالش در شخص صاحب قدرت استعمال ثانوى و مجازى است .\r\n\r\nآيه ناظر به دنياست\r\nچرا اين استثنا در اين آيه آمده است ؟ اين آيه ذو وجهين است ، يعنى هم ممكن است ناظر به دنيا باشد و هم ممكن است ناظر به آخرت باشد و من از يك نظر احتمال\r\n\r\n","description":"","footnote":"","page_name":" 63 ","page_number":67},
  {"content":"\r\n\r\nمىدهم كه اين آيه ناظر به دنيا باشد چون هنوز وارد عالم قيامت نشده‌ايم ، وعدهء قيامت است ( سَنَفْرُغُ لَكُمْ ايُّهَ الثَّقَلانِ ) . آيه وقتى مىخواهد بگويد كه خواهيم رسيد به وقتى كه در آن وقت كيفر و پاداشى هست ، مىگويد پس الآن چنين چيزى هست ، اگر مىتوانيد از ملك خدا خارج شويد كه كار به آنجاها نكشد خارج شويد ؛ اگر مىتوانيد از اقطار آسمانها و زمين خارج شويد ، خارج شويد ، ولى اين كه يك امر عملى نيست ، از قانون خدا و از ملك خدا كه نمىشود بيرون رفت . ملك خدا يعنى ملك وجود . هر جا كه برويد ملك وجود است و هر جا كه برويد ملك خداست .\r\nپس همه‌جا حوزهء قدرت الهى است . چون همه‌جا حوزهء قدرت الهى است همه جا حوزهء قانون الهى است و قانون الهى براى انسانهاست ، يعنى قانون پاداش و كيفر ، عمل و عكس‌العمل . وقتى كه مىفرمايد : « لا تَنْفُذونَ الّا بِسُلْطانٍ » كأ نّه اينجا يك سؤال پيش مىآيد : ما كه نمىتوانيم از اين عالم آسمانها و زمين بيرون برويم ؛ آيا قدرتى هم نيست كه ما را از اين آسمان و زمين ( اينجايى كه ما الآن هستيم ، اين عالم محسوس ما ) بيرون ببرد ؟ ( و عالمى ماوراى اين عالمها و ما فوق آسمانها و زمين هم هست كه در واقع عالم ربوبيّت است . ) مىگويد : « الّا بِسُلْطانٍ » بله اگر شما به آن مقام برسيد ، اصلًا مقام شما مقام ما فوق آسمانها و زمين خواهد شد . اين همان است كه گفت :\r\n آن كه رست از جهان فدك چه كند * آن كه جست از جهت فلك چه كند \r\nمسأله‌اى است كه آيا انسان مىرسد به مقامى كه از جهات بيرون برود ؟ اقطار آسمانها و زمين ، عالم جهات است يعنى عالم ابعاد است . مسلّماً اگر انسان بخواهد در اين جهات حركت كند هيچ‌گاه خارج نمىشود . من مىخواهم از اين طرف بروم تا خارج شوم ، هر چه بروم مُلك خداست ؛ از اين جهت خارج شوم ، باز مُلك خداست ؛ از اين جهت هم همين‌طور . ولى ممكن است انسان به مرحله‌اى برسد كه از جهت خارج باشد ، اصلًا ما فوق جهت باشد . اينجا ديگر براى او آسمان و زمين به شكلى مطرح نيست . آيه در واقع مىخواهد به اين مطلب اشاره كند كه خدا يك چنين قدرتى هم دارد كه بعضى انسانها اصلًا از جهت خارج مىشوند يعنى ما فوق جهت قرار مىگيرند .\r\n\r\n","description":"","footnote":"","page_name":" 64 ","page_number":68},
  {"content":"\r\n\r\n\r\nوضع كيفرها در قيامت\r\nحال وارد قيامت مىشود . در يك فصل وضع كيفرها را ذكر مىكند و در فصل بعد - كه مفصّلتر است - وضع پاداشها را ذكر مىكند . « يُرْسَلُ عَلَيْكُما شُواظٌ مِنْ نارٍ وَ نُحاسٌ فَلاتَنْتَصِرانِ » بر شما ( يعنى بر مجرمين و گناهكاران شما ) شعله‌ها از آتش فرستاده مىشود و دودها ( نُحاس به معنى مِس است ولى معنى ديگرش دود است ) « فَلاتَنْتَصِرانِ » در حالى هستيد كه در آنجا نصرى وجود ندارد ( كلمهء « نصر » مكرر در آيات هست ) يعنى نمىتوانيد به فرياد يكديگر برسيد ، آنجا تناصر وجود ندارد كه اين فرد بتواند ديگرى را كمك كند او بتواند فرد ديگرى را كمك كند ، اين فرد بخواهد آتش ديگرى را خاموش كند او بخواهد آتش فرد ديگرى را خاموش كند ؛ چنين چيزى وجود ندارد .\r\n« فَاذَا انْشَقَّتِ السَّماءُ فَكانَتْ وَرْدَةً كَالدِّهانِ . فَبِاىِّ الاءِ رَبِّكُما تُكَذِّبانِ . فَيَوْمَئِذٍ لايُسْئَلُ عَنْ ذَنْبِهِ انْسٌ وَ لا جانٌّ » ( اين دو سه آيه رديف يكديگر است . ) آنگاه كه آسمان شكافته گردد . ( « اذَا السَّماءُ انْشَقَّتْ » در سورهء انشقاق داريم ؛ « اذَا السَّماءُ انْفَطَرَتْ » « 1 » هم داريم ؛ تا به آن‌جاها برسيم و تفسير اين جمله‌ها را بگوييم . ) آنگاه كه آسمان شكافته شود « فَكانَتْ وَرْدَةً » . البته چون اينها مربوط به عالم قيامت است ما نمىتوانيم واقعيت اينها را آنچنان كه هست تصور كنيم . قرآن هم اينها را با تشبيهات و تمثيلات بيان كرده . از جمله اين است : آسمان شكافته مىشود و مانند يك برگ گل مىگردد « كَالدِّهانِ » ( خيال نمىكنم [ ترجمهء اين قرآن 
  ] درست باشد ؛ مىگويد دِهان از مادهء « دُهن » گرفته شده ، يعنى روغن زيت : مانند روغن زيت . ولى [ طبق 
  ] تفاسير ، نوعى اديم قرمز بوده است كه در زبان عربى به آن « دِهان » مىگفتند ) .\r\nمقصود اين است كه آسمان آن وقتى كه شكافته مىشود نازك و لطيف مىگردد مانند برگ گل ، و قرمز رنگ مىشود مانند آن اديم احمر . اينها تشبيهات و تمثيلات است .\r\nحال چگونه مىشود ، خدا عالم است . ما نمىدانيم كه آسمان چگونه شكافته مىشود ؛ چون همهء اينها را با يكديگر بايد در نظر گرفت : آسمان شكافته مىشود ، آسمان از هم مىپاشد ، كوهها « كَالْعِهْنِ الْمَنْفوش » مىشود . در سورهء « القارعة » مىخوانيم كه : « الْقارِعَةُ . مَا الْقارِعَةُ . وَ ما ادْريكَ مَا الْقارِعَةُ . يَوْمَ يَكونُ النّاسُ كَالْفَراشِ\r\n\r\n\r\n\r\n\r\n","description":"","footnote":"\r\n( 1 ) . انفطار / 1 .\r\n","page_name":" 65 ","page_number":69},
  {"content":"\r\n\r\nالْمَبْثوثِ . وَ تَكونُ الْجِبالُ كَالْعِهْنِ الْمَنْفوشِ » « 1 » آن روزى كه كوهها مانند پشمِ رنگينِ زده‌شده بشوند . آنجا صحبت رنگين بودن است . كوهها كه مظهر صلابت هستند - تعبير قرآن اين است كه - به شكل پشم رنگينِ زده شده درمىآيند . اينجا راجع به آسمان مىفرمايد مانند برگ گلِ رنگين درمىآيد . حال اينها چه اشاره و رمزى و چگونه است ، خدا عالم است ؛ ما چيزى در اين زمينه‌ها نمىدانيم .\r\n\r\nنوع سؤال و جواب در قيامت «\r\nفَيَوْمَئِذٍ لا يُسْئَلُ عَنْ ذَنْبِهِ انْسٌ وَ لا جانٌّ » جايى است كه ديگر احتياج به اينكه بخواهند از گناه كسى - انسى و جنّى - بپرسند نيست بلكه آنها را مىشناسند . در قيامت مواقفى هست ؛ آيا سؤال و جواب هست يا نيست ؟ سؤال و جواب هست ( وَ قِفوهُمْ انَّهُمْ مَسْؤُلونَ ) « 2 » ولى سؤال و جواب نه براى كشف و تحقيق است . قرآن همهء اينها را در كنار يكديگر ذكر مىكند ؛ يك‌جا مىگويد در قيامت سؤال است ؛ جاى ديگر مىگويد در قيامت « سؤالى » نيست يعنى نوعى از سؤال نيست . در قيامت از زبانها سؤال نيست ، از اعضا و جوارح سؤال است . اينها همه براى اين است كه ما آنچه را كه در آنجا هست با آنچه كه در دنياست مقايسه نكنيم . سؤال دنيا بازپرسى و تحقيق است يعنى سؤال كننده و قاضى محكمه متهمين را مىآورد سؤال‌پيچ مىكند براى اينكه با سؤالات مختلف كه از آنها جواب مىگيرد تناقضات گفته‌هايشان را كشف مىكند ، بعد مىگويد تو آنجا اين‌جور گفتى ، اينجا چرا اين‌جور گفتى ؟ به قرينهء آن حرف يك حرف ديگر از او بيرون مىكشد . آخر كار ، او چون قويتر و مقتدرتر است مىتواند آن حقيقت را كشف كند و لهذا اگر متهم قويتر از قاضى باشد آنچنان جوابهايش را تنظيم مىكند كه هيچ تناقضى در نيايد و حقيقت را تا آخرين مرحله مكتوم مىكند ؛ قاضى هم ده‌برابر معمول بازپرسى مىكند آخر چيزى پيدا نمىكند ، مجبور است قرار منع صادر كند .\r\nآيا در قيامت چنين سؤالى هست ؟ يعنى از افراد كه سؤال مىكنند سؤال تحقيقى است ؟ نه ، سؤال هست ولى اين سؤالها سؤال تحقيقى نيست . آيا اتمام حجت است ؟\r\n\r\n\r\n\r\n\r\n","description":"","footnote":"\r\n( 1 ) . قارعه / 1 - 5 .\r\n( 2 ) . صافّات / 24 .\r\n","page_name":" 66 ","page_number":70},
  {"content":"\r\n\r\nنه ، سؤال قهرى و جواب قهرى است ؛ دارد بيان مىكند . براى مأمورين الهى احتياجى نيست كه مثلًا بيايند به افرادى كه محشور و زنده و حاضر در قيامت مىشوند بگويند جنابعالى جزو گناهكاران هستيد يا جزو مطيعان ؟ شما را در كدام صف قرار بدهيم ؟\r\nهمان‌جا با آنچه كه دارند مىشناسند . فوراً يكى را موى پيشانىاش را مىگيرند ، يكى را پايش را مىگيرند ، بستگى دارد كه نوع جرمش چه باشد . آن كه جرمش در سرش بوده ، در مغزش و از فكرش بوده از پيشانىاش مىگيرند . آن كه جرمش در پايش بوده از پايش مىگيرند . آن كه جرمش در دستش بوده از دستش مىگيرند .\r\nخودش نشان مىدهد ، احتياج به سؤال ندارد .\r\n« فَيَوْمَئِذٍ لا يُسْئَلُ عَنْ ذَنْبِهِ انْسٌ وَ لا جانٌّ » در آن روز از گناهش پرسش نمىشود انسى و جنّى ، يعنى آن نوع پرسشى كه نياز به تحقيق داشته باشد نيست . از كجا مىگوييم آن نوع پرسش نفى مىشود ؟ چون بعد مىگويد : « يُعْرَفُ الْمُجْرِمونَ بِسيماهُمْ » اينها از همان سيما شناخته مىشوند ، ديگر احتياجى به سؤال نيست .\r\n« فَيُؤْخَذُ بِالنَّواصى وَ الْاقْدامِ » گروهى را از نواصى [ مىگيرند . 
  ] « ناصيه » در زبان عربى موى جلوى سر را مىگويند . اين كه در وضو مىگويند مسح سر بر ناصيه باشد يعنى بر قسمت جلوى سر باشد . در حديث است : « امْسَحْ عَلى ناصِيَتِكَ » يعنى [ مسح را 
  ] بر روى ناصيه بكش . حتى اگر كمى بالا برود اين ديگر ناصيه نيست . آن ، خلاف احتياط هم هست و مثل مرحوم آقاى بروجردى خيلى احتياط مىكردند كه انسان وقتى مسح مىكشد ، چون تعبير حديث اين است كه « امْسَحْ عَلى ناصِيَتِكَ » و ناصيه همين‌جا را مىگويند ، روى همين‌جا باشد ، چون بعضى وقتى مسح مىكشند از [ فرق سر 
  ] شروع مىكنند و آنهايى كه به مقدار كم هم مىكشند ، ديگر به ناصيه نمىرسند .\r\nاين ، خلاف احتياط است . اينجا كه دارد : « فَيُؤْخَذُ بِالنَّواصى وَالْاقْدامِ » گروهى را از ناصيه‌شان و گروهى را از پايشان مىگيرند ، اشاره به اين است كه افراد كه اخذ مىشوند يك‌جور اخذ نمىشوند . چرا يك‌جور اخذ نمىشوند ؟ چون هر كدام گناهشان در يك جاست . قلّابشان همان مركز گناهشان است .\r\n\r\nتكذيب جهنم «\r\nهذِهِ جَهَنَّمُ الَّتى يُكَذِّبُ بِهَا الْمُجْرِمونَ » اين است آن جهنمى كه گناهكاران دروغ مىپنداشتند يعنى نسبت دروغ مىدادند كه اى آقا دروغ است . دروغ دانستن غير از\r\n\r\n","description":"","footnote":"","page_name":" 67 ","page_number":71},
  {"content":"\r\n\r\nنسبت دروغ دادن است . [ نسبت دروغ دادن يعنى 
  ] دروغ دانستنى كه منشأش اين است كه انسان نمىخواهد فلان‌چيز راست باشد . اين مطلب را مكرّر گفته‌ايم كه گاهى انسان چيزى را تصديق مىكند چون دلش مىخواهد راست باشد . چون دلش مىخواهد راست باشد مىگويد راست است . يك چيزى را مىگويد دروغ است چون دلش مىخواهد دروغ باشد . مثل اينكه گاهى مىگوييم ان‌شاءاللَّه دروغ است ، يعنى دل من مىخواهد دروغ باشد ؛ يا مىگوييم ان‌شاءاللَّه راست است ، يعنى دل من مىخواهد راست باشد ؛ در حالى كه دلبخواهى نيست . راست را آدم بايد تصديق كند ، خواه دل من بخواهد خواه نخواهد . دروغ را انسان بايد دروغ بداند خواه دل من بخواهد خواه نخواهد . « تكذيبها » يعنى دروغ نسبت دادن‌هايى كه منشأش اين است كه انسان نمىخواهد مطلب راست باشد ؛ چرا ؟ چون مىخواهد گناه كند و دلش مىخواهد كيفرى نباشد . چون دلش مىخواهد كيفر نباشد مىگويد اين حرفها چيست ؟ ! يعنى با برنامهء ما جور درنمىآيد . اين مطلب را خود قرآن بيان مىكند . در سورهء قيامت - كه بعد ان‌شاءاللَّه خواهيم رسيد - مىفرمايد : « لا اقْسِمُ بِيَوْمِ الْقِيمَةِ . وَ لا اقْسِمُ بِالنَّفْسِ اللَّوّامَةِ . ايَحْسَبُ الْانْسانُ انْ لَنْ نَجْمَعَ عِظامَهُ . بَلى قادِرينَ عَلى انْ نُسَوِّىَ بَنانَهُ . بَلْ يُريدُ الْانْسانُ لِيَفْجُرَ امامَهُ . يَسْئَلُ ايّانَ يَوْمُ الْقِيمَةِ » « 1 » انسان دلش مىخواهد كه در پيشاپيشِ خودش به فسق و فجور بپردازد ؛ چون دلش اين‌جور مىخواهد مىگويد قيامت يعنى چه ؟ ! يعنى اين انكار بر اساس اين ميل است .\r\nدر اين آيه هم مىفرمايد : « هذِهِ جَهَنَّمُ الَّتى يُكَذِّبُ بِهَا الْمُجْرِمونَ » اين است آن جهنمى كه نسبت دروغ به آن مىداديد « يَطوفونَ بَيْنَها وَ بَيْنَ حَميمٍ انٍ » در ميان اين آتشها و آبهاى جوشانى كه در اينجا وجود دارد در حال طواف و در گردش [ به سر مىبرند . 
  ] عجيب اين است : اينها را هم كه قرآن ذكر مىكند باز مىگويد : « فَبِاىِّ الاءِ رَبِّكُما تُكَذِّبانِ » . قرآن مىخواهد بگويد كه اين كيفر لازمهء عمل است ، جزء نظام احسن عالم است ، اگر نبود نعمت ناقص بود ؛ يعنى آن فيض عام و جود عام پروردگار اقتضا مىكند كه به هر چيزى آنچه را كه استحقاق همان را دارد بدهد . بر اساس كل عالم كه شما نگاه كنيد ، اينها چون روى حساب دقيق حكمت و عدل است جزء آلاء پروردگار است كه اگر اين نبود آن هم نبود ؛ اگر بنا بود كه اين يكى\r\n\r\n\r\n\r\n\r\n","description":"","footnote":"\r\n( 1 ) . قيامت / 1 - 6 .\r\n","page_name":" 68 ","page_number":72},
  {"content":"\r\n\r\nنباشد آن يكى هم نبود . ايندو با يكديگر پيوستگى دارند . و صلّى اللَّه على محمد و إله الطاهرين .\r\n\r\n","description":"","footnote":"","page_name":" 69 ","page_number":73},
  {"content":"\r\n\r\n\r\nتفسير سورهء الرحمن ( 4 )\r\nاعوذ باللَّه من الشّيطان الرجيم\r\nوَ لِمَنْ خافَ مَقامَ رَبِّهِ جَنَّتانِ . فَبِاىِّ الاءِ رَبِّكُما تُكَذِّبانِ . ذَواتا افْنانٍ . فَبِاىِّ الاءِ رَبِّكُما تُكَذِّبانِ . فيهِما عَيْنانِ تَجْرِيانِ . فَبِاىِّ الاءِ رَبِّكُما تُكَذِّبانِ . فيهِما مِنْ كُلِّ فاكِهَةٍ زَوْجانِ . فَبِاىِّ الاءِ رَبِّكُما تُكَذِّبانِ . مُتَّكِئينَ عَلى فُرُشٍ بَطائِنُها مِنْ اسْتَبْرَقٍ وَ جَنَى الْجَنَّتَيْنِ دانٍ . فَبِاىِّ الاءِ رَبِّكُما تُكَذِّبانِ . فيهِنَّ قاصِراتُ الطَّرْفِ لَمْ يَطْمِثْهُنَّ انْسٌ قَبْلَهُمْ وَ لا جانٌّ . فَبِاىِّ الاءِ رَبِّكُما تُكَذِّبانِ . كَانَّهُنَّ الْياقوتُ وَ الْمَرْجانُ . فَبِاىِّ الاءِ رَبِّكُما تُكَذِّبانِ « 1 » .\r\nچند آيه‌اى كه قبل از اين آيات در جلسهء پيش خوانديم راجع به اهل عذاب بود و از اينجا تا آخر سوره راجع به اهل نعيم در آخرت است . از اينجا شروع مىشود كه « وَ لِمَنْ خافَ مَقامَ رَبِّهِ جَنَّتانِ » براى كسانى كه مقام پروردگار خود را بترسند دو جنت\r\n\r\n\r\n\r\n\r\n","description":"","footnote":"\r\n( 1 ) . الرحمن / 46 - 59 .\r\n","page_name":" 70 ","page_number":74},
  {"content":"\r\n\r\nاست ، دو بهشت است . تعبير قرآن اين است : كسانى كه از مقام پروردگار بترسند .\r\nتعبير اين نيست : كسانى كه از پروردگار بترسند . « از پروردگار بترسند » يك معناى اعمّى است . از چه چيز پروردگار بترسند ؟ كسانى كه از عقاب پروردگار هم مىترسند باز از پروردگار مىترسند ، اما « كسانى كه از مقام پروردگار بترسند » ( مقام يعنى جايگاه ، مرتبه ) معنى ديگرى دارد و در آن ، مفهوم معرفت خوابيده است .\r\nكسانى كه خدا را مىشناسند و مرتبهء الوهيّت را درك مىكنند و چون مرتبهء الوهيّت را درك مىكنند در آنجا احساس عظمت مىكنند و در غير پروردگار ( از خود و هرچه هست ، ماسواى پروردگار ) احساس حقارت مىكنند ؛ در واقع كسانى كه به عظمت الهى پىمىبرند و خشيت و خوف آن عظمت ، هيبت الهى در دل آنها جا دارد ، براى اينها دو بهشت است . ولى قرآن هيچ توضيح نمىدهد كه آن دو بهشت چگونه دو بهشتى است .\r\nمفسرين در بارهء اين دو بهشت احتمالاتى داده‌اند كه شايد از همهء آنها معقولتر اين است كه بهشتى روحانى و بهشتى جسمانى . بهشت جسمانى يعنى بهشتى كه اولًا جسم است مانند همين دنيا ، البته با اين تفاوت كه جسم آن جهان با جسم اين جهان متفاوت است . اين مطلب را امروز مخصوصاً بايد توضيح بدهيم .\r\n\r\nمعاد روحانى\r\nاز جمله ضروريات دين مقدس اسلام و از ضروريات قرآن اين است كه معاد ، جسمانى است . يعنى چه معاد جسمانى است ؟ كسانى كه قائل به معاد هستند دو گروهند : بعضى معاد را صرفاً روحانى مىدانند ، يعنى معتقدند كه انسان بعد از اينكه مىميرد روحش باقى است و جسمش فانى مىشود و روحش هم كه باقى است به معنى اين است كه جوهر روح انسان همان قدرت عقل انسان و علم انسان است . آن جوهر عقلى علمى در انسان باقى مىماند و تا ابد هم همان باقى است و اگر انسان در اين دنيا داراى علم و معرفت و فضائلى باشد اين علم و معرفت و فضائل در روح او هستند و همينها سبب سعادت او در عالم ديگرند الىالابد ؛ و برعكس اگر روح انسان در اين دنيا پر از جهل باشد ، آن هم جهل مركّب ، و پر از عناد باشد و پر از صفات رذيلهء روحى باشد ، بعد از اينكه از اين دنيا رفت ، در آن دنيا براى هميشه معذب است به همين عذابهاى روحانى . در اين دنيا هم ما نعيم روحانى داريم و\r\n\r\n","description":"","footnote":"","page_name":" 71 ","page_number":75},
  {"content":"\r\n\r\nعذاب روحانى ؛ يعنى كسى كه روحى دارد مملوّ از معارف و خصلتهاى خوب ، او الآن هم در همين دنيا ملتَذّ است و لذت مىبرد ؛ از چه لذت مىبرد ؟ از همين سرمايه‌هاى معنوى خودش لذت مىبرد . يا يك نفر كه اهل‌اللَّه است در حالى كه مشغول ذكر خداوند است غرق در لذت است و آن لذت يك لذت معنوى و روحانى است و هيچ لذت جسمانى نيست ؛ و كسانى كه در همين دنيا لذتهاى روحانى را به تعبير بوعلى سينا چشيده‌اند ( نه فقط دانسته‌اند ) هرگز لذتهاى جسمانى را با لذتهاى روحانى برابر نمىشمارند .\r\nعذابهاى روحانى نيز همان رنجهاى روحى است كه انسان در همين دنيا هم احساس مىكند يعنى انسان ممكن است از نظر جسمى هيچ ناراحتى نداشته باشد ، هيچ دردى نداشته باشد ، هيچ نقصى نداشته باشد ، مع‌ذلك در آنچنان رنجى به‌سر ببرد كه برايش قابل تحمل نباشد و احياناً خودكشى كند ، مثل رنجى كه حسود از حسادت خودش مىبرد . انسان اگر خداى ناخواسته به بيمارى حسادت گرفتار باشد ، ديگرى براى خودش دارد زندگى مىكند ، موفقيتهايى كسب مىكند ، اين از موفقيت او رنج مىبرد ، يك رنج جانكاه غير قابل تحمّلى . بديهى است كه اين رنج ، جسمى نيست ، با هيچ قرص و آمپولى هم نمىشود آن درد را از بين برد چون نه دستش درد مىكند نه استخوانش ، نه سرش ، نه قلبش ، نه ريه‌اش و نه عضو ديگرش ؛ روحش متأ لّم است ، روحش درد مىكشد .\r\nاينها مىگويند باز تا وقتى كه انسان در دنيا هست ، به دليل اينكه روح اشتغال به بدن دارد و سرگرم به تدبير بدن است نه لذات روحانى را به‌طور خالص مىتواند درك كند نه رنجهاى روحانى را ؛ چون اين يك اصل است و اصل درستى هم هست :\r\nروح انسان در اثر يك اشتغال ، از چيز ديگر انصراف پيدا مىكند . مثلًا انسان اگر درد خيلى شديدى داشته باشد چنانچه توجه شديد او به يك امرى جلب شود آن دردش را احساس نمىكند . اگر يك حادثهء ناگهانى براى او پيش بيايد ، مثلًا فرزندش بيفتد ، فرياد مىكند آى بچه افتاد ، به‌طورى كه از خودش غفلت مىكند .\r\nممكن است در همان حال دندانش هم شديد درد كند . يك ساعت آنجا مشغول آن كار است اصلًا احساس نمىكند دندانش درد مىكند ، بعد كه به خود مىآيد دندانش شروع مىكند به درد كردن ، در صورتى كه از نظر عوامل جسمانى ، آن عامل درد بوده ولى اين اشتغال زياد مانع از احساس درد بوده است .\r\n\r\n","description":"","footnote":"","page_name":" 72 ","page_number":76},
  {"content":"\r\n\r\nاينها مدعى هستند كه روح انسان در دنيا چون به هر حال اشتغال به بدن دارد ، نمىتواند به درون خودش توجه كامل داشته باشد و به همين جهت نه مىتواند لذات روحانى را به آن خلوص كامل درك كند و نه مىتواند رنجهاى روحى را به آن خلوصِ كامل درك كند . معتقدند كه انسان بعد از اينكه بميرد چون روح به خود باز مىگردد و اشتغال به بدن ندارد آن لذتهاى روحانىاش ، اگر اهل لذت روحانى باشد ، مضاعف مىشود يك بر صدهزار بلكه قابل توصيف نيست ؛ رنجهاى روحىاش هم - اگر كسى اهل رنج روحى باشد - مضاعف مىشود يك بر صدهزار بلكه اصلًا نمىشود حساب كرد . اين است كه لذت روحانى براى اهل لذت آنچنان شديد است كه در اينجا قابل توصيف نيست و رنج روحانى هم آنچنان شديد است كه قابل توصيف نيست .\r\nجوان خيلى پاك و خوبى بود كه گاهى يك حالات معنوى خوبى داشت و گاه براى من نقل مىكرد . مىگفت مثلًا در نماز شب گاهى يك حالت خيلى خوشى به من دست مىداد و گاه اتفاق مىافتاد كه آن حالت چند لحظه‌اى از من گرفته مىشد .\r\nمىگفت من جهنم را آن وقت احساس مىكردم كه اصلًا جهنم يعنى چه ؟ اين گرفتن و فراق آن حالت آنچنان مرا در تنگنا قرار مىداد كه اصلًا يك دقيقه‌اش براى من قابل تحمل نبود .\r\nاين براى اين است كه روح در آن وقت يك حالت تجردى پيدا مىكند ، ارتباطش با بدن ضعيف مىشود و به همين جهت آن ذكراللَّه و آن مواهب معنوى آنچنان لذيذ است كه وقتى براى امتحان - به هر جهتى هست - چند لحظه‌اى گرفته مىشود ، دردش آنچنان شديد است كه اصلًا قابل توصيف نيست . حاضر است همهء دردهاى مادى دنيا را تحمل كند و آن را تحمل نكند . كسانى كه قائل به بهشت معنوى و معاد روحانى هستند مقصودشان اين است كه انسان بعد از آنكه مرد اين بدن براى هميشه از بين رفته است و ديگر انسان با اين بدن سروكار ندارد .\r\n\r\nمعاد جسمانى\r\nعده‌اى قائل به معاد جسمانى هستند ؛ مىگويند اين‌طور نيست ، روح انسان از بدن مىرود ، در عالم برزخ است ، بعد كه قيامت شد در قيامت خداى متعال كارى مىكند كه اين ارواح باز به آن اجسام تعلق مىگيرند گو اينكه وضع اجسام با اجسام دنيا\r\n\r\n","description":"","footnote":"","page_name":" 73 ","page_number":77},
  {"content":"\r\n\r\nخيلى فرق مىكند يعنى خيلى صافتر و لطيفتر است ولى به هر حال جسمانى است .\r\n\r\nبهشت جسمانى و روحانى\r\nنظر ديگر - كه البته اين نظر درست است - اين است كه جسمانى و روحانى بودن بهشت توأم با يكديگر است يعنى اينچنين نيست كه نعيمهاى آن عالم منحصراً جسمانى و يا منحصراً روحانى باشد . وقتى كه انسان در دنيا لذت و المش ، هم جسمانى است و هم روحانى ، به طريق اولى در آخرت نيز هم جسمانى است و هم روحانى ؛ و البته براى افرادى كه كامل هستند ، بهشت جسمانى در مقابل آن نعيمهاى روحانى ارزشى ندارد ، ولى اكثريت مردم ( حتى اكثريت صلحا ، متقين ، زهّاد ) به آن مقام نرسيده‌اند كه بهشت روحانى را درك كنند و براى آنها بهشت جسمانى ارزش نداشته باشد . اكثر مردم ، هم بهشت روحانى دارند و هم بهشت جسمانى ؛ در جهنم هم همين‌طور . اقليتى از مردم اهل نعيم روحانى هستند و اعتنايى به [ نعيم 
  ] جسمانى ندارند و اقليتى هم فقط بهشت جسمانى دارند و از بهشت روحانى نصيبى ندارند .\r\nبحث ما اين بود كه به هر حال قطعاً ما بهشت جسمانى داريم يعنى نمىتوان آن را انكار و به شكلى تأويل كرد ؛ قابل تأويل نيست . بله ، اين قدر ما مىدانيم كه آنچه در آن عالم هست با آنچه در اين عالم هست در عين اينكه در جسمانى بودن شريكند تفاوتهاى زيادى با يكديگر دارند يعنى آن عالم عين عالم دنيا و طبيعت نيست ، اگر عين عالم دنيا و طبيعت مىبود مثل عالم طبيعت تكليف هم در آنجا بود ولى آنجا تكليف نيست به دليل اينكه امكان تكليف نيست ، امكان تغيير دادن وضع و حالت نيست ، به قول فلاسفه آنجا عالم قوّه نيست ، عالم فعليت محض است . در آنجا مثلًا توالد و تناسل نمىتواند وجود داشته باشد ؛ خوردن هست ولى خوردنِ آنجا با خوردنِ اينجا فرق مىكند . آن لذاتى كه از خوردن حاصل مىشود هست اما نه مثل خوردن اينجاست كه اين‌جور جذب و دفع باشد و در نتيجه مثلًا سلامت و بيمارى باشد . اين‌گونه چيزها نيست . آن نتيجه‌اى كه از اين امور پيدا مىشود يعنى لذت خوردن ، لذت آشاميدن ، لذت جنسى ، لذت مصاحبتها در آنجا وجود دارد ولى با تفاوتهايى كه با [ لذاتِ 
  ] اينجا هست . البته ما تفاوتها را نمىتوانيم كاملًا درك كنيم .\r\nبايد بدانيم كه اين جنبه‌هاى جسمانى در آنجا وجود دارد و البته جنبه‌هاى روحانى هم به طريق اولى وجود دارد چون ما مىبينيم قرآن در بعضى موارد بعد از اينكه\r\n\r\n","description":"","footnote":"","page_name":" 74 ","page_number":78},
  {"content":"\r\n\r\nنعمتهاى جسمانى را ذكر مىكند : « جَنّاتٍ تَجْرى مِنْ تَحْتِهَا الْانْهارُ » « 1 » . . . مىفرمايد : « وَ رِضْوانٌ مِنَ اللَّهِ اكْبَرُ » « 2 » و اما بالاتر از همه خشنودى حق است . اين « بالاتر از همه » براى چه كسى ؟ آدمى كه اساساً در دنيا خدا را نشناخته و از حبّ خدا و رضاى خدا و خشنودى خدا و عبوديت ، چيزى درك نكرده او در آخرت هم محجوب است : « وَ مَنْ كانَ فى هذِهِ اعْمى فَهُوَ فِى الْاخِرَةِ اعْمى وَ اضَلُّ سَبيلًا » « 3 » آن كه در اين دنيا كور باشد در آن دنيا هم كور است و گمراه‌تر . نمىشود انسان در اين دنيا كور باشد و در آن دنيا بينا ، و اين چشمى كه در اين دنيا باز نشده در آن دنيا بينا شود ! اين رباعى از فخر رازى است ؛ رباعى خيلى خوب حكيمانه‌اى است ؛ مىگويد :\r\n ترسم بروم « 4 » عالم جان ناديده * بيرون روم از جهان ، جهان ناديده « 5 »\r\nدر عالم جان چون روم از عالم تن ؟ در عالم تن عالم جان ناديده \r\nمىگويد چطور از عالم تن به عالم جان بروم در صورتى كه در وقتى كه در عالم تن هستم عالم جان را هنوز نديده‌ام . پس انسان در عالم تن بايد عالم جان را ببيند تا وقتى كه از عالم تن رفت ، در عالم جان راه داشته باشد .\r\nپس « وَ رِضْوانٌ مِنَ اللَّهِ اكْبَرُ » يك حقيقت خيلى بزرگترى است ، يك ذرّهء آن براى اين گونه انسانها ارزش تمام بهشتهاى جسمانى را دارد . اما همهء مردم كه به اين مطلب نرسيده‌اند . خيلى از مردم هستند كه اگر الآن به آنها بگوييم - نه فقط در مقابل بهشتهاى آن عالم ، بلكه در مقابل يك امر كوچكى در همين دنيا - آيا حاضرى با هزار تومان « رِضْوانٌ مِنَ اللَّهِ اكْبَرُ » را بخرى ، مىگويد نه ، « رِضْوانٌ مِنَ اللَّهِ اكْبَرُ » چى هست ؟ ممكن است حتى هزار تومان برايش ارزش قائل نباشد . ولى اين وجود دارد . براى چه كسانى وجود دارد ؟ براى كسانى كه در دنيا به آن رسيده‌اند ، چون اگر انسان در دنيا به آن نرسد ديگر آنجا نمىتواند آن را درك كند و بفهمد .\r\n\r\nدرك عظمت الهى\r\nاينجا كه قرآن فرموده است : « وَ لِمَنْ خافَ مَقامَ رَبِّهِ » كسى كه مقام پروردگار خودش\r\n\r\n\r\n\r\n\r\n","description":"","footnote":"\r\n( 1 ) توبه / 72 .\r\n( 2 ) توبه / 72 .\r\n( 3 ) . اسراء / 72 .\r\n( 4 ) يعنى بميرم .\r\n( 5 ) يعنى كور بيرون بروم . « جهان را نديده باشم » يعنى حقيقت را نفهميده باشم .\r\n","page_name":" 75 ","page_number":79},
  {"content":"\r\n\r\nرا بترسد يعنى هيبت مقام پروردگار او را بگيرد ، و تعبير « مقام » آمده است ، « مقام » يعنى مرتبه ، عظمت : خدا را در مقام الوهيّت بشناسد ، عظمت الهى را در مقام خود درك كند . آنوقت آن خوف ، خوف از عقاب خدا نيست ، عظمت الهى است ، كه اميرالمؤمنين فرمود : « عَظُمَ الْخالِقُ فى انْفُسِهِمْ فَصَغُرَ ما دونَهُ فى اعْيُنِهِمْ » « 1 » عظمت الهى در چشمشان جلوه كرده است ، ديگر ماسواى حق هر چه هست ، شامل دنيا و آخرت ، همه در نظرشان كوچك است . تمام دنيا و تمام بهشت و جهنم در نظرشان چيزى نيست ؛ يعنى آن كسى كه مقام پروردگار را به عظمت الهى درك كرد ديگر امكان ندارد چيز ديگرى در نظرش بزرگ بيايد .\r\nبه‌طور كلى انسان چنين ساختمانى دارد كه بزرگى و كوچكى برايش نسبى است يعنى يك چيز بزرگ است در مقايسه با يك كوچكتر از خودش . همين‌قدر كه آن را با يك شىء بزرگتر مقايسه كند حتى در چشمش كوچك مىشود . مثلًا اين ضبط صوت وقتى كه در كنار ضبط صوت كوچكترى هست به نظرتان بزرگ است ؛ در مقابلِ يك بزرگتر از خودش به نظرتان كوچك مىآيد . يك آدم بلندقد در مقابل مردم ديگر هميشه بلندقد است ؛ وقتى كه با بلندقدتر از خودش راه مىرود به چشم انسان كوچك مىآيد .\r\nروح انسان هم همين‌طور است . اين اشياء كه بزرگ به نظر مىرسند در مقايسه با يكديگر است ولى در مقايسه با مقامى كه عين عظمت است و عظمتِ لايتناهى است هر عظمت ديگر [ كوچك به نظر مىرسد 
  ] چون هرچه باشد متناهى است و يك متناهى با نامتناهى نسبت ندارد . اگر انسان او را به عظمت شناخت ديگر چيزى به نظرش بزرگ نمىآيد . ما تا فريمان بوديم و فقط مشهد را ديده بوديم مشهد به نظر ما بسيار بزرگ بود . تا آمديم قم و تهران و برگشتيم . وقتى كه من از تهران برگشتم ديدم مشهد چقدر به نظرم كوچك است ! طبيعت انسان اين است . سعدى در بوستان قطعه‌اى دارد :\r\n چنين دارم از پير داننده ياد * كه شوريده‌اى سر به صحرا نهاد\r\nپدر در فراقش نه خورد و نه خفت * پسر را ملامت نمودند گفت\r\nاز آنگه كه يارم كس خويش خواند * دگر با كسم آشنايى نماند \r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه فيض‌الاسلام ، خطبهء 184 ( خطبهء همّام ) .\r\n","page_name":" 76 ","page_number":80},
  {"content":"\r\n\r\n به حقش كه تا حق جمالم نمود * دگر هر چه ديدم خيالم نمود \r\n« وَ لِمَنْ خافَ مَقامَ رَبِّهِ » . قرآن در يك جاى ديگر هم اين تعبير را دارد كه : « وَ امّا مَنْ خافَ مَقامَ رَبِّهِ وَ نَهَى النَّفْسَ عَنِ الْهَوى . فَانَّ الْجَنَّةَ هِىَ الْمَأْوى » « 1 » ( آن كسى كه مقام پروردگار را بترسد . . . ) . اين معنايش هيبت و عظمت است . اين خوف ، خوفى است بالاتر از آن خوفها ، بالاتر از خوفِ از عقاب است ( بلكه خوفِ از عقاب نوعى غفلت از خداوند است ) يعنى خدا را مىشناسد و خدا را مىترسد ، غير خدا هر چه هست در نظرش كوچك است . در دعاى كميل اين مطلب را كاملًا حس مىكنيم .\r\nچون در اين آيه فرموده است براى كسانى كه مقام پروردگار را درك مىكنند و خوف مقام پروردگار را دارند دو بهشت است ، بعضى از مفسرين گفته‌اند مقصود از « دو بهشت » يعنى بهشتى روحانى و بهشتى جسمانى . البته اين يك احتمال است ولى گويى قرآن نخواسته در اين زمينه توضيح بدهد چون يك « دو بهشت » ديگر هم بعد داريم كه ذكر مىكنيم .\r\n\r\nانواعى از نعيم «\r\nذَواتا افْنانٍ » اين دو بهشت انواعى از نعم دارند . باز توضيح نمىدهد ، [ مىفرمايد 
  ] « انواعى » . در اين توضيح ندادن‌ها عنايتى هست . در علم « بلاغت » مىگويند گاهى يك مطلب به تعمّد در ابهام گذاشته مىشود تا ذهن شنونده به هر راه برود و ضمناً به او بفهمانند كه اگر توصيف شود محدود مىشود ، چون هر مقدار توصيف شود ذهن آن را محدود مىكند به همان كه شنيده . بدان هر چه توصيف كنند ، مطلب بيش از مقدارى است كه بخواهد توصيف شود . « ذَواتا افْنانٍ » اين دو بهشت داراى انواعى از نعيم هستند . اين كه مىگويد « انواعى از نعيم » يعنى محدودش نكن ، پس اگر ما بعد هم توصيف كنيم و نمونه‌هايى را بگوييم كه شما با آن نمونه‌ها آشنا هستيد و مىتوانيد آشنا باشيد ، بدانيد كه محدود به اينها نيست . پس اين « ذَواتا افْنانٍ » مقدمه است براى اينكه ذهن [ نعم آن دو بهشت را 
  ] محدود نكند ، « لا تَعْلَمُ نَفْسٌ » . در يك آيه مىفرمايد : « فَلا تَعْلَمُ نَفْسٌ ما اخْفِىَ لَهُمْ مِنْ قُرَّةِ اعْيُنٍ » « 2 » هيچ نفسى نمىتواند بداند كه\r\n\r\n\r\n\r\n\r\n","description":"","footnote":"\r\n( 1 ) . نازعات / 40 و 41 .\r\n( 2 ) . سجده / 17 .\r\n","page_name":" 77 ","page_number":81},
  {"content":"\r\n\r\nچه مايه‌هاى روشنايى چشمى در آنجا پنهان است ؛ يعنى حتى توصيفهايى كه ما در قرآن مىكنيم به حسب ميزان درك بشر است نه اينكه به ميزانى است كه آنها هستند ؛ آن قابل توصيف نيست . براى يك نفسْ در دنيا امكان درك آن مطلب وجود ندارد .\r\n« فيهِما عَيْنانِ تَجْرِيانِ » در آن دو بهشت دو چشمه جريان دارد . باز مفسرين اينجا همين حرف را زده‌اند . [ مىفرمايد 
  ] دو چشمه‌اى جريان دارد ؛ يعنى چگونه چشمه‌هايى هست ، [ قابل توضيح نيست ؛ 
  ] همين‌قدر بدانيد دو چشمه‌اى هست . اين « اى » [ در « دو چشمه‌اى » 
  ] باز علامت ابهام است يعنى ديگر وصفش را از ما نخواهيد .\r\n« فيهِما مِنْ كُلِّ فاكِهَةٍ زَوْجانِ » از هر ميوه‌اى دو نوع وجود دارد . زوجان يعنى « جفت » كه مفسرين گفته‌اند يعنى دو نوع نه يك نوع . باز قرآن شرح نداده است . قهراً همان احتمال مىآيد كه آنجا كه گفتيم « جَنَّتانِ » ( دو بهشت است ) قهراً ميوه‌هاى هر بهشتى هم با ميوه‌هاى بهشت ديگر فرق مىكند ؛ ميوه‌هاى بهشت روحانى ، روحانى است و ميوه‌هاى بهشت جسمانى ، جسمانى است . تا اينجا وصف خود اين دو بهشت بود . « فَبِاىِّ الاءِ رَبِّكُما تُكَذِّبانِ » نعمتها را ببينيد ، به كدام يك از نعمتها تكذيب مىكنيد ؟\r\n\r\nوصف اهل بهشت\r\nاز اينجا وصف اهل بهشت است يعنى حالت آنها را بيان مىكند كه بيشتر حالت اهل بهشت جسمانى بيان شده است يعنى اين حالات بيشتر با اهل بهشت جسمانى منطبق است : « مُتَّكِئينَ عَلى فُرُشٍ بَطائِنُها مِنْ اسْتَبْرَقٍ « 1 » وَ جَنَى الْجَنَّتَيْنِ دانٍ » اهل بهشت تكيه مىزنند بر فِراشها و بر بساطهايى كه بطائن آنها ( بطانه يعنى آستر ، در مقابل ظهاره ) از استبرق است . استبرق نوعى حرير را مىگويند . لفظ « استبرق » لفظ به اصطلاح عربىّالاصل نيست و از زبان ديگر - كه ظاهراً زبان فارسى باشد - در زبان عربى وارد شده است و مىگويند معرَّب « ستبرك » است . « ستبر » همان است كه ما مىگوييم و به معنى كلفت است . نوعى ديبا را كه ضخيمتر بوده است « ستبرك » مىگفتند ، بعد كه به زبان عربى آمده است « استبرق » گفته‌اند .\r\n\r\n\r\n\r\n\r\n","description":"","footnote":"\r\n( 1 )\r\n. يا مِن‌ِاسْتَبْرَقٍ ؛ هر دو جور خوانده شده ، همزهء وصل و همزهء قطع ، ولى بيشتر همزهء قطع خوانده‌اند كه‌مِنْ اسْتَبْرَقٍ .\r\n","page_name":" 78 ","page_number":82},
  {"content":"\r\n\r\n« وَ جَنَى الْجَنَّتَيْنِ دانٍ » ميوه‌هاى هر دو بهشت نزديك است . ميوه را از آن جهت كه قابل چيدن است مىگويند نزديك است . مقصود اين است كه در اختيار كامل اهل بهشت قرار دارد يعنى تلاشى [ لازم نيست ؛ 
  ] مثل دنيا نيست كه دار تلاش و كوشش و بذر پاشيدن و بعد به عمل آوردن باشد ، تابع اراده است ، هرطور كه بخواهند آناً براى آنها حاضر است .\r\n« فيهِنَّ قاصِراتُ الطَّرْفِ لَمْ يَطْمِثْهُنَّ انْسٌ قَبْلَهُمْ وَ لا جانٌّ » . اينجا « فيهِنَّ » به صورت جمع آورده شده ، گفته‌اند به اعتبار اينكه براى هر فردى ، از اين بهشتها وجود دارد ؛ يعنى در اين بهشتها كه براى همه افراد وجود دارد ، زنانى هستند - به تعبيرى كه [ مترجم 
  ] دارد - فروهشته چشم . اين « فروهشته چشم » را دوجور مىشود [ بيان 
  ] كرد : يكى اينكه توصيف جسمانى چشم باشد ؛ همين چيزى كه ما مىگوييم خِمارآلود ، چشمِ خمار كه چشم‌ْخمارى خودش نوعى زيبايى است . آن شعر بابا طاهر مىگويد :\r\n دل عاشق به پيغامى بسازد * خمارآلوده با جامى بسازد\r\nمرا كيفيت چشم تو كافى است * قناعتگر به بادامى بسازد \r\nبعضى به اين معنا گرفته‌اند . برخى كنايه از كيفيت روحى گرفته‌اند . نكته خيلى خاصى در اينجا هست .\r\n\r\nارزش عفت زن براى مرد\r\nمسألهء « عفت زن » براى مرد يك ارزش ذاتى و اصيل دارد . برتراند راسل از آن كسانى است كه عليه اين فكر تبليغ مىكند ( و عجيب است ! انحراف از تعليمات انبياء است . شما مىبينيد كه در همين دنيايى كه اسمش را « دنياى علم » گذاشته‌اند كار به كجاها مىكشد ! ) . مىگويد اصلًا فلسفهء عفت چيست ؟ بعد فلسفه‌اى براى عفت ذكر مىكند ، مىگويد فلسفهء عفت منحصراً اين است كه مرد مثل خود زن علاقه‌مند است كه بچه‌اش مشخص باشد . زن بچه‌اش به هر حال مشخص است چون او مىفهمد اين بچه‌اى است كه از او متولد شده ، لهذا براى زن اهميت ندارد كه با يك مرد آميزش داشته باشد يا با صد مرد . ولى براى مرد اهميت دارد چون اگر زنش با مردهاى متعددى آميزش داشته باشد نمىداند بچه‌اى كه از او متولد مىشود بچه خودش است يا بچه خودش نيست . مىگويد در سابق چون راهى براى اين كار نبود\r\n\r\n","description":"","footnote":"","page_name":" 79 ","page_number":83},
  {"content":"\r\n\r\nفحشاء ممنوع بود يعنى يك زن با غير شوهر خودش حق تماس نداشت . حالا چون دنيا پيش‌رفته و مخصوصاً وسائل ضد آبستنى پيدا شده است چه مانعى دارد كه يك زن ، زن قانونى يك مرد باشد و عشقش با مرد ديگر باشد ولى متعهد شود كه از او آبستن نشود ؛ هر وقت خواست آبستن شود با شوهر قانونىاش تماس داشته باشد ؟\r\nمن در بعضى از نوشته‌هاى خودم اين حرفش را نقل و از جنبه‌هاى مختلف رد كرده‌ام . مسألهء عفت و ارزش عفت مسألهء ديگرى است ، هم براى مرد و هم براى زن .\r\nدر ارتباط مرد و زن تنها اقناع غريزهء جنسى مطرح نيست ؛ آن مسألهء وحدت ، يگانگى و اتحاد روحى بالاتر است و اين « بالاتر » مطرح است . قرآن تعبيرى دارد مىفرمايد : « وَ مِنْ اياتِهِ انْ خَلَقَ لَكُمْ مِنْ انْفُسِكُمْ ازْواجاً لِتَسْكُنوا الَيْها وَ جَعَلَ بَيْنَكُمْ مَوَدَّةً وَ رَحْمَةً » « 1 » . در رابطهء زوجين مودّت و رحمت را [ مطرح مىكند . 
  ] مودّت و رحمت غير از شهوت است . ميان شما وِداد و مهربانى [ قرار داد . 
  ] و داد و مهربانى يعنى يگانگى .\r\nنمىگويد خداست كه شما را طورى قرار داد كه شهوت زن به وسيله مرد و شهوت مرد به وسيله زن اقناع شود ؛ آن ، جنبهء حيوانى قضيه است . شك ندارد كه آن هست ولى آن جنبهء اساسى كه پايهء زوجيت است آن است كه « و داد و رحمت » گفته مىشود و مولوى چقدر عالى همين آيه را تفسير كرده است ! مىگويد شهوت از جنبهء حيوانى است ، رحمت و و داد است كه جنبهء انسانى هم [ دارد 
  ] و بعد مىگويد به همين دليل است كه هميشه زنها بر مردها غالبند . عملًا زن بر مرد غالب است چون مرد محكوم مودّت و رحمتى است كه به زن بايد داشته باشد . خيلى عالى و عجيب اين حرف را مىزند !\r\nقرآن مىخواهد بگويد كه در عالم آخرت [ در 
  ] آنچه كه مردان از زنان اخروى [ بهره مىبرند 
  ] - اعم از آنكه آن زنان اخروى خَيْراتٌ حِسان دنيا باشند يعنى زنان دنياشان باشند يا حورالعين‌ها باشند - تنها مسألهء جنسى مطرح نيست ، مسألهء روحى هم مطرح است ؛ يعنى چه ؟ يعنى زنانى هستند عاشق اين مردها ، دل در گرو اين مردها دارند ؛ يعنى يك حالت يگانگى دارند ، از غير اينها چشم بسته‌اند ، « قاصِرات‌ُالطَّرْفِ » يعنى چشمشان فقط و فقط به اينها اكتفا كرده است . مسأله اين نيست كه بگوييم قانون عفاف در اين دنياست ، آنجا كه عفاف [ نيست ، 
  ] چه مانعى\r\n\r\n\r\n\r\n\r\n","description":"","footnote":"\r\n( 1 ) . روم / 21 .\r\n","page_name":" 80 ","page_number":84},
  {"content":"\r\n\r\nدارد كه يك حوريّه مال صد نفر باشد ؟ قرآن مىگويد اين حرفها مطرح نيست چون مسأله فقط مسألهء ارضاء جنسى نيست ، يك امر روحى هم هست و بشر با اين نياز مىرود ؛ حال افرادى بالاتر از اين مقامها هستند ، آنها سر جاى خودشان ولى اكثريت مردم اين جزء نيازهايشان است .\r\n« لَمْ يَطْمِثْهُنَّ انْسٌ قَبْلَهُمْ وَ لا جانٌّ » نه يك زن هرجايى كه گاهى پيش اين ، گاهى پيش آن ؛ هيچ انسى و جنّى با او تماس پيدا نكرده است « كَانَّهُنَّ الْياقوتُ وَالْمَرْجانُ » گويى در صفا ياقوت يا مرواريد هستند يعنى بدنهاى اينها اين‌طور باصفاست . « هَلْ جَزاءُ الْاحْسانِ الَّا الْاحْسانُ » آيا جزاى نيكى جز نيكى خواهد بود ؟ يعنى هركس كه در دنيا نيكى كند نيكى مىبيند . در ذيل همين [ آيه است 
  ] كه وارد شده است كه آيا جزاى توحيد و « لا الهَ الَّا اللَّهُ » جز بهشت چيز ديگرى مىتواند باشد ؟\r\n\r\nدو بهشتِ نازلتر «\r\nوَ مِنْ دونِهِما جَنَّتانِ » دو بهشتْ نازلتر از اينها هم وجود دارد . آنجا داشت : « وَلِمَنْ خافَ مَقامَ رَبِّهِ » . مفسرين گفته‌اند - و درست گفته‌اند - در آنجا چه بهشت روحانىاش و چه بهشت جسمانىاش مال « لِمَنْ خافَ مَقامَ رَبِّهِ » بود ، يعنى اهل اخلاص ، كسانى كه خدا را به هيبت و عظمت شناخته‌اند ؛ ولى در پايين‌تر و كمتر از اينها هم دو بهشتى هست اما براى افرادى كه از اينها كمتر هستند ؛ و گفته‌اند منظور افرادى است كه عبادتشان براى بهشت يا براى فرار از جهنم بوده است . « مُدْهامَّتان » دو بهشتى سرسبز . اينجا سخن از سرسبزى است . « فيهِما عَيْنانِ نَضّاخَتانِ » . در آنجا سخن از دو چشمهء جارى بود ، اينجا هم سخن از دو چشمهء ديگر ، ولى اينجا تعبير « نَضّاخَتانِ » دارد يعنى جوشش‌زن ، فوّاره‌زن . اما اينجا هم توصيف نمىكند كه اين چشمه‌ها چگونه چشمه‌هايى است . « فيهِما فاكِهَةٌ وَ نَخْلٌ وَ رُمّانٌ » . آنجا داشتيم : « فيهِما مِنْ كُلِّ فاكِهَةٍ زَوْجانِ » در آن دو بهشتِ اهل اخلاص از هر ميوه‌اى دو نوعش وجود دارد . در اين دو بهشتِ درجهء پايين‌تر ميوه‌اى است و نخلى و انارى ، درخت ميوه و درخت نخل و درخت انار .\r\n« فيهِنَّ خَيْراتٌ حِسانٌ » و در آن بهشتها هم زنانى كه خير و نيكو هستند [ وجود دارند ، 
  ] زنان نيكو خصال و نيكو صورت ، يعنى نيكو سيرت و نيكو صورت . خير ، حُسن معنوى را مىگويند و حُسن ، حسن صورى را . « خَيْراتٌ حِسان » يعنى زنانى كه\r\n\r\n","description":"","footnote":"","page_name":" 81 ","page_number":85},
  {"content":"\r\n\r\nهم از نظر روحى و معنوى خيرند و هم از نظر زيبايى ؛ پس مىشود نيكو سيرت و نيكو صورت ؛ هر دو وجود دارد . بعضى مفسرين گفته‌اند كه اينجا اشاره به زنان دنياست نه حورالعين‌ها ؛ زنانى از نوع انسان كه اهل بهشت و اهل سعادت هستند .\r\nعلاوه بر اينها باز « حُورٌ مَقْصوراتٌ فِى الْخِيامِ » حورالعين‌هايى كه منحصراً در خيمه‌هايى هستند . همان مفهوم « قاصِراتُ الطَّرْفِ لَمْ يَطْمِثْهُنَّ انْسٌ قَبْلَهُمْ وَ لا جانٌّ » را با تعبير ديگر گفته است ، يعنى « نه هرجايى » . اين « حُورٌ مَقْصوراتٌ فِى الْخِيامِ » باز مفهوم « نه هرجايى » را مىدهد . همان كلمهء « لَمْ يَطْمِثْهُنَّ انْسٌ قَبْلَهُمْ وَ لا جانٌّ » تكرار شده .\r\nمعلوم است كه قرآن به جنبهء طهارت و عفاف و پاكى خيلى عنايت دارد يعنى اين را براى بشر يك ارزش اصيل مىداند .\r\n« مُتَّكِئينَ عَلى رَفْرَفٍ خُضْرٍ وَ عَبْقَرِىّ حِسانٍ » . در بارهء آنها هم داشتيم : « مُتَّكِئينَ عَلى فُرُشٍ بَطائِنُها مِنْ اسْتَبْرَقٍ وَ جَنَى الْجَنَّتَيْنِ دانٍ » . در بارهء اينها داريم : « مُتَّكِئينَ » تكيه‌زن‌ها هستند « عَلى رَفْرَفٍ خُضْرٍ وَ عَبْقَرِىّ حِسانٍ » بر متّكاهاى سبز و بر بساطهاى بسيار قيمتى و بسيار نيك « فَبِاىِّ الاءِ رَبِّكُما تُكَذِّبانِ » پس‌چه نعمتى را شما مىتوانيد تكذيب كنيد ؟\r\nدر آخر دومرتبه مىفرمايد : « تَبارَكَ اسْمُ رَبِّكَ ذِىالْجَلالِ وَالْاكْرامِ » مبارك است و پربركت است نام پروردگارت ، آن نام پرجلال و صاحب جلالت و صاحب اكرام ، كه مىگويند اشاره به همان نام « الرحمن » است كه سوره با آن شروع شده است .\r\nسوره با كلمه « الرحمن » شروع شد و با توصيف « الرحمن » با جملهء « تَبارَكَ اسْمُ رَبِّكَ ذِىالْجَلالِ وَالْاكْرامِ » خاتمه پيدا مىكند ، اشاره به اينكه آنچه كه در عالم به وجود آمده است از اولِ عالم تا آخر عالم ، دنيا و آخرت ، تمام اينها به اسم « رحمن » به وجود آمده است . مىگويند : « ظَهَرَ الْوُجودُ بِ بِسْم‌ِاللَّهِ الرَّحْمن‌ِالرَّحيمِ » . اصلًا « رحمن » يعنى رحمت عامهء پروردگار ، يعنى خلقت ، اساس خلقت . رحمن يعنى خداى خالق ، يعنى خداى خالقى كه خلقتش بر اساس رحمت و جود و رساندن فيض است و هر موجودى آن فيضى را كه لايق است [ دريافت مىكند . 
  ] ما اگر بگوييم « خدا خالق است » يك معنا و مفهوم را گفته‌ايم يعنى همين مقدار فهمانده‌ايم كه خداوند ايجاد كنندهء اشياء است ، ولى آيا اين ايجاد بر اساس فيض و رحمت است يا بر اساس ديگرى ، اين را ديگر كلمهء « خالق » نمىفهماند ؛ ولى وقتى كه مىگوييم « رحمن » يعنى افاضه كنندهء جود و رحمت خودش . وقتى مىگوييم « رحمن » يعنى سراسرِ\r\n\r\n","description":"","footnote":"","page_name":" 82 ","page_number":86},
  {"content":"\r\n\r\nخلقت مساوى است با سراسرْ رحمت ، و حتى آنجايى هم كه عذاب هست ، خود عذاب از يك جنبهء ديگر - لااقل از اين جنبه كه ما نظام كل را در نظر بگيريم ، در نظام كل - باز نوعى رحمت است . مىگويد : « تَبارَكَ اسْمُ رَبِّكَ ذِى الْجَلالِ وَ الْاكْرامِ » مبارك باد ، افزون باد آن نام پروردگارت ، آن نامى كه صاحب جلال و اكرام است .\r\nگفتيم « جلال » « 1 » يعنى اجلُّ شأناً است ، منزه از نقص است ؛ به اصطلاح صفت سلبى [ است . 
  ] « اكرام » « 2 » يعنى پر از كرامت است ، پر از جمال است . « ذِىالْجَلالِ وَالْاكْرامِ » صاحب جلال و جمال بودن ، يعنى از نقصها منزه بودن و به كمالها متصف بودن ، كه جمع ميان صفات سلبيه و صفات ثبوتيه هر دو در اين جمله شده است . و صلّى اللَّه على محمد و إله الطاهرين .\r\n\r\n\r\n\r\n\r\n","description":"","footnote":"\r\n( 1 ) . [ مقصود « ذىالجلال » است . 
  ]\r\n( 2 ) . [ مقصود « ذىالاكرام » است . 
  ]\r\n","page_name":" 83 ","page_number":87},
  {"content":"\r\n . \r\n","description":"","footnote":"","page_name":" 84 ","page_number":88},
  {"content":"\r\n\r\n\r\n[ تفسير سورهء واقعه 
  ]\r\n\r\nتفسير سورهء واقعه ( 1 )\r\nبسم اللَّه الرحمن الرحيم\r\nاذا وَقَعَتِ الْواقِعَةُ . لَيْسَ لِوَقْعَتِها كاذِبَةٌ . خافِضَةٌ رافِعَةٌ . اذا رُجَّتِ الْارْضُ رَجّاً . وَ بُسَّتِ الْجِبالُ بَسّاً . فَكانَتْ هَباءً مُنْبَثّاً . وَ كُنْتُمْ ازْواجاً ثَلاثَةً . فَاصْحابُ الْمَيْمَنَةِ ما اصْحابُ الْمَيْمَنَةِ . وَ اصْحابُ الْمَشْئَمَةِ ما اصْحابُ الْمَشْئَمَةِ . وَالسّابِقونَ السّابِقونَ . اوُلئِكَ الْمُقَرَّبونَ . فى جَنّاتِ النَّعيمِ . ثُلَّةٌ مِنَ الْاوَّلينَ . وَ قَليلٌ مِنَ الْاخِرينَ « 1 » .\r\nسورهء مباركهء واقعه است كه به نام « واقعه » هم ناميده شده است . تقريباً مىتوان گفت كه تمام اين سوره مربوط به قيامت است . اينچنين شروع مىشود : « اذا وَقَعَتِ الْواقِعَةُ » آنگاه كه واقع شد « واقع شده » . كلمهء « وقوع » ، ظاهراً كلمهء ديگرى وجود نداشته باشد كه معنايش از خودش روشنتر باشد . با هر كلمهء ديگرى بخواهيم آن را تفسير كنيم باز به اندازهء خودش يا بيشتر از خودش روشن نيست . گاهى مىگويند وقوع\r\n\r\n\r\n\r\n\r\n","description":"","footnote":"\r\n( 1 ) . واقعه / 1 - 14 .\r\n","page_name":" 85 ","page_number":89},
  {"content":"\r\n\r\nيعنى حدوث . ولى وقوع با حدوث متفاوت است . هر وقت « حدوث » گفته شود عنايت به اين است كه يك چيزى كه نبود بعد وجود پيدا كرد . مىگويند حدوث يعنى وجودِ بعد از عدم . ولى در « وقوع » اين جهت قيد نشده ، يعنى شىء اگر وجود بعد از عدم پيدا كند وقوع پيدا كرده است و اگر وجودش بعد از عدم هم نباشد باز واقعيت و واقع است . در اصطلاح قديم خودمان و مخصوصاً در اصطلاح جديد ، كلمهء « واقعيت » زياد استعمال مىشود ، مىگويند واقعيت يعنى حقيقت قطع نظر از تصور و فكر ما يعنى قطع نظر از اينكه ما بدانيم كه آن هست يا نيست ؛ آن را مىگوييم واقعيتى است ، يعنى خودش فى حدّ ذاته وجود دارد ، حقيقت دارد . اينجا كه راجع به قيامت ، تعبير به « واقعه » مىشود يعنى امرى محقَّق و امرى موجود ، كما اينكه در آيهء ديگر تعبير به « حاقّه » شده است : « الْحاقَّةُ . مَا الْحاقَّةُ » « 1 » . مىشود گفت كه در اين تعبيرات اين معنا نهفته است كه شما به قيامت به چشم يك امرى كه واقع نشده است و در آينده بايد واقع شود نگاه نكنيد ، آن را يك امر واقع شده بدانيد ، حال يا از آن جهت كه به تعبير بعضى آنچنان قطعىّالوقوع است كه بايد آن را واقع‌شده فرض كنيد و يا از آن جهت كه مسألهء قيامت ، مسألهء زمان نيست كه در زمان آينده‌اى مىخواهد رخ بدهد ، مسألهء به اصطلاح « اطوار » است و اينكه الآن هم آن عالمى كه نامش « عالم قيامت » است به يك معنا وجود دارد ، آن يك واقعيتى است كه وجود دارد .\r\nعجيب اين است كه در سورهء واقعه وقتى كه راجع به دنيا صحبت مىكند گويى از امر گذشته صحبت مىكند . مثلًا : « وَ لَقَدْ عَلِمْتُمُ النَّشْأَةَ الْاولى » « 2 » نشئهء اولى را قبلًا مىدانستيد . يا راجع به اصحاب‌الشمال مىفرمايد ( اين خيلى صريح است ) : « وَ اصْحابُ الشِّمالِ ما اصْحابُ الشِّمالِ . فى سَمومٍ وَ حَميمٍ . وَ ظِلٍّ مِنْ يَحْمومٍ . لا بارِدٍ وَ لا كَريمٍ . انَّهُمْ كانوا قَبْلَ ذلِكَ مُتْرَفينَ » « 3 » . مثل اينكه الآن ما در قيامت واقع هستيم بعد مىگويد كه چرا اصحاب الشّمال اينچنين سرنوشت شومى دارند و چرا اينقدر معذّبند ؟\r\n[ مىفرمايد 
  ] اينها قبلًا مترف بودند . آيه مطلب را به گونه‌اى بيان مىكند كه [ گويى 
  ] دنيا در مرحلهء گذشته است . « انَّهُمْ كانوا قَبْلَ ذلِكَ مُتْرَفينَ . وَ كانوا ( و چنين بودند نه\r\n\r\n\r\n\r\n\r\n","description":"","footnote":"\r\n( 1 ) . حاقّه / 1 و 2 .\r\n( 2 ) . واقعه / 62 .\r\n( 3 ) . واقعه / 41 - 45 .\r\n","page_name":" 86 ","page_number":90},
  {"content":"\r\n\r\nچنين هستند ) يُصِرّونَ عَلَى الْحِنْثِ الْعَظيمِ . وَ كانوا يَقولونَ ( چنين مىگفتند ) . . . » « 1 » .\r\nتعبيرات ، اين گونه است .\r\n\r\nدو تفسير\r\nبه هر حال : آنگاه كه امرِ واقع شده واقع شد ، يعنى قيامت . « لَيْسَ لِوَقْعَتِها كاذِبَةٌ » . اين آيه را مفسرين دو جور تفسير كرده‌اند : يكى اينكه « كاذبة » را مصدر گرفته‌اند به معنى كذب . در زبان عربى گاهى اين وزن به معنى مصدر هم مىآيد ، مثل « عافية » . گفته‌اند كه « لَيْسَ لِوَقْعَتِها كاذِبَةٌ » جمله‌اى است مستقل از « اذا وَقَعَتِ الْواقِعَةُ » ؛ آن ، جزايش محذوف است : آنگاه كه واقع شد امرِ واقع شده . « آنگاه چه » يعنى ديگر نمىگوييم كه چه شد ؟ خودت ديگر فكرهايش را بكن كه چه شد . به عقيدهء بعضى از مفسرين « لَيْسَ لِوَقْعَتِها كاذِبَةٌ » جمله‌اى است مستقل كه معنايش اين است كه در وقوع اين قضيه هيچ‌گونه دروغى وجود ندارد يعنى حقى است كه هيچ‌گونه احتمال خلافى در آن نيست . ولى اين ، كمى خلاف ظاهر جمله است چون بايد « كاذبة » را كه به صيغهء اسم فاعل است به معنى مصدر بگيريم و لامِ « لِوَقْعَتِها » را هم به معنى « فى » بگيريم يعنى لَيْسَ فى وَقْعَتِها كذبٌ .\r\nبعضى ديگر از مفسرين به همان ظاهرش گرفته‌اند و آن به نظر ما درست‌تر است . كاذبة يعنى تكذيب كننده ، كسى كه بتواند دربارهء آن دروغى بگويد . مقصود اين است كه در ظرف قيامت و در مرحلهء قيامت ، ديگر تكذيب و دروغ گفتنى يعنى دروغگويى وجود ندارد چون در آن وقت حقايق همه مكشوف است ( فَكَشَفْنا عَنْكَ غِطاءَكَ فَبَصَرُكَ الْيَوْمَ حَديدٌ ) « 2 » . تكذيب مربوط به مرحلهء دنيا و ظرف دنياست . در آنجا حتى كافرترين كافرها هم ديگر نمىتواند تكذيب كند چون واقع شده . آنجا هر كسى به رأىالعين شهود مىكند و مىبيند .\r\n\r\n\r\n\r\n\r\n","description":"","footnote":"\r\n( 1 )\r\n. واقعه / 45 - 47 .\r\n( 2 ) . ق / 22 .\r\n","page_name":" 87 ","page_number":91},
  {"content":"\r\n\r\n\r\nقيامت ، زير و رو كنندهء عالم «\r\nخافِضَةٌ رافِعَةٌ » پايين‌برنده است و بالابرنده ، پست كننده است و بلندكننده . يك مصداق واضح از پست‌كردن و بلندكردن اين است كه خيلى از بلندهاى در دنيا ، آنهايى كه در دنيا در مقامات رفيع قرار گرفته‌اند آنجا پستند و خيلى افرادى كه در دنيا پست و حقير و كوچك شمرده مىشوند آنجا بالا هستند . در آنجا بالاهاى دنيا پست خواهند شد و پستهاى دنيا بالا خواهند شد . نه مقصود اين است كه هر بالايى پست مىشود و هر پستى بالا ؛ بالاهايى از بالا به پايين خواهند آمد و پايينهايى از پايين به بالا خواهند رفت . البته بدون شك اين يك مصداقش است ، ولى همانطور كه بسيارى يا همهء مفسرين گفته‌اند مقصود اين است كه تمام شؤون دنيا در آنجا زير و رو مىشود يعنى اصلًا عالَم زير و رو مىشود ، باطنهايى ظاهر مىشود و ظاهرهايى باطن . البته آن تعبير اميرالمؤمنين در مقامِ امتحانهاست ولى در آنجا هم صادق است : مثل ديگى كه وقتى به جوش مىآيد آن چيزهايى كه در زير است مىآيد رو و آنهايى كه در رو هست مىرود زير : « لَتُبَلْبَلُنَّ بَلْبَلَةً وَ لَتُغَرْبَلُنَّ غَرْبَلَةً وَ لَتُساطُنَّ سَوْطَ الْقِدْرِ حَتَّى يَعودَ اسْفَلُكُمْ اعْلاكُمْ وَ اعْلاكُمْ اسْفَلَكُمْ » « 1 » . مىفرمايد در آينده امتحاناتى پيش خواهد آمد ، مورد ابتلا قرار خواهيد گرفت چگونه ، و غربال خواهيد شد چگونه . مثل غربالى كه به دست يك - در خراسان مىگويند - « رهواردار » است كه وقتى تكان مىدهد اين دانه‌ها پايين و بالا مىروند ، ريزها در مىروند و درشتها باقى مىمانند ، همين‌طور تكانهاى سختى بر شما مسلمين وارد خواهد شد و مانند غربال عده‌اى خارج خواهيد شد ؛ و آنچنان كه ديگ [ حاوى آب و مواد ديگر 
  ] وقتى كه زيرش آتش و حرارتى نباشد يك حالت آرامشى دارد ، جسمهايى كه سنگين‌تر هستند و وزن مخصوصشان از آب بيشتر است پايين مىروند ، آنهايى كه سبكترند رو باقى مىمانند ، آنهايى هم كه پايين مىروند سنگين‌ترها زودتر مىروند و سبكترها ديرتر ، همين قدر كه حرارت آمد و آن را به جوش آورد ، مىبينيد مثلًا آن نخود يا لوبيايى كه در آن ته خوابيده بود چگونه قُل مىزند مىآيد بالا ؛ وضع جامعهء مردم هم در حرارت امتحانات اين جور مىشود ، زيرها بالا مىآيند ، بالاها زير مىروند ، خلاصه انقلاب به تمام معنا . كلمهء « انقلاب » هم - كه امروز معمول شده و انقلابات اجتماعى را « انقلاب » مىگويند - يعنى زير و رو شدن .\r\nاين « خافِضَةٌ رافِعَةٌ » را مفسرين هم تعبير به « تقليب » كرده‌اند ، يعنى تمام عالم\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه فيض الاسلام ، خطبهء 16 .\r\n","page_name":" 88 ","page_number":92},
  {"content":"\r\n\r\nزير و رو مىشود ، چون در آيات ديگر قرآن هم هست : « يَوْمَ تُبَدَّلُ الْارْضُ غَيْرَ الْارْضِ وَ السَّمواتُ وَ بَرَزوا لِلَّهِ الْواحِدِ الْقَهّارِ » « 1 » . مثلًا در انسانها ، باطنها كه در اينجا همه مستور و مخفى است ، همه ظاهر مىشود و اين ظاهرها در تحت سيطرهء آن باطنها مخفى مىشود . در اينجا حكومت بر ظاهر است . همهء ما در اينجا يك عده انسانهاى خيلى مؤدّب و معقولى هستيم كه در اينجا نشسته‌ايم يا در خيابانها داريم راه مىرويم ، همه مثل همديگر هستيم و همه هم انسان هستيم ولى باطنهاى ما ممكن است از زمين تا آسمان تفاوت داشته باشد ؛ در باطن ، يكى زيبا باشد يكى زشت ، يكى انسان باشد يكى غيرانسان . در اينجا ظاهر بر باطن غالب و حاكم است يعنى باطن مخفى است .\r\nولى در آنجا قضايا كه زير و رو مىشود ظاهرها تابع باطنهاست يعنى هر كسى حشرش بر اساس همان نيت و باطنش است ، باطنش هر جور هست ظاهرش هم تابع باطنش است يعنى اگر فرض كنيد يك آدم باطنش با باطن يك گرگ شبيه است ديگر ظاهرش هم ظاهر همان گرگ خواهد شد . به هر حال در عالم آخرت اوضاع تغيير مىكند ، همه چيز زير و رو مىشود .\r\nيا مثلًا در اين دنيا نظام اسباب حاكم و ظاهر است ( نه اينكه در آن دنيا نظام اسباب نيست ) ، مسبّب‌الاسباب با چشمها ديده نمىشود ، انسان بايد با ديدهء عقل دقت كند و در وراى اين اسباب ، مسبّب‌الاسباب را ببيند . ولى در آنجا فقط مسبّب‌الاسباب است كه نمايان است ، اسباب مخفى است يعنى هر كسى مىبيند كه آن اسبابى هم كه تا حالا مىديد واقعاً اسباب هستند يعنى زمام كارها به دست پروردگار است : « لِمَنِ الْمُلْكُ الْيَوْمَ لِلَّهِ الْواحِدِ الْقَهّارِ » « 2 » . الآن هم همين طور است ، الآن هم « لَمْ يَكُنْ لَهُ شَريكٌ فِى الْمُلْكِ » « 3 » ، ولى اكنون اين مطلب ظهور ندارد مگر براى كسانى كه اهل حقيقت هستند و حقيقت را مىبينند .\r\n\r\nزلزلهء قيامت «\r\nاذا رُجَّتِ الْارْضُ رَجّاً . وَ بُسَّتِ الْجِبالُ بَسّاً . فَكانَتْ هَباءً مُنْبَثّاً » . در قرآن مكرر مسألهء زلزلهء زمين ، تكان خوردن زمين ، آن هم زلزله‌اى كه نه از قبيل اين زلزله‌هايى باشد كه\r\n\r\n\r\n\r\n\r\n","description":"","footnote":"\r\n( 1 ) . ابراهيم / 48 .\r\n( 2 ) . غافر / 16 .\r\n( 3 ) . فرقان / 2 .\r\n","page_name":" 89 ","page_number":93},
  {"content":"\r\n\r\nما تا حالا ديده‌ايم [ ذكر شده است . 
  ] حركات شديد و عنيفى كه ما سراغ داريم ، شديدترينش زلزله‌هاست . ديگر از آن بيشتر را ما سراغ نداريم . تازه شديدترين زلزله‌هايى هم كه در دنيا رخ مىدهد ، در قسمتى از زمين رخ مىدهد كه آن هم باز شايد به آن اعماق زمين نمىرسد ، قسمتى از قشر زمين تكانهايى مىخورد كه ما احساس مىكنيم . ولى در عالم قيامت ، طبق آنچه كه از قرآن كريم استفاده مىشود اصلًا مسأله يك نوع زير و رو شدن و تكان و زلزله‌اى است كه نه فقط شامل زمين است بلكه تمام عالم يكسره مىشود .\r\nحالا اين چگونه است خدا عالم است ولى به هر حال در قرآن هست : « يا ايُّهَا النّاسُ اتَّقوا رَبَّكُمْ انَّ زَلْزَلَةَ السّاعَةِ شَىْءٌ عَظيمٌ . يَوْمَ تَرَوْنَها تَذْهَلُ كُلُّ مُرْضِعَةٍ عَمّا ارْضَعَتْ وَ تَضَعُ كُلُّ ذاتِ حَمْلٍ حَمْلَها وَ تَرَى النّاسَ سُكارى وَ ما هُمْ بِسُكارى وَ لكِنَّ عَذابَ اللَّهِ شَديدٌ » « 1 » . قرآن خبر داده از يك زلزله‌اى كه اسمش را گذاشته « زَلْزَلَةُ السّاعَة » يعنى زلزلهء قيامت ؛ مىفرمايد : آن ، بزرگ و عظيم است . آن روزى كه آن زلزله را ببينيد ، مىبينيد كه ديگر هيچ كس به فكر هيچ كس نيست . در مقام مَثَل - چون عواطف مادر خصوصاً براى طفل شيرخوار شديدترين مرحلهء عطوفت است - در حدى است كه اگر مادرِ طفل شيرخوارى آنجا وجود داشته باشد يادش مىرود كه طفل شيرخوارى دارد .\r\n- [ سؤال نامفهوم 
  ]\r\nهر دو وجهش را عرض كردم : يكى اينكه آيا اينكه مىفرمايد « قيامتِ واقع شده » از باب مستقبل محقَّق الوقوع است يا نه ؟ بعلاوه آنهايى كه مىگويند قيامتْ واقع شده ، يعنى عالم قيامت الآن وجود دارد ولى براى ما كه هنوز وجود ندارد . در توحيد صدوق هست ، وقتى كه [ از معصوم 
  ] سؤال مىكنند آيا بهشت و جهنم مخلوق است يا مخلوق نيست ؟ مىفرمايد بهشت و جهنم مخلوق است يعنى الآن هم وجود دارد « 2 » ، ولى الآن كه بهشت و جهنم وجود دارد آيا براى ما هم الآن وجود دارد يا براى ما در زمان بعد هست ؟ عالم قيامت خودش وجود دارد ، نه عالمى است كه بعد مىخواهد حادث شود ، ولى براى همهء اشياء عالم [ در زمان بعد وجود دارد ، 
  ] چون\r\n\r\n\r\n\r\n\r\n","description":"","footnote":"\r\n( 1 ) . حج / 1 و 2 .\r\n( 2 ) . توحيد صدوق ، ص 118 .\r\n","page_name":" 90 ","page_number":94},
  {"content":"\r\n\r\nحشر اختصاص به انسان ندارد ، شامل همه چيز مىشود ؛ اين زمين ما هم همين طور كه ما روزى مىميريم و به قيامت مىرسيم روزى مىميرد و به قيامت مىرسد . آن درخت و آن خورشيد هم همين طور است . پس اينكه مىگوييم [ قيامت الآن 
  ] وجود دارد ، نه اين است كه قيامتِ ما هم الآن وجود دارد ؛ بلكه ما هر وقت كه مُرديم آنوقت وارد عالم قيامت مىشويم و لهذا پيغمبر فرمود ( ظاهراً حديث نبوى است ) :\r\n« مَنْ ماتَ قامَتْ قِيامَتُهُ » هر كسى كه بميرد قيامتش به پا مىشود . يك قيامت مستقل به آن معنا كه نيست ؛ چون قيامتى وجود دارد ، هر كسى كه مىميرد به عالم قيامت خودش وارد مىشود .\r\nكوهها چنان در هم كوبيده مىشوند مثلًا مانند گندمى كه بخواهند تبديل به آرد كنند و يا سنگهايى كه در كارخانه‌ها تبديل به پودر مىكنند . « وَ بُسَّتِ الْجِبالُ بَسّاً . فَكانَتْ هَباءً مُنْبَثّاً » اين كوهها به صورت غبارهاى پراكنده در مىآيد .\r\n\r\nسه دسته مردم در قيامت «\r\nوَ كُنْتُمْ ازْواجاً ثَلاثَةً » و شما سه صنفْ مردم خواهيد بود ، و شما مردم به سه دسته تقسيم خواهيد شد كه دو دستهء شما اهل نجاتند و يك دسته اهل هلاك « فَاصْحابُ الْمَيْمَنَةِ ما اصْحابُ الْمَيْمَنَةِ . وَ اصْحابُ الْمَشْئَمَةِ ما اصْحابُ الْمَشْئَمَةِ . وَالسّابِقونَ السّابِقونَ » آن سه نوع و سه صنف به اين شكل است : گروهى اصحاب ميمنه هستند . ميمنه به دو معناست : يكى به معناى يمين است ، راست در مقابل چپ . در آيات بعد خواهد آمد :\r\n« اصْحابُ الْيَمينِ . . . وَ اصْحابُ الشِّمال . . . » دست راستىها و دست چپىها . اصطلاح « دست راستى و دست چپى » در زمان ما پيدا شده ولى البته اينها به مقصود ديگر و اصطلاح ديگرى است . اصطلاح قرآن هزار و دويست سال قبل از اين اصطلاح پيدا شده است . بعد در آن آيه ببينيم كه به چه عنايت « اصْحابُ الْيَمينِ وَ اصْحابُ الشِّمال » مىگويند ، دست راستىها و دست چپىها ، ياران راست و ياران چپ .\r\nاصطلاح جديد كه مىگويند « دست راستى و دست چپى » اصطلاح رايجى است كه از زمان هگل فيلسوف معروف آلمانى كه از بزرگان فلاسفهء غرب و دنيا شمرده مىشود رايج شده است . هگل شاگردهاى زيادى داشته و مىگويند روى كرسى تدريسش كه مىنشست شاگردانش معمولًا جاهاى مشخصى داشتند ، يك عده در دست راست كرسىاش مىنشستند و يك عده در دست چپ . از نظر فكر هم\r\n\r\n","description":"","footnote":"","page_name":" 91 ","page_number":95},
  {"content":"\r\n\r\nدست راستىها با دست چپىها متفاوت بودند يعنى افكار دست راستىها افكار معتدلترى بود و افكار دست‌چپىها افكار تندترى . دست راستىها محافظه كارانه فكر مىكردند و دست چپىها انقلابى و تند . كم‌كم اين ، اصطلاح شد : دست راستىها و دست چپىها . بعد در غير شاگردهاى هگل هم در هر جامعه‌اى هر گروهى را كه نسبتاً محافظه‌كارانه فكر كند « دست راستى » گفتند و هر گروهى را كه انقلابى و تند فكر كند « دست چپى » . امروز به سرمايه‌دارها چون روش سياسىشان روش محافظه‌كارانه است مىگويند « دست‌راستىها » ، به كمونيستها كه روششان روش انقلابى است مىگويند « دست چپىها » .\r\nولى عرض كرديم اصطلاح قرآن هزار و دويست سال قبل از اين پيدا شده .\r\nقرآن اصحاب اليمين را اهل سعادت مىداند و اصحاب الشمال را اهل شقاوت و گروه ديگرى را اختصاصاً ذكر مىكند كه آنها را « سابقون » ( پيشى گيرندگان ) مىنامد و آنها هم اهل سعادتند و مقامشان از اصحاب اليمين هم خيلى بالاتر است .\r\nدر عين حال قرآن براى همهء اينها عظمت قائل است يعنى اگر سابقين بر اصحاب ميمنه تقدم دارند خيال نكنيد خود اصحاب الميمنه وضعشان وضع كوچكى است .\r\nاول به يك صورت تعظيم و تبجيل دارد : « فَاصْحابُ الْمَيْمَنَةِ » يك دسته اصحاب الميمنه هستند « ما اصْحابُ الْمَيْمَنَةِ » چى هست اصْحابُ الْمَيْمَنَةِ ؟ يعنى چه مىدانى چى هست ؟ البته بعد خود قرآن مقدارى از سعادتهاى آنها را تشريح مىكند ولى مقدمتاً مىگويد اصْحابُ الْمَيْمَنَةِ و چيست اصحاب ميمنه وَ اصْحابُ الْمَشْئَمَةِ ما اصْحابُ الْمَشْئَمَةِ .\r\nگفتيم كه « ميمنه » به دو معنى است . يكى به معنى راست است در مقابل چپ .\r\nيكى هم به معناى همين ميمنتى كه امروز مىگوييم يعنى يمن و بركت و خير ، كه [ اصحاب ميمنه 
  ] در واقع مىشود اصحاب خير و يمن ، و اصحاب مشئمه بر عكس ، يعنى اصحاب شُؤم ، اصحاب شئامت ، شومها . در واقع اين جور مىشود : اصحاب ميمنت : ميمونها ، باسعادتها ؛ اصحاب مشئمه : شومها ، بدبختها . « و اصحاب مشئمه و چيست اصحاب مشئمه ؟ » يعنى كار اينها هم خيلى بزرگ و عظيم است . دربارهء اين دو گروه فرمود : « اصحاب ميمنه ، چيست اصحاب ميمنه ؟ اصحاب مشئمه ، چيست اصحاب مشئمه ؟ » ؛ به « سابقون » كه مىرسد حتى كلمهء « چيست » را هم بر مىدارد :\r\n« وَالسّابِقونَ السّابِقونَ » اما پيشىگيرندگان همان پيشىگيرندگان‌اند ، يعنى كافى است كه ما درباره‌شان بگوييم « پيشىگيرندگان » . اول اين سه دسته را ذكر [ مىكند و بعد\r\n\r\n","description":"","footnote":"","page_name":" 92 ","page_number":96},
  {"content":"\r\n\r\nمطالبى 
  ] « 1 » دربارهء نعيمهاى سابقين و نعيمهاى اهل ميمنت و عذابهاى اهل مشئمت - كه بعد هم از اهل مشئمه به « اصحاب الشمال » تعبير مىشود - بيان مىفرمايد .\r\nاينجا چون تقسيمِ سه گانه شده است نه دو گانه ، قهراً يك عنايتى در آن هست .\r\nاين سؤال مطرح است كه چرا قرآن تقسيم را دوگانه نكرد ؟ در بعضى جاهاى ديگر تقسيمْ دوگانه شده ، مسلّم اينجا هم اگر تقسيمْ دوگانه مىشد صحيح بود ولى چون سه‌گانه شده است معلوم مىشود يك عنايت خاصى به اينها هست . اگر تقسيمِ دوگانه مىشد اين بود كه مثلًا بفرمايد مردم دو دسته مىشوند : سعدا و اشقيا . مطلب درست هم بود ، هيچ ايرادى هم نداشت كما اينكه در آيات ديگرى در قرآن هست :\r\n« امَّا الَّذينَ سُعِدوا فَفِى الْجَنَّةِ » « 2 » ، « فَامَّا الَّذينَ شَقُوا فَفِى النّارِ » « 3 » . ولى قرآن خواسته است كه سعدا را هم يك تيپ معرفى نكند و به اصطلاح به يك چوب نراند و بيان كند كه سعدا هم در عين اينكه همه سعدا هستند ولى آنقدر ميانشان تفاوت هست كه اينها را ما بايد در دو گروه بشماريم ، كه گروهى را « سابقون » ناميده است و بعد هم مىفرمايد : « اولئِكَ الْمُقَرَّبونَ » اينها مقرّبان هستند ، و گروه ديگر را « اصحاب ميمنه » ناميده است كه در سورهء واقعه آيه‌اى نداريم كه كلمهء « ابرار » را بر آنها اطلاق كرده باشد ولى در جاى ديگر ما داريم كه به اينها كلمهء « ابرار » اطلاق شده است . اينها نيكانند و آنها مقرّبان ، و فرق است ميان نيكان و مقرّبان . اين جمله معروف است ، به حديث هم نسبت داده مىشود . الآن من قطعاً نمىدانم كه اين جمله حديث است يا كلام عرفاست كه مىگويند : « حَسَناتُ الْابْرارِ سَيِّئاتُ الْمُقَرَّبينَ » كارهاى نيك ابرار ، گناهان است براى مقرّبين ؛ يعنى درجهء آنها آنقدر بالا است كه كارهايى كه براى اينها حسنه و درجه است و اينها را بالا مىبرد براى آنها سيّئه است و آنها را پايين مىآورد . حسنات اينها در درجهء گناهانِ مقرّبين است . پس معلوم مىشود فاصلهء ميان سابقون و اصحاب ميمنه خيلى زياد است .\r\n\r\n« سابقين » چه كسانى هستند ؟\r\nحال تعريف « سابقين » چيست ؟ اين سابقين ( پيشىگيرندگان ) را چگونه مىتوانيم\r\n\r\n\r\n\r\n\r\n","description":"","footnote":"\r\n( 1 ) . [ چند ثانيه‌اى از بيانات استاد شهيد روى نوار ضبط نشده است . 
  ]\r\n( 2 ) . هود / 108 .\r\n( 3 ) . هود / 106 .\r\n","page_name":" 93 ","page_number":97},
  {"content":"\r\n\r\nتعريف كنيم ؟ نمىدانيم چگونه بايد تعريف كنيم ولى از خودِ كلمهء « سابق » و از اينكه اين كلمه در قرآن در جاهاى ديگر هم به كار برده شده است شايد بشود اين را به دست آورد . سابقون كسانى هستند كه در همهء خيرات پيشى گرفته‌اند ، پيشىگيرندگان هستند . اهل ميمنه هم مسلّم به خيرات رسيده‌اند ولى بعد از همه رسيده‌اند . اهل ميمنه - از آياتش همچنين مىشود استفاده كرد - مردمى هستند كه يا در ابتدا اهل گناه بوده‌اند و بعد تائب شده‌اند و يا مردمى هستند كه گناه و طاعتشان ، غفلت و تذكرشان با يكديگر بوده ولى در عين حال جانب طاعت و عمل صالح در آنها چربيده است . ولى سابقين و پيشىگيرندگان اصلًا مردمى هستند كه در اين راه هميشه پيشتاز و جلو بوده‌اند . اينها افرادى نيستند كه يك مدتى در راه ديگر بوده‌اند يا يك حالت نوسانى داشته باشند ، گاهى از اين طرف بروند گاهى از آن طرف ولى در نهايت امر بگوييم در راه راست هستند ؛ بلكه كسانى هستند كه در هر كار خيرى سابق و مقدّم بر ديگران هستند .\r\nدر آيه‌اى در قرآن داريم كه : « ثُمَّ اوْرَثْنَا الْكِتابَ الَّذينَ اصْطَفَيْنا مِنْ عِبادِنا فَمِنْهُمْ ظالِمٌ لِنَفْسِهِ وَ مِنْهُمْ مُقْتَصِدٌ وَ مِنْهُمْ سابِقٌ بِالْخَيْراتِ » « 1 » . بعيد نيست - همين طور كه بعضى مفسرين گفته‌اند - مضمون آن آيه با اين آيه يكى باشد . ابتدا اين است كه ما كتاب را ( قرآن را ) به ارث مىدهيم به گروهى از مردم كه آنها را برگزيده‌ايم ، كه در روايات ما آمده است كه اين آيه دليل بر اين است كه هميشه يك گروه برگزيده‌اى كه علم قرآن در نزد آنها باشد وجود دارد و اين گروه ائمه هستند . از نظر اهل تسنن چنين كسانى ما نداريم كه حتى خودشان هم قائل باشند كه علم حقيقى قرآن نزد آنهاست .\r\nبنابراين يك چنين گروه خاصى ما داريم . پس مردم سه دسته هستند : آنان كه به خود ستم كرده‌اند . اينها همان اصحاب‌المشئمه هستند . اينجا تعبير قرآن اين است :\r\nمردمى كه شومى همراه خودشان دارند . قرآن در مسألهء « شومى » اين معنا را تفسير كرده كه شومى و شئامت براى هيچ كسى در خارج وجودش نيست ، شئامت هر كسى در اعمال خودش است : « قالوا انّا تَطَيَّرْنا بِكُمْ لَئِنْ لَمْ تَنْتَهوا لَنَرْجُمَنَّكُمْ وَ لَيمَسَّنَّكُمْ مِنّا عَذابٌ اليمٌ . قالوا طائِرُكُمْ مَعَكُمْ ائِنْ ذُكِّرْتُمْ » « 2 » . آيهء ديگر : « فَاذا جاءَتْهُمُ الْحَسَنَةُ قالوا لَنا\r\n\r\n\r\n\r\n\r\n","description":"","footnote":"\r\n( 1 ) . فاطر / 32 .\r\n( 2 ) . يس / 18 و 19 .\r\n","page_name":" 94 ","page_number":98},
  {"content":"\r\n\r\nهذِهِ » . از قوم موسى نقل مىكند وقتى كه نيكى و خيرى به آنها مىرسيد مىگفتند اين ديگر استحقاق خود ماست « وَ انْ تُصِبْهُمْ سَيِّئَةٌ » احياناً اگر يك بدى به ايشان مىرسيد « يَطَّيَّروا بِموسى وَ مَنْ مَعَهُ » « 1 » مىگفتند از شئامت اين موسى و همراهانش است . از آيات قرآن اين مطلب كاملًا استفاده مىشود كه شومى يعنى شئامت به معناى يك امر ذاتى شخص نيست كه بگوييم كسى در سرشتش شوم آفريده شده است ، يا شئامت شخص در امور خارج از وجودش نيست كه بگوييم فلان كس براى من شوم است ، اين اسب براى من شوم بود ، اين زن براى من شوم بود ؛ آن زن بگويد اين شوهر براى من شوم بود ، اين بچهء من اصلًا بچهء شومى است ؛ از اين حرفهايى كه بشر هميشه وقتى مىخواهد از مسؤوليت خودش بگريزد و نمىخواهد خودش را مسؤول بدبختى خودش بشناسد مىرود به سراغ اشياء ديگر ، به سراغ زمان ، به سراغ مكان ، به سراغ افراد ، به سراغ حيوانات : اين حيوان شوم است ، اين انسان شوم است ، اين بچّه شوم است ، اين زن شوم است ، اين زمان شوم است ، اين مكان شوم است ، روزش چنين بوده ، شبش چنين بوده ، ساعتش چنين بوده است . بنابراين « اصْحابُ الْمَشْئَمَة » با « ظالِمٌ لِنَفْسِهِ » تطبيق مىشود . در اينجا فرموده « ياران‌شومى » ، در جاى ديگر فرموده « آنهايى كه به خود ستم كرده‌اند » . پس شومىشان از اين پيدا شد كه اعمالشان بد بوده .\r\n« وَ مِنْهُمْ مُقْتَصِدٌ » و قومى هم هستند حدّ وسط ، بين « ظالِمٌ لِنَفْسِهِ » و آن دستهء ديگر . « وَ مِنْهُمْ سابِقٌ بِالْخَيْراتِ » و يك دستهء ديگر هستند كه پيشى گرفته‌اند به خيرات ؛ خيرات را با خود برده‌اند . در اينجا هم اين‌جور آمده است : « فَاصْحابُ الْمَيْمَنَةِ ما اصْحابُ الْمَيْمَنَةِ . وَ اصْحابُ الْمَشْئَمَةِ ما اصْحابُ الْمَشْئَمَةِ . وَالسّابِقونَ السّابِقونَ » اما « پيشىگيرندگان » در شأنشان همين كافى است كه بگوييم پيشىگيرندگان هستند .\r\n« اوُلئِكَ الْمُقَرَّبونَ » آنها هستند مقرّبان ، يعنى نه اصْحابُ الْمَيْمَنَةِ ؛ اصْحابُ الْمَشْئَمَة كه به جاى خود . « مقرّبان » هر گاه در قرآن اطلاق شود - كه يك بار ديگر در آخر همين سورهء واقعه باز نامى از مقرّبان برده خواهد شد - همانها هستند كه ما آنها را « سابقان » مىناميم .\r\n\r\n\r\n\r\n\r\n","description":"","footnote":"\r\n( 1 )\r\n. اعراف / 131 .\r\n","page_name":" 95 ","page_number":99},
  {"content":"\r\n\r\n« فى جَنّاتِ النَّعيمِ » مقربان در جناتى از نعيم هستند . « جَنّةُ نَعيم » « 1 » هم ما داريم . اگر « جَنّةُ نَعيم » فرموده بود ، يك بهشت بيشتر نبود . ولى وقتى كه « جَنّاتُ النَّعيم » مىگويد ( بهشتهايى از نعيم ) انواعى از بهشتها را مخصوصاً براى اهل اخلاص بيان مىكند ، كه در آيات سورهء رحمن هم خوانديم ، بهشتهاى روحى و معنوىاى كه وجود دارد و درجاتى بالاتر از بهشتهاى مادى است . آنها امورى است غيرقابل توصيف ، بر عكسِ بهشت مادى كه قابل توصيف است . اول مىفرمايد : « فى جَنّاتِ النَّعيمِ » يعنى بهشتهاى قابل توصيف و بهشتهاى غيرقابل توصيف . دربارهء آن بهشتهاى غيرقابل توصيف همين قدر فرموده : « فَلا تَعْلَمُ نَفْسٌ ما اخْفِىَ لَهُمْ مِنْ قُرَّةِ اعْيُنٍ » « 2 » كسى نمىتواند بفهمد كه چه چيزهايى در آنجا پنهان است .\r\n\r\nمقصود از « اولين » و « آخرين » «\r\nثُلَّةٌ مِنَ الْاوَّلينَ . وَ قَليلٌ مِنَ الْاخِرينَ » گروه كثيرى از اوّلين و كمى از آخِرين از زمرهء سابقان‌اند . اين آيه معركهء آراء ميان مفسرين شده است كه مقصود از « اوّلين » و « آخرين » چيست . بعضى گفته‌اند « اوّلين » يعنى ماقبل پيغمبر اكرم ، از آدم تا رسول خدا و « آخرين » يعنى از رسول خدا به بعد ، يعنى امت پيغمبر آخرالزمان . اگر اين جور باشد معناى آيه اين مىشود كه گروه سابقين كه مقرّبان هستند اكثرشان از امتهاى ديگر يعنى از مردم قبل از زمان حضرت رسول هستند ، در دورهء حضرت رسول به بعد گروه كمى هستند كه به مقام سابقين رسيده‌اند . معناى اين سخن اين است كه چون در امم سابقه پيغمبران زياد بوده‌اند و ما صد و بيست و چهار هزار پيغمبر داريم ، لااقل همهء پيغمبران را بايد در زمرهء سابقين شمرد اگر از اوصياى پيغمبران كسى جزو آنها نباشد ، ولى در امت آخرالزمان فقط ائمه‌اند كه در رديف سابقين هستند و عدهء كمى از غير ائمه هم ممكن است جزو سابقين باشند .\r\nولى عده‌اى ديگر از مفسرين اين نظر را قبول ندارند كه « اوّلين » يعنى مردمِ قبل\r\n\r\n\r\n\r\n\r\n","description":"","footnote":"\r\n( 1 ) . واقعه / 89 .\r\n( 2 ) . سجده / 17 .\r\n","page_name":" 96 ","page_number":100},
  {"content":"\r\n\r\nاز پيغمبر و « آخِرين » يعنى امت آخرالزمان ، بلكه مىگويند مقصود از « اوّلين » و « آخرين » هر دو همين امت آخرالزمان هستند منتها [ سابقين 
  ] در ميان اوّلينشان بيشتر است تا آخرينشان . قرينه‌اش هم اين است كه در اول [ به شكل 
  ] مخاطب مىفرمايد : « وَ كُنْتُمْ ازْواجاً ثَلاثَةً » شما سه نوع هستيد . اين « شما » كه مىگويد ، مىتوانيم بگوييم مخاطب در اينجا [ امت آخرالزمان است . 
  ] البته محال نيست ولى بعيد است كه بگوييم اين « كُنْتُمْ » يعنى شما بشرها از اول عالم تا آخر عالم . ظاهر اين است كه « كُنْتُمْ » خطاب به امت آخرالزمان است : شما امت آخرالزمان سه دسته خواهيد بود : سابقين ، اصحاب الميمنة يا اصحاب اليمين و اصحاب المشئمه يا اصحاب الشمال ، خصوصاً كه ما قرائن ديگر هم از خارج بر همين مطلب داريم از جمله اين حديثى كه فريقين نقل كرده‌اند كه پيغمبر اكرم فرمود : « عُلَماءُ امَّتى كَانْبِياءِ بَنىاسْرائيلَ ( يا : افْضَلُ مِنْ انْبِياءِ بَنىاسْرائيلَ ) » « 1 » علماى امت من مانند انبياء بنىاسرائيل‌اند ( يا افضل از انبياء بنىاسرائيل هستند ) . و باز احاديث زيادى داريم كه پيغمبر اكرم فرمود اتباع من در قيامت از اتباع تمام پيغمبران ديگر بيشتر است يعنى كسانى كه به وسيلهء من به سعادت مىرسند با مقايسهء تمام امتهاى ديگر بيشتر هستند . در يك حديث فرمود در حدود سه ربع اهل بهشت امت پيغمبر آخرالزمان هستند . در اين صورت بعيد است كه كسى بتواند اين جور بگويد كه در تربيت پيغمبرهاى گذشته افرادى كه به مقام سابقين رسيده‌اند زياد بوده‌اند و در امت آخرالزمان افرادى كه به مقام سابقين برسند كمتر هستند . بنابراين ظاهر اين است كه قضيه از همين قرار است كه در هر دو ، خطاب به امت آخرالزمان است يعنى نظر فعلًا دربارهء اينهاست . شما اى امت آخرالزمان سه گروه هستيد : سابقان ، اصحابُ الْمَيْمَنَة ، اصْحابُ الْمَشْئَمَة ، ولى در ميان اولينِ شما از سابقان بيشترند تا آخرين شما .\r\n\r\nسخن بوعلى سينا\r\nمطلبى هست از بوعلى سينا راجع به همين آيه و راجع به اينكه آيا مجموعاً اهل سعادت بيشترند يا اهل شقاوت ؟ بعضى مىگويند مجموعاً اهل شقاوت بيشترند يعنى آنهايى كه عاقبت كارشان عذاب است بيشترند از آنهايى كه عاقبت كارشان نعيم است . اينجا يك ايراد و يك شبهه وارد شده است كه چگونه مىتواند چنين باشد كه مآل كارِ اكثريت مردم بر شقاوت باشد و مآل كار اقليت بر سعادت ؟ فلاسفه\r\n\r\n\r\n\r\n\r\n","description":"","footnote":"\r\n( 1 ) . علم‌اليقين فيض كاشانى ، ص 750 با عبارت « عُلَماءُ هذِهِ الْامَّةِ كَانْبِياءِ بَنىاسْرائيلَ » .\r\n","page_name":" 97 ","page_number":101},
  {"content":"\r\n\r\nاين مسأله را به شكل خاصى تقرير كرده‌اند . بوعلى سينا در اينجا يك حرف خيلى خوب و شيرين و زيبايى دارد كه بعد ملّاصدرا و ديگران همان حرف او را نقل كرده‌اند و چيزهايى هم به آن اضافه كرده‌اند . خلاصهء حرفش اين است : مقصود ما از اهل شقاوت و اهل عذاب چه كسانى هستند ؟ اگر مقصود همهء مردمى باشد كه به نوعى عذاب مىكشند ولو در برزخ ، و بعد در قيامت پاك مىشوند يا قبل از تمام شدن حساب ، يا حتى به جهنم مىروند ولى بعد آزاد و خلاص مىشوند ، [ به عبارت ديگر 
  ] اگر مقصود از اهل نعيم كسانى است كه به هيچ وجه هيچ عذابى نمىكشند ، از همان لحظه‌اى كه از اين دنيا مىروند غرق در نعيم‌اند الىالابد ، و اهل عذاب يعنى كسانى كه به نوعى ولو در وقت مردن ، ولو در عالم برزخ عذاب مىكشند ، مىشود گفت اكثريت مردم اهل عذابند يعنى به نوعى رنج را خواهند چشيد . ولى اين حساب درست نيست ، عاقبت را بايد سنجيد . اگر ما عاقبت را بخواهيم بسنجيم اكثريت مردم در نهايت امر اهل نجات هستند منتها گروهى از اوّل اهل نجاتند ، گروهى عذاب مختصرى مىكشند ( ممكن است كه همان قبض روحشان پاك‌كننده‌شان بشود و بعد از قبض روح كارشان صاف است ) ، عده‌اى ممكن است در همان ابتداى عالم برزخ كارشان حل شود ، عده‌اى ممكن است در تمام عالم برزخ گرفتارى داشته باشند بعد كارشان حل شود ، عده‌اى ممكن است در قيامت گرفتارى داشته باشند بعد كارشان حل شود - چون خود قرآن سخن از معذّبهايى كه در نهايت امر نجات پيدا مىكنند آورده است - و آنهايى كه خيلى گرفتار هستند « لابِثينَ فيها احْقاباً » « 1 » ولى بعد از احقاب نجات پيدا مىكنند . حتى كسانى كه استحقاق عذاب مخلّد دارند زياد هستند ولى مغفرت الهى شامل حال افراد مىشود و شايد آنهايى كه در عذاب مخلد باقى مىمانند خيلى قليل باشند .\r\nبوعلى حرفش اين است كه سعادت اخروى و معنوى يا به عبارت ديگر سلامت روحى و معنوى درست مانند سلامت جسم و مانند زيبايى جسم است .\r\nمىگويد همانطور كه در ميان مردم زيباى زيبا كم است ، زشت زشت هم كه نفرت آور باشد كم است ، اكثريت مردم متوسطِ ميان زشت و زيبا هستند يعنى نه زيباى مطلق‌اند نه زشت مطلق ، [ همين طور در ميان مردم افرادى كه از نظر روحى و معنوى\r\n\r\n\r\n\r\n\r\n","description":"","footnote":"\r\n( 1 ) . نبأ / 23 .\r\n","page_name":" 98 ","page_number":102},
  {"content":"\r\n\r\nزيباى زيبا يا زشت زشت باشند كم‌اند ، اكثريت مردم در حد متوسط هستند ؛ 
  ] و چون طبيب است مثال به سلامت مىزند ، مىگويد در ميان مردم از نظر جسم ، سالمِ سالم - كه اگر يك طبيب به اصطلاح امروز بيايد « چكاپ » كند تمام جهازات بدنىاش را سالم تشخيص بدهد ، جهاز باصره‌اش ، جهاز سامعه‌اش ، جهاز هاضمه‌اش ، قلبش ، كبدش ، اعصابش همه سالمِ سالم باشد - يك اقليتى هستند . در ميان مردم ، مريضِ مريض هم در اقليت است . اكثريت مردم متوسطها هستند كه سالم‌اند ولى خالى از يك نوع ناراحتى نيستند ، يك كسالتى هم دارند . سالم است ، مشغول كارش است ، ولى مىبينيد يك ناراحتى هم مثلًا در كبد يا روده يا اعصاب دارد . اكثريت مردم حالت متوسط ميان دو طرف را دارند . آنگاه او مىگويد در قرآن كه سخن از « سابقون » آمده است - كه مقربين‌اند - آنها كسانى هستند كه از نظر روحى و معنوى و كمال نفسانى در حد سلامتِ سلامت‌اند يعنى هيچ نقصى ، عيبى در وجودشان نيست . آنها انسانهاى كاملند . البته اينها كمند و نسبت به مردم ديگر زياد نيستند . عدهء ديگر افرادى [ هستند 
  ] كه ناسالمِ ناسالم‌اند ، ديگر اميدى به سلامت و بهبودشان و حتى شمول مغفرت درباره‌شان نيست ، آنقدر غرق در گناه هستند كه ديگر مغفرت الهى نمىتواند شامل حالشان شود ، هيچ نقطهء سفيدى در وجودشان باقى نمانده ، راهى و روزنى در وجودشان باقى نمانده كه رحمت الهى شاملش شود . مىگويد اينها همان اصحاب المشئمه و اصحاب الشمال‌اند ؛ اينها هم كم‌اند . اكثريت مردم را اصحاب الميمنة يا به تعبير قرآن « مقتصدها » تشكيل مىدهند ، اينهايى كه سالم‌اند اما سالم نسبى نه سالم كامل .\r\n\r\nجنّاتى از نعيم\r\nعرض كرديم تعبير قرآن دربارهء « سابقين » اين است كه اينها جنّاتى از نعيم دارند و اين جنات نعيم بعضى توصيف شدنى است و بعضى توصيف نشدنى . توصيف شدنىها آنهايى است كه شباهت با كار دنيا دارد يعنى جسمانى است . آنها را قرآن بيان مىكند . توصيف نشدنىها كه اصلًا قابل توصيف نيست و اگر بخواهند بگويند بايد در لباس تمثيل و بيانِ ديگر بگويند . حال آن قسمتهايى كه توصيف‌شدنى است :\r\n« عَلى سُرُرٍ مَوْضونَةٍ » بر تختهايى مرصّع قرار گرفته‌اند . تختى را كه بر آن جواهرهاى خيلى قيمتى دوخته باشند مىگويند « موضونه » . « مُتَّكِئينَ عَلَيْها مُتَقابِلينَ » تكيه داده‌اند\r\n\r\n","description":"","footnote":"","page_name":" 99 ","page_number":103},
  {"content":"\r\n\r\nبر روى آن تختها در حالى كه روبروى يكديگر قرار گرفته‌اند يعنى از مصاحبت يكديگر هم بهره مىبرند و استفاده مىكنند . « يَطوفُ عَلَيْهِمْ وِلْدانٌ مُخَلَّدونَ » خدمت مىكنند آنها را جوانانى زيبا كه براى هميشه به صورت جوان و زيبا باقى مىمانند « بِاكْوابٍ وَ اباريقَ » در حالى كه كوبه‌ها [ و ابريقها در دست دارند . 
  ] كوبه يعنى ظرف پياله مانند كه تمام اطرافش يك جور است . ابريق كه معرّب آبريز است آن است كه لبه‌اى برايش درست مىكنند ، مثل تُنگ . « وَ كَأْسٍ مِنْ مَعينٍ » و جامهايى از آب جارى ( حال شما اينها را با آنچه كه راجع به اصحاب الميمنة مىگويد مقايسه كنيد و تفاوتهايشان را در نظر داشته باشيد ) ، جامهايى از آشاميدنيهاى جارى اما آشاميدنيهايى كه تمام خوبيهاى آشاميدنيها و شرابهاى دنيا را دارد ولى بديها و ضررهاى آنها را ندارد ؛ خمار ، درد سر و پريدن عقل از سرْ ديگر ندارد : « لا يُصَدَّعونَ عَنها وَ لا يُنْزِفونَ » آنجا ديگر درد سر و از خودبيخود شدنى وجود ندارد . « وَ فاكِهَةٍ مِمّا يَتَخَيَّرونَ . . . » و نوعى ميوه است غيرقابل توصيف از آنچه كه خود انتخاب كنند و گوشت مرغ از آنچه [ مايل باشند 
  ] . . . « 1 »\r\n\r\n\r\n\r\n\r\n","description":"","footnote":"\r\n( 1 ) در اينجا نوار به پايان مىرسد\r\n","page_name":" 100 ","page_number":104},
  {"content":"\r\n\r\n\r\nتفسير سورهء واقعه ( 2 )\r\nاعوذ باللَّه من الشّيطان الرجيم\r\nوَ فاكِهَةٍ كَثيرَةٍ . لا مَقْطوعَةٍ وَ لا مَمْنوعَةٍ . وَ فُرُشٍ مَرْفوعَةٍ . انّا انْشَأْنا هُنَّ انْشاءً . فَجَعَلْناهُنَّ ابْكاراً . عُرُباً اتْراباً . لِاصْحابِ الْيَمينِ . ثُلَّةٌ مِنَ الْاوَّلينَ . وَ ثُلَّةٌ مِنَ الْاخِرينَ . وَ اصْحابُ الشِّمالِ ما اصْحابُ الشِّمالِ . فى سَمومٍ وَ حَميمٍ . وَ ظِلٍّ مِنْ يَحْمومٍ . لا بارِدٍ وَ لا كَريمٍ . انَّهُمْ كانوا قَبْلَ ذلِكَ مُتْرَفينَ . وَ كانوا يُصِرّونَ عَلَى الْحِنْثِ الْعَظيمِ . وَ كانوا يَقولونَ ءَاذا مِتْنا وَ كُنّا تُراباً وَ عِظاماً ءَانّا لَمَبْعوثونَ . اوَ اباؤُنَا الْاوَّلونَ . قُلْ انَّ الْاوَّلينَ وَ الْاخِرينَ . لَمَجْموعونَ الى ميقاتِ يَوْمٍ مَعْلومٍ « 1 » .\r\nدر آيات پيش خوانديم كه قرآن مردم را از نظر عاقبت به سه دسته تقسيم كرده است كه مردم سه صنف خواهند بود ( يا هستند و خواهند بود ) : دسته‌اى كه قرآن آنها را « اصحاب الميمنة » يا « اصحاب اليمين » مىنامد و دسته‌اى كه آنها را « اصحاب\r\n\r\n\r\n\r\n\r\n","description":"","footnote":"\r\n( 1 ) . واقعه / 32 - 50 .\r\n","page_name":" 101 ","page_number":105},
  {"content":"\r\n\r\nالمشئمه » يا « اصحاب الشمال » مىنامد و دسته‌اى كه آنها را « سابقين » مىنامد . از اين سه دسته ، دو دسته اهل سعادتند يعنى سابقين و اصحاب يمين با تفاوتى كه ميان اين دو دسته وجود دارد . قرآن سابقين را « مقرّبان » مىنامد ولى اصحاب يمين را مقرّبان نمىنامد . شايد بر آنها همان تعبيرى صدق كند كه در سورهء « وَيْلٌ لِلْمُطَفِّفين » آمده است ؛ آنها را « ابرار » مىنامد « 1 » يعنى نيكان ، ولى مقرّبين نمىنامد كه تقريباً يعنى باريافتگان ، نزديك‌شدگان ، آنهايى كه به مقام الوهيت نزديكند ، خود را نزديك كرده‌اند ، به مقام قرب رسيده‌اند .\r\nاين تعبيرى كه در قرآن آمده است به نام « اصحاب اليمين » يا « اصحاب الميمنة » از يك طرف و « اصحاب الشمال » يا « اصحاب المشئمه » از طرف ديگر ، مسلّم يك حقيقتى را بيان مىكند يعنى صِرف نامگذارى نيست . اصحاب يمين يعنى يارانِ دست راست ، يا ياران راست ( خود لغت مفهومش اين است ) . اصحاب شمال يعنى ياران چپ . ولى سابقين ما فوق اينها هستند ، نه ياران راستند و نه ياران چپ .\r\nقرآن تعبير نكرده كه آنها ياران خط مستقيم هستند ولى به هر حال آنها را با كلمهء « سابقين » ذكر كرده است كه بالاتر از « اصحاب راست » است .\r\n\r\nتدبر در اين آيات\r\nاينجا يك مطلب هست و آن اين است كه آيا براى ما جايز و يا لازم است كه در معنى اين آيات دقيق شويم و تدبّر كنيم بگوييم چرا خدا عده‌اى را « اصحاب اليمين » مىنامد ؟ « يمين » در اينجا به چه معنى است ؟ عده‌اى را « اصحاب الشمال » مىنامد ، « شِمال » و چپ در اينجا به چه معنى است ؟ مقصود راستِ چه كسى است ؟ آيا به اعتبار اين است كه هر انسانى طرف راستى دارد و طرف چپى ؟ همهء انسانها ، هم دست راست دارند هم دست چپ . اين طور نيست كه بعضى از انسانها دست راست داشته باشند بعضى دست چپ . پس به اعتبار چيست ؟ اساساً آيا تدبّر و تعمق در اين مسائل براى ما جايز يا لازم است ؟ يا حتى نه تنها لازم نيست بلكه جايز هم نيست ؟ بعضى را ما مىبينيم كه تعمق در اين گونه آيات را حتى جايز هم نمىدانند ، به اين معنى كه لااقل عملًا دنبال اين فكرها نيستند ؛ [ مىگويند 
  ] قرآن گفته « اصحاب\r\n\r\n\r\n\r\n\r\n","description":"","footnote":"\r\n( 1 ) . مطفّفين / 22 .\r\n","page_name":" 102 ","page_number":106},
  {"content":"\r\n\r\nاليمين » ، قرآن گفته « اصحاب الشمال » ، قرآن گفته « سابقين » . ولى عده‌اى ديگر معتقدند كه قرآن خودش دعوت به تدبر و تعمق كرده است يعنى اينها قطعاً حامل يك سلسله اسرار است و افرادى كه شايستگى دارند بايد آن اسرار را به دست بياورند و معناى « اسرار » در اينجا اين نيست كه مسألهء ساده‌اى را معمّاوَش بيان كنند چون بعضى چيزها به اين دليل از اسرار مىشود كه بيانش به شكل معمّايى است يعنى خودش امر واضحى است . آن شعر معروف مىگويد :\r\n ز روى يار خواهم ضد شرقى * به تصحيف و دَرىّ و قلب و تصحيف \r\nمىخواهد يك بوسه را بيان كند ، مىگويد من ضد شرقى مىخواهم اما به شرط اينكه چند چيز در آن صورت بگيرد : تصحيف صورت بگيرد يعنى مثلًا شين را سين بخوانيد قاف را غين بخوانيد ؛ يك جا به جاى فارسى عربىاش را بياوريد ؛ يك جا قلب كنيد ، يك حرف را جلو ببريد يك حرف را پس بياوريد . انسان بايد علم « ايقوف » داشته باشد ( خندهء حضار ) تا بتواند اين معناى ساده را كه با اين عبارت معماوش بيان شده است [ بفهمد . 
  ] اين يك ورزش ذهن مىتواند باشد . مثل جدولهايى است كه روزنامه‌ها مىكشند . جدولى كه روزنامه مىكشد اصل مطلب ، مطلب خيلى ساده‌اى است ، يك شعر ساده يا نام يك شهر است ولى آن را به يك شكل معماوشى گفته كه انسان بايد با زورِ فكر معما را حل كند . قطعاً اگر مسائل مربوط به معارف الهى ، مربوط به مبدأ و معاد مسائلى مىبود كه در حدّ ذات خودش از نظر بيان كردن ساده بود هيچ‌وقت نمىآمدند آن را معماوش بيان كنند بعد به ما بگويند برويد آن را حل كنيد مثل اينكه معماى « ضدّ شرقى » را مىخواهيد حل كنيد .\r\nدر عين اينكه كتاب ، كتاب مبين است چنين چيزى محال است . مطلب اين است كه با حدى كه بشر دارد و سطحى كه آن معانى دارد مطلب بيش از اين قابل بيان نيست .\r\nاگر انسان بتواند خودش را به آن معنا نزديك كند ، در لفظ ابهام و اجمالى نيست ، ولى خود مطلب در يك سطح عالى است . اين مثل اين است كه - البته تشبيهش از يك نظر درست نيست - نظريهء نسبيت اينشتين را در دنيا ممكن است صد نفر باشند كه بتوانند درك كنند و بفهمند ؛ [ آيا اين امر 
  ] يعنى او مطلب ساده‌اى را به صورت معما بيان كرده ؟ يا نه ، او كوشش هم كرده كه تا حدى كه مىتواند آسان بيان كند ولى مسأله‌اى كه از نظر علمى در عاليترين سطحهاست افراد سرمايه‌شان اقتضا نمىكند كه آن را درك كنند و بفهمند ؛ و همين طور بسيارى از مسائل علمى ديگر كه در دنيا\r\n\r\n","description":"","footnote":"","page_name":" 103 ","page_number":107},
  {"content":"\r\n\r\nهست ؛ و تازه تشبيه حقايق آسمانى مربوط به مبدأ و معاد به مسائل علمى ، تشبيهى است كه اگر از يك نظر درست باشد از چند نظر ديگر درست نيست . اين است كه امرِ به تدبّر شده است ولى [ براى 
  ] افرادى كه چنين شايستگى و چنين آمادگى داشته باشند . ضرورتى هم ندارد كه هر كسى اگر چيزى به ذهنش رسيد يا به ذهن ديگرى رسيده و بيان كرده است حتماً مطلب را به صورت جزم بيان كند ولى لااقل به صورت احتمال بخواهند بيان كنند مانعى ندارد .\r\nبعضى معتقدند - و مىشود از اخبار و روايات و آيات ديگر قرآن تأييد هم آورد يعنى به كمك همانها هم گفته‌اند - كه اساساً انسان بر صورت عالَم آفريده شده است و عالم بر صورت انسان . انسان يك جهان كوچك است و جهان يك انسان بزرگ ؛ يعنى تمام جهان ، تمام عالم خلقت مثل يك انسان است . چنين معتقدند كه همين طور كه يك انسان راست دارد و چپ ، عالم هم مانند يك انسان نيمِ راست و نيم چپ دارد و كأنه قلب دارد « 1 » يعنى مجموع عوالم اين جور است ؛ عالمى ما داريم كه عالم ملائكه است ، ملائكه‌اى كه خير و رحمت نازل مىكنند ، ملائكه‌اى كه حسنات را مىنويسند كه در قرآن از اينها زياد ياد شده است ؛ اصطلاحاً مىگويند « عالَم ملكوت عليا » . عالم ديگرى وجود دارد كه آن عالم هم عالم ملكوت است يعنى از تيپ عالم ماده نيست ولى آن را « عالم ملكوت سُفلى » يا « عالم شياطين » مىگويند كه وسوسه‌ها از يك نظر مال آنجاست يا حتى ممكن است شامل حال آن ملائكه‌اى هم كه بديها را ثبت مىكنند بشود . انسان تا در دنيا هست در وسط دو عالم قرار گرفته : ملكوت بالا ، ملكوت اسفل ؛ ملكوتى كه راهش به طرف بهشت است و ملكوتى كه راه انسان به طرف پايين و جهنم است ؛ و خود انسان تا وقتى كه در اين عالم هست در ميان اين دو عالم قرار گرفته يا به تعبير ديگر كأ نّه در يك طرف اين عالم عالمى است كه عالم خير ، سعادت ، بهشت - هر نامى مىخواهيد رويش بگذاريد - قرار گرفته و در طرف ديگرِ اين عالمى كه ما الآن در آن هستيم عالم ديگرى است كه شرّ و عذاب و بدبختى و نتايج اعمال بد در آنجاست : « كَلّا انَّ كِتابَ\r\n\r\n\r\n\r\n\r\n","description":"","footnote":"\r\n( 1 ) . البته نمىخواهيم بگوييم اندام عالم به شكل انسان است كه همهء عالَم را به شكل انسان ساخته‌اند ، برايش سر و بينى و چشم ساخته‌اند ؛ مقصود اعضاى ظاهرى نيست ؛ بلكه در كمالات [ مانند يكديگرند . 
  ]\r\n","page_name":" 104 ","page_number":108},
  {"content":"\r\n\r\nالْابْرارِ لَفى عِلّيّينَ . وَ ما ادْريكَ ما عِلّيّونَ . كِتابٌ مَرْقومٌ . يَشْهَدُهُ الْمُقَرَّبونَ » « 1 » ، « انَّ كِتابَ الْفُجّارِ لَفى سِجّينٍ . وَ ما ادْريكَ ما سِجّينٌ » « 2 » . در آنجا هم نوشته‌هايى هست ، نه نوشتهء كاغذ و مركّب ، نوشته‌هايى كه صورتها در آنها تصوير و نقش مىشود يعنى آنچه از اعمال كه انسان در اين عالم انجام مىدهد ، اعمال خوب در يك جا قرار مىگيرد و اعمال بد در جاى ديگر .\r\n\r\nنگاهى به روايات\r\nاينها در روايات به صورتهاى عجيبى ذكر شده است . مثلًا در روايت است كه اگر انسان عمل خير انجام بدهد ملائكه‌اى هستند كه اين عمل خير را بالا مىبرند و اگر عمل شر انجام بدهد آن را پايين مىبرند . معلوم مىشود اعمال خير انسان به يك سو مىرود و اعمال شر انسان به سوى ديگر .\r\nدر حديث است كه انسان عملى را ابتدا براى خدا انجام مىدهد ؛ اين عملش مىرود - به تعبير قرآن - به علّيّين يعنى آن بالا بالاها . عملش خالص است . يعنى ابتدا كه عمل را انجام داده خالصاً مخلصاً انجام داده و عمل هم بالا رفته . ( البته اين بالا و پايين معلوم است كه بالا و پايين به شكل ديگرى است . ) بعد وسوسهء نفس سبب مىشود كه يك دفعه انسان بعد از عمل ريا كند يعنى بعد از عمل براى مردم بازگو مىكند كه بله ، خدا به ما توفيق داد ما فلان عمل را در فلان وقت انجام داديم ، فلان خير به دست ما جارى شد . اين عمل يك درجه مىآيد پايين . يادم نيست كه در دفعهء دوم يا سوم دستور مىرسد آن عمل را از آنجا برداريد و در سجّين - كه از مادهء سجن است - يعنى در آن حبس‌خانه قرار بدهيد ؛ يعنى يك عمل علّيّينى بعد از ريا و به وسيلهء ريا تبديل مىشود به عمل سجّينى .\r\nروايت ديگرى هست كه خيلى عجيب است و مفاد اين جمله‌اى را بيان مىكند\r\n\r\n\r\n\r\n\r\n","description":"","footnote":"\r\n( 1 ) . مطفّفين / 18 - 21 .\r\n( 2 ) . مطفّفين / 7 و 8 .\r\n","page_name":" 105 ","page_number":109},
  {"content":"\r\n\r\nكه در دعاى كميل است كه بعد از جملاتى راجع به ملائكه‌اى كه شاهد بر اعمال انسان هستند مىفرمايد : « وَ كُنْتَ انْتَ الرَّقيبَ عَلَىَّ مِنْ وَرائِهِمْ وَالشّاهِدَ لِما خَفِىَ عَنْهُمْ » و تو خودت باز رقيب بر من هستى و گواه بر چيزهايى كه بر فرشتگان هم مخفى مىماند . معلوم مىشود گاهى در اعمال انسان دقايقى وجود دارد كه از فرشته‌ها هم مخفى مىماند .\r\nدر حديث است كه انسان گاهى نماز مىخواند ( اينها همه تمثيل است ؛ هر كسى كه ذرّه‌اى فهم و درك داشته باشد مىفهمد كه اينها تمثيل است ) ، ملائكه‌اى كه اعمال صالح را بالا مىبرند اين نماز او را در خرقه‌اى سفيد ، گويا در حرير سفيدى ( يك شئ قيمتىِ خيلى با احترام را انسان در حرير مىپيچد ) بالا مىبرند . [ گويا 
  ] از آسمان اول و آسمان دوم و . . . - كه همهء اينها امور معنوى است و امور مادى نيست - عبور مىدهند و اين به عنوان يك عمل صالح از اين گذرگاهها رد مىشود ، تا مىرسد به آن آخرين گذرگاه . در آنجا مثل يك جنس قاچاق كه در درونش فسادى باشد كه آن مفتّشها اين يكى ببيند درك نكند ، آن يكى نفهمد ، آن ديگرى نفهمد ، ولى آن دقيقترين دستگاهها كه ديگر هيچ چيز از زير دست او در نمىرود ، به آنجا كه مىرسد خطاب مىرسد : « اجْعَلوهُ فى سِجّينٍ » اين را بى خود آورديد اينجا ، ببريد در سجّين ، جايش اينجا نيست ، ببريد در آن پايين‌ترين دركات ؛ يعنى نه‌تنها يك عمل خيرِ مقبول نيست بلكه يك گناه بزرگ است و اشتباه كرده‌ايد كه گناه بزرگ را به حساب يك طاعت بزرگ بالا آورده‌ايد . ببينيد كار به كجاست كه فرشته‌هاى الهى هم درك نمىكنند يعنى آنقدر باطنِ باطنِ باطنْ پيچيده و دقيق است كه حتى از فرشتگان مخفى مىماند .\r\n\r\nآيه‌اى ديگر «\r\nالَيْهِ يَصْعَدُ الْكَلِمُ الطَّيِّبُ وَالْعَمَلُ الصّالِحُ يَرْفَعُهُ » « 1 » . در بارهء كار خير [ است 
  ] كه اين آيه را دو جور مىشود خواند يعنى دوجور مىشود ضميرها را برگرداند و در آنِ واحد هر دو درست است : سخن پاك ( يعنى عقيدهء پاك ) به سوى پروردگار بالا مىرود و عمل پاك سخن پاك را بالا مىبرد يعنى عمل است كه ايمان را تقويت مىكند ؛ و اين معنا شك ندارد و درست است . به گونهء ديگر : سخن پاك بالا مىرود و ايمان است كه عمل را بالا مىبرد ؛ يعنى عمل خالص و عمل پاك مشروط به ايمان پاك است .\r\n\r\n\r\n\r\n\r\n","description":"","footnote":"\r\n( 1 )\r\n. فاطر / 10 .\r\n","page_name":" 106 ","page_number":110},
  {"content":"\r\n\r\nهر دو درست است و حتى آيه مىتواند در آنِ واحد شامل هر دوى اينها باشد . قرآن راجع به سخن پاك يعنى عقيدهء پاك مىگويد او بالا مى رود ، ولى عقيده ناپاك چطور ؟ آن را ديگر نمىگويد بالا مىرود ، مىگويد : « اسْفَلُ السّافِلينَ » او در پايين‌ترين پايين‌ها [ است . 
  ]\r\nهمين‌طور كه يك جنين هر كارش بكنند نمىتواند عالم بعد از جنين را آنچنان كه هست درك كند مگر به وسيلهء تمثيلات و تشبيهات ، ما هم نمىتوانيم آن عوالم را كه نرفته‌ايم درست درك كنيم ولى اجمالًا از راهنماييهايى كه اولياى دين كرده‌اند اين قدر مىفهميم كه عالمِ بالاتر از اين عالم ما وجود دارد و عالم پايين‌تر از عالم ما وجود دارد . عالم بالاتر از عالم ما عالمى است كه عقايد پاك و اعمال خير به سوى آنجا بالا مىرود . عالم پايين‌تر از عالم ما عالمى است كه افكار ناپاك ، نيتهاى سوء و شر ، عقايد سخيف و باطل ، عنادها ، كبرها ، حسادتها ، رياكاريها ، عُجبها ، پليديها ، گناهها ، فسق و فجورها همه در آنجا تجسم پيدا مىكنند و به آنجا سرازير مىشوند .\r\nپس گويى الآن كه ما در اينجا هستيم در وسط دو عالم قرار گرفته‌ايم كه به يك اعتبار يكى بالاست و ديگرى پايين ، به يك اعتبار يك عالم در راست ما قرار گرفته است يك عالم در چپ ما ( نه چپ انسان ، چپ كلّ عالم ) ، يك عالم در راست اين عالم ما ، در راست اين حيات طبيعى كه ما هستيم قرار گرفته است و يكى در چپ اين عالم . آن بالا را راست عالم مىگويند ، آن پايين را چپ عالم . آن بالا همان است كه آن را « بهشت » ناميده‌اند و دار نعيم و سعادت و سرور است ، به آنجا ما مىرسيم اگر چنين توفيقى پيدا كنيم ؛ آن ديگرى كه پايين است ، تاريك است ، تسفّل است ، رو به پايين رفتن است و در آنجا عذاب و رنج و درد و شقاوت و بدبختى است . آن را « عالم پايين » يا « شِمال اين عالم » مىگويند ( شمال يعنى چپ نه شمال در مقابل جنوب ؛ « شمال عالم است » يعنى چپ عالم است ) . در مورد آن اوّلى هميشه تعبير يا « راست » است يا « بالا » ، و در مورد اين دومى تعبير يا « چپ » است يا « پايين » .\r\n\r\nلغت « جهنّم »\r\nخود « جهنّم » چه لغتى است ؟ از « جَهنام » است كه جهنام آن چاههاى خيلى عميق و تاريك را مىگويند . اين لفظ نيز به اعتبار پايين بودن و تاريك بودن [ جهنم 
  ]\r\n\r\n","description":"","footnote":"","page_name":" 107 ","page_number":111},
  {"content":"\r\n\r\nانتخاب شده است چون اين الفاظى كه ما در اين دنيا داريم ، براى معانىاى كه در همين دنيا وجود دارد وضع شده است . آنها لفظ ندارد و با الفاظى بيان مىشود كه تا اندازه‌اى به آن معنا نزديك باشد ، والّا :\r\n معانى هرگز اندر حرف نايد * كه بحر بيكران در ظرف نايد \r\nاين الفاظ ما جامه‌هايى است كه براى اندام معانى اين عالم دوخته شده است ولى اندام معانى عالم ديگر اندام ديگرى است ، جامهء ديگر مىخواهد و تا كسى با آن اندامها آشنا نباشد لفظش را هم نمىتواند انتخاب كند . آن اندامها را در اين لباسها ارائه دادن و نشان دادن ، هر كارش بكنى ، براى آن كسى كه مىخواهد در اين لباس ببيند باز امكان ندارد حقيقتش را آنچنان كه هست [ ببيند 
  ] ولى با تشبيهى ، تمثيلى و با مقايسه كردن با آنچه در اين دنيا مىبيند و با آن نزديكترين چيزهايى كه بشود قياس كرد اجمالًا [ مىتوان آن معانى را به ذهنها نزديك كرد . 
  ]\r\n\r\nحديثى از پيغمبر اكرم\r\nببينيد اين حديث پيغمبر چقدر معنى دارد ! پيغمبر اكرم با اصحابشان نشسته بودند ، فرمودند سنگى از لبهء جهنم رها شده بود ، هفتاد سال بود كه حركت مىكرد ، الآن رسيد به كف جهنم . فرياد گريه از خانه يهودى خبيثى كه آنجا بود بلند شد . حال يادم نيست كه اصحاب مطلب را همين‌طور درك كردند يا خود ايشان توضيح دادند اين سنگى كه هفتاد سال بود به اين پايين مىرفت و مىرفت و اكنون رسيد ، اين شخص بود يعنى او در تمام مدت عمرش داشته مىرفته نه اينكه انسان وقتى مُرد به طرف جهنم رها مىشود يا با يك ريسمان مىكِشندش مىبرند بالا ؛ همين الآن انسان يا به سوى بهشت بالا مىرود يا به سوى جهنم هبوط مىكند ، يا به طرف راستِ كلِ عالم گرايش پيدا مىكند يا به طرف چپِ كلِ عالم ؛ و نه اينكه اينجا انسان نه چپى است و نه راستى ، نه بالا رفته نه پايين ، وقتى مرد دست يكى را مىگيرند مىبرند بالا ، دست ديگرى را مىگيرند مىاندازند پايين ؛ چون آن بالا و پايين نوعى بالا و پايين ديگر است كه الآن هم كه انسان در اين دنيا هست در باطنش به آن سو دارد مىرود : يا به سوى بالا و علّيّين به تعبير قرآن ، يا به سوى پايين و سجّين و جهنم و جهنام و آن اسفل سافلين و آن جاى بسيار تاريك پايين كه ديگر از آن پايين‌تر چيزى نيست .\r\nرفتنش يعنى چه ؟ رفتنش همان اعمال و نيات انسان است .\r\n\r\n","description":"","footnote":"","page_name":" 108 ","page_number":112},
  {"content":"\r\n\r\nاعمال انسان گام برداشتن است ( اين ديگر قطعى است ) همين‌طور كه راه رفتن‌هاى اين دنيا بالضروره انسان را به جايى مىرساند يعنى اگر انسان يك مسير را برود به جايى در آن مسير مىرسد . [ آيا 
  ] مىشود انسان سرش را پايين بيندازد ، از طرف شمال برود ، به او بگويند كجا مىروى ، بگويد مىخواهم به قم بروم ؟ ! چنين چيزى محال است . محال است كه انسان به طرف شمال برود ، به نقطهء جنوب برسد ؛ و محال است كه انسان به طرف جنوب برود ، به نقطهء شمال برسد . اگر انسان بخواهد به نقطهء شمال برسد راهش اين است كه از طرف شمال برود . اگر بخواهد به نقطهء جنوب برسد راهش اين است كه از طرف جنوب برود . مشرق هم راهش از آن طرف است ، مغرب هم از آن طرف . انسان در دنيا كه كارهايش بر اساس قرارداد است ، در كارهاى قراردادى مىبيند كه اين بىحسابىها رخ مىدهد . مثلًا چطور ؟ مىگويد ما درس نمىخوانيم آخر سال هم نمره مىگيريم . بله نمره گرفتن يك كار قراردادى است ( معلم نمره‌اى را بايد بگذارد ) چون با آن كار كه او هجده گذاشت كه تو هجده نمىشوى ! يك هجده‌اى آنجا نوشته شده است و او هم به آن ترتيبِ اثر مىدهد اما بنا نيست كه آن واقعيت عوض شود و تغيير كند . انسان چون در دنيا مىبيند كه در راههاى قراردادى دنيا با اينكه از آن طرف رفته نتيجهء يك طرف ديگر را به او مىدهند :\r\n گنه كرد در بلخ آهنگرى * به شوشتر بريدند سر مسگرى \r\nبه قول اين شاعر يك آهنگر مىرود گناه مىكند سر يك مسگر را مىبُرند ، [ با خود مىگويد در آخرت هم 
  ] شانس است ، يك وقت هم شد ؛ و خيلى از افراد اصلًا منتظر يك شانس در عالم آخرت‌اند . آيا چنين شانسى در دنيا هست كه تو راه خراسان را پيش بگيرى بعد سر از كربلا در بياورى ؛ بگويى من از اين راه مىروم ، يك وقت شانسم گرفت از كربلا سردرآوردم ؟ ! محال است كه در كارهايى كه به حقايق عالم مربوط است حرفهايى از قبيل شانس مؤثر باشد .\r\n\r\nنكته‌اى دربارهء اصحاب اليمين و اصحاب الشمال\r\nغرضم اين جهت است : بعضى مىگويند « 1 » اينكه در قرآن « اصحاب اليمين » و\r\n\r\n\r\n\r\n\r\n","description":"","footnote":"\r\n( 1 ) . و بعيد هم نيست كه اين حرف ، حرف درستى باشد بلكه به نظر مىرسد كه همين‌طور است .\r\n","page_name":" 109 ","page_number":113},
  {"content":"\r\n\r\n« اصحاب الشمال » فرموده است متضمن نكتهء بسيار بسيار عالى است كه كلمهء « اصحاب » در هر دو جا مىرساند . كلمهء « اصحاب » كلمه‌اى است كه در فارسى الآن من برايش تعبيرى پيدا نمىكنم ، اگر شما پيدا كرديد بگوييد . فقط تعبيرى به نظرم مىرسد و آن اين است كه گاهى ما در فارسى با يك « ى » اين مطلب را مىفهمانيم .\r\nمثلًا يك وقت مىگوييم فلان كس قرآن مىخواند يا فلان كس به قرآن عمل مىكند ، فلان كس به قرآن اعتقاد دارد . ولى وقتىكه مىخواهيم رابطه‌اش را با قرآنْ شديد بيان كنيم مىگوييم فلان كس « قرآنى » است يعنى كأ نّه با قرآن آميخته شده است . يا از آن طرف - العياذ باللَّه - فلان كس شراب مىخورد يك مطلب است ، « شرابى » يك آميختگى را بيان مىكند .\r\nما در فارسى اين مقدار داريم . [ در 
  ] كلمهء « اصحاب » شما همين « ى » را كمى شديدتر كنيد . اصحاب اليمين شدن يعنى آن طرفى شدن ، اصحاب‌اليمين يعنى افرادى كه اصلًا آن طرفى شده‌اند ، يعنى كأ نّه در اين عالم كه هستند ديگر جزء آن عالم‌اند ، الآن كه در دنيا هستند ملكوت اعلائى هستند . اصحاب‌الشمال [ يعنى افرادى كه 
  ] اصحاب چپ‌اند ؛ چنان كه قرآن گاهى [ تعبير 
  ] « اصحاب‌النار » [ دارد ، مىفرمايد 
  ] اينها اصحاب‌النارند . اين « اصحاب‌النار » [ يعنى 
  ] كأ نّه اينها از آتش جدايى ندارند ، اصحاب نار هستند ، يارانِ نارند ، چسبيدهء به او هستند . گفتم ما در فارسى تعبيرى غير از همين لفظ نداريم كه بخواهيم بيان كنيم . اصحاب‌الجنّه ، اصحاب‌النار ، اصحاب‌اليمين ، اصحاب‌الشمال ، اينها تعبيراتى است كه يك نوع ملابست خيلى شديد را بيان مىكند و در اينجا كلمهء « اصحاب‌اليمين » در واقع مىخواهد بگويد اينها كه اينجا هستند آنجايىاند ، اين ملكوت اعلائىها همين الآن آنجايىها هستند ، به آنجا پيوسته‌اند ؛ [ و كلمهء 
  ] « اصحاب‌الشمال » [ در واقع مىخواهد بگويد 
  ] اينهايى كه الآن در دنيا هستند در عين اينكه در دنيا هستند شمالىها و چپىها و پيوستگانِ به چپ هستند ، الآن به آن عالم پيوسته‌اند ، حقيقتشان به آن عالم پيوسته است . اين مطلبى است كه بعضى از مفسرين گفته‌اند و به نظر مىرسد مطلب خيلى خوبى است و درست گفته‌اند يعنى با مطالب ديگرى كه در قرآن آمده است خوب وفق مىدهد .\r\n\r\n","description":"","footnote":"","page_name":" 110 ","page_number":114},
  {"content":"\r\n\r\n\r\nملاك يُمن و شئامت\r\nگفتيم كه قرآن به اصحاب‌اليمين « اصحاب الميمنه » و به اصحاب الشمال « اصحاب المشئمه » هم گفته است كه در همين سورهء « اذا وقع » هر دو تعبير آمده است . ميمنه از يُمن است و مشئمه از شئامت . در واقع در اينجا قرآن خواسته است ملاك يُمن يعنى ميمون بودن و ملاك شئامت و مشئوم بودن را هم ذكر كند كه انسان در بارهء ميمون بودن و مشئوم بودن خيال نكند كه اگر كسى مثلًا پيشانىاش فلان خط را داشته باشد او از اصحاب الميمنه است و اگر در سرش يك پيچ داشته باشد او از اصحاب‌المشئمه است ؛ نه ، ميمنت و شئامت به اينها بستگى ندارد . آن كه از اصحاب اليمين است از اصحاب الميمنه هم هست . آن كسى كه به نيات و اخلاق و اعمال و اعتقادات پاكش به آن عالم پيوسته ، او به يمن و بركت پيوسته است . آن كه با اعمال شوم و نيات كج و معوج و عقايد سخيف و باطل خودش به عالم اسفل‌السافلين پيوسته او به شئامت پيوسته است . يمن و شئامت در وجود خود انسان است . يمنها در عقايدِ خوب است ، شئامتها در عقايد بد ؛ يمنها در اخلاق خوب است ، شئامتها در اخلاق بد ؛ يمنها در اعمال خوب است و شئامتها در اعمال بد ، نه در چيز ديگر .\r\n\r\nتوضيح ديگرى دربارهء سابقون\r\nگفتيم كه قسم سومى هم اينجا بيان شده است و آن « سابقين » است . با اين تعبيرى كه از اصحاب‌اليمين و اصحاب‌الشمال كرديم آن هم كاملًا روشن مىشود . مىدانيم كه به ما اينچنين گفته‌اند كه مردم دو دسته‌اند از اين نظر كه بعضى اساساً خداپرست هستند و بعضى خداپرست نيستند . آنهايى كه خداپرست نيستند قهراً هواپرست و ماده‌پرست هستند ؛ آنها قهراً جزو اصحاب‌الشمال‌اند . خداپرستها باز دو دسته هستند : بعضى خدا را پرستش مىكنند براى نجات از عذاب يا براى رسيدن به ثواب .\r\nالبته اينها هم اهل خير و سعادتند . اگر كسى امر خدا را اطاعت كند براى اينكه خداوند اجرها و پاداشهايى كه به او وعده داده است - كه در همان عالم ملكوت اعلى ذخيره است - به او بدهد ، خدا او را به آن اجرها و ثوابها و پاداشها ، بهشتها ، نعيمها ، حورالعين‌ها ، ميوه‌ها كه همهء اينها حقيقت دارد و هست [ مىرساند ؛ 
  ] حال حقيقت اينها به چه نحو است ، ما كه نرفته‌ايم ببينيم ؛ به ما اينها را از روى تمثيلات\r\n\r\n","description":"","footnote":"","page_name":" 111 ","page_number":115},
  {"content":"\r\n\r\nدنيوى گفته‌اند . حقيقتش را تا انسان نرود [ درك نمىكند ، 
  ] آنهايى كه رفته‌اند مىدانند ، يا اهل حقيقت كه با مكاشفه و با وحى به دست آورده‌اند مىدانند . با ما به زبان دنيا گفته شده است ، ما هم از روى نمونه‌هاى دنيا يك چيزى مىفهميم والّا واقعيت آنها را درست درك نمىكنيم . ولى اين قدر مىدانيم كه نعيمهايى ، انواعى نعيمهاى روحى و مادى در آنجا وجود دارد .\r\nهمهء كسانى كه خدا را از ترس كيفر يا به خاطر ثواب عبادت مىكنند همان اصحاب‌اليمين‌اند . ولى به ما گفته‌اند مردمى هستند فارغ از هر دو ؛ اينها خدا را پرستش مىكنند نه به خاطر اجر و پاداش [ و نه از ترس كيفر 
  ] بلكه به خاطر شايستگى حق براى عبادت ، طلب رضاى حق ، براى شكرگزارى حق ، براى محبت حق ، كه اگر حق بهشت و جهنمى هم نمىداشت به حال آنها فرق نمىكرد . اينها قهراً از اصحاب‌اليمين خيلى بالاترند و همان « سابقون » هستند . شك ندارد آنها كه سابقون هستند از عذاب اهل جهنم ايمن‌اند . نمىشود گفت شما كه براى فرار از جهنم عبادت نكرديد پس العياذ بالله [ مستحق 
  ] عذاب جهنم هستيد ؛ بلكه آنها نعيمهاى بهشتى را بيش از ديگران هم دارند . به آنها نمىگويند شما كه براى نعيم عبادت نكرديد پس نعيمى نداريد . آن كه كامل را بخواهد ناقص خودبه‌خود دنبالش هست .\r\nآن كه ناقص را بخواهد و كامل را نخواهد به ناقص مىرسد ، از كامل محروم است ولى آن كه كامل را بخواهد ( نه اينكه كامل را بخواهد به خاطر ناقص ؛ اگر كامل را بخواهد به خاطر ناقص ، همان ناقص را خواسته ) ناقص را هم نخواهد ، ناقص خود به خود به او مىرسد .\r\nمثل خود دنيا و آخرت است . مگر خود دنيا و آخرت اين‌جور نيست ؟ كسى كه فقط و فقط براى لذات دنيا كار مىكند ، او از آخرت محروم مىماند . ولى يك كسى كار را براى خدا انجام مىدهد ، دنيايش رسيد رسيد ، نرسيد نرسيد . مقياس كار اين است كه اگر انسان همتش اين باشدكه فقط پشم و پشگل بخواهد به همان مىرسد .\r\nاو قهراً هدفش اين است كه ببيند چه كسى قطار شتر دارد و شترهايش را كجا مىخواباند كه آنجا پشگل زياد جمع شده ، برويم پشگل جمع كنيم . حداكثر اين است كه پشم شتر كجا پيدا مىشود برويم پشم شتر تهيه كنيم . ولى يك كسى همتش اين است كه قطار شتر داشته باشد . انسان اگر قطار شتر داشته باشد آن شترها پشم و پشگل هم دارند . اين ، مثَل دنيا و آخرت است . اگر انسان آخرت را بخواهد دنيا\r\n\r\n","description":"","footnote":"","page_name":" 112 ","page_number":116},
  {"content":"\r\n\r\nهست ولى اگر دنيا را بخواهد از آخرت محروم است :\r\n آخرت قطّار اشتر دان عمو * در تبع دنياش همچون پشگ و مو \r\nاين به دنبالش مىآيد . هر كامل و ناقصى اين‌جور است .\r\nبنابراين سابقين عبادتشان براى نعيمهاى اخروى و براى نجات از عذاب اخروى نيست ، قهراً آنها به جايى مىرسند كه ديگران نمىرسند ولى آنچه كه ديگران مىرسند آن هم به آنان داده مىشود .\r\n\r\nنعمتهاى اصحاب اليمين\r\nبحث ما در بارهء اصحاب‌اليمين بود كه خداوند به آنها چه نعمتهايى مىدهد . . . « 1 » و ميوه‌اى از نوعى كه انتخاب مىكنند . حال آن ميوه چگونه ميوه‌اى است ؟ حتى اگر بگوييم ميوه‌اش مثلًا سيب است ، سيبش چگونه سيبى است ، چه تفاوتى [ با سيبهاى اين دنيا دارد ، 
  ] تفاوت را به ما به تعبيراتى گفته‌اند . مثلًا اين تعبير با حسابهاى دنيا جور درنمىآيد كه حرير آنجا حريرى است كه يك رشته‌اش به تمام اين دنيا مىارزد . اين براى فكر ما اصلًا قابل تصور نيست براى اينكه حساب آنجا با حساب اينجا متفاوت است ، ولى ناچار بايد با همين زبان دنيا به ما بگويند . آقاى طباطبائى در اصول فلسفه مثل خوبى آورده بودند . البته ايشان در بارهء خدا اين مثال را آورده بودند كه چگونه انسان خدا را گاهى با مفاهيم سلبى مىشناسد و خيلى چيزها را با مفاهيم سلبى [ مىشناسد 
  ] يعنى اول يك مفهوم ايجابى مىآورد ولى بعد با يك مفهوم سلبى مىخواهد آن را بفهماند . مثلًا يك باباى دهاتى كه بزرگترين شهرى كه در عمرش ديده است فرض كنيد شهر نيشابور است ، به يك كسى كه رفته است بزرگترين شهر دنيا مثلًا نيويورك را با تشكيلات و نظامات آن ديده است مىگويد نيويورك چگونه جايى است ؟ او مىگويد « شهرى است اما نه از اين شهرها » . او ديگر بيش از اين نمىتواند بگويد ، يعنى نمىشود به او فهماند كه اين شهر است ، آن هم شهر است ، ولى تشكيلات و نظاماتى آنجاست كه اصلًا شباهتى با اينجا ندارد ، مگر اينكه بگويد : « شهرى است نه از اين شهرها » . با « نه از اين شهرها » يك مقدار مىشود عظمت آن را به او فهماند . راه ديگرى نيست كه بشود عظمت آن را به او\r\n\r\n\r\n\r\n\r\n","description":"","footnote":"\r\n( 1 ) . [ چند ثانيه‌اى از بيانات استاد شهيد روى نوار ضبط نشده است . 
  ]\r\n","page_name":" 113 ","page_number":117},
  {"content":"\r\n\r\nفهماند .\r\n« لا مَقْطوعَةٍ » خصوصيت آن ميوه‌ها اين است كه بريده نمىشود يعنى براى هميشه هست ، روزىاى نيست كه يك مدت موقت باشدبعد قطعش كنند « وَ لا مَمْنوعَةٍ » و نه اينكه در حالى كه وجود دارد تكليفى بيايد منعش كند . نه مىبُرند ( نمىآورند ) كه اساساً وجود نداشته باشد ( مىگويد چنين نيست ، هميشه وجود دارد ) و نه در حالى كه وجود دارد منعى در كار است كه بگويند به آن درخت نزديك نشويد مثل آنچه كه [ براى 
  ] آدم در ابتدا وجود داشت ولى گفتند به آن درخت نزديك نشو .\r\n« وَ فُرُشٍ مَرْفوعَةٍ » بساطها و فراشهايى در آنجا وجود دارد عالى ، بلنددرجه ، بلند مرتبه . ظاهر « فراش » اين است كه مقصود همين بساطها و فرشها باشد ولى [ در اين صورت 
  ] همين‌قدر مىگفتند « اما عالى » . بعضى گفته‌اند اين كنايه است چون « فراش » در زبان عربى به دو معنا گفته مىشود ؛ يك معنايش همسر است يعنى زن براى مرد . آنوقت عالىاى كه در اينجا آمده ، در تفاسير آمده است يعنى عالى هستند از نظر قدر ، اخلاق و فكر ، يعنى بعضى انحطاطهاى فكرى و روحى ( خُلقى ) كه در برخى از زنهاى دنيا ديده مىشود آنجا ديگر وجود ندارد . ديگر زنِ آنجا آن نقص و عيبى كه در زنهاى دنيا هست در او نيست ، و اينها همان زنهاى دنيا هستند كه اهل بهشت مىشوند ولى منهاى نقصهايى كه احياناً در زنهاى دنيا وجود دارد . « انّا انْشَأْناهُنَّ انْشاءً » كأ نّه ما آنها را انشاء كرده‌ايم انشاء كردنى . مثل اينكه از نو ساخته مىشوند . « فَجَعَلْناهُنَّ ابْكاراً » در آنجا بيوه‌گى وجود ندارد . « عُرُباً اتْراباً » عُرُب جمع « عَروب » است . عَروب ، نصاب هم مىگويد [ يعنى 
  ] شوهر دوست ، زنى كه به شوهر خود عشق بورزد ؛ چون از جمله لذاتى كه يك انسان مىبرد آن صفا و صميميت و مهر و مودّتى است كه در ناحيهء همسر خودش ببيند ( محبوبيت ) . « اتْراباً » همه تِرْب هستند يعنى هم‌سنّ و سال و جوان‌اند ، يعنى صحبت از عجوز و پير در آنجا نيست .\r\nپيرزنى آمد خدمت پيغمبر اكرم ( ازجمله شوخيهاى پيغمبر كه نقل كرده‌اند يكى همين است ) ظاهراً عرض كرد يا رسول الله دعا كن خدا مرا به بهشت ببرد . فرمود پيرزن كه به بهشت نمىرود ؛ در بهشت پيرزنى وجود ندارد . اين بدبخت گريه‌كنان برگشت . عبّاس عموى پيغمبر ديد . گفت يا رسول‌َاللّه شما به اين پيرزن چه فرموده‌ايد ؟ فرموده‌ايد پيرزن به بهشت نمىرود ؟ فرمود : پيرمرد هم نمىرود . او هم\r\n\r\n","description":"","footnote":"","page_name":" 114 ","page_number":118},
  {"content":"\r\n\r\nدادش بلند شد . بعد پيغمبر اكرم فرمود آنجا كه پيرى وجود ندارد ، همه جوانند . بعد فرمود پيرزن را صدا كنيد بيايد ، به او بگوييد آنجا تو ديگر عجوز نيستى ، جوان هستى .\r\n\r\nمباحثهء امام جواد عليه السلام با علماى اهل تسنن\r\nاين حديث را مكرر در همين جلسه نقل كرده‌ام كه در زمان معتصم مباحثه‌اى با حضور حضرت امام جواد عليه السلام - كه جوان بودند - و علماى زيادى از اهل تسنن تشكيل دادند ، نظير كارى كه مأمون با حضرت رضا و علماى مذاهب و اديان مىكرد ولى اينجا فقط علماى اهل تسنن بودند . اينها مثل همه هوچيهايى كه هميشه و در همهء زمانها وجود دارند [ دنبال بهانه‌اى عليه امام جواد عليه السلام بودند . 
  ] خلفا ( ابوبكر و عمر ) در ميان مردم بت بودند - همين‌طور كه الآن هم هستند - و هر كسى را كه مىخواستند هو كنند به وسيلهء اينها [ هو مىكردند كه 
  ] به خليفه اهانت مىكنى ؟ ! . . .\r\nاينها براى اينكه حضرت را هو كرده باشند گفتند شما در بارهء فضيلت ابوبكر و فضيلت عمر و در بارهء رواياتى كه ما در اين زمينه داريم چه مىگوييد ؟ فرمود چه رواياتى ؟ روايتى خواندند كه جبرئيل بر پيغمبر اكرم نازل شد و گفت : يا رسول‌َاللَّه خداى متعال مىفرمايد من از بندهء خودم ابوبكر راضى هستم ، شما از ابوبكر سؤال كنيد كه آيا او هم از ما راضى هست يا نه ؟ بپرسيد كه ما خبرش را ببريم . فرمود : ما فضيلت ابوبكر را انكار نداريم ولى اين قدر مىدانيم كه پيغمبر اكرم در حجةالوداع فرمود دروغگويان بر من زياد شده‌اند : « كَثُرَتْ عَلَىَّ الْكَذّابَةُ » « 1 » ( چون اين را خود سنيها هم نقل كرده‌اند ) كسانىكه به من دروغ مىبندند زيادند ، و بعد به ما دستور داد كه هر حديثى كه از من نقل كرده‌اند آن را بر قرآن كريم عرضه بداريد ، اگر ديديد مخالف قرآن است بدانيد من نگفته‌ام ، من هرگز حرفى بر خلاف قرآن نمىزنم . ما نمىخواهيم فضل ابوبكر را انكار كنيم ولى اين حديث را بر قرآن عرضه مىداريم .\r\nوقتى كه بر قرآن عرضه مىداريم مىبينيم كه قرآن مىفرمايد : « وَ لَقَدْ خَلَقْنَا الْانْسانَ وَ نَعْلَمُ ما تُوَسْوِسُ بِهِ نَفْسُهُ وَ نَحْنُ اقْرَبُ الَيْهِ مِنْ حَبْل‌ِالْوَريد » « 2 » ما انسان را آفريديم و از\r\n\r\n\r\n\r\n\r\n","description":"","footnote":"\r\n( 1 ) . سفينةالبحار ، ج 2 / ص 474 .\r\n( 2 ) . ق / 16 .\r\n","page_name":" 115 ","page_number":119},
  {"content":"\r\n\r\nهمهء خاطرات ذهن او آگاهيم ، از رگ گردن به او نزديكتريم . بنابراين معنى ندارد خدا به بندهء خودش - كه او پيغمبر است - پيغام بدهد كه من از آن بندهء ديگرم راضىام ، از او بپرس كه او از من راضى است يا راضى نيست . ( به اين مناسبت اين داستان را گفتم كه اين حديث هست كه « الْحَسَنُ وَ الْحُسَيْنُ سَيِّدا شَبابِ اهْل‌ِالْجَنَّةِ » « 1 » پيغمبر فرمود - اين را هم شيعه و سنى نقل كرده‌اند - كه حسن و حسين دو آقاى جوانان اهل بهشت‌اند . ) آنها گفتند پس چه مىفرماييد در بارهء اين حديث از پيغمبر اكرم كه « ابوبَكْرٍ وَ عُمَرُ سَيِّدا كُهولِ اهْل‌ِالْجَنَّةِ » اينها آقاهاى پيرمردهاى اهل بهشت هستند . فرمود البته باز نمىخواهيم فضل آنها را انكار كنيم ولى متأسفانه بهشت پير ندارد كه اينها بخواهند آقاى آن پيرها باشند .\r\nيادم هست كه زمانى اين حديث را در حضور مرحوم ابوى ما - خدا ايشان را رحمت كند ان شاءالله - مىخواندند ، ايشان مَثَل خيلى خوب و شيرينى آوردند ، گفتند دو تا طلبه با همديگر مباحثه مىكردند . مىدانيد كه طلبه‌ها وقتى در مسائل علمى مباحثه مىكنند بعد كار به دعوا و كتك كارى و كتاب به سر همديگر زدن و حرفهاى ديگر خارج از مباحثه مىكشد . يكى از آن طلبه‌ها به ديگرى گفت تو كه اساساً سواد ندارى ، سواد تو كجا سواد من كجا ! من به اندازهء موهاى سر تو كتاب خوانده‌ام . اتفاقاً او كچل بود و به سرش يك مو نداشت . سرش را لخت كرد و گفت :\r\nبفرماييد ميزان معلومات آقا را [ ببينيد ! ( خندهء حضار ) . جملهء 
  ] « سَيِّدا كُهولِ اهْلِ الْجَنَّةِ » از اين قبيل است . در آنجا پيرى وجود ندارد كه اينها بخواهند آقايش باشند . اينها خيال كردند پيغمبر كه فرمود حسن و حسين آقاى جوانانند ، چون آن وقت كه پيغمبر اين جمله را فرموده اينها جوان بودند فرموده « جوانان » در حالى كه آنها هم كه جوان نماندند و بعد پير شدند .\r\n« عُرُباً اتْراباً » همه تِرْب و هم سنّ و سال و جوان « لِاصْحابِ الْيَمينِ » اينها تعلق دارند به اصحاب‌اليمين « ثُلَّةٌ مِنَ الْاوَّلينَ . وَ ثُلَّةٌ مِنَ الْاخِرينَ » كثيرى از اوّليان و كثيرى از آخريانْ اصحاب‌اليمين‌اند . حال اگر مقصود از « اولين » امتهاى قبل از امت پيغمبر اكرم باشند ، يعنى از امتهاى پيشين كثيرى از اصحاب‌اليمين‌اند و از اين امت هم كثيرى اصحاب يمين داريم ، و اگر آن طور كه بعضى ديگر گفته‌اند - كه ما هم همين را\r\n\r\n\r\n\r\n\r\n","description":"","footnote":"\r\n( 1 ) . فضائل الخمسة من الصحاح الستّة ، ج 3 / ص 212 - 218 .\r\n","page_name":" 116 ","page_number":120},
  {"content":"\r\n\r\nانتخاب كرديم - مقصود اين باشد كه اولينِ اين امت و آخرينِ اين امت ، يعنى سخن در بارهء اين امت است ، آيه مىفرمايد كثيرى از اولينِ اين امت و كثيرى از آخرينِ اين امت از اصحاب‌اليمين هستند . و صلّى اللّه على محمد و إله الطاهرين . باسمك العظيم الاعظم الاعزّ الاجلّ الاكرم يا اللّه . . .\r\nخدايا عاقبت امر همه ما ختم به خير بفرما ، ما را از اصحاب‌اليمين و اصحاب‌الميمنه قرار بده ، به ما توفيق دورى از اصحاب‌الشمال عنايت بفرما ؛ نيتهاى ما ، اعمال ما ، عقايد ما را به لطف و عنايت خودت تصحيح بفرما ؛ اموات ما مشمول عنايت و رحمت خودت بفرما .\r\n\r\n","description":"","footnote":"","page_name":" 117 ","page_number":121},
  {"content":"\r\n . \r\n","description":"","footnote":"","page_name":" 118 ","page_number":122},
  {"content":"\r\n\r\n\r\n[ تفسير سورهء حديد 
  ]\r\n\r\nتفسير سورهء حديد ( 1 )\r\nاعوذ باللَّه من الشّيطان الرجيم\r\nوَ لَقَدْ ارْسَلْنا نوحاً وَ ابْراهيمَ وَ جَعَلْنا فى ذُرِّيَّتِهِمَا النُّبُوَّةَ وَ الْكِتابَ فَمِنْهُمْ مُهْتَدٍ وَ كَثيرٌ مِنْهُمْ فاسِقونَ . ثُمَّ قَفَّيْنا عَلى اثارِهِمْ بِرُسُلِنا وَ قَفَّيْنا بِعيسَى ابْنِ مَرْيَمَ وَ اتَيْناهُ الْانْجيلَ وَ جَعَلْنا فى قُلوبِ الَّذينَ اتَّبَعوهُ رَأْفَةً وَ رَحْمَةً وَ رَهْبانِيَّةً ابْتَدَعوها ما كَتَبْناها عَلَيْهِمْ الَّا ابْتِغاءَ رِضْوانِ اللَّهِ فَما رَعَوْها حَقَّ رِعايَتِها فاتَيْنَا الَّذينَ امَنوا مِنْهُمْ اجْرَهُمْ وَ كَثيرٌ مِنْهُمْ فاسِقونَ « 1 » .\r\nدر جلسهء گذشته آيهء قبل از اين آياتى كه تلاوت كردم تلاوت و تفسير شد « 2 » و همچنان كه عرض كرديم در آن آيه فلسفه نبوت و ارسال رسل و انزال كتب بيان شد .\r\nعرض كرديم كه اين مسأله از قديم الايام مطرح بوده است كه فلسفهء ارسال رسل و انزال كتب چيست ؟ چرا خداى متعال پيغمبران را مىفرستد ؟ معلوم است ، جواب\r\n\r\n\r\n\r\n\r\n","description":"","footnote":"\r\n( 1 ) . حديد / 26 و 27 .\r\n( 2 ) . [ نوار جلسهء مذكور موجود نيست . 
  ]\r\n","page_name":" 119 ","page_number":123},
  {"content":"\r\n\r\nابتدائى كه داده مىشود اين است كه خدا پيغمبران را براى هدايت و راهنمايى مردم و براى خوب‌شدن و اصلاح مردم مىفرستد .\r\n\r\nيك سؤال\r\nپشت سر اين مطلب يك سؤال و گاهى به صورت ايراد و اشكال مطرح مىشود و آن اينكه اگر خداى متعال - به تعبير آنها - علاقه‌مند به هدايت و اصلاح مردم است ، او كه قادر است ، قادر متعال و قادر علىالاطلاق است ، چه ضرورتى هست كه پيغمبران را براى هدايت و اصلاح مردم بفرستد ؟ آيا بهتر نبود كه خودش به قدرت غير متناهى كه دارد مردم را مهتدى و راه‌يافته خلق كند ، مردم را اصلاح‌شده و تربيت شده و خوب خلق كند تا اساساً نيازى به فرستادن انبياء در كار نباشد ؟ اگر چنين علاقه‌اى از طرف خداى متعال به هدايت و خوبى مردم مىبود [ مىبايست 
  ] از اول مردم را جور ديگر خلق مىكرد نه اين‌جور كه نيازمند باشند به عده‌اى به نام « انبياء » كه براى هدايت مردم بيايند .\r\nدر اين آيهء كريمه مطلب به گونه‌اى طرح شده است كه پيشاپيش به اين سؤالات يا به اين ايراد و اشكال‌ها جواب داده شود . نمىخواهيم آنچه را كه در جلسهء پيش عرض كرديم تكرار كنيم ؛ فقط براى يادآورى ، خلاصه و تتمه‌اش را عرض مىكنيم و آن اينكه پىبردن به راز اين مطلب از يك جهت مربوط به خداست و از يك جهت مربوط به انسان ، و به عبارت ديگر اين سؤال و اين ايراد ناشى از خدانشناسى است از يك جهت ( خدا را آنچنان كه بايد در علوّ و عزتش نشناختن از يك جهت ) و انسان را نشناختن از جهت ديگر . اما خدا را نشناختن از آن جهت است كه غالباً در اين‌گونه مسائل ، در ميان صفات خداوند فقط به يك صفت تكيه مىشود و آن صفتِ « قدرت » است : خدا كه قدرت دارد همهء انسانها را خوب بيافريند ، پس چرا خوب نيافريده است ؟ اگر مىخواست مردم هدايت بشوند او كه مىتوانست بدون اينكه نيازى به اين اسباب و مسببات و به اين مقدمات و اسباب‌چينىها باشد از اول مردم را صالح و خوب و مهتدى و كامل خلق كند و بعد هم آنها را به بهشت ببرد .\r\n\r\n","description":"","footnote":"","page_name":" 120 ","page_number":124},
  {"content":"\r\n\r\n\r\nحكمت خدا ، علاوه بر قدرت\r\nاينها توجه نكرده‌اند و نمىدانند كه خداوند همين‌طور كه قادر علىالاطلاق است ، حكيم علىالاطلاق است و اين نظام عالم هستى به اصطلاح نظام احسن و نظام اكمل است و معنى حكمت اين است كه هر چيزى بر نظام خودش وجود پيدا كند و بلكه محال است كه بر غير نظام خودش وجود پيدا كند . گفتيم اين مثل اين است كه كسى بگويد چرا خداى متعال مثلًا دندانها را اينچنين خلق كرده ، بعضى دندانها را قاطع و بُرنده خلق كرده و بعضى را طاحن و آسيا ؟ بعد ما بگوييم براى اين است كه انسان - و همين طور حيوانات - در جذب كردن غذا اولًا نياز دارد به اينكه مأكولات را ببُرد ، و ثانياً احتياج دارد به اين كه اينها را با وسيلهء ديگرى نرم كند براى اينكه در معده و بعد در روده قابل جذب باشد ؛ [ و بعد آن شخص بگويد 
  ] خدا كه قادر است ، خدا كه قدرت علىالاطلاق دارد ، خدا مىتوانست بدون اين اسباب و وسايل هم اين كار را انجام بدهد ؛ انسان غذاها را همين‌طور دربسته بفرستد در معده ، بعد خدا اينها را همين‌طور بدون اين اسباب به هضم برساند ؛ مگر خدا قدرت ندارد ؟ ! خدا كه قادر است همهء مأكولات را از اوّل به صورت جويده شده و كامل شده خلق كند كه انسان وقتى به دهانش گذاشت ديگر نيازى به جويدن و حتى فروبردن نداشته باشد .\r\nمعناى اين حرف اين است كه اصلًا در عالم نظامى وجود نداشته باشد ، هيچ چيزى در عالم شرط هيچ چيزى نباشد . گذشته از اينكه چنين چيزى خيال انسان است و از نظر عقل محال است ، ضد حكمت بارى تعالى است . اين كه در آخر آيه اشاره مىفرمايد : « انَّ اللَّهَ قَوِىٌّ عَزيزٌ » يعنى بعد از آنكه اشاره مىكند كه ما پيغمبران را با دلايل ، با معجزات ، با بيّنات فرستاديم ، كتاب و ميزان با آنها فرستاديم و هدفْ اصلاح مردم بود و هست و بعد اشاره مىكند به مسؤوليتى كه - غير از انبياء - خود مردم هم دارند و آن مسؤوليت مجاهده در راه حق است : « وَ انْزَلْنَا الْحَديدَ فيهِ بَأْسٌ شَديدٌ وَ مَنافِعُ لِلنّاسِ وَ لِيَعْلَمَ اللَّهُ مَنْ يَنْصُرُهُ وَ رُسُلَهُ بِالْغَيْبِ » « 1 » كه از مردم استنصار كرده و خواسته است كه به كمك اين هدايت و اين دين برخيزند ، بعد از اشاره به اينها مىخواهد بگويد شما اينها را به حساب عجز و ناتوانى نگذاريد ؛ خداوند در عين اينكه فاعل بالاسباب است ( ابَى اللَّهُ انْ يَجْرِىَ الْامورَ الّا بِاسْبابِها ) در عين حال فاعل به\r\n\r\n\r\n\r\n\r\n","description":"","footnote":"\r\n( 1 ) . حديد / 25 .\r\n","page_name":" 121 ","page_number":125},
  {"content":"\r\n\r\nآلت نيست يعنى نياز به اين امور ندارد ، منشأ اينها عجز و ضعف و ذلّت و ناتوانى نيست ؛ لهذا مىفرمايد : « انَّ اللَّهَ قَوِىٌّ عَزيزٌ » در عين قدرت و عزت و در كمال قدرت و عزت ، اين امور هست ؛ يعنى اينها را به حساب كمبودى در قدرت و عزت نگذاريد .\r\n\r\nآزادى و اختيار در انسان\r\nو اما آن جهتش كه به انسان بستگى دارد . كمال هر موجودى متناسب با خود آن موجود است . كمال انسان با كمال يك فلز دوگونه است ؛ يعنى فلز آن كمالى كه مىتواند داشته باشد اگر تمامش هم وابسته به عوامل بيرون از وجود آن باشد باز اين كمال ، كمال است . اگر ما يك برليان را درنظر بگيريم و آن را بهترين برليانهاى دنيا بدانيم در عين حال توجيه همهء صفات خوب و انواع خوبيهايش [ در ارتباط با خارج خودش است . 
  ] به چه دليل اين صفت را دارد ؟ به دليل فلان عامل كه مثلًا عامل محيطى است . به چه دليل آن صفت ديگر را دارد ؟ به دليل اينكه مثلًا صنعتگران روى آن خوب كار كرده‌اند . ولو اينكه همهء اين خصوصيات را از بيرون خودش كسب كرده است در عين حال اين خوبيها را دارد ؛ يعنى شرط خوبى يك برليان اين نيست كه خود براى خود كسب كرده باشد .\r\nولى انسان در ميان موجودات ، رسيده به مرحلهء آزادى و اختيار و خليفة اللَّهى و انتخاب و به مرحله‌اى كه خود بايد براى خود نيكى را انتخاب كند و آن نيكى كه خود براى خود انتخاب نكرده و از خارج به او تحميل شده است اصلًا برايش نيكى نيست . مثلًا صداقت ، امانت ، راستى ، آزاديخواهى ، آزادمنشى ، تقوا همهء اينها آن وقت براى انسان فضيلت است كه اين انسانى كه در سر دوراهى انتخاب قرار مىگيرد طرف خوب را براى خود انتخاب كند . همين‌قدر كه از خارج به او تحميل شد يعنى طبيعى و ذاتى شد ، آن كمالْ ديگر كمال انسانى و آن فضيلتْ ديگر فضيلت انسانى نيست . شرط فضيلت انسانى اين است كه خود انسان قيام به آن فضيلت بكند .\r\nبعد ما مىآييم سراغ بهشت و مقابل آن ، جهنّم . طبيعت بهشت يعنى تجسم اعمال اختيارى انسان . اگر عملى اختيارى نباشد اصلًا بهشتى وجود ندارد . بهشت يعنى مخلوق خود انسان ، يعنى تجسم اعمال اختيارى خود انسان . اگر انسانى نباشد\r\n\r\n","description":"","footnote":"","page_name":" 122 ","page_number":126},
  {"content":"\r\n\r\nو اگر اختيارى و عمل اختيارى وجود نداشته باشد اصلًا بهشتى نمىتواند وجود داشته باشد . پس اين ، حرف مهمل است كه خدا انسان را خلق كند بعد هم ببرد به بهشت . خيال كرده‌اند بهشت مثل باغى است در شميرانات ، انسان هم مثل يك فلز يا گياه است ، اين را ببرند آنجا بگذارند ، قضيه حل مىشود ! اين جهت را عرض كرديم كه آيهء كريمه با اين تعبير بيان مىكند : « لِيَقومَ النّاسُ بِالْقِسْطِ » « 1 » براى اينكه خود مردم قيام به قسط و عدالت بكنند ، خود مردم خوبى را براى خود كسب كنند . « انّا خَلَقْنَا الْانْسانَ مِنْ نُطْفَةٍ امْشاجٍ نَبْتَليهِ فَجَعَلْناهُ سَميعاً بَصيراً . انّا هَدَيْناهُ السَّبيلَ امّا شاكِراً وَ امّا كَفوراً » « 2 » .\r\n\r\nعلاوه بر انبياء ، مردم نيز در حفظ دين مسؤوليت دارند\r\nپس گذشته از اينكه حكمت بارى تعالى اقتضا مىكند كه هر مسبَّبى به وسيلهء سبب خاص خودش صورت بگيرد ، وضع خاص انسان چنين امرى را اقتضا مىكند ؛ و حتى نكته‌اى در اينجا هست - كه در آيات بعد آن را بيشتر توضيح مىدهيم - و آن اين است كه مسؤول دين ، يعنى مسؤول ترويج و پخش دين ، مسؤول حفظ و نگهدارى و صيانت دين فقط انبياء نيستند ، مردم هم در اينجا مسؤوليتى دارند و اين مسؤوليت را بسا هست با زور و با نيرو بايد انجام بدهند . اينجاست كه مسألهء آهن را مطرح مىكند : « وَ انْزَلْنَا الْحَديدَ فيهِ بَأْسٌ شَديدٌ وَ مَنافِعُ لِلنّاسِ » . هر چيزى در عالم طبيعت براى غايتى خلق شده است و احياناً براى غايات ديگرى كه هدف اصلى نيست [ و 
  ] در موارد ديگر هم مورد استفاده قرار مىگيرد . خدا آهن را فرستاده است در عالم به اين معنى كه آهن را نازل كرده - چون گفتيم خدا همه چيز را نازل كرده و نازل شدن يعنى از ارادهء حق ناشى شدن - براى اينكه يكى از ابزارها و وسايلى است كه بشر در عالم مىتواند از آن استفاده كند بلكه از مهمترين موادى است كه بشر در اين عالم آنها را مورد استفادهء خودش قرار داده است . آنگاه استفاده‌اى كه از آهن در جنگها مىشود ممكن است كسى بگويد اين ديگر استفادهء به اصطلاح عرَضى است نه استفادهء اصلى . ولى قرآن مىخواهد بگويد نه ، اين در خلقت آهن اصالت دارد : « وَ\r\n\r\n\r\n\r\n\r\n","description":"","footnote":"\r\n( 1 ) . حديد / 25 .\r\n( 2 ) . انسان / 1 و 2 .\r\n","page_name":" 123 ","page_number":127},
  {"content":"\r\n\r\nانْزَلْنَا الْحَديدَ فيهِ بَأْسٌ شَديدٌ وَ مَنافِعُ لِلنّاسِ » ما آهن را فرود آورديم كه درآن نيروى دفاعى شديدى و منافعى براى مردم است ، يعنى ايندو را در كنار يكديگر ذكر مىكند « وَ لِيَعْلَمَ اللَّهُ مَنْ يَنْصُرُهُ وَ رُسُلَهُ بِالْغَيْب » و براى اينكه خدا ياران خودش را در دنيا بداند . گفتيم « بداند » يعنى تحقق بپذيرد ، چون علم حق تعالى و تحقق اشياء در مرتبهء فعل يك چيز است ؛ يعنى : و براى اينكه ناصران دين الهى در دنيا وجود پيدا كنند . اينجاست كه اشاره به مسؤوليت خود مردم هم در اين زمينه مىشود . اين خلاصه‌اى بود از آنچه كه در جلسهء پيش به تفصيل بيشتر گفتيم . حال آيات بعد :\r\n« وَ لَقَدْ ارْسَلْنا نوحاً وَ ابْراهيمَ وَ جَعَلْنا فى ذُرِّيَّتِهِمَا النُّبُوَّةَ وَ الْكِتابَ » ما قبلًا نوح و ابراهيم را فرستاديم و در نسل ايندو « پيامبرى » قرار داده‌ايم ، يعنى در ميان ذرّيّهء اينها افرادى هستند كه پيغمبرند ، و در ميان نسل اينها كتاب را قرار داده‌ايم يعنى كتابهاى آسمانى بر افرادى از نسل اين دو نفر فرود آمده است . « فَمِنْهُمْ مُهْتَدٍ وَ كَثيرٌ مِنْهُمْ فاسِقونَ » . حساب عالم حساب جبر و اجبار نبوده كه مثلًا خدا همهء مردم را خوب خلق كند يا لااقل ذريهء پيغمبران را خوب خلق كند ، ذريهء پيغمبران همه خوب باشند ، مثلًا ذريه‌هاى نوح همه خوب باشند ( البته همهء مردم به حكم « وَ جَعَلْنا ذُرِّيَّتَهُ هُمُ الْباقينَ » « 1 » از ذريهء نوح هستند ، ولى ذريهء ابراهيم كه اين‌جور نيست ) ، ذريهء ابراهيم همه خوب باشند ؛ بلكه ذريهء پيغمبران هم مثل همهء مردم ديگر هستند ؛ آنها هم مىتوانند خوب باشند مىتوانند بد باشند . در عمل هم اين‌جور بوده ، بعضى از اينها مهتدى و راه‌يافته بودند يعنى از آن چراغى كه به وسيلهء پيغمبران به مردم ارائه شده است استفاده كردند و بسيارى از آنها هم فاسق و منحرف از آب درآمدند .\r\n« ثُمَّ قَفَّيْنا عَلى اثارِهِمْ بِرُسُلِنا » اين سنت ، كه اينجا قرآن از نوح شروع كرده است ، پىدرپى ادامه داشت . جاى پاى آنها و پشت سر آنها پىدرپى پيامبرانى فرستاديم .\r\nاين رشتهء لاينقطع ادامه داشت . كلمهء « قَفَّيْنا » مصدرش « تقفيَه » و از مادهء « قفا » است .\r\n« قفا » پشت گردن را مىگويند . وقتى كه افرادى رديف و پشت گردن يكديگر بايستند ، مثل يك صف نظامى ، چهرهء هر يك از آنها به پشت گردن ديگرى است ؛ كأ نّه تمام چهرهء اين شخص در پشت گردن آن ديگرى قرار گرفته است . ما در فارسى مىگوييم « پشت سر » منتها « سر » چيزى است كه شامل جلو مىشود ، شامل\r\n\r\n\r\n\r\n\r\n","description":"","footnote":"\r\n( 1 ) . صافّات / 77 .\r\n","page_name":" 124 ","page_number":128},
  {"content":"\r\n\r\nعقب هم مىشود ، ولى وقتى « پشت گردن » بگوييم نشان مىدهد كه يكى جلو است و ديگرى واقعاً در پشت او قرار گرفته . اما در فارسى وقتى كه مىگوييم « پشت سر » آن قسمت عقب سر منظور ماست . « ثُمَّ قَفَّيْنا . . . » يعنى پشت سر هم . . .\r\nقافيه را كه در شعر قافيه مىگويند براى همين است . مىگويند قافيه و رديف .\r\nمثلًا در يك قصيده يا غزل ، آخرهاى ابيات ، رديف يكديگر ، پشت سر يكديگر و مانند يكديگر هستند . مثلًا اگر آخر يك شعر « باز آمد » باشد اين « باز » را « قافيه » مىگويند . بعد ديگرى مىآيد مثلًا « راز » و ديگرى « دمساز » . اينها را - كه پشت سر همديگر قرار مىگيرند - « قافيه » مىگويند . اين هم باز تشبيه به همين است . گويى انسانهايى هستند كه پشت گردن يكديگر قرار گرفته‌اند .\r\n\r\nراه پيامبران يكى بيشتر نيست\r\nقرآن مىفرمايد كه ما پيغمبران خود را يك يك پشت سر يكديگر قرار داديم ؛ پيغمبرى بعد از پيغمبرى و پيغمبرى بعد از پيغمبرى براى همين رسالت و مأموريت آمد . جملهء « ثُمَّ قَفَّيْنا عَلى اثارِهِمْ » متضمن اين نكته است كه هر پيغمبر بعدى از همان راه رفته است كه پيغمبران قبلى رفته‌اند ؛ يعنى كسى خيال نكند پيغمبران راههاى مختلف دارند ؛ راه يكى بوده ، از نوح تا خاتم‌الانبياء راه يكى است . اختلافاتى كه در شرايع و قوانين هست - كه اختلافات در فروع است - به شكلى نيست كه راه را دو راه كند . به تعبيرى كه علامهء طباطبائى مىفرمايند شاهراه يكى است ولى راههاى فرعى كه متصل به شاهراه مىشود احياناً اختلاف پيدا مىكند . اين است كه كلمهء « عَلى اثارِهِمْ » را مىفرمايد . آثار جمع « اثر » است و اثر يعنى جاى پا . در قديم [ مسافتها را 
  ] يا پياده مىرفتند يا با مال . جاى پاى انسانها يا جاى پاى حيواناتى كه رفته بودند [ باقى مىماند . 
  ] اساساً همان اثر پاها راه درست مىكرد . غير از اين بود كه حالا بشر در اثر تكامل صنعت ، اول راه را با اصول هندسى مىسازد بعد مىرود . در قديم اول مىرفتند بعد راه ساخته مىشد ؛ يعنى از رفتن ، راه ساخته مىشد . آن شعر معروف مىگويد :\r\n اين خطّ راهها كه به صحرا نوشته‌اند * يارانِ رفته با قلم پا نوشته‌اند\r\nسنگ مزارها همه سر بسته نامه‌هاست * كز آخرت به عالم دنيا نوشته‌اند \r\nغرض اين است كه راه در قديم يعنى آن چيزى كه جاى پاها آن را درست كرده بود\r\n\r\n","description":"","footnote":"","page_name":" 125 ","page_number":129},
  {"content":"\r\n\r\nو با مفهوم راهِ امروز خيلى فرق مىكرد . مفهوم راه امروز يعنى آن كه اول بشر آن را مىسازد بعد در آن راه مىرود ، ولى راه در قديم يعنى آن كه انسان مىرفت و با رفتن درست مىشد . اين است كه اينجا تعبير « عَلى اثارِهِم » [ آمده است : 
  ] پيغمبران هر كدام آمدند پا جاى پاى ديگران گذاشتند . وقتى مىخواهد بگويد از راه آنها رفتند ، چون راه همان بوده كه جاى پاها درست مىكرده ، مىگويد پا جاى پاى ديگران گذاشتند ، بر آثار آنها [ قدم نهادند ، 
  ] يعنى از همان راهى كه آنها رفته بودند رفتند كه اين هم اشاره به اين است كه راه انبياء يك راه بيشتر نيست ، تفاوتى كه در اين راهها هست از نظر اصل راه نيست ، از نظر خصوصيات ديگر است ، كه آن را بايد در فرصت ديگرى عرض كنيم و گاهى هم به اين مطلب اشاره كرده‌ايم .\r\nاين مطلب البته در آيات زيادى از قرآن آمده است و قرآن همهء اينها را هم « اسلام » مىنامد . در تعبير قرآن اسلام منحصر [ به دين اسلام 
  ] نيست آن‌طور كه در اصطلاح ماست . ما مىگوييم « اديان » داريم ؛ يك دينْ مثلًا نوح از جانب خدا آورده بود ، دين ديگرى ابراهيم آورده بود ، دين ديگرى موسى آورده بود ، دين ديگرى عيسى آورده بود و دين ديگرى حضرت رسول آورده است . هرگز در قرآن « دين » جمع بسته نشده است . دين يكى بيشتر نيست و آن همان اسلام است ( انَّ الدّينَ عِنْدَ اللَّهِ الْاسْلامُ ) « 1 » . دينى كه نوح آورد غير از همان يك چيز نبود ، همان است كه « اسلام » ناميده مىشود . بعد مردم منحرف مىشوند ، چيزهايى مىسازند كه آنها دين خدا و اسلام نيست . ابراهيم مىآيد ، ابراهيم همان راهى را مىرود كه نوح رفته . باز آنچه كه ابراهيم آورده - كه حقيقت است - نامش « دين » و « اسلام » است . موسى مىآيد ، عيسى مىآيد ، خاتم‌الانبياء مىآيد و هر پيغمبرى مىآيد ، اينها همان دين خدا را كه يك چيز بيشتر نيست و نامش « اسلام » است مىآورند . ما به اين جهت دين خاتم را « اسلام » مىگوييم كه مىخواهيم بگوييم دين حقيقى و آن دينى كه همان حقيقت دين است و تكامل يافتهء همان حقيقت است و بقيه همه انحرافات است اين دين است . ما دين خودمان را از اين جهت « اسلام » مىگوييم كه مىخواهيم بگوييم ادامهء حقيقى همان دين حقيقىاى است كه از اول تا آخر عالم بوده است ( ما كانَ ابْراهيمُ\r\n\r\n\r\n\r\n\r\n","description":"","footnote":"\r\n( 1 ) . آل عمران / 19 .\r\n","page_name":" 126 ","page_number":130},
  {"content":"\r\n\r\nيَهودِيّاً وَ لا نَصْرانِيّاً وَ لكِنْ كانَ حَنيفاً مُسْلِماً ) « 1 » . اين هم يك نكته .\r\n\r\nرَهبانيت در اتباع عيسى عليه السلام\r\nدر اين ميان ظاهراً براى اينكه مىخواهد نكتهء خاصى را در بارهء اتباع عيسى ابن مريم گوشزد بفرمايد كه اين نكتهء خاص مربوط است به جمله‌اى كه در آيهء پيش خوانديم ( وَ انْزَلْنَا الْحَديدَ فيهِ بَأْسٌ شَديدٌ وَ مَنافِعُ لِلنّاسِ وَ لِيَعْلَمَ اللَّهُ مَنْ يَنْصُرُهُ وَ رُسُلَهُ بِالْغَيْبِ ) يعنى عملًا انحرافى است از آن ، چون اين نكته مىخواهد گوشزد شود ، عيسى را اختصاصاً با حساب جدايى ذكر كرده است . اسمى از هيچ پيغمبرى بعد از ابراهيم حتى موسى - با اينكه يك پيغمبر خيلى بزرگ است - نيامده ، همين‌قدر آمده كه « ثُمَّ قَفَّيْنا عَلى اثارِهِمْ بِرُسُلِنا » و بعد : « وَ قَفَّيْنا بِعيسَى ابْنِ مَرْيَمَ » و در قفا قرار داديم و پشت سر آنها قرار داديم عيسىبن مريم را . « وَ اتَيْناهُ الْانْجيلَ » و به او انجيل داديم ، نازل كرديم « وَ جَعَلْنا فى قُلوبِ الَّذينَ اتَّبَعوهُ رَأْفَةً وَ رَحْمَةً » در دل پيروان او رأفت و رحمت قرار داديم . بعضى گفته‌اند رأفت و رحمت اصلًا يك معنا دارد ، همان است كه ما در فارسى به آن « مهربانى » و « محبت » مىگوييم . بعضى مىگويند فىالجمله فرقى دارد ؛ مهربانىاى كه براى دفع شُرور باشد « رأفت » گفته مىشود و مهربانىاى كه براى جلب خير باشد « رحمت » . به هر حال مقصود معلوم است .\r\nحضرت عيساى مسيح بيشتر مبلّغ رأفت و رحمت بود . قرآن در عين اينكه مىگويد همهء پيغمبران يك راه را مىرفتند و يك برنامه را اجرا مىكردند ، با كمال صراحت اين مطلب را ذكر مىكند كه هر پيغمبرى مأموريت خاصى داشت ، به اين معنا كه شما مىبينيد يك پيغمبر تكيهء او فقط روى حيف و ميل‌هاى كسبى است ، مثل شعيب ؛ يك پيغمبر ديگر تمام تكيه‌اش روى اين است كه مىخواهد به قومش حركت و نيرو بدهد و سستى و تنبلى را از آنها بزدايد ، مثل موسى ؛ و يك پيغمبر ديگر بر عكس مىخواهد به مردم تلقين محبت و مهربانى بكند ، مثل عيسى . اين چگونه است ؟ در واقع برنامه‌ها اختلاف ندارد . هر كدام در زمانى مبعوث شده‌اند كه بايد آن انحراف زمان خودشان را اصلاح كنند . اين مثل اين است كه ما دو طبيب\r\n\r\n\r\n\r\n\r\n","description":"","footnote":"\r\n( 1 ) . آل عمران / 67 .\r\n","page_name":" 127 ","page_number":131},
  {"content":"\r\n\r\nداشته باشيم ، هر دو در يك حد متخصص . ايندو را مىفرستيم به دو ده براى بهداشت آنجا ، ولى در اين دو ده دو بيمارى وجود دارد ؛ در اين ده يك بيمارى وجود دارد ، در آن ده بيمارى ديگر . قهراً اين طبيب كه در دهش بيمارى مالاريا وجود دارد و آن ديگرى كه در دهش بيمارى تيفوس وجود دارد ، هريك بايد بيمارى ده خودش را معالجه كند . ولى اين معنايش اين نيست كه اينها دو برنامه دارند . برنامهء اين با برنامهء آن يكى است ولى مريضها با هم اختلاف دارند .\r\nعيساى مسيح در زمانىمبعوث شد كه بيمارى قومش بيمارىاى بود كه او بايد مردم را بيشتر به رأفت و رحمت و مهربانى دعوت مىكرد يعنى كسرىِ در ميان مردم اين بود و قهراً عيسى هم همين اثر را گرفت يعنى در ميان امت و ملت خودش تا حد زيادى [ اين امر را ترويج كرد . 
  ] قرآن تصديق و اعتراف مىكند كه اين محبت به وسيلهء عيساى مسيح در ميان امت مسيح پخش شد و هميشه مسيحيها را به اين صفت بر يهوديها ترجيح مىدهد . ما در دل پيروان مسيح رأفت و رحمت قرار داديم ، يك چيزى هم خودشان از پيش خود ساختند ، بدعتى هم خودشان آوردند ، بدعتى كه - عجيب اين است - قرآن مىگويد اگر همين بدعت را خوب عمل مىكردند مىتوانست مطابق رضاى خدا هم باشد ولى همان بدعت را هم خوب عمل نكردند .\r\nبدعتشان چه بود ؟ رَهبانيّت ، همين حالتِ به اصطلاح غارنشينى و صومعه‌نشينى ، حالت گريز از خلق و نجات دادن خود ؛ براى نجات دادن خود و دين خود فرار كردن از خلق . « رَهْبانِيَّةً ابْتَدَعوها » يعنى ما ديگر رهبانيت را براى آنها فرض نكرده بوديم ؛ يعنى خيال نكنيد كه اين رياضت و رهبانيتى كه در ميان پيروان مسيح هست اين هم جزو تعليمات مسيح بوده ؛ نه ، اين جزو تعليمات مسيح نبوده ، اين را ابتداع كردند يعنى از خود ساختند ، از خود به وجود آوردند . « ماكَتَبْناها عَلَيْهِمْ » . [ اين جمله 
  ] تأكيد و توضيح همان « ابْتَدَعوها » است : بدعتى بود كه خود ايجاد كردند و ما بر آنها اين را ننوشته بوديم . حال ، آنها چرا اين كار را كردند ، هدفشان در ابتدا چه بود ؟ آيا از اول هدف بدى داشتند يا هدف خوبى داشتند ؟ قرآن مىگويد از اول هدفشان رضاى خدا بود ، اين كار را براى رضاى خدا كردند : « الَّا ابْتِغاءَ رِضْوانِ اللَّه » . استثناء است از يك امر مقدّر ؛ يعنى اينها اين رهبانيت را ابتداع نكردند جز براى رضاى حق ، ولى همين بدعتى را هم كه براى رضاى حق ايجاد كردند آنچنان كه بايد رعايت نكردند ، يعنى از مسير چيزى كه خودشان خلق كرده بودند و بدعتى كه ايجاد كرده بودند نيز منحرف شدند .\r\n\r\n","description":"","footnote":"","page_name":" 128 ","page_number":132},
  {"content":"\r\n\r\n\r\nروايتى از رسول اكرم صلى الله عليه و آله\r\nروايتى هست از حضرت رسول صلى الله عليه و آله كه خيلى عجيب و عالى اين آيه را تفسير مىكند . در حديث است كه يك وقتى [ حضرت 
  ] با ابن مسعود بودند و ظاهراً سوار بودند . ( ابن مسعود همان صحابى معروف است كه از غلامان مكه و غلام ابوجهل بود و بعد مسلمان شد و جزو مسلمين خيلى جليل‌القدر قرار گرفت و جزو محدثين خيلى بزرگوار و از صحابهء جليل و به اصطلاح مُبالى اميرالمؤمنين على عليه السلام است .\r\nاو از آن غلامهايى بود كه در جاهليت اصلًا هيچ به حساب نمىآمد و در اثر اسلام مقام عالى پيدا كرد . ظاهراً يك وقتى پشت سر حضرت رسول سوار بود . ) حضرت به او فرمود : يَابْنَ امِّ عَبْدٍ ( گويا به مادرش « امّ عبد » مىگفتند ؛ كنيهء مادرش بوده . او را به نام مادرش خطاب كرد ، فرمود : يَابْنَ امِّ عَبْدٍ ) آيا مىدانى كه چگونه شد كه نصارى رهبانيت را از پيش خود اختراع كردند ، منشأ رهبانيت چه بود و از كجا پيدا شد ؟ او گفت : « اللَّهُ وَ رَسولُهُ اعْلَمُ » خدا و رسولش بهتر مىدانند ، شما بفرماييد . فرمود در ميان اتباع عيسى فسق و فجور و كفر پيدا شد و مؤمنين امت عيسى عليه كفرها و فسق و فجورها قيام كردند و جنگيدند ولى چون نيروى طرف بيشتر بود اينها مكرر شكست خوردند به طورى كه از اينها باقى نماند مگر عدّهء كمى . اينها ديدند كه ديگر تاب مقاومت ندارند ؛ گفتند اگر ما باز هم به مبارزه ادامه بدهيم همهء ما كشته مىشويم و كسى در روى زمين باقى نمىماند كه بخواهد دعوت به دين بكند ؛ پس مصلحت اين است كه ما در بلاد متفرق و مخفى بشويم تا وقتى كه پيغمبرى كه عيسى به ما وعده داده است كه خواهد آمد ( يعنى خاتم‌الانبياء ) ظهور كند و آن وقت اگر ما زنده باشيم در ركاب آن پيغمبر اين مبارزه را ادامه بدهيم . اين بود كه اينها رفتند در شعاب جبال مخفى شدند . اين كار ، كارى بود كه خدا بر آنها ننوشته بود ولى خلاف رضاى خدا هم نبود ، كار معقولى بود . اين عمل را آنها نكردند مگر براى رضاى خدا ، يعنىاين‌جور نبود كه صرفاً براى حفظ جانشان ، براى طمع به مال دنيا ، براى طمع به بقاى در زندگى دنيا ترك جهاد كنند ، بلكه براى يك امر معقول اين كار را كردند ؛ يعنى وقتى كه ديدند واقعاً ديگر عملشان فايده ندارد و اگر اينها هم كشته شوند كسان ديگرى نيستند كه دعوت به اين دين بكنند ناچار رفتند و متفرق شدند و فلسفهء اعراضشان از خلق اين شد كه ما تنها مىرويم در دامنهء كوهها خدا را عبادت مىكنيم تا وقتى كه آن پيغمبرى كه خداى متعال به وسيلهء عيسى وعده داده است\r\n\r\n","description":"","footnote":"","page_name":" 129 ","page_number":133},
  {"content":"\r\n\r\nظهور كند . ( آنها كه نمىدانستند در چه تاريخى ظهور مىكند ) . ابتداى انعزال اينها از مردم [ ناشى از 
  ] يك چنين هدف معقول و صحيح و درستى بود ، [ اين دستور 
  ] از ناحيهء عيسى نيامده بود ، از ناحيهء خدا نيامده بود ، دستورى بود كه با فكر خودشان [ اختراع 
  ] كردند ولى غلط هم نكردند اما بعد كم‌كم خود همين كار براى اينها اصالت پيدا كرد ؛ كم‌كم خود رهبانيت و گوشه‌گيرى و انعزال از خلق ، مجرد از اين فلسفه‌اى كه در ابتدا آن پيشروان به وجود آوردند موضوعى برايشان شد ؛ برايش تشريفات و آداب قرار دادند كه همان امرى را هم كه اول خودشان اختراع كرده‌بودند رعايت نكردند يعنى آن را تبديل به چيز ديگرى كردند .\r\nبعد فرمود : يَابْنَ امِّ عَبْدٍ ! آيا مىدانى كه رهبانيت امت من چيست ؟ باز ابن مسعود گفت : « اللَّهُ وَ رَسولُهُ اعْلَمُ » خدا و پيامبرش داناترند . فرمود : « رَهْبانِيَّةُ امَّتى الْهِجْرَةُ وَ الْجِهادُ وَ الصَّلوةُ وَ الصِّيامُ وَ الْحَجُّ وَ الْعُمْرَةُ » « 1 » هجرت و جهاد و نماز و روزه و حج و عمره رهبانيت امت من است ؛ يعنى در امت من ديگر رهبانيت به هيچ معنا نيست ، همينها به جاى آن رهبانيتهاست ، با اينكه تقريباً ضد آنهاست .\r\n« فَاتَيْنَا الَّذينَ امَنوا مِنْهُمْ اجْرَهُمْ وَ كَثيرٌ مِنْهُمْ فاسِقونَ » اتباع عيسى هم قهراً به دو گروه تقسيم شدند : گروه مؤمن ، و ما اجر گروه مؤمن را به آنها عنايت كرديم ، و بسيارى از آنها هم فاسق و منحرف شدند . و صلّى اللَّه على محمد و إله الطاهرين .\r\n\r\n\r\n\r\n\r\n","description":"","footnote":"\r\n( 1 ) تفسير مجمع البيان ج 5 / ص 243 .\r\n","page_name":" 130 ","page_number":134},
  {"content":"\r\n\r\n\r\nتفسير سورهء حديد ( 2 )\r\nاعوذ باللَّه من الشّيطان الرجيم\r\nيا ايُّهَا الَّذينَ امَنُوا اتَّقُوا اللَّهَ وَ امِنوا بِرَسولِهِ يُؤْتِكُمْ كِفْلَيْنِ مِنْ رَحْمَتِهِ وَ يَجْعَلْ لَكُمْ نوراً تَمْشونَ بِهِ وَ يَغْفِرْ لَكُمْ وَاللَّهُ غَفورٌ رَحيمٌ . لِئَلّا يَعْلَمَ اهْلُ الْكِتابِ الّا يَقْدِرونَ عَلى شَىْءٍ مِنْ فَضْلِ اللَّهِ وَ انَّ الْفَضْلَ بِيَدِ اللَّهِ يُؤْتيهِ مَنْ يَشاءُ وَ اللَّهُ ذُوالْفَضْلِ الْعَظيمِ « 1 » .\r\nدو آيهء آخر اين سورهء مباركه است . در آيهء اول خطاب به اهل ايمان مىفرمايد : اى اهل ايمان تقواى الهى را داشته باشيد و به پيامبر خدا ايمان بياوريد تا خداى متعال دو بهره و دو حظ از رحمت خود به شما بدهد و به شما نورى عنايت كند كه در پرتو آن نور راه برويد و تا خداى متعال شما را بيامرزد و خدا آمرزنده و مهربان است . اين ترجمه‌اى بود از اين آيه .\r\n\r\n\r\n\r\n\r\n","description":"","footnote":"\r\n( 1 ) . حديد / 28 و 29 .\r\n","page_name":" 131 ","page_number":135},
  {"content":"\r\n\r\n\r\nيك سؤال\r\nنكاتى كه در اين آيه هست ، يكى نكته‌اى است كه در آيات اول اين سوره هم داشتيم و در واقع به منزله عود بر مطلبى است كه در گذشته بود . آن مطلب اين است كه در آيه هفتم اين سوره خطاب به مؤمنين داشتيم كه « امِنوا بِاللَّهِ وَ رَسولِهِ » اى مؤمنين ايمان به خدا و رسول بياوريد . گفتيم اين سؤال قهراً به وجود مىآيد كه ايمان اهل ايمان كه تحصيل حاصل است ! فرض اين است كه مخاطبْ خودِ اهل ايمان هستند ، چگونه به اهل ايمان امر مىشود به ايمان ؟ مثل اين است كه به كسى كه روزه دارد امر كنيم كه روزه بگير . آن كه روزه دارد ، ديگر « روزه بگير » يعنى چه ؟ ! امر به كارى به كسى بايد كرد كه كارى را كه نكرده است انجام بدهد ، و اما اگر كسى چيزى را واجد است امر به ايجاد آن از قبيل تحصيل حاصل است . پس چگونه است كه در اين سوره اين تعبير راجع به اهل ايمان آمده است ؟\r\n\r\nپاسخ\r\nجواب اين سؤال واضح و روشن است به حكم « الْقُرْانُ يُفَسِّرُ بَعْضُهُ بَعْضاً » كه از خود آيات كريمه قرآن اين مطلب كاملًا استفاده مىشود كه امورى از قبيل ايمان - و مخصوصاً ايمان - تقوا ، احسان ، حتى صبر ، رضا ، امورى به اصطلاح يكنواخت و يكدرجه نيستند ، امورى هستند صاحب درجات . مثلًا تقوا يك حقيقت صاحب درجات است يعنى يك درجهء تقوا يك حكم دارد و درجهء ديگر حكم ديگرى دارد ، و حتى اين مطلب شامل اعمال هم مىشود و اين از اصول و حقايق و معارف اسلامى است .\r\nمن از يك امر واضحتر مثال ذكر مىكنم ، از روزه . روزه يك درجه عام دارد كه آن را صوم عوام مىگويند . آن درجه عام روزه همين است كه انسان امساك كند از اين امور معروفه‌اى كه در روزه هست : امساك كند از خوردن ، از نوشيدن ، از جنب شدن عمدى ، از داخل صبح شدن در حال جنابت ، از سر زير آب كردن ، از غبار غليظ در حلق فرو كردن ، از دروغ بستن عمدى بر خدا و رسول . اين خودش درجه‌اى از روزه است . هر كسى كه اينها را رعايت كند آن روزهء عوام را گرفته است .\r\nاما روزه يك درجه بالاترش اين است كه با اين امساكهاى ظاهرى ( امساك از خوردنها و آشاميدنها و امثال اينها ) توأم بشود امساك از گناهان به طور كلى ، يعنى\r\n\r\n","description":"","footnote":"","page_name":" 132 ","page_number":136},
  {"content":"\r\n\r\nدهان انسان كه روزه مىگيرد ، زبان انسان هم روزه بگيرد ، زبان هم در حال روزه امساك كند نه تنها از حرامهايى از قبيل غيبت و دروغ و امثال اينها ، بلكه امساك كند حتى از سخنان لغو و بيهوده و بىاثر و بىفايده ؛ چشم انسان هم امساك كند از نظر به حرام ؛ گوش انسان هم امساك كند از استماع امر حرام ؛ دست و پاى انسان هم امساك كند از انجام دادن يك عمل حرام . حال اگر كسى اين كارها را نكرد و زبان و چشم و گوش و دست و پايش صائم نبود ، آيا او روزه دارد يا روزه ندارد ؟ هم دارد و هم ندارد . روزه دارد ، آن درجهء پايينش را ، اولين درجهء روزه را ، روزهء عوام را ؛ روزه ندارد ، يك درجه از آن بالاتر را . مرتبهء ديگر روزه اين است كه انسان در حال روزه از پاره‌اى حلالها هم امساك كند . اين مىشود يك درجهء بالاتر و درجهء سوم .\r\nبالاترين و چهارمين درجه‌اش امساك از غيراللَّه است ، يعنى در حال روزه قلب انسان از غير خدا به‌طور كلى خوددارى كرده باشد و جز خدا در قلب انسان چيزى نباشد . همهء اينها روزه است ، اما اينها مراتب و درجات يك حقيقت هستند .\r\nيا مثلًا طهارت هم همين طور است . يك درجهء نازل طهارت همين طهارت از حَدَث و طهارت از خَبَث است ، همين كه انسان مثلًا بدنش آلوده به اين نجاسات معهود نباشد و طهارت داشته باشد به معناى اينكه وضو يا غسل يا تيمم داشته باشد .\r\nولى خود طهارت هم همين‌طور درجه به درجه دارد تا بالاترين درجات .\r\nاساساً راجع به خود تقوا قرآن مىفرمايد : « . . . اذا مَا اتَّقَوْا وَ امَنوا وَ عَمِلُوا الصّالِحاتِ ثُمَّ اتَّقَوْا وَ امَنوا ثُمَّ اتَّقَوْا وَ احْسَنوا » « 1 » . . . هنگامى كه تقوا پيدا كردند و ايمان آوردند و اعمال صالح انجام دادند ، سپس تقوا پيدا كردند و ايمان آوردند ، سپس تقوا پيدا كردند و اهل احسان شدند . پس سخن از تقوا و ايمانى است و از تقوا و ايمانِ بعد از تقوا و ايمانى و باز از تقواى بعد از تقوا و ايمانى و از احسانى . اينها همه مراتب و درجات را مىفهماند .\r\nراجع به خود ايمان اين مطلب خيلى واضحتر و روشنتر است : « يَرْفَعِ اللَّهُ الَّذينَ امَنوا مِنْكُمْ وَالَّذينَ اوتُوا الْعِلْمَ دَرَجاتٍ » « 2 » كه ايمان درجات و مراتب دارد . آن مرتبهء دانى ايمان كه اسمش « اسلام » است همان اقرار به زبان است . همين‌قدر كه به مرحلهء\r\n\r\n\r\n\r\n\r\n","description":"","footnote":"\r\n( 1 ) . مائده / 93 .\r\n( 2 ) . مجادله / 11 .\r\n","page_name":" 133 ","page_number":137},
  {"content":"\r\n\r\nقلب برسد و يك اعتقادى در قلب انسان پيدا بشود ، اين مرحلهء اول ايمان است ولى خود اعتقاد ، مراتب و مراحل دارد ؛ مىرسد به مرحله‌اى كه انسان را كاملًا تحت تأثير و نفوذ خودش قرار مىدهد به گونه‌اى كه انسان از شرك و ثنويت در وجود خودش خلاصى پيدا مىكند . پس ايمان يك امر صاحب مراتب و صاحب درجات است و صحيح است كه به اهل ايمان گفته شود اى اهل ايمان باز ايمان بياوريد ، يعنى اى كسانى كه در اولين پلّهء ايمان قرار گرفته‌ايد ، پايتان را روى پلّهء بالاتر بگذاريد .\r\nاين كه مىفرمايد : « يُؤْتِكُمْ كِفْلَيْنِ مِنْ رَحْمَتِهِ » يعنى ايمان بعد از ايمان پيدا كنيد تا دو بهره از رحمت حق ببريد ؛ يعنى ايمان اولتان شما را مستحق يك رحمت از رحمتهاى حق مىكند و ايمان بعد از ايمانتان ، ايمان دومتان [ شما را مستحق 
  ] رحمتى فوق رحمت و رحمتى بالاتر از رحمت [ مىكند . 
  ] البته مىبينيد كه اين تقسيم‌بندىها و درجه‌بندىهاى ايمان قراردادى است ؛ مىتوانيم بگوييم ده درجه ، مىتوانيم بگوييم صد درجه ، مىتوانيم بگوييم هزار درجه . مثل اين است كه اين‌ديوار را ما مىتوانيم تقسيم كنيم به ده قسمت متساوى ، مىتوانيم تقسيم كنيم به صد قسمت متساوى ، مىتوانيم تقسيم كنيم به هزار قسمت متساوى . مثلًا مىتوانيم به يك اعتبار ايمان را داراى دو درجه معرفى كنيم : ايمان تا در مرحلهء قلب است و هنوز از قلب نفوذ در اعضا و جوارح نكرده است يعنى اعضا و جوارح مسخّر اين عقيده و ايمان نشده‌اند يعنى هنوز به مرحله طاعت كامل نرسيده است ، [ و ايمان در مرحلهء طاعت كامل . 
  ] پس مىتوان گفت ايمان داراى دو مرحله است : مرحله اعتقاد و مرحله اعتقاد مؤثر در عمل و طاعت ، مرحله‌اى كه ايمان از مرحله اعتقاد خارج شده و بروز كرده و به مرحلهء عمل رسيده است ؛ مثل بذر زنده‌اى كه در زمين باشد و ريشه داشته باشد و هنوز به بيرون بروز نكرده باشد ، و بذرى كه بعد از مدتى بيرون دميده باشد و ظاهر و شكوفا شده باشد . آثار ايمان در مرحلهء عمل است .\r\n\r\nتأثير متقابل ايمان و عمل\r\nحال مطلب ديگرى كه باز جزء اصول معارف قرآنى است اين است كه در جواب اين سؤال كه آيا روح انسان اصل است و بدن فرع ، يعنى آيا هميشه اثر از روان به بدن مىرسد يا عكس قضيه است ، بدن اصل است و روان فرع ، يعنى هميشه روح از بدن متأثر مىشود ، كدام يك از اينها ؟ مىگوييم هر دو ؛ روح و بدن در يكديگر تأثير\r\n\r\n","description":"","footnote":"","page_name":" 134 ","page_number":138},
  {"content":"\r\n\r\nمتقابل دارند . آنگاه نتيجه اين است : ايمان در اصل و ريشه ، عمل قلب است نه عمل اعضا و جوارح ، ولى اطاعت و عمل از اعضا و جوارح است ؛ آيا ايمان مبدأ عمل است يا عمل مبدأ ايمان ؟ جواب اين است : هر دو ؛ ايمان عمل مىزايد و عمل بر ايمان مىافزايد . ايندو روى يكديگر اثر مىگذارند . احاديثى به اين مضمون در كافى و كتب ديگر هست كه : « مَنْ عَلِمَ عَمِلَ وَ مَنْ عَمِلَ عَلِمَ » آن كه بداند عمل مىكند و آن كه عمل مىكند مىداند ؛ يعنى علم به دنبال خود عمل مىآورد و عمل به دنبال خود علم مىآورد . از اين جهت نظير علوم تجربى است كه عمل است كه علم را توليد مىكند و مىافزايد و زياد مىكند . اين است كه اين مطلب در قرآن آمده است كه ايمان را به مرحلهء عمل برسانيد تا عمل به‌نوبهء خودش بر ايمان شما و بر نورانيت و روشنايى شما بيفزايد .\r\n\r\nامر به تقوا «\r\nيا ايُّهَا الَّذينَ امَنُوا اتَّقُوا اللَّهَ » . اول امر به تقواست . در تعبير قرآن تقوا در مقابل احسان است ( انَّ اللَّهَ مَعَ الَّذينَ اتَّقَوْا وَالَّذينَ هُمْ مُحْسِنون ) « 1 » . تقوا جنبهء منفى قضيه است ، يعنى پاكى و طهارت . اينكه اول امر به تقوا مىشود ، چون اول تخليه است ، اول طهارت و پاكى است . اى اهل ايمان پاك بشويد . يعنى : اين كه گفتيم طاعت و عمل مثبت بر ايمان و بر نورانيت مىافزايد ، شرط اولش پاكى و تقواست . اگر انسان تقوا را كنار بگذارد يعنى در عين اينكه اهل طاعت است و عمل مثبتْ خوب انجام مىدهد ولى در مورد عملهاى منفى هم اهل خوددارى نيست ، مثلش مثل بيمارى است كه دستورهاى مثبت طبيب را خوب به كار مى بندد ولى پرهيزهايى را كه او دستور مىدهد به كار نمىبندد . اگر گفته فلان غذا و فلان دوا را بخور اما انگور و خربزه نخور ، آن دواها و غذاها را مىخورد ولى خربزه را هم به جاى خودش حسابى مىخورد . اين ، نتيجه نمىبخشد يا اگر نتيجه ببخشد ، اين نتيجه‌ها يكديگر را خنثى مىكنند ، يعنى اين روى آن اثر منفى مىگذارد و آن روى اين ، بالاخره آن نتيجه نهايى گرفته نمىشود . اين است كه « قَدْ افْلَحَ مَنْ زَكّيها » رستگار شد كسى كه نفس را پاك و پاكيزه نگه داشت . لذا قبل از آنكه امر به ايمانِ طاعتى بكند ، بعد از ايمان\r\n\r\n\r\n\r\n\r\n","description":"","footnote":"\r\n( 1 ) . نحل / 128 .\r\n","page_name":" 135 ","page_number":139},
  {"content":"\r\n\r\nقلبى ، اول دستور تقوا و طهارت و پاكى را مىدهد ، بعد امر مىفرمايد به ايمان طاعتى ، يعنى طاعت رسول را به‌كار ببريد .\r\n\r\nدو بهره از رحمت الهى «\r\nيُؤْتِكُمْ كِفْلَيْنِ مِنْ رَحْمَتِهِ » ايمان بعد از ايمان موجب مىشود كه شما داراى دو حظ و دو بهره از رحمت الهى بشويد . ايمان اول يك حظ و بهرهء مخصوص به خود به شما مىرساند و ايمان دوم حظ و بهرهء جداگانه‌اى . « وَيَجْعَلْ لَكُمْ نوراً تَمْشونَ بِهِ » ( اين همان اثرى است كه گفتيم عمل روى ايمان مىگذارد ، روى قلب مىگذارد كه يك اصل مسلّم در قرآن مجيد است ) تا خداى متعال براى شما و در قلب شما نورى قرار بدهد ، به شما روشنايىاى بدهد كه در پرتو آن روشنايى راه برويد . البته مقصود راهِ در خيابان نيست ؛ يعنى روش شما . اين مثل اين است كه ما مىگوييم « راه و روشى كه فلانى در زندگى دارد » ؛ مقصود آن قدم زدن در خيابان نيست كه آيا قدمهايش را تند برمىدارد يا كند ، يا خودش را كج مىكند يا نمىكند ؛ مقصود آن رفتارى است كه در ميان مردم و به طور كلى در زندگى دارد . يعنى طاعت حق و طاعت پيامبر حق به انسان يك روشنايى مىدهد كه رفتارش در زندگى در پرتو آن روشنايى باشد ، كه به اين مضمون باز ما در قرآن داريم : « أَوَمَن‌ْكانَ مَيْتاً فَاحْيَيْناهُ وَجَعَلْنا لَهُ نوراً يَمْشى بِهِ فِى النّاسِ كَمَنْ مَثَلُهُ فِى الظُّلُماتِ لَيْسَ بِخارِجٍ مِنْها » « 1 » آيا آن كه مرده بود و ما او را زنده گردانيديم و براى او نورى قرار داديم كه در ميان مردم با آن نور راه مىرود [ مثَل او مانند كسى است كه در تاريكيها قرار دارد و راهى به خارج ندارد ؟ 
  ] . « آن مرده‌اى كه زنده كرديم » مقصود مردهء قبرستان نيست . سخن از مردهء قبرستان نيست كه مرده‌اى از قبرستان زنده شده ؛ صحبت از به اصطلاح مردهء اجتماع است ، مردهء به صورتْ زنده ، آن كه در پرتو ايمان زنده شده است . يا در همين سورهء حديد ، ما قبلًا خوانديم كه « يَوْمَ يَقولُ الْمُنافِقونَ وَالْمُنافِقاتُ لِلَّذينَ امَنُوا انْظُرونا نَقْتَبِسْ مِنْ نورِكُمْ قيلَ ارْجِعوا وَراءَكُمْ فَالْتَمِسوا نوراً » در قيامت مردان منافق و زنان منافق - چون آنجا حقايق آشكار مىشود - وقتى كه مىبينند اهل ايمان در پرتو نور حركت مىكنند مىگويند كمى مهلت بدهيد كه ما هم از نور شما اقتباس كنيم . خيال مىكنند نورِ اقتباس كردنى\r\n\r\n\r\n\r\n\r\n","description":"","footnote":"\r\n( 1 ) . انعام / 122 .\r\n","page_name":" 136 ","page_number":140},
  {"content":"\r\n\r\nو عاريه گرفتنى است . آنها جواب مىدهند متأسفانه اين نور عاريه‌اى نيست ، بايد برگرديد به دنيا ، اين نور را از آنجا بايد كسب كنيد . « وَيَجْعَلْ لَكُمْ نوراً تَمشونَ بِهِ » و قرار مىدهد براى شما نورى كه در پرتو آن نور رفتار كنيد و راه برويد .\r\n\r\nمعنى غفران «\r\nوَ يَغْفِرْ لَكُمْ » . گفته‌ايم كه مفهوم اصلى « غفران » پوشش يا به يك اعتبار « جبران » است . اصل مغفرت ، اصلى است كه شامل حال همه افراد انسان بايد بشود ؛ يعنى كسريها و نقصهايى كه در وجود شما هست و بوده است خداى متعال روى آنها را مىپوشاند ، مثل شئ شكسته‌اى كه از نو آن را ترميم كنند و مثل ديوارى كه يك خرابى پيدا كرده ، بعد يك استاد بنّا مىآيد جايش را پرمىكند و رويش را مىپوشاند به‌گونه‌اى كه مانند اول مىشود . « وَ يَغْفِرْ لَكُمْ » كه خلاصه‌اش اين است :\r\nشما را مانند اول سالم و پاك مىگردانيم . « وَ اللَّهُ غَفورٌ » ذات مقدس پروردگار آمرزنده است ، غفور است ، پوشاننده است « رَحيمٌ » مهربان است .\r\n« لِئَلّا يَعْلَمَ اهْل‌ُالْكِتابِ الّا يَقْدِرونَ عَلى شَىْءٍ مِنْ فَضْل‌ِاللَّهِ » . اين مطلبى كه ما در اين آيه خوانديم - گفتيم - مطلبى است كه از آيات ديگر قرآن مجيد هم استنباط مىشود ولى خصوص اين آيه گويا شأن نزول خاصى دارد كه آيهء بعد روشن مىكند و آن اين است كه قرآن مطلبى دارد در بارهء اهل كتاب ، يهوديها و مسيحيهايى كه در آن زمان بودند كه آنها اگر به خاتم انبياء ايمان بياورند داراى دو اجر خواهند بود . قهرى هم هست ، بايد هم داراى دو اجر باشند ، براى اينكه آنها در ابتدا و در آن وقت وظيفه و تكليفشان همين بوده ، مثلًا به حضرت مسيح ايمان آوردند ، چون ايمانشان ايمان صحيح بوده اجرى داشتند ، بعد كه پيغمبر اكرم ظهور مىفرمايد و به ايشان ايمان مىآورند اين ايمان دومشان براى آنها اجر ثانوى ايجاد مىكند . در آيه‌اى دارد كه به اهل كتاب بگو كه اگر ايمان بياورند [ دو اجر خواهند داشت . 
  ] اين سؤال برايشان بود كه آيا براى ما مزيد اجرى هست ؟ قرآن فرمود : « اولئِكَ يُؤْتَوْنَ اجْرَهُمْ مَرَّتَيْنِ » « 1 » البته اينچنين است . اين [ موضوع 
  ] بعد مسأله‌اى به وجود آورده بود . آن اهل كتابى كه مسلمان مىشدند به مسلمين مىگفتند ما بر شما برترى داريم براى اينكه ما مثل\r\n\r\n\r\n\r\n\r\n","description":"","footnote":"\r\n( 1 ) . قصص / 54 .\r\n","page_name":" 137 ","page_number":141},
  {"content":"\r\n\r\nكسى هستيم كه دو بار متولد شده باشد ، دوبار تشريف ايمان پيدا كرده‌ايم : يك‌بار ايمان به پيغمبر خودمان ، بار ديگر به پيغمبر اسلام ، ولى شما چون مشرك بوده‌ايد و ايمان آورده‌ايد ، يك بار وارد حوزهء ايمان شده‌ايد ؛ ما داراى دو اجر هستيم ، شما صاحب يك اجر . اين براى مسلمين سؤالى ايجاد كرده بود كه آيا اين فضيلتى است براى اهل كتاب نسبت به مسلمين اصلى يا نه ؟\r\n\r\nدرجات و مراتب ايمان\r\nقرآن جواب مىدهد كه شما از اين نظر كه دو بار وارد ايمان شده باشيد ( يك بار ايمان به پيغمبرى ، بعد به اين پيغمبر ) مانند آنها نيستيد ، ولى ايمان در جهت قوس صعودى و در جهت اعتلاء ، خودش درجات و مراتب دارد . شما از ايمانى وارد ايمان ديگر بشويد و از ايمانى وارد ايمان ديگر ولى در طول ايمان ؛ يعنى ايمان به پيغمبر آخرالزمان خودش يك امر صاحب درجات است . در واقع قرآن مىخواهد بگويد شما مىتوانيد اجر ده ايمان را پيدا كنيد و اجر صد ايمان را پيدا كنيد ولى به شرط اينكه اين مراحل و مراتب ايمان را يكى بعد از ديگرى طى كنيد و به هر مرحله‌اى كه بالا برويد ، به فضلى و رحمتى جديد از پروردگار دست مىيابيد . پس ، از اين جهت ناراحت نباشيد كه ما در وضعى قرار گرفته‌ايم كه فقط يك اجر و يك رحمت شامل حال ما مىشود ؛ بلكه شما درجات و مراحل و مراتب ايمان را طى كنيد تا دائماً به فضلى بعد از فضلى و به رحمتى بعد از رحمتى برسيد . اين است كه مىفرمايد : « لِئَلّا يَعْلَمَ اهْل‌ُالْكِتابِ الّا يَقْدِرونَ عَلى شَىْءٍ مِنْ فَضْل‌ِاللَّهِ » تا اهل كتاب گمان نبرند ( علم در اينجا به معنى زعم است ) ، اعتقاد [ پيدا 
  ] نكنند و خيال نكنند - مخاطب خود پيغمبر اكرم است - كه مؤمنين و مسلمانان ، ديگر بر فضل و رحمت پروردگار دست نمىيابند ، يعنى يك بار كه ايمان آوردند كار تمام شده ؛ بلكه بدانند كه در جهت صعودى هر چه آنها بالا بروند باز جا دارد . « وَ انّ الْفَضْلَ بِيَدِ اللَّهِ » و اينكه فضل به دست خداست ، به هر كه بخواهد مىدهد ، و خدا صاحب فضل عظيم است .\r\nامشب شب سيزدهم ماه مبارك رمضان است . ضمناً داريم نزديك مىشويم به شبهاى احياء از يك طرف و ايام مصيبت و شهادت اميرالمؤمنين عليه السلام از طرف ديگر . يك حادثه‌اى مربوط به اميرالمؤمنين على عليه السلام است كه نقل كرده‌اند در روز\r\n\r\n","description":"","footnote":"","page_name":" 138 ","page_number":142},
  {"content":"\r\n\r\nسيزدهم ماه مبارك رمضان رخ داده است و آن اين است كه در روز سيزدهم ماه رمضان - و ظاهراً آن روز ، روز جمعه بوده است - ايشان موعظه مىكردند و خطبه مىخواندند ، براى مردم صحبت مىكردند و مردم در مسجد نشسته بودند و از جمله كسانى كه در مسجد نشسته بودند دو فرزند بزرگوارشان امام حسن و امام حسين عليهما السلام بودند . يك مرتبه وسط صحبت خطاب مىكنند به امام حسن ، مىفرمايند فرزندم حسن ! چند روز از اين ماه گذشته است ؟ عرض مىكند پدر جان ! سيزده روز ( معلوم است كه مطلبى را مىخواهد بگويد ، خودش بهتر از ديگران مىداند چند روز گذشته است ) . باز به امام حسين مىفرمايد : فرزندم ! چند روز از اين ماه مانده است ؟\r\nپدر جان ! هفده روز . آنگاه دستى به محاسن مباركش مىبرد و مىفرمايد چيزى نمانده است كه اين محاسن به خون اين سر خضاب بشود .\r\nاميرالمؤمنين على عليه السلام در اين ماه مبارك رمضان به طور اشاره و كنايه و گاهى صريح ولى بدون اينكه جزئيات و خصوصيات و وقت [ حادثهء شهادت خود 
  ] را دقيقاً تعيين بفرمايد يك حالتى را نشان مىداد كه نگرانى كلى براى همه و در درجه اول براى خاندان ايشان به وجود آورده بود . و صلّىاللّه على محمد و إله الطاهرين . باسمك العظيم الاعظم الاجلّ الاكرم يا اللّه . . . .\r\nپروردگارا عاقبت امر همهء ما ختم به خير بفرما ، دلهاى ما به نور ايمان منوّر بگردان ، ما را اهل طاعت خود قرار بده ، توفيق تجنّب از معاصى به همهء ما [ عنايت بفرما . 
  ]\r\n\r\n","description":"","footnote":"","page_name":" 139 ","page_number":143},
  {"content":"\r\n . \r\n","description":"","footnote":"","page_name":" 140 ","page_number":144},
  {"content":"\r\n\r\n\r\n[ تفسير سورهء حشر 
  ]\r\n\r\nتفسير سورهء حشر ( 1 )\r\nاعوذ باللَّه من الشيطان الرجيم\r\nما قَطَعْتُمْ مِنْ لينَةٍ اوْ تَرَكْتُموها قائِمَةً عَلى اصولِها فَبِاْذِنِ اللَّهِ وَ لِيُخْزِىَ الْفاسِقينَ . وَ ما افاءَ اللَّهُ عَلى رَسولِهِ مِنْهُمْ فَما اوْجَفْتُمْ عَلَيْهِ مِنْ خَيْلٍ وَ لا رِكابٍ وَلكِنَّ اللَّهَ يُسَلِّطُ رُسُلَهُ عَلى مَنْ يَشاءُ وَ اللَّهُ عَلى كُلِّ شَىْءٍ قَديرٌ . ما افاءَ اللَّهُ عَلى رَسولِهِ مِنْ اهْلِ الْقُرى فَلِلَّهِ و لِلرَّسولِ وَ لِذِى الْقُرْبى وَ الْيَتامى وَ الْمَساكينِ وَ ابْنِ السَّبيلِ كَىْ لايَكونَ دولَةً بَيْنَ الْاغْنِياءِ مِنْكُمْ وَ ما اتيكُمُ الرَّسولُ فَخُذوهُ وَ ما نَهيكُمْ عَنْهُ فَانْتَهوا وَ اتَّقُوا اللَّهَ انَّ اللَّهَ شَديدُ الْعِقابِ « 1 » .\r\nاين آيات مربوط مىشود به داستان بنىالنضير كه جماعتى از يهود و ساكن اطراف مدينه بودند و در ابتدا هم‌پيمان شدند ، پيمانى كه پيغمبر اكرم با همه يهوديهايى كه در مدينه بودند امضا كرد كه اينها مىتوانند به شعائر دينى خودشان عمل كنند و با\r\n\r\n\r\n\r\n\r\n","description":"","footnote":"\r\n( 1 ) . حشر / 5 - 7 .\r\n","page_name":" 141 ","page_number":145},
  {"content":"\r\n\r\nمسلمين به اصطلاح همزيستى داشته باشند به شرط اينكه با دشمنان مسلمين همكارى نكنند و اگر با خود مسلمين همكارى كنند از مزاياى ديگرى هم برخوردار خواهند بود ، و بعد يهود خيانت كردند و حتى در جريانى تصميم گرفتند كه پيغمبر اكرم را بكشند و با منافقينى كه در داخل مسلمين بودند همكارى و همدستى داشتند و بعد از اين بود كه پيغمبر اكرم تصميم گرفت كه اينها را به كلى از آنجا اخراج كند ، و اساساً با بودن يهود در اطراف مدينه - و بلكه حتى در جزيرةالعرب - امكان اينكه اسلام بتواند به هدفهاى خودش برسد نبود ؛ نه صِرف اصلِ بودن يهود ، بلكه بودن يهوديها بعلاوهء كارهاى يهوديگرى ، چون آن كارهاى يهوديگرى از آنها جدا نمىشد .\r\nمسلمين حركت كردند ، البته نه به يك صورت جنگى ، و چون از مدينه تا قلعهء بنىالنضير فاصله‌اى نبود پياده رفتند و تنها خود رسول اكرم بودند كه بعضى گفته‌اند سوار بر يك شتر بودند و بعضى گفته‌اند سوار بر يك الاغ ، و در حقيقت جنگى هم صورت نگرفت . البته مؤمنين رفتند براى تصرف قلاع آنها ، و آنها بالأخره خودشان با دست خودشان قلعه‌ها و خانه‌هاى خودشان را خراب مىكردند كه به دست مسلمين نيفتد . برخورد مختصرى هم ميان آنها و مسلمين رخ داد . مقدارى از درختهاى خرماى آنها را مسلمين بريدند و قطع كردند . اين امر ، هم براى بعضى از مسلمين سؤال به وجود آورد و هم مورد اعتراض يهوديها واقع شد . يهوديها به پيغمبر اكرم گفتند شما كه هميشه از فساد در زمين نهى مىكنى ! بريدن اين نخلها خودش فساد در زمين است . بعضى از مسلمين هم ، البته ذكر نشده است كه حرفى زده و اعتراضى كرده باشند ، ولى براى آنها هم اين كار مقدارى گران آمده بود . آيه نازل شد و اين عمل را امضا و تصحيح كرد . مىفرمايد : « ما قَطَعْتُمْ مِنْ لينَةٍ اوْ تَرَكْتُموها قائِمَةً عَلى اصولِها فَبِاذْنِ اللَّهِ » آنچه از اين درختهاى خرما بريده‌ايد و آنچه بجا گذاشته‌ايد همه به اذن و رضاى خدا بوده است ؛ يعنى نه آن بريدنها و نه آن باقى گذاشتن‌ها هيچ كدام بر خلاف رضاى حق نبوده است . « وَلِيُخْزِىَ الْفاسِقينَ » و به اين وسيله اين فاسقها - كه مقصود همين يهوديها هستند - خوار و ذليل مىشوند ؛ [ اين كار 
  ] وسيله‌اى است براى خوار و ذليل كردن آنها .\r\n\r\n","description":"","footnote":"","page_name":" 142 ","page_number":146},
  {"content":"\r\n\r\n\r\nيك شبهه و پاسخ آن\r\nبعدها يهوديها - مخصوصاً در عصر ما كه دستگاههاى تبليغاتى خيلى وسيعى دارند - اين موضوع را جزء مستمسكهاى خودشان قرار داده‌اند كه مسلمين آمدند و به امر پيغمبر درختهاى خرما را قطع كردند و اين فساد در زمين است . از اين جهت است كه من لازم مىدانم كه در اطراف اين مطلب مقدارى بحث كنيم .\r\nاين مطلب از دو جنبه بايد بحث شود ، يكى از جنبهء قرآنى كه آيا اين عمل با تعليمات خود قرآن سازگار بوده است يا نبوده است ؟ يعنى اصل تعليمات قرآن و پيغمبر در اين زمينه چه بوده است و آيا اين يك عمل استثنايى و بر خلاف آن تعليمات است يا نه ؟ و ديگر از نظر كلى و به اصطلاح فلسفى و حقوقى ، چون اين مسأله‌اى است كه حتى امروز هم در ميان فلاسفه جديد مطرح است .\r\nقرآن كريم مكرر در تعليمات خودش اين دستور را يادآورى كرده‌است كه در جهاد و مبارزه با دشمن از عدالت خارج نشويد ، مثل آياتى كه در ابتداى سورهء مائده هست ؛ در دو آيه است . در يك آيه مىفرمايد : « وَلايَجْرِمَنَّكُمْ شَنانُ قَوْمٍ انْ صَدّوكُمْ عَنِ الْمَسْجِدِ الْحَرامِ انْ تَعْتَدوا وَ تَعاوَنوا عَلَى الْبِرِّ وَ التَّقْوى وَ لا تَعاوَنوا عَلَى الْاثْمِ وَ الْعُدْوانِ وَ اتَّقُوا اللَّهَ انَّ اللَّهَ شَديدُ الْعِقابِ » « 1 » وادار نكند كينه و دشمنى قومى كه شما را مانع شدند از ورود در مسجدالحرام [ كه از حد تجاوز كنيد . 
  ] مىدانيم كه قريش به مسلمين فوق‌العاده بدى كردند . يكى از چيزهايى كه سبب شده بود كه كينهء قريش ، شديد در دل مسلمين وارد شود عملى بود كه در حديبيّه انجام دادند كه مسلمين تا دو فرسخى مكه رفتند و اينها مانع شدند . قرآن مىفرمايد دشمنى اين قومى كه شما را مانع شدند از مسجدالحرام - بعلاوهء هزار كار بد ديگرى كه كرده بودند ؛ جنگ بدر و احد و خندق را اينها به پا كرده بودند - سبب نشود كه شما از حد تجاوز كنيد . بعد مىفرمايد كه در كارهاى نيك تعاون داشته باشيد و در كارهاى بد نه .\r\nدر آن آيهء ديگر مىفرمايد : « يا ايُّهَا الَّذينَ امَنوا كونوا قَوّامينَ لِلَّهِ شُهَداءَ بِالْقِسْطِ وَ لا يَجْرِمَنَّكُمْ شَنانُ قَوْمٍ عَلى الّا تَعْدِلوا اعْدِلوا هُوَ اقْرَبُ لِلتَّقْوى » « 2 » اى اهل ايمان براى خدا قيام كنيد ، هميشه به عدالت گواهى بدهيد ، هرگز دشمنى يك قوم شما را وادار نكند\r\n\r\n\r\n\r\n\r\n","description":"","footnote":"\r\n( 1 ) . مائده / 2 .\r\n( 2 ) . مائده / 8 .\r\n","page_name":" 143 ","page_number":147},
  {"content":"\r\n\r\nبر اينكه عدالت نكنيد ( يعنى با دشمن خودتان هم به عدالت رفتار كنيد ) ، به عدالت عمل كنيد كه عدالت به تقوا و پرهيزكارى نزديكتر است .\r\nدر آيهء 190 سورهء بقره مىفرمايد : « وَ قاتِلوا فى سَبيلِ اللَّهِ الَّذينَ يُقاتِلونَكُمْ وَ لا تَعْتَدوا انَّ اللَّهَ لا يُحِبُّ الْمُعْتَدين » در راه خدا بجنگيد با كسانى كه با شما مىجنگند ولى در جنگ هم اعتداء ( يعنى از حد گذشتن ) نكنيد ، از حد لازم نگذريد ؛ خداوند معتدين و متجاوزين را دوست نمىدارد .\r\nدر اين موارد نيز همه گفته‌اند كه مقصود اين است : وقتى كه با دشمن روبرو مىشويد فقط با سرباز كه در ميدان جنگ با شما روبرو شده است بجنگيد ، اما آن كه سرباز نيست ، مثلًا كسى كه در خانه خودش نشسته است ، پيرمردها ، زنها ، بچه‌ها ، به اينها كارى نداشته باشيد ، و مخصوصاً كارهايى را كه اسمش « افساد در زمين » است پيغمبر اكرم نهى مىفرمود ، صريح هم نهى مىفرمود . وقتى كه قومى را [ به جنگ 
  ] مىفرستاد تعبيراتى مىكرد ، مىفرمود درختى را در جايى قطع نكنيد ، پيرمردى را نكشيد ، آب را به روى مردم نبنديد و امثال اين كارها . اينها اصل تعليمات اسلامى است .\r\nولى يك مطلب ديگر در اينجا هست و آن اين است : گاهى اين كارها صورت مىگيرد فقط به دليل حقد و عداوت و كينه‌اى كه افراد با ديگران دارند ، يعنى يك كارهاى صرفاً احساساتى . شك ندارد كه اينها ممنوع است . ولى يك وقت هست كه هدفهاى مشروع جنگى متوقف بر عملى است ؛ اينجا چطور ؟ من ابتدا مسأله‌اى را كه حادتر از همه است و در فقه مطرح است ذكر مىكنم تا تكليف بقيه روشن شود .\r\n\r\nمسألهء تترّس كافر به مسلم\r\nفقها مسأله‌اى در فقه در كتاب « جهاد » طرح كرده‌اند به نام مسألهء « تترّس كافر به مسلم » ( تترّس از مادهء « تُرس » است و تُرس يعنى سپر ) كه اگر در جنگ ، دشمن ، مسلمانى را سپر خودش قرار بدهد تكليف چيست ؟ حال يا فردى از كفار فردى را سپر قرار بدهد [ يا گروهى از كفار گروهى را سپر قرار بدهند ، 
  ] ولى آنها بالاترش را عنوان كرده‌اند كه دشمن گروهى را سپر قرار بدهد . مثلًا دشمن عده‌اى مسلمان بىگناه را اسير مىكند ( و اين خيلى معمول هم هست ) ، بعد همان اسرا را در مقدّم لشگر خودش قرار مىدهد و سربازش پشت سر اين اسرا جلو مىآيد ، براى اينكه\r\n\r\n","description":"","footnote":"","page_name":" 144 ","page_number":148},
  {"content":"\r\n\r\nاگر آن طرف بخواهد بزند بايد اول افراد خودش را بزند . اين مسأله را فقها طرح كرده‌اند كه اگر ما ديديم دشمن هجوم آورده و گروهى مسلمان بىگناه را سپر خودش قرار داده است ، امر ما داير است ميان يكى از دو كار : يا اين عده بىگناه را بكشيم تا بتوانيم جلو هجوم دشمن را بگيريم و يا اينكه به خاطر اين بىگناه‌ها دست از مبارزه برداريم ، تسليم دشمن باشيم كه دشمن چه مىكند . مىگويند اينجا براى شما جايز است كه همين بىگناه‌ها را به دست خودتان بكشيد ( البته آنها شهيدند در راه خدا ) براى اينكه جلو پيشروى دشمن را بگيريد ، زيرا اگر اين كار را نكنيد ، بعد دشمن مىآيد بيشتر از آنها را مىكشد ، همانها را مىكشد بعلاوهء يك عده افراد ديگر .\r\nپس امر داير است ميان اهم و مهم كه ما خون اين عده بىگناه را اينجا حفظ كنيم ولى در ازاى آن خون عدهء بيشترى بىگناه را هدر بدهيم يا اين عده بىگناه را با دست خودمان سر ببُريم براى اينكه جلو خونهاى ديگر گرفته شود ؟ فقه اجازه مىدهد ، مىگويد اين كار را بكنيد .\r\n\r\nتضاد ميان عاطفه و عقل\r\nحال منطق و عقل در اينجا چه مىگويد ؟ آيا عقل مىگويد بىگناه‌ها را نبايد كشت به هر قيمتى كه تمام مىشود ؟ يا عقل مىگويد بىگناه را بىجهت نبايد كشت و گاهى بىگناه با جهت كشته مىشود و بايد هم كشته شود ، مثل خودِ رفتن سرباز به ميدان جنگ كه بالاخره كشته خواهد شد ؛ يعنى اينجا تضاد است ميان عاطفه و عقل .\r\nخيلى جاها ميان عاطفه و عقل تضاد واقع مىشود . يك كار را عقل مىگويد بكن ، عاطفه مىگويد نكن . آن كه محكومِ عاطفه است نمىكند و آن كه محكومِ حكم عقل است مىكند ، نظير همين مثالهاى معروف كه بچه‌اى احتياج دارد به يك عمل جراحى ، اگر به مادر كه خيلى اهل عاطفه است بگويى ، بچه را مىكِشد بغل خودش ، مىگويد من حاضر نيستم مثلًا شكم او را باز كنند يا دست او را احياناً ببُرند .\r\nعاطفه‌اش به او اجازه نمىدهد . ولى عقل چه مىگويد ؟ همان مادر اگر فكر قويترى داشته باشد ، چنانچه از گفته پزشك يقين پيدا كرد كه بريدن دست اين بچه يگانه راه نجات اوست ، مىگويد اين‌كار را بكن . خود بچه چطور ؟ او كه محال است تسليم بشود . مولوى اين مثال را به حجامت ذكر مىكند يعنى خود بچه را با مادر مقايسه مىكند ، مىگويد :\r\n طفل مىلرزد ز نيش احتجام * مادر مشفق در اين غم شادكام \r\nهمهء جراحيهايى كه در دنيا مىشود همين‌طور است . دندان كه فاسد مىشود انسان آن را با كمال تأسف مىكِشد اما متأسف است كه چرا فاسد شده كه حالا بايد كَند و دور انداخت . ولى بعد از اينكه فاسد شده ، ديگر آدم عاقل نمىگويد فاسد را بايد نگه داشت . فاسد اگر باشد سالمها را هم فاسد مىكند . اين يك مطلب .\r\n\r\nمصداق افساد در زمين\r\nمثل مسألهء تترّس اسمش فساد در زمين نيست . اگر هدف ، صحيح نيست اصل كار غلط است . اما اگر هدف صحيح است ، به خاطر هدف صحيح [ با ترجيح اهم بر مهم 
  ] كارى را انجام دادن فساد نيست . فساد ، كارهاى كينه‌توزى است ، يعنى كارهايى كه هيچ ربطى به اين قضيه ندارد . فرض كنيد پيرمردى در يك گوشه‌اى هست ؛ اين اثرى در كار جنگ ندارد . آن كه اسلام مىگويد : « قاتِلوا فى سَبيل‌ِاللَّهِ الَّذينَ يُقاتِلونَكُمْ وَ لا تَعْتَدوا » [ لا تَعْتَدوا 
  ] يعنى كارهايى كه تأثير در تاكتيكهاى هدفى ندارد و فقط ناشى از عقده و احساسات و كينه‌توزى است [ انجام ندهيد . 
  ] بر اساس كينه‌توزى هيچ‌كارى نبايد كرد . دشمن را هم نبايد بر اساس كينه‌توزى كشت ؛ دشمن را هم بايد به خاطر ايمان به هدف كشت نه به خاطر كينه‌توزى . هر كارى كه صرفاً به خاطر كينه‌توزى باشد ( انسانى را مجروح كردن تا چه رسد به انسانى را كشتن ، خانه‌اى را خراب كردن ، درختى را قطع كردن ) جايز نيست . ولى اگر اصل كارى مشروع است و رسيدن به يك هدف بزرگتر متوقف بر چنين كارى هست البته بايد اين كار را كرد . از جمله اين است : آيا خراب كردن حصنها و باروهاى دشمن جايز است يا جايز نيست ؟ اگر حمله به دشمن جايز نيست كه هيچ چيزش جايز نيست ، اما اگر دشمن دشمنى است كه حتماً بايد سرزمينش را گرفت و تسخير كرد البته خراب كردن بارويش هم درست است ؛ خراب مىكنيم بعد بهترش را درست مىكنيم . اگر واقعاً در يك جا اين كار جزء تاكتيك جنگى قرار بگيرد ، براى خراب كردن روحيهء دشمن ، براى ارعاب دشمن كه مقاومت نكند و بعد كشتارْ كمتر صورت بگيرد [ اين كار جايز است . 
  ] يهودىاى كه جانش به مالش بسته است ، همين قدر كه ببيند مالش مورد هجوم قرار گرفت زود روحيه‌اش را مىبازد .\r\nاين است كه قرآن مىفرمايد : « ما قَطَعْتُمْ مِنْ لينَةٍ اوْ تَرَكْتُموها قائِمَةً عَلى اصولِها فَبِاذْنِ\r\n\r\n","description":"","footnote":"","page_name":" 145 ","page_number":149},
  {"content":"\r\n . \r\n","description":"","footnote":"","page_name":" 146 ","page_number":150},
  {"content":"\r\n\r\nاللَّهِ وَ لِيُخْزِىَ الْفاسِقينَ » . اين « وَ لِيُخْزِىَ الْفاسِقينَ » اشاره به آن تأثير روانى اين كار است ، يعنى اين كار روح اينها را مخذول و منكوب مىكند و براى اين هدف لازم است . چهار تا درخت است ، بريده مىشود ، بعد هم به جايش درخت كاشته مىشود .\r\nپس اين منافات ندارد با آن اصلى كه هر عقلى مىگويد ، و خود قرآن هم افساد در زمين را شديد تخطئه مىكند : « وَ مِنَ النّاسِ مَنْ يُعْجِبُكَ قَوْلُهُ فِى الْحَيوةِ الدُّنْيا وَ يُشْهِدُ اللَّهَ عَلى ما فى قَلْبِهِ وَ هُوَ الَدُّ الْخِصامِ . وَ اذا تَوَلّى سَعى فِى الْارْضِ لِيُفْسِدَ فيها وَ يُهْلِكَ الْحَرْثَ وَ النَّسْلَ » « 1 » بعضى از مردم اشخاصى هستند كه زبانشان خيلى چرب و نرم است ، به زبانشان تو را به شگفت مىآورند و تو از اين خوش‌زبانىهاى اينها تعجب مىكنى ، اما دل اينها : سخت‌ترين دشمنهاى تو همينها هستند . همين‌قدر كه از پيش تو مىروند ، همهء سعيشان اين است كه در زمين فساد كنند و كشتها را از بين ببرند ؛ هر جا ببينند زراعت و كشتى هست ، باغى هست ، درختى هست ، اينها را به‌كلى از بين ببرند ، نسل را ( انسانها را ) از بين ببرند . اينها چيزهايى است كه خود قرآن به‌شدت تخطئه مىكند ولى در عين حال قرآن - نه به خاطر احساسات و كينه‌توزى ، بلكه در مواردى كه رسيدن به هدف انسانى و مشروع و الهى متوقف بر آن است - نه تنها كشتن كافر را اجازه مىدهد ، كشتن انسان مسلمان را هم اجازه مىدهد تا چه رسد به خراب كردن يك بارو و چه رسد به كندن چند درخت . پس اين دو مسأله نبايد با يكديگر اشتباه شود . از اين آيه مىگذريم .\r\n\r\nفَىء و غنيمت «\r\nوَ ما افاءَ اللَّهُ عَلى رَسولِهِ مِنْهُمْ » . در اسلام از نظر مالى يك « فَىء » داريم و يك « غنيمت » ؛ يعنى مالهايى كه از چنگال دشمن بيرون آورده مىشود بعضى نام « غنيمت » دارد و يك حكم دارد و بعضى نام « فَىء » دارد و حكم ديگرى دارد .\r\nغنيمت عبارت است از آنچه كه در ميدان جنگ به دست سربازان مىافتد و به وسيله جنگ گرفته مىشود . هر چيزى كه به وسيله جنگ و به تعبير قرآن با يورش با اسب و شتر - يعنى آنجا كه رسماً حمله ، حمله جنگى است - و با زور شمشير گرفته مىشود آن را « غنيمت » مىگويند . غنائم جنگى از نظر اسلام به پنج قسمت تقسيم\r\n\r\n\r\n\r\n\r\n","description":"","footnote":"\r\n( 1 ) . بقره / 204 و 205 .\r\n","page_name":" 147 ","page_number":151},
  {"content":"\r\n\r\nمىشود ؛ چهار قسمت ميان سربازها - همانهايى كه در جنگ شركت داشته‌اند - تقسيم مىشود و يك قسمت اختصاص به پيغمبر پيدا مىكند كه خمس است و مصرفش همان مصرف خمسى است كه ما مىدانيم ( وَاعْلَموا انَّما غَنِمْتُمْ مِنْ شَىْءٍ فَانَّ لِلَّهِ خُمُسَهُ و لِلرَّسولِ و لِذِىالْقُرْبى ) « 1 » .\r\nو اما فىء . فىء عبارت است از اموالى كه از كافر حربى به دست مىآيد ولى بدون آنكه زور شمشير در كار باشد ؛ يعنى دشمن به شكل ديگرى ، مثلًا به واسطهء رعب و ترسش ، از آنجا رفته است . اين را اصطلاحاً « فىء » مىگويند . در فىء ، سربازان شركت ندارند و در واقع - به تعبيرى كه بعد عرض مىكنيم كه خود قرآن تا آخر سوره اين موضوع را بيان كرده - به يك معنا به همهء مسلمين تعلق مىگيرد ؛ چگونه ؟ اولًا اينجا كلمهء « فىء » تعبير فوق‌العاده‌اى است . فىء يعنى رجوع . چيزى كه رفته و بازگشته ، حالت بازگشتش را « فىء » مىگويند . سايه را تا وقتى كه آفتاب رو به بلندى است ( تا ظهر ) كه به تدريج سايه كوچك مىشود ، « ظل » مىگويند ، از آن به بعد كه باز سايه برمىگردد و رو به درازى مىرود آن را « فىء » مىگويند . قرآن مالى را كه از كافر حربى گرفته مىشود اسمش را مىگذارد « فىء » يعنى آن كه به جاى اصلى خودش برگشته است ؛ يعنى او را غاصب مىشمارد .\r\nبا فلسفهء قرآن مطلب كامل و روشن است ؛ چون هرچه هست از آنِ خداست ، همه چيز مال خداست و خدا در اين عالم بشر را براى مقصدى خلق كرده است كه آن مقصد توحيد است و استفاده از سفرهء الهى آن قدر براى انسان جايز است كه با هدف صاحب اصلى موافق و هماهنگ باشد . از نظر اسلام كسى كه كافر بالله‌العظيم است مالك حقيقى نيست ؛ در واقع آنچه را كه مىخورد مثل كسى است كه از نظر قانونى مال غصبى را دارد مىخورد . اين مال وقتى كه به مسلم برمىگردد « فىء » است .\r\n\r\nدو تعبير مشابه\r\nاينجا من دو تعبير دارم ، يكى از قرآن يكى از حديث ؛ خيلى جالب است ! اين تعبير ( فىء ) از قرآن و راجع به مال است ، يك تعبير هم از حديث راجع به علم داريم . آن\r\n\r\n\r\n\r\n\r\n","description":"","footnote":"\r\n( 1 ) . انفال / 41 .\r\n","page_name":" 148 ","page_number":152},
  {"content":"\r\n\r\nتعبيرِ راجع به علم خيلى عجيب است ! جملهء معروفى است كه پيغمبراكرم فرموده و مكرر از ايشان روايت شده و از اميرالمؤمنين با تعبيرات مختلف مكرر روايت شده ، كه خلاصهء همه آنها اين است : « الْحِكْمَةُ ضالَّةُ الْمُؤْمِنِ يَأْخُذُها ايْنَما وَجَدَها » حكمت - يعنى علم ، علمى كه محكم باشد ، يعنى علمى كه تخيل و واهى نباشد ، حقيقت و مطابق با واقع باشد ، علمِ درست - گمشدهء مؤمن است . مؤمن هر جا كه حكمت را پيدا كند گمشدهء خود را پيدا كرده « وَ لَوْ عِنْدَ مُشْرِكٍ » ولو نزد يك مشرك . « گمشده » يعنىچيزى كه مال من بوده و از دستم رفته است . انسان وقتى چيزى مال خودش باشد و از دستش رفته باشد و بعد جاى ديگر آن را ببيند ديگر معطّل نمىشود ، فوراً مىگيرد . « فَهُوَ احَقُّ بِها » . اينجا رابطهء دين و علم [ بيان شده است . 
  ] امروز بحثى هست - فرنگيها طرح كرده‌اند - كه دين و علم با يكديگر تضاد دارند . پيغمبر درست عكس مطلب را مىگويد كه ايمان و علم با يكديگر آنچنان به اصطلاح همخانگى دارند كه اگر حكمت در غير خانهء ايمان باشد در خانهء خودش نيست :\r\n اى برادر بر تو حكمت عاريه است * همچو نخّاسى كه دستش جاريه است \r\nمىخواهد بگويد حكمت و علم اگر در جايى كه ايمان نيست وجود داشته باشد ، در جاى خودش نيست ، آنجا عاريه است ؛ خانه حكمت آنجاست كه ايمان باشد . پس ايمان و علم اين‌قدر با يكديگر توأم هستند .\r\nاين تعبير راجع به علم ، آن تعبير هم راجع به مال . در باب علم مىفرمايد :\r\n« الْحِكْمَةُ ضالَّةُ الْمُؤْمِنِ » ، در باب مال مىفرمايد : « ما افاءَ اللَّهُ عَلى رَسولِهِ » آن كه خدا برگرداند به پيغمبر ؛ يعنى اساساً بودنش در آنجا بىاساس بود .\r\n\r\nريشهء « حقوق بشر »\r\n[ اخيراً 
  ] به نام « حقوق بشر » حرفهاى مفت بىاساسى - كه درست فكر نكرده‌اند - مىگويند كه بشر فىحد ذاته قطع نظر از دين و مذهب حقوقى دارد . ( اينجا بايد گفت خدا پدر ماركسيستها را بيامرزد كه آنها اين حرفها را به‌كلى نفى كرده‌اند . ) مىگوييم منشأ اين حقوق چيست ؟ چرا بشر چنين حقوقى دارد ؟ اين حقوق را چه كسى قرار داده و از كجاست ؟ چرا بشر چنين حقوقى دارد و اسب اين حقوق را ندارد ؟ آيا طرحى در عالم هست كه چه براى چيست ؟ يعنى آيا در باطن عالم يك پيوستگى در كار است و آن اين است كه اگر انسانى در عالم خلق شده و مواهبى به نام\r\n\r\n","description":"","footnote":"","page_name":" 149 ","page_number":153},
  {"content":"\r\n\r\nمحصول ، زراعت ، ميوه ، پوشيدنيها و خوردنيها در عالم هست ، اينها براى انسان خلق شده ؟ حرف درستى است . بعد مىگوييم اين عالم ، اين دستگاهى كه دارد اين امور مورد استفاده را تحويل بشر مىدهد ، اين رودخانه‌ها ، اين جنگلها ، اين ميوه‌ها ، اين زمينهاى پر استعداد ، اين آب و هوا ، اين عالم خلقت اينها را براى يك نفر نيافريده ، براى يك طبقه هم نيافريده ، براى همه آفريده . حرف درستى است ( وَالْارْضَ وَضَعَها لِلْانام « 1 » زمين را براى همهء مردم قرار داد ) . ولى اساس حرف تو اين است كه اصلًا پيدايش زمين به علت يك تصادف بود ، پيدايش حيات در روى زمين هم به علت يك تصادف ديگر بود ، انسان هم در اثر يك تنازع بقاى خونين به وجود آمد ؛ در اثر جنگهاى بيرحمانه‌اى كه نسلهاى حيوانات با يكديگر كردند ، يكى از نسلها شده انسان . يكديگر را خورده‌اند و به حقوق يكديگر تجاوز كرده‌اند ، مثل ميليونها كرمى كه در يك حوض بوده‌اند ، كرمهاى بزرگتر كوچكترها را خورده‌اند ؛ خوردند و خوردند تا آخر يك كرم بزرگ باقى ماند . آنوقت انسانى كه طبق فلسفهء تو اين‌جور در روى زمين به وجود آمده ، به اينجا كه رسيده يك مرتبه صاحب حق شد ؟ از كجا صاحب حق شد ؟ اصلًا حق بشريت ديگر معنى ندارد .\r\nاما اگر حق معنى دارد - كه واقعاً هم معنى دارد - اين بر اساس اصل علت غايى است يعنى اين رابطه كه « اين اشياء براى انسان آفريده شده است » . پس انسان هم براى يك حقيقت عاليتر و متعالىتر آفريده شده است . وقتى كه انسان براى يك حقيقت عاليتر و متعالىتر آفريده شده است ، آن حقيقت از انسان مقدستر است .\r\nانسان قداست خودش را به اعتبار انسانيت كسب مىكند . ما هميشه اين حرف را گفته‌ايم ؛ وقتى كه شما مىگوييد انسان شرافت دارد ، مىگوييم كدام انسان ؟ انسان زيست‌شناسى ؟ از نظر زيست‌شناسى كه جانىترين انسانها با شريف‌ترين انسانها فرق نمىكند . مثال از مسلمانها نمىآوريم . از نظر زيست‌شناسى موسى چومبه با لومومبا هيچ فرق نمىكند ، هيچ شرافتى آقاى لومومبا بر آقاى موسى چومبه ندارد ، يعنى نمىشود گفت [ چون 
  ] مثلًا گروه خون اين از گروه خون او بهتر است يا شكل اين از شكل او زيباتر است [ اين بر او شرافت دارد . 
  ] اين كه ملاكش نيست ؛ ملاك مسائل ديگرى است كه شما آنها را « معيارهاى انسانيت » مىناميد . پس انسانيت\r\n\r\n\r\n\r\n\r\n","description":"","footnote":"\r\n( 1 ) . رحمن / 10 .\r\n","page_name":" 150 ","page_number":154},
  {"content":"\r\n\r\nما فوق انسان است ، يعنى هر انسانى انسان بالقوه است ، و انسان بالفعل آن است كه آن ارزشهاى انسانى در او رشد و كمال پيدا كرده است . پس هدفْ آن ارزشهاى متعالى انسانى است . اين است كه انسان فداى ايمان مىشود ، فداى اخلاق مىشود و فداى ارزشهاى انسانى مىشود .\r\nبنابراين در زمينهء امر خدا و ارادهء خدا - كه امر خدا و ارادهء خدا هم چيزى جز سعادت بشريت نيست - ديگر حقى در مقابل آن پيدا نمىشود كه كسى بگويد من به دليل اينكه فقط يك انسان زيست‌شناسى هستم و يك سر و دو گوش دارم حقى دارم و اين حق من به هيچ وسيله‌اى قابل سلب نيست . خير ، چنين چيزى نيست ، حق مال تو نيست ، مال انسانيت است . تو تا در مسير انسانيت باشى ذيحق هستى ، از اين مسير كه خارج شدى حقى به هيچ چيز ندارى حتى به جان خودت . اين است كه قرآن مىگويد : « ما افاءَ اللَّهُ عَلى رَسولِهِ » آنچه را كه خدا برگرداند ؛ يعنى بىجهت پيش اينها بود . اصلًا مالكيت برايشان قائل نيست ، با كمال صراحت .\r\n\r\nفىء به عموم مسلمين تعلق دارد\r\nاينجا چون قانون را براى مسلمين بيان مىكند بعد مىفرمايد : « فَما اوْجَفْتُمْ عَلَيْهِ مِنْ خَيْلٍ وَ لا رِكابٍ » در اينجا اسب و شترى بر اينها نتاختيد ، يعنى چون جنگ نبوده غنيمت نيست « وَ لكِنَّ اللَّهَ يُسَلِّطُ رُسُلَهُ عَلى مَنْ يَشاءُ وَ اللَّهُ عَلى كُلِّ شَىْءٍ قَديرٌ » لكن خدا پيامبرانش را بر هر كس كه بخواهد مسلط مىكند و خدا بر هر چيزى قادر است . در آيهء اول با جملهء « فَما اوْجَفْتُمْ عَلَيْهِ مِنْ خَيْلٍ وَ لا رِكابٍ » به مسلمين گفت پس اينجا مسأله ، مسألهء غنيمت نيست كه به همان خصوص سربازها تعلق داشته باشد .\r\n« ما افاءَ اللَّهُ عَلى رَسولِهِ مِنْ اهْلِ الْقُرى فَلِلَّهِ » آنچه كه خدا فىء كرد از اهل قراء ، تعلق دارد به اللَّه . البته معلوم است كه اللَّه مصرف كننده نيست ؛ يعنى فىسبيل اللَّه .\r\n« لِلَّه » اينجا يعنى در راه خدا بايد مصرف شود ، به عنوان فىسبيل‌اللَّه بايد مصرف شود . به اصطلاح عنوان خاص است . « وَلِلرَّسولِ » و براى پيغمبر ، يعنى باز قسمتى از اين اختصاص به پيغمبر پيدا مىكند كه پيغمبر بر اساس آنچه كه خودش صلاح مىداند - يعنى صلاحديد شخصى پيغمبر - در هر موردى كه بخواهد ، مصرف مىكند .\r\n« وَ لِذِىالْقُرْبى » و براى ذوىالقربى .\r\nدر اينجا حتى اهل تسنن هم اعتراف دارند كه مقصود از « ذوىالقربى »\r\n\r\n","description":"","footnote":"","page_name":" 151 ","page_number":155},
  {"content":"\r\n\r\nذوىالقرباى پيغمبر است ، يعنى كسانى كه صدقات بر آنها حرام است . به دليل اينكه صدقات بر آنها حرام است از اينجا مىتوانند استفاده كنند . « وَ الْيَتامى وَ الْمَساكينِ وَ ابْنِ السَّبيلِ » و براى يتيمها و مسكينها و ابن‌السبيل‌ها . سپس جمله‌اى است كه بعد تفسير مىكنم . آنگاه مىفرمايد : « لِلْفُقَراءِ الْمُهاجِرينَ الَّذينَ اخْرِجوا مِنْ دِيارِهِمْ » براى فقراى مهاجرى كه از شهرهايشان خارج شدند . بعد مىفرمايد : « وَالَّذينَ تَبَوَّءُو الدّارَ وَ الْايمانَ مِنْ قَبْلِهِمْ » و حتى براى انصار كه چنين و چنان بودند . بعد مىفرمايد : « وَالَّذينَ جاءُو مِنْ بَعْدِهِمْ » و براى كسانى كه بعد از اين مهاجرين و انصار تا دامنه قيامت بيايند . پس معنايش اين است كه در نهايت امر ، مورد مصرف فىء ، عموم مسلمين هستند .\r\n\r\nلزوم گردش پول در ميان همهء مردم\r\nحال چرا فىء به يتامى و مساكين و ابن السبيل و اين فقرا و ديگران برسد ؟ اينجا قرآن تعليلى كرده كه از اين تعليل يك اصل كلى براى جاهاى ديگر استفاده كرده‌اند : « كَىْ لايَكونَ دولَةً بَيْنَ الْاغْنِياءِ مِنْكُمْ » براى اينكه اين مال و ثروت ، چيزى نباشد كه فقط در ميان اغنياى شما گردش كند ؛ يعنى فلسفهء اين حكم اين است كه پول و ثروت در ميان همهء طبقات پخش شود و اختصاص به يك طبقهء معين نداشته باشد كه فقط در ميان آنها در يك مدار بسته گردش كند ، در مدار بازى باشد كه همه مردم را شامل شود . كلمهء « دُولَة » و « دَوْلَة » هر دو در زبان عرب استعمال مىشود ، هر دو هم به اعتبار تداول يعنى دست به دست شدن است . دولت را هم « دولت » مىگويند چون دست به دست مىشود يعنى براى يك نفر يا براى يك عده باقى نمىماند ، اينها مىروند عدهء ديگر مىآيند ، آن عده مىروند باز عده ديگر مىآيند . از آن جهت كه به اصطلاح يك « حالت » است به آن مىگويند « دَولة » ولى آن چيزى كه دست به دست مىشود مثل خود پست يا پول را مىگويند « دُولة » . حال قرآن مىگويد اين پول كه دست به دست مىشود نبايد در يك مدار محدود كه مدار اغنياست دست به دست شود ، بايد در مدار عموم دست به دست شود ؛ چون پول به هر حال در گردش و حركت است ، نمىتواند در يك جا بماند ، ولى اينكه پول نمىتواند در يك جا بماند دو جور است : يك وقت هست فقط در ميان يك طبقه و در يك مدار محدود گردش مىكند ، و يك وقت هست در يك مدار نامحدود گردش مىكند ؛ كه از اين جمله اين نظريهء اسلام استنباط شده است كه نظر اسلام در\r\n\r\n","description":"","footnote":"","page_name":" 152 ","page_number":156},
  {"content":"\r\n\r\nباب ثروت اين است كه در يك مدار محدود گردش نكند بلكه در يك مدار نامحدود يعنى در دست همه مردم [ گردش كند . 
  ] بهترين مثل آن چرخ و فلك است .\r\nچرخ و فلك هميشه در حال گردش است ، يعنى آن كه در آن رأس قرار گرفته مىآيد پايين و در آن پايين‌ترين نقطه ، و آن كه در نقطه پايين بوده مىرود بالا ؛ دومرتبه همين‌طور گردش مىكند ، به يك حال باقى نمىماند . قرآن حرفش اين است كه پول بايد در ميان همه مردم بگردد نه در ميان يك طبقهء معين .\r\n« وَ ما اتيكُمُ الرَّسولُ فَخُذوهُ وَ ما نَهيكُمْ عَنْهُ فَانْتَهوا وَ اتَّقُوا اللَّهَ انَّ اللَّهَ شَديدُ الْعِقاب » آنچه را كه پيامبر به شما مىدهد بگيريد و آنچه را كه از آن نهى مىكند باز بايستيد ؛ يعنى اوامر و نواهى پيغمبر بايد معيار و ملاك قانون در ميان شما باشد ؛ و از خدا بترسيد كه خداوند شديدالعقاب است .\r\nدر گذشته خوانديم كه « ما افاءَ اللَّهُ عَلى رَسولِهِ مِنْ اهْلِ الْقُرى فَلِلَّهِ و لِلرَّسولِ وَ لِذِى الْقُرْبى وَ الْيَتامى وَ الْمَساكينِ وَ ابْن‌ِالسَّبيلِ » يعنى آ نها را به عنوان موارد مصرف [ فىء 
  ] معين فرمود ، ولى باز تكرار مىشود : « لِلْفُقَراءِ الْمُهاجِرينَ » . مفسرين همه گفته‌اند اينها توضيح همان قسمتهاى قبل است . مثلًا وقتى مىفرمايد : « لِلَّه » براى خدا ، بايد مصرفش معلوم شود ؛ مقصود فىسبيل‌الله است . آن « فى سبيل‌الله » چه كسانى هستند ؟ براى فقراى مهاجرين كه از شهر و ديارشان اخراج و از اموالشان [ دور 
  ] شدند « يَبْتَغونَ فَضْلًا مِنَ اللَّهِ وَ رِضْواناً » و اكنون كه در مدينه هستند طالب فضل الهىاند يعنى دنبال كار و كسب مىروند از نظر دنيا ، و طالب رضاى حق هستند از نظر آخرت « وَيَنْصُرونَ اللَّهَ وَ رَسولَه » خدا و پيامبرش را يارى مىدهند ، كمك و سرباز اسلام‌اند « اولئِكَ هُمُ الصّادِقون » « 1 » اينها مردمى هستند صادق و راستين ، راست گفتار و راست كردار . آيا باز فقط به مهاجرين اختصاص دارد ، [ مورد 
  ] مصرفْ مهاجرين‌اند ؟ « وَالَّذينَ تَبَوَّءُو الدّارَ وَ الْايمانَ مِنْ قَبْلِهِمْ » و آنان كه خانهء گِل و خانهء ايمان و دل را قبلًا براى مهاجرين آماده كردند [ ، يعنى انصار . 
  ]\r\n\r\nصحنهء بىنظير در تاريخ اسلامى\r\nجملهء عجيبى است ! مهاجرين مردمى بودند كه اكثرشان در مكه بودند ؛ مردمى بودند\r\n\r\n\r\n\r\n\r\n","description":"","footnote":"\r\n( 1 ) . حشر / 8 .\r\n","page_name":" 153 ","page_number":157},
  {"content":"\r\n\r\nكه از خانه و دار و ديارشان خارج و از زن و بچه جدا شدند و تنها [ به سوى مدينه حركت كردند ، 
  ] به اصطلاح ايمان خودشان را برداشتند و فرار كردند و به مدينه آمدند . صِفْر الْيَد بودند و چيزى نداشتند . مسلمين مدينه كه آنها را « انصار » مىگويند برادران مهاجرشان را با آغوش باز پذيرفتند و اين جهت - همين طورى كه گفته‌اند - صحنهء بىنظيرى در تاريخ اسلامى است . احتياج پيدا نشد به اينكه پيغمبر بخواهد مثلًا به زور مهاجرين را در خانه‌ها تقسيم كند . نوشته‌اند كه داوطلب آنقدر زياد بود كه گاهى سر يك نفر مهاجر دعوا مىكردند . بعلاوه قرآن مىگويد نه اينكه اينها ( انصار ) چون خيلى دارا بودند چنين مىكردند ( مثلًا انسان در خانه‌اش ده اتاق دارد ، شش اتاق را اشغال كرده ، چهار اتاق خالى دارد ، يكى از آنها را به ديگرى مىدهد ) ، نه اينكه ثروت زيادى داشتند و اين امكانات را در اختيار مهاجرين قرار مىدادند ، بلكه با اينكه امكاناتشان اجازه نمىداد ، ايثار مى كردند ؛ پذيرشِ با ايثار بود . تعبير قرآن عجيب است ! « وَالَّذينَ تَبَوَّءُو الدّارَ » آنان كه خانه را قبلًا آماده كردند « وَالْايمان » و خانهء ايمان را آماده كرده بودند ( خانهء دل را هم آماده كرده بودند ) « مِنْ قَبْلِهِمْ » قبل از اينكه مهاجرين بيايند اينها آغوش خودشان را براى آمدن آنها باز كرده بودند « يُحِبّونَ مَنْ هاجَرَ الَيْهِمْ » ( اين ديگر گواهى دادن خود قرآن است ) دوست مىدارند مهاجرين را ، دوست مىدارند كسانى را كه به سوى اينها مهاجرت مىكنند .\r\nدر همين قضيهء بنىالنضير ، پيغمبر اكرم به آنها فرمود هر خانواده‌اى از شما به اندازهء بار يك شتر [ از اموال يهوديان 
  ] حمل كند ، هر چه مىخواهد براى خودش ببرد ، بقايا ماند . وقتى خواستند بقايا را - كه همان فىء بود - تقسيم كنند پيغمبر اكرم رو كرد به انصار و فرمود يكى از دو كار را بكنيد : يا در اين فىء سهيم باشيد ولى ثروت خودتان را با برادران مهاجرتان تقسيم كنيد و يا اينكه ثروت شما مال شما باشد و اين فىء اختصاص به مهاجرين داشته باشد . گفتند يا رسول‌الله نه اين و نه آن ، ما ثروتمان را با برادران مهاجرمان تقسيم مى كنيم و اين فىء را هم به آنها مىدهيم ؛ هر دو . ولى پيغمبر اكرم فرمود نه ، پس همين فىء اختصاص به مهاجرين داشته باشد . فقط سه نفر از انصار را كه خيلى فقير بودند شريك كرد . اينكه پيغمبر اكرم فىء را به مهاجرين داد ، براى بعضى اين سؤال پيدا شده كه شايد فىء اختصاص به مهاجرين دارد . ولى همه مفسرين اين مطلب را رد كرده‌اند ، گفته‌اند فىء اختصاص به كسى ندارد ؛ فىء - همان‌طور كه خود قرآن گفته است - مال همه است\r\n\r\n","description":"","footnote":"","page_name":" 154 ","page_number":158},
  {"content":"\r\n\r\nولى پيغمبر به حسب نياز و مصلحت آن وقت ، چون مهاجرين فقير بودند به مهاجرين داد و لهذا به سه نفر از انصار هم داد چون محتاج بودند ، نه اينكه واقعاً [ مورد 
  ] مصرفش منحصراً مهاجرين هستند .\r\n\r\nايثار « انصار »\r\nآنگاه قرآن تأييد مىكند كه وقتى فىء به مهاجرين داده مىشود ، انصار كوچكترين ناراحتى و كوچكترين نيازى به اين فىء در روح خود احساس نمىكنند . بعد مىگويد نه تنها در آنچه به مهاجرين داده مىشود احساس نياز و ناراحتى نمىكنند ، آنچه را هم كه دارند به اينها ايثار مىكنند . « وَ لايَجِدونَ فى صُدورِهِمْ حاجَةً مِمّا اوتوا » اينها در سينه‌هاى خود احساس نياز نمىكنند به آنچه كه به مهاجرين داده مىشود و به آنها داده نمىشود بلكه « وَ يُؤْثِرونَ عَلى انْفُسِهِمْ وَ لَوْ كانَ بِهِمْ خَصاصَةٌ » انصار مهاجرين را بر خود مقدم مىدارند ، ايثار مىكنند هرچند در زندگى خودشان شكافهايى وجود دارد كه بايد ترميم شود ، يعنى گاهى خودشان نيازمند هستند . اينها چنين مردم شريف و بزرگوارى هستند ! « وَ مَنْ يوقَ شُحَّ نَفْسِهِ فَاولئِكَ هُمُ الْمُفْلِحونَ » « 1 » و هر مردمى كه از شحّ نفس حفظ شوند ( از بخل و از حرص و از اين حالت جمع كردن و پس ندادن ) آنها رستگاران‌اند . ( « شح » حالتى است كه انسان فقط تمايل دارد به اينكه ثروت را گرد بياورد و در او كوچكترين تمايلى به اعطاء وجود ندارد . ) اين « وَ مَنْ يُوقَ » نشان مىدهد كه حالت جماعت و جامعه را بيان مىكند : هر جامعه‌اى كه از شحّ نفس محفوظ بماند آن جامعه رستگار است .\r\nگروه سوم . ممكن است كسى بگويد پس آيا اگر فيئى بوده ، مال مهاجرين و انصار آن وقت بوده ؟ حالا كه ديگر مهاجرين و انصارى وجود ندارد ، [ و اساساً 
  ] بعد از يك نسل ، ديگر مهاجر و انصارى وجود ندارد . « وَالَّذينَ جاءُو مِنْ بَعْدِهِمْ » و كسانى كه بعد از اينها مىآيند . ممكن است از اين فىءها به صورت اموال غير منقول باقى بماند ( يا فىءهايى كه بعد گرفته مىشود ) ، باز تعلق پيدا مىكند به مردمى كه در نسلهاى آينده خواهند آمد . باز آنها چه روحيه‌اى دارند ؟ آيه نشان مىدهد كه [ راجع به مسلمين گذشته 
  ] مادامىكه خلافش ثابت نشده [ بايد خوشبين باشيم . 
  ] اينكه\r\n\r\n\r\n\r\n\r\n","description":"","footnote":"\r\n( 1 ) . حشر / 9 .\r\n","page_name":" 155 ","page_number":159},
  {"content":"\r\n\r\nمىگويم « مادامى كه خلافش ثابت نشده » مىخواهم نظريهء افرادى را كه افراط مىكنند رد كنم .\r\n\r\nافراط و تفريط در قضاوت دربارهء مسلمين گذشته\r\nراجع به اينكه ما در بارهء گذشتگانِ از مسلمين چه نظرى داشته باشيم ، دو نظر افراطى و تفريطى وجود دارد . بعضى مىخواهند به كلى چشم بپوشند حتى از جنايات شنيعى كه گذشتگان كرده‌اند . مىگويند به معاويه هم شما چيزى نگوييد ( آنها كه فقط اسمشان مسلمان بود ) ، حتى به يزيد هم شما حمله نكنيد و او را لعن نكنيد . اين ، حرف درستى نيست . خصوصاً به صحابه كه مىرسد ، مىگويند راجع به صحابه يك كلمه نگوييد ؛ هركسى كه به شرف صحبت پيغمبر رسيده يك كلمه در باره‌اش نگوييد . خود صحابه به اين دستور عمل نكرده‌اند ؛ يعنى خود صحابه ، صحابهء ديگرى را كه منحرف شده بوده لعن هم كرده‌اند . پس مطلب به اين گَل و گشادى نيست .\r\nبعضى هم كه اصلًا مىخواهند نديده بگيرند ؛ با كمال صراحت مىگويند پيغمبر موفق نشد مسلمانى بسازد و بنابراين پيغمبر مُرد در حالى كه مردم بر كفر خودشان باقى ماندند . اين هم با منطق قرآن جور درنمىآيد . پس [ نظر درست 
  ] چيست ؟ ما بايد جز در مواردى كه با دليل ، خلاف آن ثابت شده است ، با نظر خوشبينى نگاه كنيم ، ولى در مواردى كه خلافش ثابت شده ، يعنى افرادى كه فسق يا كفرشان محرز است ، با كمال صراحت لعنشان هم مىكنيم .\r\n« وَالَّذينَ جاءُو مِنْ بَعْدِهِمْ » كسانى كه بعد از اين دو طبقهء صالح آمده‌اند « يَقولونَ رَبَّنَا اغْفِرْ لَنا » مىگويند پروردگارا مغفرت خودت را شامل حال ما كن « وَ لِاخْوانِنَا الَّذينَ سَبَقونا بِالْايمانِ » ما را بيامرز و برادران ما كه قبل از ما در ايمان بر ما پيشى گرفته‌اند « وَلاتَجْعَلْ فى قُلوبِنا غِلّاً لِلَّذينَ امَنوا » خدايا در دل ما غِلّى و غشّى و كينه‌اى براى كسانى كه ايمان آورده‌اند قرار نده « انَّكَ رَؤوفٌ رَحيمٌ » تو مهربانى و تو آمرزنده هستى ، و تو صاحب لطف و مرحمت هستى . خود اين يكى از دعاهاى قرآن است :\r\n« رَبَّنَا اغْفِرْ لَنا و لِاخْوانِنَا الَّذينَ سَبَقونا بِالْايمانِ وَ لاتَجْعَلْ فى قُلوبِنا غِلًّا لِلَّذينَ امَنوا رَبَّنا انَّكَ\r\n\r\n","description":"","footnote":"","page_name":" 156 ","page_number":160},
  {"content":"\r\n\r\nرَؤوفٌ رَحيمٌ » « 1 » كه مرحوم آقاى بروجردى مىديدم گاهى اين دعا را مىخواند . و صلّى اللّه على محمد و إله الطاهرين .\r\n\r\n\r\n\r\n\r\n","description":"","footnote":"\r\n( 1 ) حشر / 10 .\r\n","page_name":" 157 ","page_number":161},
  {"content":"\r\n\r\n\r\nتفسير سورهء حشر ( 2 )\r\nاعوذ باللَّه من الشيطان الرجيم\r\nيا ايُّهَا الَّذينَ امَنُوا اتَّقُوا اللَّهَ وَ لْتَنْظُرْ نَفْسٌ ما قَدَّمَتْ لِغَدٍ وَ اتَّقُوا اللَّهَ انَّ اللَّهَ خَبيرٌ بِما تَعْمَلونَ . وَ لا تَكونوا كَالَّذينَ نَسُوا اللَّهَ فَانْسيهُمْ انْفُسَهُمْ اولئِكَ هُمُ الْفاسِقونَ . لا يَسْتَوى اصْحابُ النّارِ وَ اصْحابُ الْجَنَّةِ اصْحابُ الْجَنَّةِ هُمُ الْفائِزونَ « 1 » .\r\nاين آيات ظاهرش اين است كه از آيات گذشته به‌كلى جداست . البته در اين‌كه از نظر مضمون مضامين ديگرى است بحثى نيست ولى آيا به تناسب آن آيات هم هست ، مىشود تناسبى هم در نظر گرفت ، ولى سبك قرآن اين است كه هميشه انسان را از دنيايى به دنياى ديگر مىبرد و از آن دنيا به دنياى ديگر . قبلًا بحث يهوديان بود و بعد بحث منافقين و روابطى كه اين دو گروه با يكديگر داشتند و از اين آيه به بعد مخاطب مؤمنين هستند ، آن هم در امرى كه ديگر مربوط به روابطشان با منافقين يا\r\n\r\n\r\n\r\n\r\n","description":"","footnote":"\r\n( 1 ) . حشر / 18 - 20 .\r\n","page_name":" 158 ","page_number":162},
  {"content":"\r\n\r\nيهود نيست بلكه مربوط است به روابطشان با خدا . اين است كه مسأله خيلى رنگ موعظه و اندرز و معنويت مىگيرد و خيلى هم در اين جهت اوج مىگيرد . از اين دو سه آيه كه بگذريم آنگاه آيات توحيدى مىآيد كه آيات آخر سوره حشر در قرآن معروف است .\r\n\r\nمعنى تقوا\r\nخطاب به مؤمنين است : « يا ايُّهَا الَّذينَ امَنُوا اتَّقُوا اللَّهَ » اى اهل ايمان تقواى الهى داشته باشيد . راجع به كلمهء « تقوا » ما مكرر بحث كرده و نوشته‌ايم كه اگرچه معروف در ترجمه‌ها اين است كه تقوا را گاهى به « ترس » و گاهى به « اجتناب » ترجمه مىكنند - اگر بعد از آن « خدا » ذكر شده باشد ( اتَّقُوا اللَّهَ ) مىگويند يعنى از خدا بترسيد ، و اگر « معصيت » ذكر شده باشد ( اتَّقِ الْمَعاصى ) مىگويند معنايش اين است كه از معاصى اجتناب كنيد - ولى مفهوم كلمهء « تقوا » نه اجتناب است و نه ترس . البته تا حدى ملازم [ با ايندو 
  ] هست ، يعنى هر جا كه تقوا باشد خشيت الهى هم هست و هر جا كه تقوا باشد اجتناب از معاصى هم هست ولى خود اين لغت معنايش نه اجتناب است و نه ترس ؛ و در اصطلاحات خود قرآن و در نهج‌البلاغه - كه « تقوا » خيلى تكرار شده است - كاملًا پيداست كه معنى تقوا نه ترس است و نه اجتناب .\r\nتقوا از مادهء « وَقْى » است . وقى يعنى نگهدارى . تقواى از معاصى در واقع معنايش « خود نگهدارى » است . متقى باش يعنى خودنگهدار باش . خود اين ، يك حالت روحى و معنوى است كه از آن تعبير به « تسلط بر نفس » مىكنند . اينكه انسان بتواند خود بر خود و در واقع اراده و عقل و ايمانش بر خواهشها و هوسهايش تسلط داشته باشد به طورى كه بتواند خودش خودش را نگه دارد ، اين نيروى خود نگهدارى اسمش « تقوا » است . خود را نگه‌داشتن از چه ؟ از آلوده شدن به معصيت . نتيجهء آلوده شدن به معصيت چيست ؟ در معرض قهر و انتقام خدا قرار گرفتن . پس خود را نگهدارى كردن از معصيت لازمه‌اش اجتناب از معصيت است و لازمهء اجتناب از معصيت ، خود را از لازمهء معصيت يعنى خشم الهى نگهدارى كردن است . پس اگر گفتند « اتَّقِ الذَّنْبَ » معنايش اين است كه خود را نگه‌دار از اينكه گرفتار گناه شوى . اگر بگويند « اتَّقِ اللَّهَ » معنايش اين است كه خود را نگه‌دار از اينكه گناه كنى و در اثر گناه كردن در معرض خشم الهى قرار بگيرى . ما كلمه‌اى\r\n\r\n","description":"","footnote":"","page_name":" 159 ","page_number":163},
  {"content":"\r\n\r\nنداريم كه بخواهيم به‌جاى « اتَّقُوا » بگذاريم و لذا ترجمه نداريم ؛ هميشه مىگوييم تقواى الهى داشته باشيد . لغتى در زبان فارسى وجود ندارد كه به جاى كلمهء « تقوا » بگذاريم ولى وقتى كه با جمله « 1 » بيان كنيم و بگوييم « خود را نگهدارى كردن » - كه اساس تربيت دينى همين است كه انسان خود بر خود مسلط باشد - مقصود همين در مىآيد . مگر مىشود چنين چيزى كه يك چيز خودش بر خودش مسلط باشد ؟\r\nاگر يك چيز خودش يك امر بسيط باشد كه معنى ندارد خودش بر خودش مسلط باشد . اين نشان مىدهد كه انسان دو « خود » دارد ، يك خودش خود حقيقى است و خود ديگرش ناخود است ، و در واقع [ تقوا 
  ] تسلط خود است بر ناخودى كه [ انسان 
  ] آن ناخود را خود مىداند .\r\nشايد اين حديث را مكرر خوانده باشيم كه پيغمبر اكرم عبور مىفرمودند ، ديدند عده‌اى از جوانان مسلمين در مدينه مشغول زورآزمايى هستند از اين راه كه سنگ بزرگى را بلند مىكردند - مثل « وزنه‌بردارى » - كه چه كسى بيشتر مىتواند اين سنگ را بلند كند . حضرت ايستادند ، بعد فرمودند : آيا مىخواهيد من ميان شما داور باشم كه كدام يك از شما قويتر هستيد ؟ همه گفتند : بله يا رسول‌الله ، چه از اين بهتر ! شما داور باشيد . فرمود : پس من قبلًا به شما بگويم از همهء شما قويتر آن فردى است كه وقتى شهوت و طمعش به هيجان در مىآيد بتواند بر آن مسلط باشد ، و آن كسى است كه وقتى بر چيزى خشم مىگيرد بتواند بر خشم خودش مسلط باشد .\r\nمولوى مىگويد :\r\n وقت خشم و وقت شهوت مرد كو * طالب مردى چنينم كو به كو \r\nاميرالمؤمنين مىفرمايد : « اشْجَعُ النّاسِ مَنْ غَلَبَ هَواهُ » از همهء مردم شجاعتر كسى است كه بر هواى نفسش غالب باشد .\r\nپس روح تقوا همان خود نگهدارى است . خود را از چه نگهدارى كردن ؟ از هر چه كه انسان بخواهد خودش را نگه دارد ، آخر برمىگردد به خودش . حتى آدم جَبان كه از دشمن مىترسد ، اگر حساب كنيد ، مغلوب ترس و جُبن خودش شده . اگر انسان بتواند بر نفس خودش در آن حد مسلط باشد كه بر جبن خودش مسلط باشد ، بر بخل و حسد و خشم و طمع و آز و حرص خودش مسلط باشد ، اين اسمش « تقوا »\r\n\r\n\r\n\r\n\r\n","description":"","footnote":"\r\n( 1 ) . [ مقصود مضمون جمله است . 
  ]\r\n","page_name":" 160 ","page_number":164},
  {"content":"\r\n\r\nاست .\r\nبحث « تقوا » در نهج‌البلاغه عجيب است ! تعبيراتى در باره تقوا هست كه از جنبه روانى بسيار لطيف و عالى است . مثلًا مىفرمايد : « فَصونوها وَ تَصَوَّنوا بِها » « 1 » تقوا را نگه داريد و خود را به وسيلهء تقوا حفظ كنيد . خيلى عجيب است ! شما تقوا را نگه داريد و تقوا شما را نگه دارد . آيا اين دوْر است ؟ نه . گفته‌ايم مثل اين است كه انسان لباس را نگه مىدارد و لباس انسان را . انسان لباس را نگه مىدارد از اينكه گم شود يا دزد ببرد و لباس انسان را نگه مىدارد از اينكه سرما يا گرما بخورد . ايندو با هم منافات ندارند . مىفرمايد شما تقوا را نگه داريد و تقوا شما را نگه دارد . شما بايد نگهدار آن باشيد و آن نگهدار شما باشد . « . . . وَ انْ تَسْتَعينوا عَلَيْها بِاللَّهِ وَ تَسْتَعينوا بِها عَلَى اللَّه » « 2 » [ شما را سفارش مىكنم به اينكه . . . 
  ] و اينكه از خدا براى رسيدن به تقوا كمك بخواهيد و از تقوا براى رسيدن به خدا كمك بگيريد . و از اين‌جور تعبيرات . در جاى ديگر درست نشان مىدهد كه تقوا غير از ترس و غير از اجتناب از معاصى است ؛ مىفرمايد : « انَّ تَقْوَى اللَّهِ حَمَتْ اوْلياءَ اللَّهِ مَحارِمَهُ وَ الْزَمَتْ قُلوبَهُمْ مَخافَتَهُ » « 3 » تقواى الهى سبب اجتناب از معاصى و سبب ترس از خدا مىشود . اجتناب از معصيت و ترس از خدا را به عنوان دو لازم براى تقوا ذكر كرده نه عين تقوا . اين يك مطلب كه راجع به ماهيت تقوا بود .\r\n\r\nدرجات تقوا\r\nاز خود قرآن اين مطلب كاملًا استفاده مىشود كه تقوا درجات و مراتب دارد . معلوم است ؛ يك وقت انسان تقوايش در حدى است كه از گناهان كبيره و از اصرار بر صغيره اجتناب مىكند . اين اولين درجهء تقواست كه به آن ، عدالت محقَّق مىشود . در اصطلاح فقه اسلامى هست كه مثلًا امام جماعت بايد عادل باشد ، شاهد بايد عادل باشد ، قاضى بايد عادل باشد ، مرجع تقليد بايد عادل باشد ؛ معنى عادل اين است كه اين درجه از تقوا يعنى خود نگهدارى از گناهان كبيره و خود نگهدارى از تكرار و اصرار بر گناهان صغيره را داشته باشد ، كه اگر اين حد هم نباشد فاسق است ،\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 189 .\r\n( 2 ) . همان ، خطبهء 289 .\r\n( 3 ) . همان ، خطبهء 112 .\r\n","page_name":" 161 ","page_number":165},
  {"content":"\r\n\r\n« اولئِكَ هُمُ الْفاسِقون » كه بعد مىآيد .\r\nدرجهء بالاتر اين است كه انسان خودش را از گناهان صغيره هم حفظ و نگهدارى كند . بالاتر اينكه از مكروهات هم خود را نگهدارى كند ، يعنى طورى خودش را نگهدارى مىكند كه هيچ‌وقت مكروهى هم بجا نمىآورد . البته اين بدون تنظيم كردن زندگى به دست نمىآيد ؛ يعنى انسان طورى عمل مىكند كه هميشه هرچه عمل كند يا واجب است يا مستحب يا مباح ، و حتى مباح هم ممكن است نباشد ؛ كه علامه حلّى مىگويد من يازده سال با خواجه‌نصيرالدين طوسى زندگى كردم ، يك مباح از او نديدم . نه اينكه يك آدم دورىگزين از همه چيز بود ، بلكه آنچنان كارش را تنظيم كرده بود كه همهء كارها برايش يا واجب مىشد يا مستحب .\r\nاگر مىخوابيد آن خواب برايش مباح نبود ، حتماً مستحب بود ، چون در وقتى مىخوابيد كه به خواب نياز داشت . اگر غذا مىخورد ، آن غذا را وقتى مىخورد و آنچنان مىخورد كه آن غذا را بايد مىخورد ، خوردنش بر او واجب يا حداقل مستحب بود ؛ و لباس كه مىپوشيد و حرف كه مىزد [ همين‌طور . 
  ] يك كلمهء حرفش حساب داشت . حرفى كه هيچ اثر نداشت نمىگفت . پس او حرف مباح نداشت ؛ حرفى كه مىگفت يا واجب بود يا مستحب . البته بالاتر از اين ، اين است كه انسان تقوا داشته باشد حتى از غير خدا ، تقوا داشته باشد از توجه به غير خدا ، تقوا داشته باشد از غفلت خدا . اينها همه مراتب تقواست . اين است كه در قرآن مراتب [ براى تقوا 
  ] ذكر شده است .\r\n\r\nعمل يا « پيش فرستاده » «\r\nوَ لْتَنْظُرْ نَفْسٌ ما قَدَّمَتْ لِغَدٍ » و بايد ( اين « ل » لام امر است و لام امر دلالت بر وجوب مىكند ؛ حال چگونه است كه اين جزء واجبات شمرده نشده ، خودش مطلبى است ) و واجب است و لازم است كه كسى ، نفسى در آنچه كه پيش مىفرستد دقت كند . در منطق قرآن هر عملى كه انسان مرتكب مىشود [ « پيش فرستاده » است . 
  ] با اينكه در منطقِ ظاهرِ انسان عمل انسان به گذشته تعلق مىگيرد ، يعنى ما هركارى را كه امروز انجام مىدهيم ، به فردا كه مىرسيم ، كار ما به گذشته تعلق دارد ، يعنى خودمان مىگذريم ؛ كارى را اكنون انجام مىدهيم ، بعد كار ما منقضى و تمام مىشود ولى خود ما هستيم ؛ خود ما جلو مىآييم و كار ما عقب مىماند ؛ ولى قرآن برعكس ،\r\n\r\n","description":"","footnote":"","page_name":" 162 ","page_number":166},
  {"content":"\r\n\r\nمىفرمايد هر كارى كه تو مرتكب مىشوى ، علىرغم آن ترتيب ظاهرى زمانى كه تو احساس مىكنى كه آن در زمان گذشته ماند و تو در زمان حال و زمان آيندهء آن هستى ، قضيه برعكس است ، هر عملى كه مرتكب شدى او پيشاپيش تو رفت ، تو پشت سر باقى ماندى ؛ او را جلو فرستادى و تو هنوز مانده‌اى كه بعد به او برسى .\r\nخيلى حرف عجيبى است ! هر عملى كه انسان انجام مىدهد ، چه خوب چه بد ، در منطق قرآن « پيش‌فرستاده » است نه « پس عقب مانده » ؛ پيش فرستاده است ، بعد خود انسان بايد به او برسد . بديهى است كه اگر مسألهء زمان مىبود چنين نمىشد ؛ در زمان ، ما از پيش هستيم و عمل پشت سر ماست . اين از باب اين است كه غير از زمان مسأله ديگرى وجود دارد و آن مسألهء « نشئه » است . عمل تو الآن به نشئهء ديگر رفته است و تو بعدها به آن نشئه منتقل مىشوى ، تو پشت سر عملت هستى . تو بعد به عملت ، به آن پيش فرستادهء خود ملحق مىشوى ، كه همين مطلبْ بعد - البته اصلش قرآن است - در كلمات ائمهء اطهار ، نهج‌البلاغه و بعد در ادبيات عربى و ادبيات فارسى و به‌طور كلى در فرهنگ اسلامى ، خودش مطلبى و ركنى شده است .\r\nدر نهج‌البلاغه - ظاهراً در حديث نبوى هم هست - در آن خطبهء معروفِ زهدى مىفرمايد : « ايُّهَا النّاسُ انَّمَا الدُّنْيا دارُ مَجازٍ وَ الْاخِرَةُ دارُ قَرارٍ فَخُذوا مِنْ مَمَرِّكُمْ لِمَقَرِّكُمْ وَ لا تَهْتِكوا اسْتارَكُمْ عِنْدَ مَنْ يَعْلَمُ اسْرارَكُمْ » ايهاالناس ! دنيا خانه‌اى است كه گذشتن است ، يعنى انسان از اين خانه مىگذرد ، خانهء جاويد انسان نيست ، ولى آخرت خانه جاودانى انسان است ، تمام شدنى نيست . از گذشتنگاه خود توشه تهيه كنيد براى اقامتگاه خود . پرده خود را در نزد آن حقيقتى كه از اسرار و رازهاى شما آگاه است پاره نكنيد ؛ يعنى خداوند به همه رازها آگاه است و در حضور او پرده خودتان را با ارتكاب گناهان پاره نكنيد . بعد از چند جمله مىفرمايد : « انَّ الْمَرْءَ اذا هَلَكَ قالَ النّاسُ ما تَرَكَ وَ قالَتِ الْمَلائِكَةُ ما قَدَّمَ » « 1 » آدم كه مىميرد ، انسانها يك سؤال مىكنند ، فرشتگان يك سؤال . تا كسى مرد ، اگر برويد سراغ آدمها مىبينيد از همديگر يك چيز مىپرسند ، اگر برويد در عالم فرشتگان ، يك چيز ديگر مىپرسند . سراغ آدمها كه به روى ، تا مىگويند فلانى مرد ، مىگويند بعد از خود چه گذاشت ؟ مىروى سراغ ملائكه ، تا بگويند فلان كس مرد ، مىگويند قبلًا چه فرستاده ، چه پيش فرستاده ؟ دو\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه فيض‌الاسلام ، خطبهء 194 .\r\n","page_name":" 163 ","page_number":167},
  {"content":"\r\n\r\nسؤال مختلف .\r\n« وَلْتَنْظُرْ نَفْسٌ ما قَدَّمَتْ لِغَدٍ » . بنابراين بايد هر كسى در آنچه كه پيش مىفرستد دقيق باشد ، دقت كند ، وارسى كند ؛ در نهايت دقت ، عمل خودش را پيش بفرستد .\r\nسعدى مىگويد :\r\n برگ عيشى به گور خويش فرست * كس نيارد ز پس ، تو پيش فرست \r\nنكته‌اى است كه بعد من به تفاسير كه برخورد كردم ديدم اين نكته را ذكر كرده‌اند : در « وَلْتَنْظُرْ نَفْسٌ ما قَدَّمَتْ لِغَدٍ » « نَفْسٌ » نكره ذكر شده است ؛ كأ نّه اين است كه يك كسى هم پيدا بشود چنين كارى بكند . نه اينكه معنايش اين است كه واجب كفايى است ، بلكه يعنى آيا كسانى پيدا نمىشوند كه اهل اين كار باشند ؟ و چرا اينچنين است ؟\r\n\r\nتقواى قبل از عمل و تقواى بعد از عمل\r\nپس يك تقوا داريم كه قبل از « وَلْتَنْظُرْ » [ است ؛ 
  ] مىگويند اين تقواى قبل از عمل است كه هر عملى بايد مسبوق به تقوا باشد تا آن عمل قبول شود ، چون « انَّما يَتَقَبَّلُ اللَّهُ مِنَ الْمُتَّقينَ » « 1 » خدا هر عملى را فقط از متقيان مىپذيرد . انسان وقتى كه اعمال زيادى انجام مىدهد پيش خودش خيلى خودش را از خدا طلبكار مىداند ، خصوصاً كه در كتابهاى حديث يا دعا مانند مفاتيح نوشته است كه اگر مثلًا دو ركعت نماز خواندى خداوند چقدر اجر و ثواب مىدهد ، اگر فلان زيارت را كردى چنين و چنان . با خود مىگويد پس ما آنجا خيلى انبار كرده‌ايم ، الى ماشاءالله انبار كرده‌ايم . قرآن مىگويد :\r\n« انَّما يَتَقَبَّلُ اللَّهُ مِنَ الْمُتَّقينَ » همه آنها درست است اما شرطش متقى بودن است . اگر متقى باشى خدا مىپذيرد ، اگر متقى نباشى اساساً از گمرك آنجا رد نمىشود ، هيچ قبول نمىشود .\r\nدومرتبه « وَ اتَّقُوا اللَّهَ » . تقوا مقدمهء عمل و شرط قبول عمل است ، و هر عملى انسان را آماده مىكند براى تقواى بعد از عمل و تقواى بالاتر . « انَّ اللَّهَ خَبيرٌ بِما تَعْمَلون » خدا به تمام كارهاى شما آگاه است . در يك آيهء قرآن داريم : « يا ايُّهَا الَّذينَ\r\n\r\n\r\n\r\n\r\n","description":"","footnote":"\r\n( 1 ) . مائده / 27 .\r\n","page_name":" 164 ","page_number":168},
  {"content":"\r\n\r\nامَنُوا اتَّقُوا اللَّهَ حَقَّ تُقاتِهِ » « 1 » تقواى الهى داشته باشيد آن تقوايى كه شايستهء خداست .\r\nگفتيم تقوا بر مىگردد به خود نگهدارى كردن از تخلف ، كه تخلف به دنبال خودش مجازات مىآورد . يك وقت هست انسان مىخواهد تقوا داشته باشد در مورد يك قانون عرفى . قانون عرفى ، يك قانون اجبارى كه به انسان تحميل شده حد حكومتش چقدر است ؟ فرض كنيد انسان در خيابان مىرود ؛ آنجا مىداند مأمور هست ؛ حد تقوا در آنجا اقتضا مىكند كه چون اينجا چشم مراقبى هست حدود مقررات را رعايت كند . يا در اتاقى كه چند نفر ديگر هم نشسته‌اند با هم آرامتر حرف مىزنند . ولى اگر انسان بخواهد در مورد قانون الهى تقوا داشته باشد يعنى در مورد قانون كسى كه از اعماق ضمير انسان آگاه است ، هيچ عملى ، كوچك يا بزرگ ، از انسان صادر نمىشود مگر اينكه او آگاه است ؛ به عمل انسان ، به سرّ و ضميرش آگاه است [ در اين صورت هميشه و در هر حال بايد مراقب باشد . 
  ] اين است كه مىگويد : « انَّ اللَّهَ خَبيرٌ بِما تَعْمَلون » . اين « انَّ اللَّهَ خَبيرٌ بِما تَعْمَلون » به جاى « اتَّقُوا اللَّهَ حَقَّ تُقاتِهِ » است . بدانيد تقواى الهى است ، طرفْ خداست ، « الْحَىُّ الْقَيّومُ الَّذى لا تَأْخُذُهُ سِنَةٌ وَ لا نَوْم » « 2 » ، آن كه در باره او غفلت معنى ندارد . جملهء « وَلْتَنْظُرْ » كه مىفرمايد بايد دقت كنيد ، علماى اخلاق گفته‌اند مراقبه و محاسبه يعنى همين ؛ مراقبه و محاسبه از همين آيهء قرآن در مىآيد كه البته تعبير « محاسبه » در احاديث هم زياد آمده است .\r\n\r\nخود فراموشى ، نتيجهء فراموش كردن خدا\r\nبعد مىفرمايد : « وَ لاتَكونوا كَالَّذينَ نَسُوا اللَّهَ فَانْسيهُمْ انْفُسَهُمْ اولئِكَ هُمُ الْفاسِقون » مباشيد از كسانى كه خدا را از ياد بردند ، از خدا غافل شدند و به مجازات اين عمل - كه لازمهء قهرى اين عمل است - خدا خودشان را از خودشان غافل كرد . از خدا غافل شدند ؛ لازمهء از خدا غافل شدن ، از خود غافل شدن است . « اولئِكَ هُمُ\r\n\r\n\r\n\r\n\r\n","description":"","footnote":"\r\n( 1 ) . آل عمران / 102 .\r\n( 2 ) . بقره / 255 .\r\n","page_name":" 165 ","page_number":169},
  {"content":"\r\n\r\nالْفاسِقون » فاسقهاى حقيقى همينها هستند .\r\nدر قرآن تعبيرات عجيبى در مورد نفس انسان آمده است . گاهى اين تعبير آمده است كه خود را زيان نكنيد ، خود را نفروشيد ، خود را فراموش نكنيد . همهء اينها به نظر عجيب و غريب مىآيد . خود را زيان نكنيد ؛ يعنى چه انسان خودش را زيان نكند ؟ حتى اگر كسى از آن قماربازهاى درجه‌اول هم باشد تمام مال و زندگى و خانه و لباس و مثل بعضى - شنيده‌ام - زنش را مىبازد ؛ باختن يعنى از دست دادن ، ولى انسان خودش را بخواهد از دست بدهد كه معنى ندارد ، چون هر جا باشد بالاخره خودش با خودش است ، خودش كه از خودش جدا نمىشود . اما قرآن اين تعبير را دارد كه خود را نبازيد . در بعضى جاها مىفرمايد كه اصلًا باختن حسابى ، آن باختنى كه واقعاً باختن است و آن باختنى كه زيانى است كه ما فوق آن زيانى نيست وقتى است كه انسان خودش را زيان كند ، خودش را ببازد : « قُلْ انَّ الْخاسِرينَ الَّذينَ خَسِروا انْفُسَهُمْ » « 1 » بگو زيانكار آن است ، ورشكسته آن است . آن كسى كه تجارتش ورشكست مىشود او را نبايد زيانكار حساب كرد ؛ زيانكار حسابى آن است كه از خود ورشكست شده است .\r\nتعبير فروختن هم هست : « وَ لَبِئْسَ ما شَرَوْا بِهِ انْفُسَهُمْ » « 2 » چه بد كردند كه خودشان را فروختند ! تعبير نسيان و فراموشى هم كه در اين آيه و بعضى آيات ديگر و جمله‌هاى ديگر هست كه خود را فراموش كردند . اين « خود را فراموش كردن » معنىاش چيست ؟ معنايش همين است كه انسان وقتى خودش را نشناسد ، حقيقت خودش را نشناسد ، مسير خودش را نشناسد ، خودش را چيزى بپندارد غير از آنچه كه هست ، پس خودش را گم كرده ، خودش را فراموش كرده . اساس تعليمات قرآن اين است كه انسان اين حقيقت را درك كند كه خودش حقيقتى است كه در اين دنيا به وجود آمده و اين دنيا هم براى او منزل و مأوايى است كه مكتسبات خودش را در اينجا بايد تهيه كند و خودش را در اينجا بايد بسازد و بعد هم به دنياى ديگرى منتقل مىشود و مىرود . اگر كسى خودش را اين‌جور بشناسد خودش را پيدا كرده ، اما اگر كسى جور ديگرى در بارهء خودش فكر كند كه حالا ما چه مىدانيم چطور شده ، چه عواملى سبب شده ، چه تصادفاتى رخ داده كه ما پيدا شديم ؛ لابد يك سلسله تصادفات رخ داده كه ما پيدا شده‌ايم ؛ حالا كه پيدا شده‌ايم چند صباحى اينجا هستيم ، پس ببينيم مثلًا چه راهى را در پيش بگيريم كه از لذات بيشترى كامياب\r\n\r\n\r\n\r\n\r\n","description":"","footnote":"\r\n( 1 ) . زمر / 15 .\r\n( 2 ) . بقره / 102 .\r\n","page_name":" 166 ","page_number":170},
  {"content":"\r\n\r\nشويم ؛ چنين كسى خودش را فراموش كرده و خودش را گم كرده و نتيجه اين است كه يك عمر تلاش مىكند و خيال مىكند براى خودش تلاش كرده ، نمىفهمد كه براى « ناخود » تلاش كرده است . زمانى خودش را مىبيند « وَلَقَدْ جِئْتُمونا فُرادى كَما خَلَقْناكُمْ اوَّلَ مَرَّةٍ » « 1 » مىبيند دستش خالىِ خالى است ، تمام كارهايى كه كرده هيچ چيزش براى اين خود واقعىاش نيست .\r\n\r\nتشبيه عالى مولوى\r\nمولوى تشبيه بسيار عالىاى مىكند ؛ چنين شخصى را تشبيه مىكند به كسى كه زمينى دارد و مىخواهد آن را بسازد . زحمت مىكشد ، آجر مىبرد ، بنّا و عمله مىبرد ، لوازم مىبرد ، پول خرج مىكند و آنجا را حسابى مىسازد . ولى وقتى كه مىخواهد اسباب‌كشى كند مىفهمد كه خانه را روى زمين همسايه ساخته و زمين خودش لخت و عور مانده است . آن ساعتى كه مىخواهد منتقل شود مىبيند آن جايى كه كار كرده مربوط به او نيست ، مال كس ديگر بوده و زمين خودش باير باقى مانده است . مىگويد :\r\n در زمين ديگران خانه مكن * كار خود كن كار بيگانه مكن\r\nكيست بيگانه ، تن خاكىّ تو * كز براى اوست غمناكىّ تو \r\n تا تو تن را چرب و شيرين مىدهى * گوهر جان را نيابى فربهى \r\nتو همواره مىخواهى به تن لقمه برسانى ، جان را گرسنه نگه داشته‌اى دائماً تن را سير مىكنى ، آن را لاغر نگه داشته‌اى اين را چاق مىكنى .\r\n گر ميان مِشك تن را جا شود * وقت مردن گند آن پيدا شود \r\nمىگويد يك عمر اگر تن را در مِشك بخوابانى ، تا مُردى خود به‌خود مىگندد ، چاره‌اى نيست جز اينكه در زير خاكها دفنش كنند كه بوى گندش بيرون نيايد .\r\n مِشك را بر جان بزن بر تن ممال * مشك چِبود نام پاك ذوالجلال « 2 » \r\nقرآن مىگويد اگر انسان خدا را بشناسد و خدا را در ياد داشته باشد خودش را هم گم نمىكند ، در باره خودش اشتباه نمىكند ، خودش را با غير خودش عوضى\r\n\r\n\r\n\r\n\r\n","description":"","footnote":"\r\n( 1 ) . انعام / 94 .\r\n( 2 ) . يعنى ذكرالله .\r\n","page_name":" 167 ","page_number":171},
  {"content":"\r\n\r\nنمىگيرد ؛ ولى محال است كه كسى خدا را نشناسد و خدا را فراموش كرده باشد و خودش را بتواند پيدا كند . آنوقت هميشه در باره خودش اشتباه مىكند ، خودش را گم مىكند . « وَ لا تَكونوا كَالَّذينَ نَسُوا اللَّهَ فَانْسيهُمْ انْفُسَهُمْ » مباشيد از كسانى كه خدا را فراموش كردند و در نتيجه خداوند ، خودشان را از خودشان فراموشاند ؛ از خدا غافل شدند ، خدا آنها را از خودشان غافل كرد . « اولئِكَ هُمُ الْفاسِقون » فاسقان اينها هستند ؛ يعنى وقتى انسان خودش را گم كرد ، از مسير منحرف مىشود - چون فسوق يعنى خروج - و الّا انسان اگر خودش را بشناسد هيچ‌وقت از راه خودش جدا نمىشود .\r\n\r\nياران آتش و ياران بهشت\r\nبعد از اين موضوع كه مسألهء محاسبةالنفس و مراقبه در ميان آمده است و مسألهء خدا را به ياد داشتن تا انسان خود را فراموش نكند و [ اينكه 
  ] خدا را فراموش كردن موجب خود فراموشى مىشود و آن است كه انسان را به فسق مىكشاند ، اين دو گروه را كه ذكر مىكند فوراً مىفرمايد : « لا يَسْتَوى اصْحابُ النّارِ وَ اصْحابُ الْجَنَّةِ اصْحابُ الْجَنَّةِ هُمُ الْفائِزونَ » ياران آتش و ياران بهشت ، اينها كه مانند يكديگر نمىتوانند باشند ؛ ياران بهشت‌اند كه ناجح و موفق و مظفر به مقاصد خود هستند .\r\nكأ نّه قرآن مىخواهد با همين مسألهء « نَسُوا اللَّهَ فَانْسيهُمْ انْفُسَهُمْ » مسير بهشت و جهنم را مشخص كند : يا انسان خود را و خداى خود را مىشناسد و براى خود كار مىكند كه مسيرش [ به سوى 
  ] بهشت است ؛ يا خودش را فراموش مىكند و نه براى خود ، بلكه براى غير خود [ كار مىكند 
  ] و خود را هميشه ضعيف و لاغر و محتاج نگه مىدارد ، اينها اصحاب‌النار هستند .\r\nاينها موعظهء قرآن است ، مواعظى كه واقعاً لحن آيات به قدرى مؤثر و كوبنده و نافذ است كه اگر كسى به اصطلاح دلى داشته باشد محال و ممتنع است كه متأثر نشود . به همين مناسبت است كه بعد فوراً [ جمله‌اى 
  ] مىفرمايد [ كه 
  ] يعنى : چه دلهاى قسىّاى كه باز هم متأثر نمىشوند ! مىفرمايد : « لَوْ انْزَلْنا هذَا الْقُرْ انَ عَلى جَبَلٍ لَرَأَيْتَهُ خاشِعاً مُتَصَدِّعاً مِنْ خَشْيَةِ اللَّهِ » اگر ما اين قرآن را بر كوه نازل مىكرديم ، اين\r\n\r\n","description":"","footnote":"","page_name":" 168 ","page_number":172},
  {"content":"\r\n\r\nقرآنى كه بر بشر نازل شده است « 1 » ؛ اگر خدا همين تجلىاى كه به وسيلهء قرآن بر بشر كرد بر كوه مىكرد ( فَلَمّا تَجَلّى رَبُّهُ لِلْجَبِلِ جَعَلَهُ دَكّاً وَ خَرَّ موسى صَعِقاً « 2 » ؛ چون كوه هم در عالم خودش شعورى دارد ، منتها تجلى به كوه يك شكل است ، تجلى به انسان شكل ديگرى است ) اگر اين تجلىاى كه خدا بر انسانها كرده است بر كوه مىكرد ، كوه پاره‌پاره مىشد . بعد مىفرمايد اينها مثَل است كه برايتان بيان مىكنيم براى اينكه از اين مثالها حقيقت را دريابيد . « وَ تِلْكَ الْامْثالُ نَضْرِبُها لِلنّاسِ لَعَلَّهُمْ يَتَفَكَّرونَ » « 3 » ما اين مثلها را براى مردم مىآوريم براى اينكه تفكر و انديشهء مردم را برانگيزيم . و صلّى اللَّه على محمد و إله الطاهرين .\r\n\r\n\r\n\r\n\r\n","description":"","footnote":"\r\n( 1 ) مقصود از نزول اين نيست كه مثلا كتابچه‌اى را بياورند به دست بشر بدهند بگويند اين كتابچه را اگر روى كوه مىگذاشتيم چنين مىشد نه قرآن كلام خداست و حضرت امير مىفرمايد خداوند متعال در كتاب خودش تجلى كرده فعل خداست بر بشريت\r\n( 2 ) اعراب / 143 .\r\n( 3 ) حشر / 12 .\r\n","page_name":" 169 ","page_number":173},
  {"content":"\r\n\r\n\r\nتفسير سورهء حشر ( 3 )\r\nاعوذ باللَّه من الشيطان الرجيم\r\nهُوَ اللَّهُ الَّذى لا الهَ الّا هُوَ عالِمُ الْغَيْبِ وَالشَّهادَةِ هُوَ الرَّحْمنُ الرَّحيمُ . هُوَ اللَّهُ الَّذى لا الهَ الّا هُوَ الْمَلِكُ الْقُدّوسُ السَّلامُ الْمُؤْمِنُ الْمُهَيْمِنُ الْعَزيزُ الْجَبّارُ الْمُتَكَبِّرُ سُبْحانَ اللَّهِ عَمّا يُشْرِكونَ « 1 » .\r\n. . . « 2 » كه در آخرين آيه مىفرمايد : « لَهُ الْاسْماءُ الْحُسْنى » . مقدارى از اسماى حسناى الهى در اينجا بيان شده است . آيهء اول اين است : « هُوَ اللَّهُ الَّذى لا الهَ الّا هُوَ » اوست اللّه كه إله و معبودى جز او نيست . در اين جمله دو بار لفظ « هُوَ » تكرار شده است . « هُوَ » به حسب قواعد زبان عربى يك ضمير است ( ضمير غايب ) ، به جاى « او » در فارسى .\r\nولى يك تفاوت ميان « هو » در عربى - البته در اصطلاح قرآن در مورد خدا - با « هو » در هر جاى ديگر و يا با « او » در زبان فارسى هست . اين كه عرض مىكنم ضمير\r\n\r\n\r\n\r\n\r\n","description":"","footnote":"\r\n( 1 ) . حشر / 22 و 23 .\r\n( 2 ) . [ چند جمله‌اى از اول اين سخنرانى روى نوار ضبط نشده است . 
  ]\r\n","page_name":" 170 ","page_number":174},
  {"content":"\r\n\r\nغايب ، براى اين است كه ما ضمير داريم و اشاره ؛ هم در فارسى و هم در عربى و در هر زبانى ، ضمائر داريم و اسماء اشارات . ضمائر همان است كه اول شخص و دوم شخص و سوم شخص دارد . « من » را اول شخص يا متكلم مىگويند ؛ « تو » مخاطب است ، يا در اصطلاح امروزيها دوم شخص ، و « او » مغايَب . وقتى مىخواهند از كسى يا چيزى بحث كنند كه او غير گوينده و غير مخاطب است ، از وى با كلمهء « او » تعبير مىكنند . ولى در اشاره ، واقعاً اشاره است : اين ، آن . عرب مثلًا مىگويد « هذا » يا « ذاكَ » . وقتى مىخواهد بگويد « اين » ، [ در اشاره 
  ] به نزديك مىگويد : « هذا » يا « ذا » ؛ وقتى كه مىخواهد بگويد « آن » ، در اشاره به دور مىگويد « ذاكَ » . البته در عربى متوسط و دور هست ( ذاك و ذلك ) كه در فارسى نيست ؛ در فارسى ما فقط « آن » داريم . در عربى اگر [ مورد اشاره 
  ] كم دور باشد مىگويند « ذاكَ » ، وقتى مىخواهند خيلى دور در نظر بگيرند مىگويند « ذلِكَ » .\r\nدر مورد خدا اول شخص ( انَا ) استعمال مىشود كه خود خداوند استعمال مىكند ( انّى انَا اللَّهُ ) ؛ دوم شخص هم استعمال مىشود كه ما « انْتَ » ( تو ) مىگوييم ؛ سوم شخص هم استعمال مىشود كه « او » مىگوييم . ولى اسمهاى اشاره ( اين يا آن ) در مورد خدا استعمال نمىشود و اين نكته‌اى است كه بايد به آن توجه كرد . ما در مورد خدا « هذا » يا « ذاكَ » استعمال نمىكنيم ، بلكه در مورد هر چيز ديگر استعمال مىكنيم ولى در مورد خدا اسم اشاره به‌كار نمىبريم و جايز نيست به‌كار ببريم چون از مختصات الهى اين است كه خدا قابل اشاره نيست . در نهج‌البلاغه از مسائلى كه خيلى روى آن تكيه شده است يكى همين است كه به خدا نمىشود اشاره كرد ؛ اگر مثلًا خدا را با فلان صفت توصيف كنى لازمه‌اش اين است كه به خدا اشاره كرده باشى و هر كس كه به خدا اشاره كند خدا را محدود كرده است . در خطبهء اول نهج‌البلاغه است : « . . . وَ مَنْ جَهِلَهُ فَقَدْ اشارَ الَيْهِ وَ مَنْ اشارَ الَيْهِ فَقَدْ حَدَّهُ . . . » .\r\nاين است كه اگر از حالت اول شخص و دوم شخص خارج شد ، در غير خدا به صورت « اين » و « آن » يعنى با اسم اشاره هم مىشود او را بيان كرد ولى در خدا با اسم اشاره نمىشود ، منحصراً بايد با سوم شخص ضمير گفته شود و آن « او » است .\r\n\r\n« هو » از اسماء اللَّه\r\nنكتهء ديگر اين است كه كلمهء « هو » در بارهء خدا از ضمير هم يك درجه بالاتر است .\r\n\r\n","description":"","footnote":"","page_name":" 171 ","page_number":175},
  {"content":"\r\n\r\nاصلًا « هو » يك اصطلاح خاص قرآنى و اصطلاح خاصىاست كه ما در دعاها اين را استنباط مىكنيم كه « هو » خودش يكى از اسماءالله است ، يعنى « او » ، يعنى آن كه « او » ى حقيقى فقط اوست ، چون « او » اشاره به غيب و غايب است ؛ يعنى او كه غير او « اين » و « آن » دارد ، و آن كه اساساً « او » ى مطلق است يعنى غيب مطلق است خداوند است . لذا در دعاها اگر توجه كرده باشيد ما اين‌جور تعبيرات داريم :\r\n« يا هو » . اصلًا « هو » به معنى ضميرى معنى ندارد كه منادى واقع شود . ولى « هو » در مورد خدا منادى واقع مىشود ، مىگوييم : « يا هو » ، « يا مَنْ لا هُوَ الّا هُوَ » ( در دعاها تعبيرات خيلى عجيبى است ! ) اى كسى كه « هُوَ » ى حقيقى نيست مگر او ؛ « هُوَ » يى كه منحصراً به او بايد گفت « هو » فقط تو هستى .\r\nحديثى است كه از وجود مقدس سيدالشهداء سلام‌اللَّه عليه روايت شده است « 1 » ، حديث خيلى مفصلى است در تفسير « قُلْ هُوَ اللَّهُ احَدٌ » و حديث بسيار پر معنايى است و در واقع گنجى است از معرفت . از جمله در آنجا حضرت راجع به همين كلمهء « هو » بحث كرده است ، مىفرمايد آنجا كه مىگويد : « قُلْ هُوَ اللَّهُ احَدٌ » نبايد خيال كنى ضميرى به كار برده‌اى مثل اينكه « هو » را در جاهاى ديگر به كار مىبرند ، بلكه اسمى از اسماء الهى را بيان كرده‌اى .\r\nپس اين كلمهء « هو » كه ما در اينجا مىگوييم : « هُوَ اللَّهُ الَّذى لا الهَ الّا هُوَ » در عين اينكه از نظر تركيبات عربى ضمير است ، بايد دانست كه اصلًا « هو » خودش اسمى از اسمهاى پروردگار است . به چه معنا اسم پروردگار است ؟ ( اسمها را بعد مىگوييم ) . هر صفتى كه صفت كمال باشد و آن را به پروردگار نسبت بدهيم ، به عبارت ديگر وقتى كه به صفت و مسمّى ( ذات ) با يكديگر عنوانى بدهيم ، مثلًا علم را به ذات نسبت بدهيم بشود عالم ، آنوقت مىشود اسم ؛ يعنى « علم » صفت است و « عالم » اسم . « قدرت » صفت است و « قادر » اسم . « رحمت » صفت است و « رحمان » و « رحيم » اسم .\r\nحال در اينجا وقتى كه ما مىگوييم « هو » اسم پروردگار است ، در اين صورت چه چيزى صفت است و چه چيزى اسم ؟ آن كه صفت است همان غيب مطلق بودن\r\n\r\n\r\n\r\n\r\n","description":"","footnote":"\r\n( 1 ) . آن حديث در صافى است ، مىخواستم كتاب را بياورم كه آن را از رو بخوانم ، فرصت نشد . خيلىعالى است . ان‌شاءالله شايد در محلش ( قُلْ هُوَ اللَّهُ احَد ) به آن بپردازيم .\r\n","page_name":" 172 ","page_number":176},
  {"content":"\r\n\r\nاست . غيب مطلق بودن يعنى چه ؟ يعنى حقيقتى كه احاطه به كنه ذاتش و اطلاع بر كنه ذاتش براى هيچ موجودى امكان پذير نيست . البته اين كه معرفت خدا پيدا مىشود و معرفت خدا هم خيلى درجات دارد يك مطلب است ، مسألهء معرفت به كنه ذات يعنى خدا را آنچنان شناختن كه ديگر ماوراى آن شناختن شناختنى نباشد ، مطلب ديگر ؛ آن مختص به خود ذات پروردگار است . حتى پيغمبر كه عارف اول عالَم است باز مىگويد : « ماعَرَفْناكَ حَقَّ مَعْرِفَتِك » . اين جمله همان معناى « هو » است ؛ يعنى تو در مرتبه و درجه‌اى هستى كه هرچه براى من « انْتَ » باشى باز در يك درجه‌اى « هو » هستى ؛ يعنى براى هيچ بشرى امكان اينكه احاطه به ذات پروردگار پيدا كند نيست ؛ لهذا او را مىگويند « غيب‌الغيوب » ( غيب همهء غيبها ) و آن ، آن جهتى است كه جز ذات پروردگار هيچ موجودى نمىتواند بر آن دست بيابد و احاطه پيدا كند : « لا احْصى ثَناءً عَلَيْكَ انْتَ كَما اثْنَيْتَ عَلى نَفْسِكَ » پروردگارا من هر چه تو را ستايش كنم و ثنا بگويم قادر نخواهم بود كه تو را آنچنان كه شايسته هستى و بايد ، ثنا بگويم ؛ تو آنچنان هستى كه خود ، خود را وصف و توصيف مىكنى . پس اين ، معنى اسم بودن « هو » است .\r\n« هُوَ اللَّهُ الَّذى لا الهَ الّا هُوَ عالِمُ الْغَيْبِ وَالشَّهادَةِ » . « عالم » و « عليم » هر دو اسم پروردگار است . عالمِ مطلق است و عليمِ مطلق ؛ ولى براى آنكه ضمناً بيان شود كه آنچه او مىداند از دو نوع است ( يعنى در واقع ما دو جور عالَم داريم : غيب و شهادت ) او هم عالِم غيب است و هم عالِم شهادت ، لهذا اين تعبير در قرآن مكرر آمده است كه « عالِمُ الْغَيْبِ وَالشَّهادَةِ » عالِم غيب و شهادت . شهادت يعنى حضور ، آشكار ؛ غيب يعنى نهان . در واقع « عالِمُ الْغَيْبِ وَالشَّهادَةِ » يعنى داناى نهان و آشكار ، داناى ناپيدا و پيدا .\r\n\r\nمعنى غيب\r\nمقصود از « غيب » در اينجا چيست ؟ ما يك غيب نسبى داريم و يك غيبِ به يك اعتبار مطلق . براى ما اكثر غيبها و شهادتها نسبى است ؛ چطور ؟ مثلًا ما الآن در اين منزل و در اين اتاقها كه هستيم آنچه كه در شعاع ديد چشم ما قرار گرفته است براى ما شهادت است ، ديگر ماوراى آن ، همه براى ما غيب است و نهان . ما حتى از جيب يكديگر اطلاع نداريم . همينهايى كه اينجا نشسته‌ايم ، فقط يك ظاهرى از يكديگر\r\n\r\n","description":"","footnote":"","page_name":" 173 ","page_number":177},
  {"content":"\r\n\r\nمىبينيم ، ديگر غير از همين ظاهر و شكل و اندام و وضع نشستن و اين صندليها و اين ديوارها و اين سقف و اين ميز و اينها كه الآن داريم مىبينيم [ چيز ديگرى نمىبينيم . 
  ] حتى در همين‌جا باز غيبها و نهانها براى ما ، صد برابر پيداها براى ماست ؛ گذشته از اينكه از دل و نيت و ملكات يكديگر خبر نداريم - همين‌طور كه گفتم - حتى از جيب يكديگر هم خبر نداريم تا چه رسد به قسمتهاى ديگر . پس آنها براى ما مىشود پنهان ؛ و لهذا - مثلًا همين جا كه ما نشسته‌ايم - اگر كسى از دل ما خبر بدهد مىگوييم از غيب خبر مىدهد ، اگر از جيب ما خبر بدهد باز مىگوييم از غيب خبر داده است ؛ تا چه رسد به ماوراء اين ديوار ، پشت اين ديوار ، آن خانهء ديگر و آن شهر ديگر .\r\nآيا مقصود از اينكه « خداوند عالِم غيب و شهادت است » چنين چيزى است ؟ يا نه ، همه اينها تازه جزء شهادت است ؟ اين عالم ما و عالم طبيعت و عالم محسوس از اول تا به آخرش همه شهادت است . اعماق اين زمين هم - اگر فرو برويد - همه شهادت است . غيب يعنى يك امر ناديدنى نه امر ديدنىاى كه فعلًا ما آن را نمىبينيم .\r\nداخل آن خانه براى كسانى كه آنجا هستند شهادت است اينجا غيب است ؛ داخل اين خانه براى كسانى كه اينجا هستند شهادت است آنجا غيب است ، ولى هم آن ديدنى است هم اين ، هم آن خانه حس كردنى و لمس كردنى است هم اين خانه . اما چيزهايى هست كه غيب است به معنى ناديدنى ، يعنى اصلًا قابل رؤيت و قابل احساس نيست . مثلًا فكر و انديشه و روح و احساسات ما كه اكنون اينجا وجود دارد ، همهء اينها آثارشان پيداست ، و الّا خود اينها را فقط هر كسى در درون خودش آگاه است ( چون خودش عين همان درون است ) و هيچ كس نمىبيند . اينها ديدنى نيست يعنى به چشم قابل احساس نيست و با دست قابل لمس كردن نيست .\r\nدر عالم نيز همين‌جور است . همين طور كه در اندام ما ناديدنى و ديدنى وجود دارد ، [ در عالم هم ناديدنى و ديدنى وجود دارد . 
  ] مثلًا ما درون خود به معناى احشاء و امعاء و قلب و كبد و ريه و كليهء خود را نمىبينيم ولى ديدنىاند و نمىبينيم ، از باب اينكه پردهء شكم فعلًا مانع است ؛ اگر شكم ما را بشكافند هر كسى مىتواند ببيند . اينها غيب نيست . اينها را ما نمىبينيم ولى ديدنيهايى است كه نمىبينيم . اما آنچه كه به روح ما تعلق دارد اصلًا ديدنى نيست . يك كسى بگويد ما مىخواهيم مغز اين شخص را بشكافيم روحش را پيدا كنيم ، يا كسى بگويد مىخواهيم مغز او را زير\r\n\r\n","description":"","footnote":"","page_name":" 174 ","page_number":178},
  {"content":"\r\n\r\nاشعهء ايكس بگذاريم روحش را پيدا كنيم ، افكار و انديشه‌هايش را پيدا كنيم ؛ بگويد شما گلستان سعدى يا سورهء جمعه را حفظ هستيد ، من مىخواهم مغز شما را زير اشعهء ايكس بگذارم ببينم اين گلستان سعدى يا سورهء جمعه در كجاى آن وجود دارد ؟\r\nچنين چيزى امكان ندارد . پس فرق است ميان ديدنى و نديدنى . « غيب » در اينجا به معنى « نديدنى » است ، نه آن كه ما نمىبينيم . فرق است ميان آن كه نمىبينيم ولى ديدنى هست ( مشهد را الآن ما نمىبينيم ولى امرى است ديدنى ) و آن كه اصلًا ديدنى نيست .\r\nقرآن وقتى سخن از غيب مىگويد يعنى نديدنيها : « وَ عِنْدَهُ مَفاتِحُ الْغَيْبِ لايعْلَمُها الّا هُوَ » « 1 » كليدهاى نديدنيها در نزد اوست . گفتيم خود پروردگار غيب الغيوب است ، از هر نديدنىاى نديدنىتر است ، چون موجود هر چه از نظر وجود كاملتر باشد از دسترس حواس انسان خارجتر است . آنگاه فرق مؤمن و غير مؤمن در اين است كه مؤمن آن كسى است كه تنها به ديدنيها ايمان ندارد ، به نديدنيها هم ايمان دارد ، يعنى به حقايق موجود نديدنى هم اعتقاد و ايمان دارد ( الم . ذلِكَ الْكِتابُ لا رَيْبَ فيهِ هُدىً لِلْمُتَّقينَ . الَّذينَ يُؤْمِنونَ بِالْغَيْبِ وَ يُقيمونَ الصَّلوةَ وَ مِمّا رَزَقْناهُمْ يُنْفِقونَ ) « 2 » و اساساً پيغمبران آمده‌اند براى همين كه در ما ايمانِ به حقايق نديدنى به وجود بياورند . ديدنيها را كه ما چشم داريم و مىبينيم ، حال يا چشم مسلح يا غير مسلح ، ديگر احتياجى به پيغمبران نيست . پيغمبران نيامده‌اند براى اينكه ما را به « شهادت » آگاه كنند ، چون وسيلهء آن در اختيار ما هست . كارى كه « علم » مىكند و علوم بشرى انجام مىدهد چيست ؟ انسان را به شهادت آگاه مىكند . عالَم شهادت منطقهء علم و علوم است ، غيب منطقهء ايمان است . البته اين كه مىگوييم « غيب منطقهء ايمان است » نه اين است كه عقل به هيچ وجه به آن راه ندارد ؛ عقل هم كه راه دارد با استدلال راه پيدا مىكند .\r\nپيغمبران مىآيند عقل مردم را ارشاد مىكنند ، تذكر مىدهند ، يادآورى مىكنند و از راه عقل هم مردم را مؤمن مىكنند ولى عقل غير از علمِ به معناى تجربه و احساس است . پس در واقع « عالِمُ الْغَيْبِ وَالشَّهادَةِ » [ يعنى 
  ] ذات پروردگار آگاه است بر نهان ، آنچه كه منطقهء ايمان است ، و بر شهادت و آنچه كه منطقهء حس و احساس و علوم\r\n\r\n\r\n\r\n\r\n","description":"","footnote":"\r\n( 1 ) . انعام / 59 .\r\n( 2 ) . بقره / 1 - 3 .\r\n","page_name":" 175 ","page_number":179},
  {"content":"\r\n\r\nاست ، منطقه‌اى كه بشر هم با پاى خودش مىتواند به آن منطقه برود . ولى غيب و شهادت ، هر دو براى پروردگار علىالسويه است ؛ او دانا و آگاه است هم بر غيب و هم بر شهادت .\r\n\r\nاللَّه ، اسم خاص پروردگار\r\nاسماء پروردگار - همين‌طور كه عرض كردم - به معنى نامگذارى نيست ؛ اسم خدا به معنى نامگذارى نيست ، چون اسمِ نامگذارى قراردادى است ، هر اسمى را روى هر چيزى مىشود گذاشت ؛ آن ديگر قرارداد است ؛ لازم نيست معنى آن اسم واقعاً در اين شىء صدق كند . مثلًا اگر اسم كسى را گذاشتند « حسن » ( حسن يعنى نيكو ، زيبا ) ممكن است او واقعاً هم حسن و نيكو و زيبا باشد ، و ممكن است زشت‌ترين افراد باشد ؛ كسى نمىتواند ايراد بگيرد ؛ مىگويند نامگذارى است و در نامگذارى اين حرفها نيست . مثل فاميلهايى است كه افراد روى خودشان مىگذارند . البته فاميلها خوب انتخاب مىشود و بايد هم خوب انتخاب شود اما معناى نامگذارى اين نيست كه حتماً حقيقت اين [ نام 
  ] بر آن [ شئ 
  ] صدق كند .\r\nاز آن شاهكارهاى سياسى مرحوم سيد حسن مدرس نقل مىكنند كه در همان دورهء تقريباً چهل و پنج سال پيش يك موجى پيدا شده بود - كه هر چند وقت يك بار هم پيدا مىشود و آن وقت اين موج شديدتر از امروز بود - كه ما بايد لغات بيگانه را ( به قول اينها ) از زبان فارسى بيرون بريزيم و اصلًا نبايد هيچ لغت عربى در زبان ما وجود داشته باشد . اين موج در مجلس هم راه پيدا كرده بود و مىخواستند آن را به صورت يك قانون در بياورند . مرحوم مدرس با اين فكر مبارزه مىكرد . ( گاهى يك شوخى ، يك متلك ، يك هو كردن اثرش از چند برهان بيشتر است . ) گفته بود بسيار خوب ، حالا ببينيم چى مىشِد ! ( به قول خودش ؛ اصفهانى بود ) ، چه از آب در مىآيد ! رو كرده بود به رئيس مجلس و گفته بود آقاى رئيس مجلس ! اسم من حسنِس ، اسم جنابعالى هم حسينِس ، حالا اين اسمها را مىخواهند تبديل كنند به فارسى ، پس من مىشوم « نيك » ، حسين هم كه تصغير حسن است مىشود نيكچه ، پس بعد از اين من نيكم شما نيكچه ، مثل ديگ ، ديگچه ؛ يك چند تا از اينها را با همديگر جور كرد ، مجلس خنديد ، لايحه به همين [ شوخى 
  ] از بين رفت .\r\nحال ، اسم‌گذارى اسم‌گذارى است ، ولى در مورد پروردگار اسم به آن معناست\r\n\r\n","description":"","footnote":"","page_name":" 176 ","page_number":180},
  {"content":"\r\n\r\nكه عرض كردم ، يعنى يك صفت كه قائم به ذات پروردگار است ، و الّا كسى آنجا اسم‌گذارى نكرده ؛ ولهذا اسمهاى پروردگار همه اسمهاى عام و كلى است كه احياناً در مورد غير پروردگار هم اين اسمها يا بعضى از اين اسمها استعمال مىشود ولى در يك دايرهء خيلى محدود . مثلًا ما به پروردگار مىگوييم « عالم » ، به غير پروردگار هم مىگوييم عالم . گو اينكه علم او به معناى علم غيرمتناهى است و علم غير پروردگار هرچه باشد بالأخره متناهى و محدود است ، ولى گفته مىشود . اما بعد عرض مىكنيم كه بعضى از صفات است كه در بارهء غير پروردگار گفته نمىشود . در ميان اسماء ، يك اسم است كه گذشته از اينكه خاصيت معنى خودش را در مورد پروردگار دارد ، عَلَم هم هست ، يعنى اسم خاص است و جنبهء نامگذارى هم در آن هست ، و آن اسم « اللَّه » است . ولى « اللَّه » اسم شخصى و فردى است . « اللَّه » يعنى ذات مستجمع جميع كمالات . هر اسمى از اسمهاى ديگر يك شأن از شؤون پروردگار را بيان مىكند . « عالِم » وقتى كه مىگوييم ، آن شأن را مىگويد كه بر همه چيز آگاه است . « قادر » وقتى كه مىگوييم ، آن شأن را مىگويد كه بر همه چيز تواناست . « مريد » اگر مىگوييم ، آن شأن را مىگويد كه هر كارى از او به حسب اراده و خواست و اختيار صادر مىشود نه به جبر و نه به طبع . « حىّ » اگر مىگوييم يعنى حقيقتى است زنده نه حقيقتى است مرده . همين‌طور سميع ، بصير و . . . اما وقتى مىگوييم « اللَّه » يعنى ذاتى كه جميع كمالات در او جمع است . حافظ مىگويد :\r\n شرح مجموعهء گل مرغ سحر داند و بس * كه نه هر كو ورقى خواند معانى دانست \r\nاعتراضش به فيلسوفان است ، مىگويد امكان ندارد يك فيلسوف بتواند ذات مستجمع جميع كمالات را درست بشناسد و درك كند مگر آن كسى كه از طريق عبوديت و معرفت جلو آمده باشد و از طريق تزكيهء نفس مرغ سحر شده باشد ، المستغفرينَ بِالاسحار ، آنهايى كه در سحرها با خدا راز و نياز دارند كه از ناحيه خود خدا معرفت خدا به آنها موهبت مىشود .\r\n اى كه از دفتر عقل آيت عشق آموزى * ترسم اين نكته به تحقيق ندانى دانست \r\nپس در ميان اسماء ، « اللَّه » گذشته از اينكه جامع‌ترين اسماء است ، اسم خاص هم هست و لهذا اين اسم را روى هيچ انسانى نمىشود گذاشت . اينكه اسم يك انسان را « اللَّه » بگذارند غلط است ؛ كما اينكه « رحمن » هم نمىگذارند . البته در سابق اساساً تأدّب هميشه اقتضا مىكرده است - و اين كار را هم مىكردند - كه هيچ\r\n\r\n","description":"","footnote":"","page_name":" 177 ","page_number":181},
  {"content":"\r\n\r\nاسمى از اسماء پروردگار را روى يك انسان نمىگذاشتند ولو اسماء عام را ، [ و اگر مىگذاشتند به صورت دو جزئى بود 
  ] ، بعد كم‌كم معمول شده و جزء اول را انداخته‌اند . مثلًا « مَلِك » اسم خداوند است ؛ به انسانى ملك نمىگفته‌اند ، عبدالملك مىگفته‌اند . « عزيز » اسم خداوند است ؛ به كسى عزيز نمىگفتند ، عبدالعزيز مىگفتند .\r\n« جبّار » اسم پروردگار است ؛ به كسى جبار نمىگفتند ، عبدالجبار مىگفتند ؛ و همين هم درست است . به كسى حتى « رحمن » نمىگفتند ، عبدالرحمن مىگفتند ؛ « رحيم » نمىگفتند ، عبدالرحيم مىگفتند . ولى كم‌كم خود آن ملك ، عزيز ، جبار ، رحمن و رحيم را اسم مىگذارند كه كار درستى هم نيست .\r\n\r\nفرق رحمن و رحيم «\r\nهُوَ الرَّحْمنُ الرَّحيمُ » ( كلمهء « هُوَ » در اين آيات خيلى تكرار شده ) اوست ذات رحمن و اوست ذات رحيم . رحمن و رحيم هر دو از يك ماده است ، از مادهء « رحمت » . آن جود و بخششى كه در مورد كسى مىشود كه كأ نّه يك موجود ضعيف ناتوان عاجزى استحقاق اين را دارد كه به او تفضلى بشود ، اين جود را « رحمت » مىگويند .\r\nحال فرق « رحمن » و « رحيم » چيست ؟ چرا ما به خدا مىگوييم « رحمن » ، چرا به خدا مىگوييم « رحيم » ؟ اين را در رواياتْ ائمه اطهار براى ما بيان فرموده‌اند ؛ گفته‌اند پروردگار دو نوع رحمت دارد : رحمت عام و رحمت خاص . مقصود از « رحمت عام » همان رحمتى است كه شامل همه موجودات مىشود كه هر موجودى همين‌قدر كه قابليت براى موجود شدن داشته باشد خدا او را موجود مىكند و هر كمال وجودىاى كه امكان آن را داشته باشد كه به او داده شود ، خداوند به او مىدهد . وجود مساوى با رحمت است . رحمانيت پروردگار به سراسر عالم گسترده است ، يعنى اصلًا سراسر عالم نيست مگر مظهر رحمانيت پروردگار ؛ آن كافرِ كافر هم از رحمت رحمانيهء پروردگار بهره‌مند است . ولى يك نوع رحمتها هست كه مقدماتش را انسان بايد اكتساب كند . اين رحمت جز از طريق اكتساب ، نازل شدنى نيست . اين رحمت را بايد به كسب ( يعنى با كسب لياقت ) نازل كرد . آن كدام رحمت است ؟ آن رحمتهايى كه در قرآن از آنها زياد ياد مىشود و نقطهء مقابلش نقمت است .\r\nدر آنجا نقطهء مقابل ، نقمت نيست ، ولى در اينجا نقطهء مقابل حتماً نقمت است .\r\nانسانهاى مؤمن ، فرد مؤمن يا جامعه‌اى كه به لوازم ايمانش يعنى به وظيفهء خودش\r\n\r\n","description":"","footnote":"","page_name":" 178 ","page_number":182},
  {"content":"\r\n\r\nعمل مىكند ، [ مشمول اين نوع رحمت مىشوند . 
  ] در اثر عمل صالح ، خداوند عالم يك نوع تفضلاتى به بندگان مىكند ؛ آن تفضلاتى را كه نتيجهء اعمال شايسته است « رحمت رحيميّه » مىگويند .\r\nرحمت رحمانيه هيچ به عمل و صلاح بنده ارتباط ندارد ، ولى رحمت رحيميه فقط و فقط بستگى دارد به صلاحيت و اعمال صالح بنده و به لياقتى كه آن بنده براى خود كسب مىكند ، و لهذا قرآن در مواردى اين مطلب را بيان مىكند كه گاهى مردم ميان رحمت رحيميه و رحمت رحمانيه اشتباه مىكنند ، مثلًا - اين در بعضى آيات قرآن هست - مىبينند خداوند به يك نفر آدم كافر يا فاسق ثروت زيادى داد ؛ تعجب مىكنند ، خيال مىكنند ثروت زياد از نوع رحمت رحيميه است يعنى از نوع آن رحمتهايى است كه انسان را به خدا نزديك مىكند ، از نوع رحمتهايى كه واقعاً سعادت است . مىگويند خدا چرا چنين مىكند ؟ فكر نمىكند كه آن رحمتى كه تفضل الهى و مربوط به شايستگى انسان است ، غير از اين حرفهاست ؛ آن گاهى ممكن است به صورت فقر براى انسان نازل شود ، اين ديگر بستگى دارد به حال بنده .\r\nخداى متعال گاهى بنده‌اى را كه لياقت اينكه عنايت خاص الهى به او برسد و او را دستگيرى كند دارد و راهش منحصر است به اينكه او را در يك سختى و رنج قرار بدهد ، رنجى از نوع فقر ، رنجى از نوع مصيبت ، رنجى از نوع فراق ، رنجى از نوع ديگر براى او نازل مىكند ( رحمت رحيميه آن است كه در نهايت امر براى انسان سعادت است ) و بر عكس گاهى بنده‌اى را به دليل اينكه مستحق رحمت رحيميه نيست و مستحق نقمت است يعنى اعمالش او را مستحق كرده كه در همين دنيا معاقَب شود [ به صورت فراهم كردن نعمتها براى او ، عِقاب مىكند . 
  ] عقابها فرق مىكند . بدترين عقابها اين است كه خدا او را از اينكه به طرف خودش بيايد طرد كند ، يعنى موجبات غفلت را به او بدهد . در مواردى - كليت ندارد - خدا مىخواهد به بنده‌اى بگويد برو گم‌شو ، ديگر اينجا نيا ؛ همه چيز را برايش فراهم مىكند يعنى برو گم‌شو . آن « برو گم‌شو » است .\r\nپس رحمت رحمانيه يك مطلب است و رحمت رحيميه مطلب ديگر . رحمت رحيميه آن است كه در نهايت امر انسان را به سعادت نزديك كند ، حال مىخواهد به حسب صورت و ظاهر و با مقياسهاى كوچك و محدود بشر خير و نيكى شمرده شود يا در اين مقياسهاى كوچك خير و نيكى شمرده نشود .\r\n\r\n","description":"","footnote":"","page_name":" 179 ","page_number":183},
  {"content":"\r\n\r\nاين حديث را مكرر خوانده‌ايم كه پيغمبر اكرم به خانه مردى رفتند . از طاقچهء اتاق او يك تخم مرغ افتاد و نشكست . اين امر باعث تعجب حضرت شد . او گفت يا رسول‌َاللَّه ! تعجب نفرماييد ، در خانهء ما از اين قضايا زياد است ؛ اصلًا درِ خانهء ما را ضرر و مصيبت و اين چيزها نمىزند . ظاهراً مىگويند پيغمبر برخاستند و رفتند ؛ فرمودند پس معلوم مىشود خدا تو را از درِ خانهء خودش طرد و رد كرده ، چون همين سختيها و مصائب است كه انسان را پرورش مىدهد و بيشتر به سوى خدا مىبرد . اين براى تو خير نبوده است .\r\nدر قرآن تعبير « استدراج » آمده ( سَنَسْتَدْرِجُهُمْ مِن‌ْحَيْثُ لايَعْلَمونَ ) « 1 » كه اين بدترين عقوبت الهى است ؛ يعنى آرام آرام ، درجه به درجه اينها را مىگيريم عقابشان مىكنيم كه خودشان نمىفهمند . گفته‌اند استدراج يعنى همين ، يعنى اين نعمتها را پى در پى به او مىدهيم ، سرگرمش مىكنيم ، سرگرم و سرگرم مىشود ، به اين وسيله عقابش مىكنيم .\r\nپس اين ، فرق ميان رحمن و رحيم است . همه مشمول رحمت رحمانيه هستند ؛ خوشا به حال آن بنده‌اى كه مشمول رحمت رحيميه پروردگار هم باشد . [ آيه مىفرمايد 
  ] اوست خداى رحمان و اوست خداى رحيم . به تعبير ديگرى مىگويند رحمانيت يعنى بسط و نزول وجود از ناحيه پروردگار ؛ رحيميت يعنى كشاندن اين موجودات به سوى خودش ، به سوى جوار قرب پروردگار .\r\n\r\nخداوند ، ملِك واقعى «\r\nهُوَ اللَّهُ الَّذى لا الهَ الّا هُوَ الْمَلِكُ الْقُدّوسُ السَّلامُ الْمُؤْمِنُ الْمُهَيْمِنُ الْعَزيزُ الْجَبّارُ الْمُتَكَبِّرُ » .\r\nباز همان جملهء « هُوَ اللَّهُ الَّذى لا الهَ الّا هُوَ » در اول اين آيه هم تكرار شده است .\r\nاوست « اللَّه » كه جز او الهى و معبودى نيست ، جز او شايسته‌اى براى معبوديت وجود ندارد . « الْمَلِكُ » آن كه ملِك است . « ملِك » كه در فارسى « پادشاه » ترجمه مىكنند - حال ترجمه‌اش صحيح باشد يا نباشد نمىدانم - اسمى از اسماء پروردگار است كه عرض كرديم در قديم به كسى « ملك » نمىگفتند ، « عبدالملك » مىگفتند .\r\nملِكى داريم و مالكى . در سورهء حمد مىخوانيم : « الرَّحْمنِ الرَّحيمِ . مالِكِ يَوْمِ الدّينِ » كه\r\n\r\n\r\n\r\n\r\n","description":"","footnote":"\r\n( 1 ) . اعراف / 182 .\r\n","page_name":" 180 ","page_number":184},
  {"content":"\r\n\r\nهمان هم در قرائت دو جور خوانده مىشود : « مَلِكِ يَوْمِ الدّينِ » و « مالِكِ يَوْمِ الدّينِ » .\r\nفرق « مالك » و « ملِك » چيست ؟ از نظر صيغهء لفظى ، مالك اسم فاعل است و ملك صفت مشبّهه . ولى مىگويند غير از اين جنبهء وزنى ، فرق ديگر هم دارند و آن اين است كه ملِك از مادهء « مُلك » است و مالك از مادهء « مِلك » . مُلك و مِلك با يكديگر تفاوت دارند . مِلك در مورد مملوكها گفته مىشود . انسان اگر دارايىاى داشته باشد مالك دارايى خودش است ، يعنى اين دارايى به او اختصاص دارد ، هر گونه كه بخواهد در آن تصرف مىكند ، از اين جهت مىگوييم « مالك » . در مورد خدا جز در [ خصوص 
  ] قيامت [ « مالك » اطلاق نشده 
  ] كه تازه بعضى آيه را « ملِك » هم خوانده‌اند و حتى بيشتر ترجيح مىدهند كه اين « مالك » هم چون به طرز اماله به اصطلاح خوانده مىشود ( مَالِكِ يَوْم‌ِالدّين ) همان معنى ملِك را مىدهد .\r\nما به خداى متعال نمىگوييم مالك عالم ، چون « مالك » يك صفت كمال نيست . در مورد مخلوق مىتواند صفت كمال باشد . اين كه عالم را به منزلهء ثروتى در نظر بگيريم كه تعلق به پروردگار دارد ، حال عرض مىكنم از چه وجهى ممكن است و از چه وجهى نه . ولى در « ملِك » كه از مادهء مُلك است ، مفهوم دارايى و ثروت نخوابيده ، مفهوم قدرت خوابيده است ؛ يعنى تمام ذرات عالم در دست قدرت اوست ، زمام همه امور عالم در دست قدرت پروردگار است . اگر ما به پروردگار « مالك » مىگوييم به اعتبار اين است كه به بشر « مالك » مىگوييم . چون بشرها خودشان را مالك يك عده اشياء يعنى نعمتها و موهبتها مىدانند ، مىگوييم اينهايى كه تو مالك هستى [ در حقيقت مال تو نيست ، 
  ] مالك حقيقى خداست ؛ اين ثروتها كه الآن به تو تعلق دارد ، اين تعلق تعلقِ قراردادى است ، مالك حقيقى خداوند است ( وَ لِلَّهِ خَزائِنُ السَّمواتِ وَ الْارْضِ ) « 1 » . به اين اعتبار است كه به خدا مىگوييم « مالك » و الّا قطع نظر از اين اعتبار ، معنى ندارد كه ما عالم را به منزلهء ثروت خدا در نظر بگيريم چون ثروت از آن جهت اعتبار مىشود كه انسان هرطورى كه بخواهد ، براى خود در آن تصرف كند ، در حالى كه اين در مورد خداوند معنى ندارد . ولى به آن معنا كه مىخواهيم بگوييم آنچه تو دارى و تو خود را دارندهء آن حساب مىكنى ، دارندهء واقعى اينها خداوند است ، [ اطلاق « مالك » به خداوند مانعى ندارد . 
  ]\r\n\r\n\r\n\r\n\r\n","description":"","footnote":"\r\n( 1 ) . منافقون / 7 .\r\n","page_name":" 181 ","page_number":185},
  {"content":"\r\n\r\nخداوند متعال ملِك حقيقى و واقعى است نه ملِكى كه دايرهء مُلكش مثلًا در حد دايرهء مُلك بشرهاست يا كمى از آن بيشتر ؛ ملِكى كه دايرهء مُلكش تمام ذرات وجود را مىگيرد . تمام ذرات وجود به منزلهء جنود و سپاهيان پروردگار هستند ( وَلِلَّهِ جُنودُ السَّمواتِ وَ الْارْضِ ) « 1 » ، همان‌طورى كه مولوى مىگويد :\r\n جمله ذرات زمين و آسمان * لشگر حق‌اند گاه امتحان\r\nآب را ديدى كه در طوفان چه كرد ؟ * باد را ديدى كه با عادان چه كرد ؟ \r\n\r\nخدا ملِك منزه از نقص است «\r\nالْمَلِكُ الْقُدّوس » ( من بين راه كه مىآمدم يكى از تفاسير را مطالعه مىكردم ، نكته‌اى را ذكر كرده بود كه نكتهء خوبى است . ) در دو جاى قرآن مىبينيم تركيب « الْمَلِكُ الْقُدّوس » آمده است و ظاهراً غير از اين دو جا ما جاى ديگر نداريم . يكى در اول سورهء جمعه است كه مىفرمايد : « يُسَبِّحُ لِلَّهِ ما فِى السَّمواتِ وَ ما فِى الْارْضِ الْمَلِكِ الْقُدّوسِ الْعَزيزِ الْحَكيم » . آنجا كلمهء « ملك » كه آمده پشت سرش كلمهء « قدّوس » آمده است . در آخر سورهء حشر هم بلافاصله بعد از كلمهء « ملك » كلمهء « قدّوس » آمده ؛ چرا ؟ قدّوس از مادهء « قدس » است [ و قدس و 
  ] قداست [ يعنى 
  ] طهارت ، نزاهت ، مبرّا بودن از هر عيب و نقص و از هر كارِ ناكردنى ( كما اينكه كلمهء « سُبّوح » هم بر خداوند اطلاق مىشود ) ، همان معناى « يُسَبِّحُ لِلَّهِ ما فِى السَّمواتِ وَ ما فِى الْارْض » كه در اول سورهء جمعه و اول يك سورهء ديگر هست و در يك سورهء ديگر بدون « ما » هست .\r\n« خداوند قدّوس است » يعنى از هر چه كه نقص و كمبودى و نبايستنى هست منزّه است ، [ يعنى 
  ] « تَعالَى اللَّهُ » برتر است خداوند از اينكه به چيزى كه دلالت كند بر يك كمى ، بر يك كاستى ، بر يك نقص ، بر يك نبايستنى ، متصف باشد . مبالغه هم هست ؛ يعنى پروردگار در نهايتْ درجه [ منزه از نقص 
  ] است ، يعنى هر چه هم كه شما بخواهيد صفات كمال به او نسبت بدهيد آخرش آن صفات كمال - چون شما نسبت مىدهيد - عارى از نوعى نقص نيست . اين جامه‌هايى كه بشر در معرفت خودش به پروردگار مىپوشاند ، در نهايت امر بايد پروردگار را از اينها منزه بداند ؛ يعنى باز او برتر و بالاتر از همهء اينهاست .\r\n\r\n\r\n\r\n\r\n","description":"","footnote":"\r\n( 1 ) . فتح / 4 .\r\n","page_name":" 182 ","page_number":186},
  {"content":"\r\n\r\nآن نكته‌اى كه در آن تفسير نوشته بود اين بود كه چرا هميشه بعد از « ملِك » كلمهء « قدّوس » مىآيد ؟ چون « ملِك » نهايت اقتدار را مىرساند . بشر روى تجربه‌هاى ذهنى خودش هر جا كه اقتدار و قدرت را ديده است يك نوع نامنزّهى هم پشت سرش ديده است ، يعنى وقتى خود بشر قدرت پيدا مىكند ديگر حسابها و معيارها از دست مىرود . قدرت كه پيدا شود ، آلودگى به نقايص و به كارهايى كه نبايست كرد هم پيدا مىشود ؛ به اصطلاح معروف « سوء استفاده » . قدرت كه آمد سوء استفاده هم پيدا مىشود . پيغمبر فرمود : « مَنْ مَلِكَ اسْتَأْثَرَ » هر كسى كه قدرت زياد پيدا كند ( در بشرها ) بعد استيثار پيدا مىكند يعنى همه چيز را به خودش اختصاص مىدهد ، مىگويد « من » . ولى پروردگار آن ملِك و صاحب قدرت و صاحب اقتدار بى منتهايى است كه در عين اينكه اين قدرت بىمنتهاست دامن كبريائش هرگز به هيچ نقصى آلوده نمىشود . تا شنيديد او قدرت علىالاطلاق است ، اقتدار علىالاطلاق است و اقتدارش غير متناهى است يك وقت فكر نكنيد پس ما كجا ، پروردگار كجا ؟ ! يك وقت خدا - خداست ديگر - ظلم هم كرد كرد ، كيست كه بيايد جلويش را بگيرد ؟ بله ، هيچ كس نيست بيايد جلويش را بگيرد ولى او خودش است كه نمىكند ، نه اينكه كسى جلويش را مىگيرد . او از اينكه ظلم كند ، از اينكه بىعدالتى كند ، از اينكه تبعيض كند ، از اينكه چيزى را براى خود بخواهد ، از اينكه بخل و امساك بورزد ، از همهء اينها منزه است ؛ در نهايت اقتدار نهايت قدّوسيت را دارد .\r\nنكتهء خوبى است كه اين مفسرين گفته‌اند ، خصوصاً كه بعد كلمه « السَّلام » را دارد . به نظر مىرسد اين سه كلمه خيلى عجيب پشت سر يكديگر وارد شده است .\r\nقرآن است ؛ كلمات قرآن آنچنان با يكديگر رديف مىشوند كه انسان حيرت مىكند .\r\nوقتى كه كلمهء « ملِك » مىآيد : « هُوَ اللَّهُ الَّذى لا الهَ الّا هُوَ الْمَلِكُ » آن صاحب اقتدار علىالاطلاق ؛ خوف و خشيت و ابّهت و عظمت و جلال پروردگار قلب انسان را پر مىكند . خصوصاً اگر بتواند اين معنى ملك را خوب تصور كند ، ديگر در مقابل پروردگار هيچ چيزى اساساً به نظرش نمىآيد . گفتيم پشت سرش ممكن است يك توهّم پيدا شود : قدرت است ؛ به دنبال خود سوء استفاده مىآورد . فرنگيها تعبيرهاى خوبى در زمينهء قدرت دارند ، مثل اين كه مىگويند قدرت آنارشيست است ، قدرت هر جا كه پيدا شد ديگر پايبند قانون و حساب و نظم و اين حرفها نيست ؛ قدرت\r\n\r\n","description":"","footnote":"","page_name":" 183 ","page_number":187},
  {"content":"\r\n\r\nاست ديگر ، قاعده و قانون به هم مىخورد . « الْقُدّوس » خير ، آن قدرت [ علىالاطلاق ، قدّوس است ، از هرگونه نقصى منزه است ، السَّلامُ و خير مطلق است . 
  ] « 1 »\r\n\r\n\r\n\r\n\r\n","description":"","footnote":"\r\n( 1 ) دراينجا نوار به پايان خود رسيده و چند جمله‌اى از بيانات استاد شهيد ضبط نشده است البته در جلسه بعد خلاصه اين مطلب ذكر شده است\r\n","page_name":" 184 ","page_number":188},
  {"content":"\r\n\r\n\r\nتفسير سورهء حشر ( 4 )\r\nاعوذ باللَّه من الشيطان الرجيم\r\nهُوَ اللَّهُ الَّذى لا الهَ الّا هُوَ الْمَلِكُ الْقُدّوسُ السَّلامُ الْمُؤْمِنُ الْمُهَيْمِنُ الْعَزيزُ الْجَبّارُ الْمُتَكَبِّرُ سُبْحانَ اللَّهِ عَمّا يُشْرِكونَ . هُوَ اللَّهُ الْخالِقُ الْبارِئُ الْمُصَوِّرُ لَهُ الْاسْماءُ الْحُسْنى يُسَبِّحُ لَهُ ما فِى السَّمواتِ وَ الْارْضِ وَ هُوَ الْعَزيزُ الْحَكيمُ « 1 » .\r\nدر وسطهاى اين آيه بود كه در جلسهء پيش مانديم . به‌طور مختصر به آن مقدارى كه گفتيم اشاره مىكنيم و رد مىشويم . آيات ، آيات توحيدى است . قسمتى از اسماء حسناى الهى در اين آيات بيان شده است و در آخر هم براى اينكه كسى توهّم نكند كه اسماء حسناى الهى منحصر به همينهاست كه اينجا ذكر كرديم مىفرمايد : « لَهُ الْاسْماءُ الْحُسْنى » هر اسمى كه اسم حُسنى باشد [ از آنِ اوست . 
  ] در جلسهء پيش عرض كرديم وقتى كه صفتى را در حالى كه متلبّس به ذات است در نظر بگيريم و اعتبار كنيم ، به آن « اسم » مىگويند ؛ يعنى اسم در اينجا غير از نام است كه ما معمولًا در\r\n\r\n\r\n\r\n\r\n","description":"","footnote":"\r\n( 1 ) . حشر / 23 و 24 .\r\n","page_name":" 185 ","page_number":189},
  {"content":"\r\n\r\nاصطلاح عرف داريم . نام يعنى يك قرارداد . يك لفظ را البته به اعتبار معنايى ولى به حسب قرارداد روى شخصى مىگذارند يا روى چيزى ، كه گاهى اشياء هم نام دارند .\r\nمثلًا « تهران » نام يك شهر است ، « قم » نام يك شهر است . گاهى بشر براى كوهها و اسبها هم نام مخصوص مىگذارد . ولى در نام ، رابطهء نام با آن شئ يك رابطهء قراردادى است ؛ قرارداد كرده‌اند . احياناً ممكن است كه مفهوم آن نام با آن شخص هيچ انطباقى نداشته باشد . اگر اسم كسى را گذاشتند على ، براى اين است كه او را با اين نام بشناسند ، وقتى مىخواهند صدايش كنند بگويند على . اما اين دليل نيست كه اين على هم مثل آن على واقعاً على باشد يعنى داراى علوّ باشد . گاهى برعكس اسم مىگذارند : « بر عكس نهند نام زنگى كافور » يك سياه زنگى را [ « كافور » مىنامند . 
  ] قديم معمول بود ؛ يكى از اسمهايى كه روى غلامها مىگذاشتند « كافور » بود . كافور سفيد است . يا به كچل مىگفتند « زلفعلى » . ولى اسم در مورد خداوند اين نيست كه ما براى خداوند نامهاى متعدد قرارداد كرده‌ايم آن‌طور كه در زبان عربى براى شير ، اين حيوان درنده ، نامهاى متعدد گذاشته‌اند . در نصاب مىگويد :\r\n غضنفر و اسد و ليث و حارث و دلهاث * هژبر و قَسوَره و حيدر است و ضيغم شير \r\nولى همهء آنها نامگذارى است . در زبان عرب اين چيزها خيلى زياد است كه مثلًا براى شير يا سگ يا گربه اسمهاى متعدد بگذارند . اسماء الهى اين نيست كه براى خدا اسمْ زياد گذاشته‌اند ؛ آنجا اسم‌گذارى نيست . در ميان اسماء الهى تنها « اللَّه » را بعضى مىگويند كه در عين اينكه معنايش بر خداوند متعال صادق است جنبهء علَميّت و نامگذارى دارد ، كه آن هم صد در صد معلوم نيست اين‌طور باشد . اسماء الهى در واقع يعنى شؤون الهى . خداى متعال واقعاً شؤون كماليه و جماليه و جلاليه‌اى دارد ، و ما به اعتبار آن شؤون و صفات كماليه ، با الفاظى از آن كمالها و جمالها و جلالها تعبير مىكنيم ؛ و قهراً اين امر ميزان معينى دارد يا ندارد ، كه عرض مىكنم .\r\nبه اين معنا ممكن است شئ ديگرى هم اسمائى داشته باشد يعنى صفاتِ مثلًا كماليه‌اى داشته باشد . يك انسان هم ممكن است غير از نامها يك سلسله اسماء داشته باشد ، ولى يگانه ذاتى كه تمام اسمائى كه دلالت بر كمال كنند ( اسماء\r\n\r\n","description":"","footnote":"","page_name":" 186 ","page_number":190},
  {"content":"\r\n\r\nحسنى ؛ الفاظى كه [ هر يك 
  ] دلالت بر يك معنا كند كه اصل آن اسم آن معنى است ) ، تمام معانى كماليه و صفات كماليه در مورد او صادق است و هر اسمى هم در نهايتِ معنى خودش و به نحو احسن بر او صادق است ، ذات پروردگار است .\r\nمثلًا « عالِم » يك صفت است ؛ [ يعنى 
  ] معنى « عالم » يك صفت كماليه است .\r\n« عالم » به غير خدا هم احياناً اطلاق مىشود ولى عالم به نحو احسن و اكمل ( يعنى آن عالِمى كه در او جهل راه ندارد كه نقيضش را به‌كلى نفى مىكند ) فقط در بارهء خداى متعال صادق است ؛ يعنى در بارهء يك انسان اگر « عالم » صادق باشد ، در همان حال نقيضش هم صادق است ، چون عالم است به چيزى و عالم نيست به چيز ديگر ( جاهل است به چيزى ) . اگر بر يك موجود ديگر - انسان يا غير انسان - « قادر » صادق باشد ، در همان حال نقيض قادر هم صادق است ، و نقيضش بيشتر صادق است ؛ يعنى قادر است نسبت به يك شئ معين ، و قادر نيست نسبت به بىنهايت چيزها ؛ نسبت به امور محدودى قادر است و نسبت به بىنهايت [ امور 
  ] غير قادر و عاجز است ؛ عالم است نسبت به امر محدودى و غير عالم و جاهل است نسبت به نامحدود .\r\nداستان ابن‌الجوزى را مكرّر عرض كرده‌ايم كه بالاى منبر بود ، زنى از او مسأله‌اى سؤال كرد . نمىدانست . با شهامت گفت : نمىدانم . زن گفت : تو كه نمىدانى چرا سه پله از ديگران بالاتر نشسته‌اى ؟ گفت : آن سه پله را بالاتر رفته‌ام به اندازهء آن چيزهايى كه مىدانم و شما نمىدانيد ؛ اگر مىخواستند به نسبت چيزهايى كه نمىدانم برايم منبر بسازند تا فلك هفتم بالا مىرفت .\r\nاين است كه هر انسانى هر اندازه عالم باشد باز ناعالم بودنش هزاران برابر بيشتر است از عالم بودنش .\r\nيا « متكلّم » صفتى است كه براى انسانها صادق است ، براى خدا هم صادق است . ولى انسان متكلم است به كلام محدود . هر چه هم انسان پرحرف باشد همهء حرفهاى او از اول تا آخر عمرش مگر چقدر است ؟ ولى خداوند متكلم است چون تمام عالم و ذرّات وجود ، كلمات او هستند : « قُلْ لَوْ كانَ الْبَحْرُ مِداداً لِكَلِماتِ رَبّى لَنَفِدَ الْبَحْرُ قَبْلَ انْ تَنْفَدَ كَلِماتُ رَبّى » « 1 » بگو اگر درياها را مركّب كنند براى احصاء سخنان\r\n\r\n\r\n\r\n\r\n","description":"","footnote":"\r\n( 1 ) . كهف / 109 .\r\n","page_name":" 187 ","page_number":191},
  {"content":"\r\n\r\nپروردگار من ، اين مركّبها تمام مىشود و سخن پروردگار تمام نمىشود . پس انسان ، متكلمِ غير متكلم است ، متكلمى است كه در عين اينكه متكلم است لال است . اما متكلم علىالاطلاق خداوند است .\r\n\r\nهمهء عالم اسم خدا و جلوهء اوست\r\nهمچنين در بارهء خدا جميع اسماء حُسنى - نه بعضى - صادق است . مثلًا در بارهء انسان بعضى اسماء صادق است و بعضى اصلًا صادق نيست . براى مثال ، قديم بودن ، ازلى بودن ، قائم‌بالذّات بودن از اسماء حسنى است كه در مورد انسان هيچ صادق نيست . در بارهء غير خدا بعضى از اسماء حسنى صادق است ، آن هم هر اسمى كه صادق است در يك حد بسيار محدودى صادق است . « لَهُ الْاسْماءُ الْحُسْنى » يا در آيهء ديگر مىفرمايد : « وَلِلَّهِ الْاسْماءُ الْحُسْنى » « 1 » اسماء حسنى منحصراً از آنِ اوست ، به اين معنا كه آن كه جميع اسماء حسنى و هر اسمى هم به نحو احسن و اكمل [ و 
  ] به طور غير متناهى بر او صادق است ذات پروردگار است .\r\nاين است كه در [ دعا 
  ] مىفرمايد : « لَكَ الْاسْماءُ الْحُسْنى وَ الْامْثالُ الْعُلْيا » « 2 » . ما در اين بيانى كه الآن عرض كرديم گفتيم غير خدا هم اسم حَسن دارد ولى بعضى اسمهاى حسن را ، و آن اسمى را هم كه دارد نه به حد اعلا و اكمل ، ولى خداوند همهء اسماء حُسنى را و هر اسم حَسنى را هم به نحو احسن دارد . اگر با يك نظر توحيدى عميقتر نگاه كنيم مىبينيم در [ آنجا 
  ] كه مىفرمايد : « لَكَ الْاسْماءُ الْحُسْنى وَ الْامْثالُ الْعُلْيا » اصلًا همه چيز را منحصر به خدا مىكند . معنايش اين مىشود كه غير خدا هم هر اسم حَسنى دارد باز از اوست يعنى پرتوى و جلوه‌اى است از او . خيال نكن كه خدا مقدارى از علم را به اين انسان عالِم داده و العياذ باللَّه خودش ندارد ؛ بلكه علم او هم مظهرى است از علم حق ؛ خود او و علمش هم به يك اعتبار اسمى از اسماء حسناى الهى است . هر موجودى هر صفت كمالى كه دارد ، آن صفت به اعتبار اينكه\r\n\r\n\r\n\r\n\r\n","description":"","footnote":"\r\n( 1 ) . اعراف / 180 .\r\n( 2 ) . فروع كافى ، ج 4 / ص 160 .\r\n","page_name":" 188 ","page_number":192},
  {"content":"\r\n\r\nمظهرى از مظاهر اسماء الهى است مال خداست بلكه بيش از آنكه مال خود آن شئ باشد مال خداست . آنچه كه به خدا نسبت داده نمىشود فقط نسبتهاى نقص است ، عدم است ، نيستيهاست كه پروردگار قدّوس است ، منزّه است از اينكه نيستيها و بىكمالىها و محدوديتها به او نسبت داده شود .\r\nاگر از اين ديد نگاه كنيم هر چه در عالم هستى ببينيم اسم خدا مىبينيم يعنى شأن و جلوهء حق را مىبينيم . اين است كه ما در دعاى كميل مىخوانيم : « وَ بِاسْمائِكَ الَّتى مَلَأَتْ ارْكانَ كُلِّ شَىْءٍ » « 1 » اسماء الهى اركان همهء اشياء را پر كرده است يعنى در هر چيزى شما هر كمالى و هر جلالى و هر جمالى و هر قوّتى و هر عظمتى و هر جلوه‌اى كه مىبينيد اگر ديدتان ديد توحيدى باشد مىبينيد همان هم مظهرى از جلوهء حق ، كمال حق ، جلال حق و جمال حق است .\r\n« لَكَ الْاسْماءُ الْحُسْنى وَ الْامْثالُ الْعُلْيا » اسماء حُسنى و مثلهاى عليا منحصراً از آنِ توست . « مثَل » يعنى هر چيزى كه نمايانگر چيز ديگرى باشد ، چون ممثِّل است .\r\nوقتى كه چيزى ، چيز ديگر را نشان مىدهد [ به آن « مثَل » مىگويند ، 
  ] مانند تصويرى كه عكس يك فرد است . عكس روى ديوار را كه عربها الآن هم به آن « تمثال » ( يا مثال ) مىگويند چرا « تمثال » مىگويند ؟ چون ممثِّل يك شئ ديگر است يعنى ارائه دهندهء يك شئ ديگر است . هر لفظى و هر بيانى و هر چيزى كه بيانگر و نشان‌دهندهء عاليترين كمالها باشد از اوست .\r\n\r\nآيا اسماء اللَّه توقيفى است ؟\r\nمسأله‌اى ميان فقها از يك طرف و متكلمين و فلاسفه از طرف ديگر مطرح است كه آيا اسماءاللَّه توقيفى است يا توقيفى نيست ؟ « توقيفى است » يعنى ما فقط آن اسمائى را مىتوانيم بر خداى متعال اطلاق كنيم كه در قرآن يا سنّت اجازه داده شده است .\r\nمثلًا اگر به خداوند مىگوييم « متكلم » از باب اين است كه در قرآن به او گفته‌اند « متكلم » . يا اگر ما به خدا بگوييم « شافى » ، چون در سنّت مثلًا آمده است . اما اگر اسمى در كتاب و سنت نيامده باشد آيا ما مىتوانيم به خداوند اطلاق كنيم يا نه ؟\r\nقرآن ضابطه به دست مىدهد و آن همين است كه هر چه كه صفت كماليه باشد به نحو اكملش بر خداى متعال اطلاق مىشود . اگر هم اجازه ندهند ، نه از باب اين است كه اسماء الهى محدود است بلكه از آن جهت است كه احياناً انسانها تشخيص\r\n\r\n\r\n\r\n\r\n","description":"","footnote":"\r\n( 1 ) . دعاى كميل ، مفاتيح‌الجنان .\r\n","page_name":" 189 ","page_number":193},
  {"content":"\r\n\r\nنمىدهند ؛ يك چيزى را نمىداند كه اين صفتِ كمال نيست ، خيال مىكند صفت كمال است ، به خدا نسبت مىدهد . مىگويند اين كار را از پيش خود نكنيد چون احياناً اشتباه مىكنيد . مثلًا ممكن است انسان از باب قياس به نفس ، چون يك چيزى را براى خودش كمال مىبيند - نمىداند كه اين ، كمال نسبى است نه كمال مطلق ، كمال يك انسان مىتواند باشد ولى براى غير انسان نمىتواند كمال باشد - مىآيد آن را به خداى متعال نسبت مىدهد . اگر گفته‌اند « توقيفى است » از اين جهت است نه اينكه بعضى از اسماء حسنى بر خدا اطلاق مىشود و بعضى اطلاق نمىشود ؛ همهء اسماء حسنى بر او اطلاق مىشود ولى در تشخيص ، لااقل افرادى كه از نظر فكرى و معرفت مجرّب نيستند اشتباه مىكنند .\r\nاز احاديث مربوط به اين مسأله بر مىآيد كه چون در آن زمان ( قرن دوم هجرى ) افرادى پيدا شده بودند كه حرفهاى عجيب و غريبى در بارهء خداوند مىزدند ائمه [ نسبت دادن هر اسمى به خداوند را 
  ] منع كردند ، گفتند چيزى را كه نشنيده‌ايد از پيش خود نگوييد چون احياناً اشتباه مىكنيد . امام باقر عليه السلام فرمود : « كُلُّ ما مَيَّزْ تُموهُ بِاوْهامِكُمْ فى ادَقِّ مَعانيهِ فَهُوَ مَصْنُوعٌ لَكُمْ مَرْدوُدٌ الَيْكُمْ . . . وَ لَعَلَّ النَّمْلَ الصِّغارَ يَزْعَمُ انَّ لِلَّهِ زُبانِيَّتَيْنِ » يعنى شما يك چيزى در وهم خودتان تصور مىكنيد و بعد برايش شاخ و برگ مىسازيد ؛ خيال مىكنيد اينها توحيد و معارف است ؛ نمىدانيد كه اينها لايق شماست نه لايق خدا . بعد حضرت مىفرمايد : از كجا مىدانيد ؛ شايد اين مورچه‌هاى كوچك هم كه از اين دو شاخكشان خيلى استفاده مىكنند ( امروز مىگويند كه اين شاخكها حكم آنتن را براى اينها دارد و اصلًا مبادلات ، فهم و ارتباطشان با دنياى خارج به وسيله همين شاخكهاست ) خيال مىكنند خدا دو شاخك دارد . چون براى او دو شاخك خيلى ارزش دارد خيال مىكند خدا هم بايد دو شاخك داشته باشد .\r\nاين قياس است .\r\nاين كه در آخر اين اسماء ، آيهء كريمه مىفرمايد : « لَهُ الْاسْماءُ الْحُسْنى » براى اين است كه ما اسماء حسنى را محدود نكنيم به آنچه اينجا ذكر شد . بعد از ذكر سيزده اسم مىفرمايد : همهء اسماء حسنى از اوست اعمّ از آنچه اينجا ذكر شد يا ذكر نشد .\r\n\r\nتوحيد در عبادت «\r\nاللَّهُ الَّذى لا الهَ الّا هُوَ » . كلمهء « اللَّه » را گفتيم كه اگرچه علَم است ولى اصلش به\r\n\r\n","description":"","footnote":"","page_name":" 190 ","page_number":194},
  {"content":"\r\n\r\nمعنى ذات جامع جميع صفات كماليه است ؛ يعنى خودِ « اللَّه » ، لفظ « اللَّه » به معنى اين است كه « لَهُ الْاسْماءُ الْحُسْنى » ؛ اصلًا خود « اللَّه » يعنى آن كه جميع اسماء حسنى در او جمع است ، ذات مستجمع جميع صفات كماليه . « هُوَ اللَّهُ الَّذى لا الهَ الّا هُوَ » . اين « لا الهَ الّا هُوَ » توحيد در عبادت است . اللَّه ، آن كه شايستهء عبادت و پرستش جز ذات او هيچ موجودى نيست . مسألهء « لا الهَ الّا هُوَ » يك سرش ارتباط به خدا دارد ، يك سرش ارتباط به انسان ، چون مسألهء پرستش است : اى انسان ! تو در برابر هيچ ذاتى جز آن ذات مستجمع جميع صفات كماليه نبايد كرنش و پرستش كنى ؛ آن « بايد » هم كه در او مىگوييم از اين جهت است كه او تنها ذاتى است كه شايستهء پرستش و ستايش و تعظيم است . وقتى كه شايسته باشد ، خود پرستش انسان براى انسان كمال است . اما غير او چنين شايستگى را ندارد . اگر انسان در مقابل هر موجودى غير از او كرنش و پرستش كند خودش را پست كرده و پايين آورده است . جز ذات مقدس او هيچ ذاتى إله نيست . إله يعنى معبودِ به حق ، و معبود به حق يعنى شايستهء پرستش ، موجودى كه حقِ معبوديت دارد ، شايستگى معبوديت را دارد . وقتى كه تمام كمالات در او جمع است اصلًا عبادت و پرستش [ او 
  ] هم در واقع ثناگويى است ، ثناگويى به اين معنا كه جمال‌پرستى و كمال‌پرستى و خضوع در مقابل كمال است ، اقرار و اعتراف به يك حقيقت است : او [ شايستهء پرستش 
  ] است اما غير او نه .\r\n\r\nملِك قدّوس «\r\nالْمَلِكُ » صاحبْ اقتدار علىالاطلاق . در جلسهء پيش توضيحات داديم . « الْقُدُّوسُ » .\r\nعرض كرديم هر جا كه سخن از اقتدار مطلق بيايد ، از باب اينكه در انسانها هميشه اذهان چنين تجربه‌اى نشان داده است [ كه قدرت توأم با ظلم است ، 
  ] در غير انسان هم احياناً بشر آن را توسعه مىدهد . امروز مىگويند قدرت آنارشيست است يعنى هر جا كه قدرت پيدا شود استبداد و زورگويى و بىحسابى و ظلم و تجاوز وجود دارد . براى اينكه اين توهّم نشود كه اين ملِكِ مطلق و صاحبْ اقتدارِ مطلق به دليل اينكه صاحبْ اقتدار مطلق است و در مقابل اقتدار او اصلًا اقتدارى در عالم وجود ندارد ، خدايى كه اقتدار مطلق است و هيچ ترمزى ندارد پس هر كارى كرد كرد ( ظلم و ستم ) ، لذا مىفرمايد ولى او در مرتبهء ذات خودش منزّه است ، متعالى است . « ترمز ندارد » يعنى معنى ندارد كه قدرتى از خارج - العياذ بالله - بيايد جلو او را بگيرد ولى\r\n\r\n","description":"","footnote":"","page_name":" 191 ","page_number":195},
  {"content":"\r\n\r\nذات او از كار زشت و پست ابا دارد ؛ خود ذاتش متعالى است از اينكه ظلم كند ، بخل بورزد ، امساك كند ؛ ذاتش از هر چه كه نقص است ابا دارد ؛ يعنى خودِ او ، آن علوّش و آن نزاهتش و آن قدّوسيّتش از چنين كارى ابا دارد . پس ملكِ صاحبْ اقتدار مطلقى است كه در عين حال قدّوس است ، منزّه است از آنچه شما در بارهء صاحب اقتدارها تصور مىكنيد و آن را لازمهء قدرت مىدانيد . نه ، آن ، لازمهء قدرت است در بشر ، آن هم بشرهاى عادى ، نه در ذات پروردگار .\r\n\r\nخدا سلام و خير مطلق است «\r\nالسَّلامُ » آن كه سلامت محض است ؛ يعنى آنچه به او [ منسوب است 
  ] از آن جهت كه به او منسوب است خير است . به اصطلاح ديگرى كه حكما و غير حكما دارند او خير مطلق است . گفتيم در « ملِك » اقتدار خوابيده است و قهراً وحشت ايجاد مىكند ؛ عظمت دارد و وحشت ايجاد مىكند . وقتى كه « الْقُدُّوسُ » فرمود ، آن وحشتى كه از بىحسابى اقتدار باشد از بين مىرود . بعد صفت « سلام » را كه ذكر مىكند ، به معنى اين است كه او يك موجود دوست داشتنى است . در اينجا به اصطلاح يك صفتِ جمال ذكر شده است . « سلام است » يعنى از ناحيهء او آنچه كه به عالم مىرسد فيض و خير مىرسد ؛ منبع خير و كمال است .\r\n\r\nاو امن‌بخش است «\r\nالْمُؤْمِنُ » امن بخش و اطمينان بخش است . اگر بنده‌اى به پيشگاه او برود ذكر او و ياد او به دلش امنيت وآرامش مىدهد . به انسان هم « مؤمن » گفته شده است و به خدا هم « مؤمن » ، ولى به انسان كه مىگوييم « مؤمن » به يك معنا مىگوييم ، به خدا كه مىگوييم « مؤمن » به معنى ديگر ؛ چطور ؟\r\nعلماى ادب ( علماى علم صرف ) معانى ابواب ثُلاثى مجرد و ثلاثى مزيدٌ فيه را ذكر مىكنند . از جمله باب افعال است . ( در كتب شرح نظام و امثال‌اينها هست ) . گاهى لفظى را مىبرند به باب افعال . مثلًا أَمِنَ يَأْمَنُ را مىبرند به باب افعال ، مىشود امَنَ يُؤْمِنُ ، و مصدرش ايمان . يكى از معانى باب افعال كه اغلب الفاظش به آن معناست اين است كه فعل لازم را متعدى مىكند . مثلًا ذَهَبَ يعنى رفت ، اذْهَبَ يعنى برد او را .\r\nمعنى ديگرش اين است كه صارَ ذا « مصدرش » يعنى صاحب فلان چيز شد . مثلًا\r\n\r\n","description":"","footnote":"","page_name":" 192 ","page_number":196},
  {"content":"\r\n\r\nمىگويند اين زمين سبز شد و معنايش اين است كه صاحب سبزى شد .\r\nحال ، به خدا وقتى كه مىگوييم « مؤمن » آن معنى اول را دارد يعنى بخشندهء امنيت . خدا مؤمن است ، اوست كه به بندگان خود امنيت مىدهد يعنى اگر بنده‌اى به او ايمان بياورد ، اگر بنده‌اى ذاكر او باشد ، اگر بنده‌اى با او پيوند برقرار كند ، يك امان و يك اطمينان قلبى پيدا مىكند كه ديگر هيچ قدرتى نمىتواند او را متزلزل كند . ولى به بنده وقتى مىگوييم « مؤمن » يعنى صارَ ذا أَمْنٍ . « امَنَ بِهِ » يعنى به سبب او امنيت را براى خودش كسب كرد . پس ما مؤمنيم ، او هم مؤمن است ؛ ما مؤمنيم يعنى به وسيلهء او امنيت را كسب مىكنيم ، او مؤمن است يعنى او بخشندهء امنيت ( امن خاطر و امن قلب ) به ماست .\r\n\r\nمعنى مُهَيمِن «\r\nالْمُهَيْمِنُ » . كلمهء « مهيمن » در سورهء مائده بر قرآن اطلاق شده است ؛ مىفرمايد :\r\n« وَانْزَلْنا الَيْكَ الْكِتابَ بِالْحَقِّ » ما قرآن را براى تو فرود آورديم به‌حق ، يعنى از روى حقيقت « مُصَدِّقاً لِما بَيْنَ يَدَيْهِ مِن‌َالْكِتابِ » در حالى كه كتابهاى آسمانى قبل از خودش را تصديق مىكند يعنى صداقت آنها را در اصل قبول مىكند « وَ مُهَيْمِناً عَلَيْهِ » « 1 » ما قرآن را مهيمن بر كتابهاى آسمانى قبل قرار داديم . جملهء عجيبى است كه قرآن مهيمنِ بر كتابهاى آسمانى قبل ( تورات و انجيل ) است . معنى « مهيمن » چيست ؟ يك معنى مهيمن - كه اين مفهوم هميشه هست - حفظ و نگهبانى و مراقبت است . گفته‌اند كه علاوه بر اين ، مفهوم تصرف هم در آن هست ؛ مراقبى كه حق اصلاح كردن و تصرف اصلاحى هم دارد . حال اين تعبير كه قرآن مىفرمايد قرآن حافظ كتابهاى آسمانى قبل است ، با اينكه ناسخ آنهاست ، چگونه است كه قرآن هم ناسخ آنهاست و هم حافظ آنها ؟ براى اين است كه نسبت هر كتاب آسمانى بعدى با كتاب آسمانى قبلى نسبت ضد با ضد خودش نيست ( ماركسيستها يك حرفى مىزنند كه از ضدى ، ضدى توليد مىشود كه آن را نفى مىكند ) بلكه نسبت كاملتر است با ناقصتر ، نسبت كلاس بالاتر است با كلاس پايين‌تر كه در عين حال كه تغييرات و اصلاحاتى متناسب با خودش در كلاس بالاتر هست اين‌طور نيست كه آنچه را كه در گذشته\r\n\r\n\r\n\r\n\r\n","description":"","footnote":"\r\n( 1 ) . مائده / 48 .\r\n","page_name":" 193 ","page_number":197},
  {"content":"\r\n\r\nبود نفى كند ؛ آن محتواهاى صحيحش را حفظ مىكند و البته بدعتها و تحريفهايى را كه در آن واقع شده از بين مىبرد ؛ احكامى را هم كه متناسب با آن وضع خاص بوده نسخ مىكند ولى نسخ آنها معنايش اين نيست كه روح آن كتاب از بين برود ، روح آن كتاب در عين حال در قرآن محفوظ است يعنى قرآن در معنا حافظ همهء كتب آسمانى واقعى ديگر است ؛ بعلاوه ، مهيمنى است كه دخل و تصرف هم مىكند ، اين حكمش را برمىدارد حكم ديگرى به جاى آن مىگذارد و خود آن كتاب هم آمادگى چنين كارى را از اول داشته است .\r\nحال ، خداى متعال مهيمن است ؛ حافظ و رقيب ( به معناى مراقب ) و نگهبان بندهء خودش است ؛ حافظ و رقيب و نگهبان همهء عالم است ، ولى چون اينجا بيشتر رابطهء بنده و خدا مطرح است ، « خداى متعال مهيمن است » يعنى اگر كسى خود را به خداى خود متصل كند و پيوند دهد ، اگر خود را به خدا بسپارد ، به جايى سپرده است كه از دستبرد هر دستبرد زننده‌اى مصون است .\r\nدر موضوع « شيطان » لحن قرآن چگونه است ؟ [ از زبان شيطان 
  ] مىگويد :\r\n« فَبِعِزَّتِكَ لَأُغْوِيَنَّهُمْ اجْمَعينَ . الّا عِبادَكَ مِنْهُمُ الْمُخْلَصينَ » « 1 » به عزت تو قسم همه‌شان را گمراه خواهم كرد مگر بندگان مخلَص تو ( كه « مخلَص » از « مخلِص » بالاتر است ) ، بندگانى كه اصلًا وجودشان را خالص كرده‌اند . آنهايى كه وجودشان را براى خدا خالص كرده‌اند همانها هستند كه خودشان را به خدا سپرده‌اند ؛ ديگر شيطان نمىتواند آنجا اصلًا راه پيدا كند . در آيهء ديگر مىفرمايد : « انَّ عِبادى لَيْسَ لَكَ عَلَيْهِمْ سُلْطانٌ » « 2 » بندگان من ، آنهايى كه واقعاً بندهء من‌اند ، تو هيچ نفوذى نمىتوانى در آنها داشته باشى . در آيهء ديگر مىفرمايد : « انَّماسُلْطانُهُ عَلَى الَّذينَ يَتَوَلَّوْنَهُ » « 3 » تسلط شيطان بر كسانى است كه ولاى او را پذيرفته‌اند .\r\nخداى متعال حافظ و رقيبِ اين‌گونه بندگان « 4 » است . بنا بر قول آن مفسرينى كه مىگويند مفهوم تصرف هم در « مهيمن » خوابيده ، يعنى وقتى اين بنده خودش را به او سپرده احياناً اگر غلّ و غشّى در او هست خدا خودش خالصش مىكند مثل فلزى\r\n\r\n\r\n\r\n\r\n","description":"","footnote":"\r\n( 1 ) . ص / 82 و 83 .\r\n( 2 ) . حجر / 42 .\r\n( 3 ) . نحل / 100 .\r\n( 4 ) . [ يعنى بندگانى كه خود را به او سپرده‌اند 
  ]\r\n","page_name":" 194 ","page_number":198},
  {"content":"\r\n\r\nكه شما آن را به زرگر سپرده و خودتان رفته‌ايد ؛ او با آن مهارت و لياقتى كه خودش دارد احياناً اگر غلّ و غشّى هم در لابلاى آن وجود دارد ، ديگر بعد از اين سپردن ، او خودش آن غلّ و غش‌ّها را خارج مىكند .\r\n\r\nدو معنى براى « عزيز » «\r\nالْعَزيزُ » . براى « عزيز » دو معنا هست كه به هر دو معنا خداى متعال عزيز است : يكى عزّتِ در مقابل ذلّت و زبونى . هر موجودى غير از خدا زبون است يعنى اگر از نظرى عزت دارد از نظرى ديگر ذلت دارد . هر عزيزى در عالم آميخته‌اى است از عزت و ذلت . هيچ موجودى از خودش استقلال ندارد ؛ همهء موجودها وابسته به موجود ديگر و اسير و مقهور موجود ديگر هستند . حال مثالهاى كوچك راجع به خود انسانها ذكر مىكنيم : يك انسان اگر همهء مردم دنيا را هم ذليل كرده باشد ، در مقابل همهء مردم ديگر عزيز باشد و يك فرد هم باقى نمانده باشد الّا اينكه او عزت خودش را بر وى ثابت كرده است ، در عين حال همان آدم ، ذليل همين هواست ، اگر دو دقيقه همين هوا به او نرسد كارش ساخته است ؛ يا ذليل يك ميكروب كوچك در درون خودش مىشود . اما آن عزيزى كه در ذات او ذلت و خوارى اصلًا نمىتواند وجود داشته باشد چون ما فوق همهء موجودات است ، خداست .\r\nمعنى ديگر « عزيز » همين است كه ما مىگوييم « گرانبها » . مىگوييم فلان شئ عزيز است ، يعنى گرانبهاست . اشياء بىمانند و ناياب كه مثلشان ناياب است ، براى انسان فوق‌العاده گرانبهاست ( عزيزالوجود ) . خداى متعال عزيز است يعنى فوق‌العاده گرانبهاست . عزيزِ به اين معنا ، ارزش خدا براى بشر را بيان مىكند . عزيزِ به معناى اول ، ارزش فىنفسه است اما اين دومى ارزشش براى بشر است : [ خدا 
  ] خيلى گرانبهاست ، خيلى عزيز است ، خيلى دوست داشتنى است . ظاهراً [ مقصود 
  ] همين دومى است ، چون « الْجَبّار » [ كه بعد ذكر شده است 
  ] آن معنى ديگر ( عزيز در مقابل ذليل ) را به يكى از دو معنايش مىدهد .\r\n\r\nدو معنى براى « جبّار » «\r\nالْجَبّارُ » . يكى از اسمهاى پروردگار « جبّار » است . « جبّار » از دو ماده مىتواند باشد ( مفسّرين هم گفته‌اند ) : يكى از مادّهء « جبران » . در اين صورت « جبّار » يعنى آن كه\r\n\r\n","description":"","footnote":"","page_name":" 195 ","page_number":199},
  {"content":"\r\n\r\nكم و كسرهايى را كه پيدا مىشود جبران مىكند . اين كه عمل شكسته‌بند را « جبر » و خودش را « مجبّر » مىگويند براى اين است كه يك شكستگى كه پيدا مىشود او مىآيد آن شكستگى را اصلاح مىكند ؛ و اين كه در وضوى جبيره مىگويند حكم جبيره اين است ، يعنى در موردى كه مثلًا شكسته‌بندى بوده و آمده‌اند روى محل وضو را بسته‌اند و حالا انسان مىخواهد وضو بگيرد تكليف جبيره اين است . در دعاها به اين مضمون خيلى اشاره شده است : « يا جابِرَ الْعَظْمِ الْكَسيرِ » « 1 » يا : « يا جابِرَ كُلِّ كَسيرٍ » كه آن ، معنى اعمّى دارد : اى خدايى كه هر شكستگى را تويى كه جبران مىكنى . جبران ، خودش يك اصلى است در عالم . در عالم طبيعت چنين اصلى وجود دارد ؛ يعنى اين دنيا دنياى كون و فساد است . از يك طرف عواملى دخالت مىكنند ، كم و كسريها و نقصهايى به وجود مىآورند ، پشت سرش مىبينيم عوامل ديگرى در اين دنيا وجود دارند كه آن كم و كسريها را اصلاح مىكنند ، نظير همانچه ما در بدن خودمان مىبينيم . اگر جايى از بدن ما زخم شود پشت سرش اين دستگاه شروع مىكند به كار كردن و آن نسجهايى را كه از بين رفته از نو مىسازد ، و الّا اگر چنين نبود ، كسى در دنيا نمىتوانست زندگى كند ؛ يعنى اگر يك زخم كوچك در يك جاى بدن انسان پيدا مىشد ، تا آخر عمر او همراه وى بود ، مثل بعضى افراد كه برخى بيماريها پيدا مىكنند و تا آخر عمر همراهشان است . مثلًا بيمارى قند اگر شديد باشد دير التيام پيدا مىكند . حال انسان حساب كند كه اگر خدا بدن را اين‌طور نساخته بود كه فوراً جبران كند ، چنانچه دستش به اندازهء سر سوزن زخم مىشد ، تا آخر عمر همان زخم به همان حال بود و باز بود و خون مىآمد .\r\nخداى متعال جبّار است به معنى اينكه جبران كننده است و اين حالت جبران‌كنندگى - حال اگر انسان را در نظر بگيريم - در جميع شؤون زندگى انسان هست . خود قبول توبه مظهر جبّاريّت خداوند است . گناه به منزلهء شكستگى در روح انسان است ، به منزلهء قطعه قطعه شدن و پاره شدن روح انسان است . اگر بنا بود يك چيز همين‌قدر كه شكست براى هميشه شكسته باقى بماند ، خيلى كارها زار بود .\r\nولى همين‌قدر كه انسان به درگاه الهى برود و توبه و استغفار كند خداى متعال به آن لطف خودش ، به آن جبّاريّتى كه دارد اصلاحش مىكند ، از نو رفويش مىكند ، مثل\r\n\r\n\r\n\r\n\r\n","description":"","footnote":"\r\n( 1 ) . دعاى جوشن كبير ( مفاتيح‌الجنان ) ، فقرهء 80 .\r\n","page_name":" 196 ","page_number":200},
  {"content":"\r\n\r\nفرشى كه سوراخ شده باشد ، بعد رفوگر ماهر بيايد آن را دقيق رفو كند كه بشود « التّائِبُ مِنَ الذَّنْبِ كَمَنْ لا ذَنْبَ لَهُ » « 1 » .\r\nمعناى ديگر « جبّاريّت » همان قهّاريّت است ، يعنى قدرت محض ، قاهريّت محض ؛ يعنى همه چيز در زير سلطهء اوست ( كه آن عزيزِ به معناى اول كه عرض كرديم اين است ) ، فوق همه چيز است ( وَ هُوَالْقاهِرُ فَوْقَ عِبادِهِ ) « 2 » .\r\n\r\nعظمت از آنِ خداست «\r\nالْمُتَكَبِّرُ » ذات پروردگارِ متكبّر . « متكبّر » در اصطلاح علماى ادب از باب تفعّل است . باب تفعّل معانى متعدد دارد . يك معنايش تلبّس است . مثلًا اگر گفتند « تَكَرَّمَ » يعنى متلبّس به كرامت شد . يك معنى ديگرش اين است كه متظاهر شد به چيزى كه واقعاً ندارد . چيزى را كه ندارد متكلّفاً به خود مىبندد . كبرياء منحصراً از ذات پروردگار است ، كبرياء مال اوست ( الْكِبْرياءُ رِدائى ) « 3 » ، عظمت فقط مال اوست . او متكبّر است به معنى اينكه متلبّس به كبرياست ؛ يعنى در مقام تشبيه - و العياذ باللّه مىگوييم - او جامهء كبريايى را كه فقط و فقط بر اندام او راست مىآيد و بس ، بر تن دارد . ولى غير او چطور ؟ غير او ، هرچه هست ، در مقابل او كه نمىتواند عظمتى و كبريائى داشته باشد . بشر اگر بخواهد به عظمت جلوه كند ، در آن دروغ وجود دارد ، يعنى تظاهر به چيزى است كه ندارد . لهذا تكبّر در ذات پروردگار صفت كمال است چون معنايش تلبّس به كبريائى است و در بشر صفت نقص است چون آنجا واقعيتش كه تلبس به كبريائى است وجود ندارد ؛ تظاهر به كبريائى است يعنى تظاهر به عظمتى است كه آن عظمت را ندارد .\r\n\r\nتكبر بالحق\r\nبله ، يك نوع تكبّر است كه حتى در بنده هم مطلوب است و آن تكبّرِ بالحق است .\r\nتكبّر بالحق يعنى بىاعتنايى به همه چيز ديگر به خاطر خدا ؛ كه بوعلى سينا جملهء خيلى خوبى در باب زهد در اشارات دارد كه زهد عارف چيست ؟ « الزّهد عند\r\n\r\n\r\n\r\n\r\n","description":"","footnote":"\r\n( 1 ) . اصول كافى ، جلد 4 ، باب توبه ، حديث 10 .\r\n( 2 ) . انعام / 18 و 61 .\r\n( 3 ) . جامع‌السعادات ، ج 1 / ص 386 .\r\n","page_name":" 197 ","page_number":201},
  {"content":"\r\n\r\nالعارف رياضةٌ ما لهممه وقوى نفسه . . . وتكبر على كل شئ غير الحق » « 1 » بىاعتنا بودن به هر چيز غير از خدا . اين تكبّر معنايش اين است كه [ شخص 
  ] هيچ موجودى را به جاى خدا نمىنشاند يعنى او را معبود قرار نمىدهد ولو به همان عبادت كوچك ، ولو مورد توجه قرار دادن ؛ يعنى هيچ موجودى غير از خدا شايستهء اين كه من او را هدف ، قبله و مقصد قرار بدهم نيست . « سُبْحانَ اللَّهِ عَمّا يُشْرِكونَ » منزّه است ذات پروردگار از اين شركهايى كه مىورزند . تكبّر ورزيدن يك بنده در مقابل خدا نوعى شرك ورزيدن ، خود را شريك خدا قرار دادن و جامهء خدا را به تن كردن است .\r\n\r\nصفات فعل خدا «\r\nهُوَ اللَّهُ الْخالِقُ الْبارِئُ الْمُصَوِّرُ » اوست اللَّه . اين هر سه آيه با « هُوَ اللَّهُ » شروع شد ، منتها در آن دو آيه ( هُوَ اللَّهُ الَّذى لا الهَ الّا هُوَ . . . ) مسألهء عبوديت هم مطرح بود آنجا كه در واقع صفات ذاتى بيان مىشد ؛ اين آيه باز با « هُوَ اللَّهُ » شروع مىشود ولى بعد « لا الهَ الّا هُوَ » ندارد چون اينجا وارد صفات فعل مىشود . [ آنجا داشت : 
  ] « الْمَلِكُ الْقُدّوسُ السَّلامُ الْمُؤْمِنُ الْمُهَيْمِنُ الْعَزيزُ الْجَبّارُ » ، اينجا [ دارد : 
  ] « هُوَ اللَّهُ الْخالِقُ » اوست خداى آفرينندهء اندازه‌گير ، آفرينندهء به تقدير ، چون بعضى گفته‌اند اصلًا « خلق » يعنى تقدير و اندازه‌گيرى ، يا آفريدنِ با تقدير و اندازه‌گيرى . « الْبارِئُ » . بارئ يعنى موجِد ، ايجاد كننده . پس او ذات اندازه‌گيرنده و ايجاد كننده [ است 
  ] يعنى در امور عالم كه خداى متعال آفريده است اگر مثلًا از فلان ماده اين‌قدر و از فلان مادهء ديگر اين‌قدر ديگر است ، حساب شده است . در مركّبات ، در يك گُل ، در يك حيوان ، در يك انسان [ اين گونه است . 
  ] اگر مثلًا انسان پاهايش اين‌قدر است و دستهايش اين‌قدر ، انگشتهايش يكى بلندتر است يكى كوتاهتر ، يكى ضخيمتر است يكى باريكتر ، اينها همه كارهاى حساب شده و اندازه‌گرفته است . و بارئ و موجِد ، خود اوست ؛ اوست ايجاد كننده ؛ علت ايجادى اوست .\r\n\r\nخدا نقش‌دهنده است «\r\nالْمُصَوِّرُ » صورت‌بخش ، نقش‌بخش . اگر يك دفعه بيايند عالم را خراب كنند و به\r\n\r\n\r\n\r\n\r\n","description":"","footnote":"\r\n( 1 ) . شرح اشارات ، نمط نهم ، فصل سوم .\r\n","page_name":" 198 ","page_number":202},
  {"content":"\r\n\r\nحالت اول برگردانند ، درست مثل اين است كه بيايند نخهاى يك قالى را - با آن همه نقش و نگارى كه دارد - از يكديگر باز كنند ، بعد تاب نخها را هم باز كنند و آن را تبديل كنند به پشم اوليه . اصل اين قالى چيست ؟ يك مادهء بيرنگ بى نقش . خدا علاوه بر اينكه آفرينندهء آن ماده ( مادهء عالم ) است ، نقش و صورت مىدهد . آن ذره‌اى كه مبدأ خلقت يك انسان مثلًا مىشود نه قلب دارد ، نه مغز ، نه استخوان ، نه خون و نه گوشت ، ولى « هُوَالَّذى يُصَوِّرُكُمْ فِىالْارْحامِ » « 1 » خداست كه در رحِم به آن صورت مىبخشد . علماى جنين شناسى به شكل عجيبى نقل مىكنند كه وقتى از نطفهء مرد و تخمك زن يك سلول واحد به وجود مىآيد ، به سرعت شروع مىكند به تكثير به صورت يكنواخت ، يعنى تغذّى و رشد مىكند و بزرگ مىشود . همين كه به يك حدى رسيد كم‌كم خودش دوتا مىشود . هر يك از اينها باز به سرعت تغذّى مىكند و دوتا مىشود ، مىشوند چهارتا ، چهارتا مىشود هشت‌تا ، هشت‌تا مىشود شانزده‌تا ؛ همين‌طور به سرعت فقط رشد كمّى پيدا مىكند . به يك مرحله كه مىرسد ناگهان يك وضع كيفى پيدا مىشود . يك وقت مثلًا مىبينيد خطى در وسط آنها پيدا شد ؛ چيست ؟ مثلًا سلسله اعصاب مىخواهد درست بشود . نقطه‌اى در فلان‌جا درست شد ؛ چيست ؟ تقسيم كار مىشود . بعد ناگاه يك عده سلولها كه همه مشابه و مانند يكديگر بوده‌اند تغيير شغل و تغيير صفت و تغيير خصوصيات مىدهند ، مىشوند مثلًا سلولهايى كه بايد سلسله اعصاب را تشكيل بدهند ؛ بعد اين سلولها يك حالت مصونيتى پيدا مىكنند كه تا آخر عمر هستند ( عجيب اين است ! ) و اما آن سلولهاى ديگر سلولهايى است كه بايد بيايند و بروند ، بخشى از آنها قلب را تشكيل بدهند ، بخش ديگر استخوان را و بخش ديگر گوشت را . كم‌كم نقشها پيدا مىشود .\r\nبعد كار مىرسد به آنجا كه در اندام همين بچه ميليونها رگ مويين به وجود مىآيد .\r\n« مويين » يعنى به اندازهء مو ، اما چون ما از مو باريكتر نداريم مىگوييم به اندازهء مو ؛ در حالى كه اگر هزارتايشان را به همديگر بتابند به اندازهء يك مو نمىشود ؛ و تازه همهء اينها با آن نازكى كه به چشم نمىآيد كانالهاى ارتباطى هستند . بديهىاست كه اينها نمىتواند حساب نشده باشد .\r\n\r\n\r\n\r\n\r\n","description":"","footnote":"\r\n( 1 )\r\n. آل عمران / 6 .\r\n","page_name":" 199 ","page_number":203},
  {"content":"\r\n\r\nچشم انسان را در نظر بگيريم . اين مادهء بىشكل اوّلى تا به صورت چشم در مىآيد چقدر صورت پيدا مىشود ؟ ! اگر صورت مثل صورت روى ديوار بود مىگفتيم يك خط از اين طرف كشيدند اين شد كلّه ، بعد شد گردن ، بعد پا ، اين شد صورت انسان ؛ اين چيز ساده‌اى است . اما در « صورتى » كه ما مىگوييم صحبت اين حرفها نيست .\r\nچند سال پيش آلمانيها نمايشگاهى در ايران داير كرده بودند كه آخرين مظهر صنعت جديد بود . شخصى مىگفت رفته بوديم و با مسؤول آن صحبت مىكرديم ؛ او مىگفت اگر قرار باشد كارخانه‌اى ساخته شود كه بتواند به اندازهء فقط كليه انسان كار انجام بدهد كارخانه‌اى بايد ساخته شود برابر همهء سطح تهران ( تازه خودكار نيست ) .\r\n« هُوَ اللَّهُ الْخالِقُ الْبارِئُ الْمُصَوِّرُ » تقدير و اندازه‌گيرى از او ، ايجاد از او ، صورت‌بخشى از او . بعد « لَهُ الْاسْماءُ الْحُسْنى » هر چه اسماء حسنى است از آنِ اوست ، هر چه صفت كماليه به نحو اكمل است منحصراً از آنِ اوست . وقتى مىگويد « منحصراً از آن اوست » يعنى هر چه هم در ديگران است جلوه‌اى است از آنچه كه مال اوست ؛ ديگران هم اسمِ اسمِ او هستند .\r\n« يُسَبِّحُ لَهُ ما فِى السَّمواتِ وَ الْارْضِ » . سوره از « سَبَّحَ » شروع شد و به « يُسَبِّحُ » ختم مىشود . « يُسَبِّحُ لَهُ ما فِى السَّمواتِ وَ الْارْضِ » او را تسبيح و تقديس مىكنند ، به قدّوسيت مىخوانند [ هر چه در آسمانها و زمين است . 
  ] ( در اول سورهء حديد گفتيم تسبيح به نحو اكمل ملازم است با تحميد ؛ يعنى از هر نقص منزه دانستن ملازم است با او را به هر كمالى متصف كردن . ) هر چه در آسمانها و زمين است ، تمام ذرات زمين و آسمان مسبّح ذات پروردگار هستند ؛ حال به چه معنا ذات پروردگار را تسبيح مىكنند ، مكرر در بارهء آن بحث كرده‌ايم .\r\n« وَ هُوَ الْعَزيزُ الْحَكيمُ » اوست عزيز حكيم . « عزيز » اگر به معناى همان غالب قاهر باشد ، وقتى كه با حكيم توأم مىشود نظير آنجاست كه « مَلِك » با « قدّوس » توأم مىشود ؛ يعنى يك وقت عزتى است كه حكمت ندارد ، فقط عزت است ؛ اين ، هرج و مرج و گزافه‌كارى از آب درمىآيد ؛ يعنى اگر قدرت و عزت از حكمت جدا شود\r\n\r\n","description":"","footnote":"","page_name":" 200 ","page_number":204},
  {"content":"\r\n\r\nهرج و مرج و گزاف‌كارى از آب درمىآيد . ولى خداى متعال آن عزت علىالاطلاق و آن عزيز علىالاطلاق است كه در همان حال حكيم علىالاطلاق است : « وَ هُوَ الْعَزيزُ الْحَكيمُ » اوست عزيز حكيم . و صلّى اللَّه على محمد و إله الطاهرين . باسمك العظيم الاعظم الاعزّ الاجلّ الاكرم يا اللَّه . . . خدايا دلهاى ما را به نور ايمان منوّر بگردان ، قلبهاى ما را مركز تجلّى انوار قرآن قرار بده ، ما را به معرفت خودت و اسماء حسناى خودت آشنا بفرما ، انوار محبت و معرفت خودت را در قلبهاى ما بتابان . . .\r\n\r\n","description":"","footnote":"","page_name":" 201 ","page_number":205},
  {"content":"\r\n . \r\n","description":"","footnote":"","page_name":" 202 ","page_number":206},
  {"content":"\r\n\r\n\r\n[ تفسير سورهء ممتحنه 
  ]\r\n\r\nتفسير سورهء ممتحنه ( 1 )\r\nبسم اللَّه الرحمن الرحيم\r\nيا ايُّهَا الَّذينَ امَنوا لاتَتَّخِذوا عَدُوّى وَ عَدُوَّكُمْ اوْلِياءَ تُلْقونَ الَيْهِمْ بِالْمَوَدَّةِ وَ قَدْ كَفَروا بِما جاءَكُمْ مِنَ الْحَقِّ يُخْرِجونَ الرَّسولَ وَ ايّاكُمْ انْ تُؤْمِنوا بِاللَّهِ رَبِّكُمْ انْ كُنْتُمْ خَرَجْتُمْ جِهاداً فى سَبيلى وَ ابْتِغاءَ مَرْضاتى تُسِرّونَ الَيْهِمْ بِالْمَوَدَّةِ وَ انَا اعْلَمُ بِما اخْفَيْتُمْ وَ ما اعْلَنْتُمْ وَمَنْ يَفْعَلْهُ مِنْكُمْ فَقَدْ ضَلَّ سَواءَ السَّبيلِ « 1 » .\r\nاين سورهء مباركه به نام « سورهء ممتحنه » است و مدنيّه هم هست و اين كه اين سوره را « ممتحنه » مىگويند - مثل اغلب سوَر - به مناسبت مطلبى است كه در ضمن سوره آمده است . آن مطلب ، مطلبى است كه در آيهء دهم خواهد آمد راجع به زنانى كه از مكّه مهاجرت مىكردند و به مدينه مىآمدند و احياناً كسانى هم بودند كه از شوهران كافر خودشان فرار مىكردند يعنى شوهرى به كفر و عناد خودش باقى مىماند و زنى\r\n\r\n\r\n\r\n\r\n","description":"","footnote":"\r\n( 1 ) . ممتحنه / 1 .\r\n","page_name":" 203 ","page_number":207},
  {"content":"\r\n\r\nمسلمان مىشد و بعد از آنجا فرار مىكرد و مىآمد در ميان مسلمين . آيه مىفرمايد اگر زنان مؤمنه‌اى اينچنين هجرت كردند و نزد شما آمدند ، آنها را از نظر ايمانشان بيازماييد و امتحان كنيد و اگر مطلب حقيقت بود اينها را ديگر به سوى شوهرهاى كافرشان باز نگردانيد . ( در بارهء خود آيه بعد بحث مىكنيم . ) يك قسمت هم البته بعد مىآيد راجع به بيعت زنان با پيغمبر كه دستور مىدهد اگر زنان براى بيعت آمدند با چه شرايطى با آنها بيعت كن . ولى بيشترِ آيات اين سوره در بارهء مطلب ديگرى است كه آن مطلب در آيات ديگر قرآن هم احياناً هست و شايد در هيچ جا به اندازهء اينجا مفصل بيان نشده است و آن مسألهء ولاء كفار است يعنى پيوند و دوستى با كافران و با دشمنان دين و ايمان و قهراً با دشمنان مؤمنين و مسلمين داشتن . اينجا دو مقدمهء كوچك بايد عرض كنم .\r\n\r\nشأن نزول اين آيات\r\nاين آيات شأن نزولى دارد كه موضوع آن نشان مىدهد كه از نظر خود آن موضوع براى پيغمبر اكرم اهميت زيادى نداشته است ولى آيات يك سلسله دستورهاى كلى است . در شأن نزول اين آيات اينچنين گفته‌اند كه مردى بود از صحابه - كه اتفاقاً از بدريّون و از مهاجرين است - به نام « حاطِب بن ابى بَلْتَعَه » . او خودش به مدينه آمده بود و زن و بچه‌اش در مكه بودند . ( حال اين براى من روشن نيست كه زن و بچه‌اش مسلمان بودند يا نه ؛ ظاهراً مسلمان هم بودند . خودش به مدينه آمده بود و مهاجر بود . ) يك وقتى كفار از خانوادهء او سؤال كردند كه آيا پيغمبر قصد فتح مكه را دارد يا ندارد ؟ آنها هم براى اينكه به نوعى دل قريش را به دست آورده باشند نامه‌اى به حاطب نوشتند كه آيا چنين چيزى هست يا نه ؟ حاطب هم در نامه‌اى به آنها همين‌قدر نوشت كه بلى ، و بعد آن را همراه زنى كه به مكه مىرفت - كه آن زن هم حتماً از مسلمين نبوده است - فرستاد ، و شايد خود زن هم جاسوس بوده به دليل اينكه او هم نامه را پنهان كرد به‌گونه‌اى كه احدى كشف نكند . به پيغمبر اكرم وحى شد كه چنين قضيه‌اى هست ( يعنى قرائن چنين نشان مىدهد كه جز وحى چيز ديگرى نبوده ) . اين روايت را شيعه و سنى همه نقل كرده‌اند . حضرت ، اميرالمؤمنين و زبير و مقداد را فرستاد و فرمود مىرويد ، زنى به چنين نشانى از مدينه به قصد مكه خارج شده ، در نزديكى مدينه ، به روضهء « خاخ » كه مىرسيد چنين زنى مىبينيد ،\r\n\r\n","description":"","footnote":"","page_name":" 204 ","page_number":208},
  {"content":"\r\n\r\nنامه‌اى دارد ، آن را از او بگيريد . اميرالمؤمنين و زبير و مقداد رفتند و از او مطالبهء نامه كردند . انكار كرد ، گفت نامه‌اى همراه من نيست . تفتيشش كردند ؛ هر چه اثاثش را گشتند پيدا نكردند . بعد زبير گفت پس برگرديم ، معلوم مىشود نيست . اميرالمؤمنين فرمود چنين چيزى محال است و اگر نبود پيغمبر نمىگفت ، حتماً هست . بعد به اين زن گفت كه من مىدانم نامه‌اى هست ، بايد نامه را بدهى و الّا سرت را نزد پيغمبر مىبرم . شمشيرش را كشيد . زن گفت پس دور برويد ؛ بعد از لاى موهايش نامه درآمد . نامه را آوردند دادند خدمت پيغمبر اكرم ، ديدند در آن نامه نوشته است كه پيغمبر قصد فتح مكه را دارد .\r\nبديهى است كه اين كارِ خيلى خطايى بود . حضرت رسول حاطب را خواست ، فرمود اين چه كارى بود كه كردى ؟ قسم خورد كه يا رسول‌اللَّه من بر ايمان خودم هستم . اصل قضيه اين است : من بر خلاف خيلى افراد ديگر كه نزد قريش عزتى دارند و در نبودن آنها زن و بچه‌شان را اذيت و آزار نمىكنند [ چنين نيستم ؛ 
  ] پيش خودم گفتم كه شايد اين مقدار سبب شود كه وضع زن و بچهء من بهتر شود . خلاصه اگر گناهى هم بوده من از ايمانم برنگشتم ، نخواستم واقعاً خيانتى كرده باشم ، مرا ببخشيد . پيغمبر هم زود بخشيد و قبول كرد كه او قصد خيانت بزرگى نداشته يعنى يك غير مسلمانى نيست كه بخواهد واقعاً خيانتى كرده باشد ، فقط مىخواسته به خيال خودش از اين راه به خانواده‌اش خدمتى كرده باشد . عمر گفت : يا رسول‌َاللَّه اين مرتد شده ، اجازه بدهيد الآن من اين را بكشم . پيغمبر فرمود : نه « 1 » .\r\n\r\nمسألهء ولاء كفار ( پيوند و دوستى با كافران )\r\nمطلب ديگر : يكى از مسائل بسيار اساسى كه فرق اسلام را با ساير اديان و بالخصوص مسيحيت بلكه با جميع اديان روشن مىكند همين مسأله است : از نظر مسيحيها [ ايمان يك امر قلبى است و . . . 
  ] كه مىبينيد همين تبليغ را در همه جا كرده‌اند و حتى بسيارى از مسلمين هم گاهى همين حرفها را مىزنند بدون اينكه توجه داشته باشند كه اينها اصلًا با اسلام جور در نمىآيد . مىگويند ايمان فقط يك امر قلبى است ، مربوط است به رابطهء انسان با خدا ، غير از اين چيزى نيست ، به\r\n\r\n\r\n\r\n\r\n","description":"","footnote":"\r\n( 1 ) . [ شأن نزول اين سوره همراه با اين قضيه در مجمع‌البيان جلد 5 صفحهء 269 و 270 آمده است . 
  ]\r\n","page_name":" 205 ","page_number":209},
  {"content":"\r\n\r\nروابط انسان با انسان كارى ندارد . ايمان امرى است قلبى ، وجدانى ، مربوط به رابطهء انسان با خدا ، و اما رابطهء انسان با انسان مسأله‌اى است كه به ايمان ارتباط ندارد . تو در دلت رابطه‌ات را با خدا درست كن ، ديگر رابطه‌ات با انسانها را بر هر اساس ديگرى مىخواهى تنظيم كنىتنظيم كن . گاهى كه مىخواهند ايمان رابطهء انسان با انسان را هم در بر بگيرد به اين شكل ذكر مىكنند كه رابطهء يك نفر مؤمن با همهء انسانها علىالسّويّه [ است ؛ 
  ] با همهء انسانها بايد رابطهء دوستى و مودّت داشته باشد و نبايد ميان انسانى و انسانى فرق بگذارد . فقط انساندوست بايد بود ( نوع خاصى از انساندوستى كه اينها مىگويند ) كه اين موضوع را بعد بيشتر بايد تشريح كنم . اين حرف دومشان خيلى حرف جالبى هم به نظر مىرسد كه ايمان مربوط است به رابطهء انسان با خدا و اما رابطهء انسان با انسان ، آن طرف همين قدر كه انسان شد ديگر كافى است كه انسان هرگونه ارتباطى با او داشته باشد و بلكه بايد با همهء انسانها رابطهء دوستى داشت بدون اينكه ميان انسان مؤمن و انسان غير مؤمن فرق بگذاريم .\r\nاين مطلب با تعليمات اسلامى جور در نمىآيد و قرآن بعد مىفرمايد - مثل اينكه تعريضى به مسيحيت هم هست - كه سيره و سنت ابراهيم كه خود مسيحيها و يهوديها هم قبول دارند اين نبوده است و نبايد باشد ؛ و قدر مسلّم اين است كه اين امر با دينِ جامعه‌ساز يعنى دينى كه مسؤوليت ساختن يك جامعه را به عهده گرفته است جور در نمىآيد . فرق است ميان تعليماتى كه صرفاً يك تعليمات اخلاقى و فردى است و تعليماتى كه علاوه بر جنبهء فردى ، جنبهء اجتماعى هم دارد . در اين تعليمات نمىتواند ميان انسان مؤمن و انسان ضد ايمان هيچ فرقى گذاشته نشود .\r\nقرآن مسألهء ديگرى را در آيات بعد طرح كرده است كه بنابراين [ آيا 
  ] رابطهء انسان فقط با انسانهاى مؤمن بايد رابطهء دوستى و خوبى باشد و انسان با هر كس كه غير مؤمن شد بايد رابطهء دشمنى و عداوت داشته باشد و هيچ به او احسان و خوبى نكند ، پس انساندوستى اساساً غلط است ؟ در آيهء هشتم اين را هم توضيح مىدهد :\r\n« لا يَنْهيكُمُ اللَّهُ عَنِ الَّذينَ لَمْ يُقاتِلوكُمْ فِى الدّينِ وَ لَمْ يُخْرِجوكُمْ مِنْ دِيارِكُمْ انْ تَبَرُّوهُمْ وَ تُقْسِطوا الَيْهِمْ » از اين [ مطلبْ 
  ] شما اينچنين استنباط نكنيد كه كسانى كه دين و ايمان ندارند و اسلام ندارند اگر با شما سر ستيزه و دشمنى ندارند صِرف احسان به آنها را خدا نهى مىكند ؛ به آنها احسان كنيد ؛ ولى مسأله ، مسألهء ديگر است ؛ مقصود كسانى هستند كه با اسلام و مسلمين سر ستيزه‌جويى دارند و اگر شما با ساده‌دلى بخواهيد با\r\n\r\n","description":"","footnote":"","page_name":" 206 ","page_number":210},
  {"content":"\r\n\r\nآنها رابطهء دوستى برقرار كنيد آنها زهر خودشان را حتماً خواهند ريخت ؛ آنها دشمن مسلكى شما هستند . آنچه كه ما مىگوييم در واقع هشدارى است به شما كه از كينه‌توزى و كينه‌ورزى آنها غافل نمانيد .\r\nدر اين جهت ، آيات قرآن بسيار حساسيت دارد و هشدار مىدهد كه شما گاهى غافل مىشويد و به اينها حسن ظن پيدا مىكنيد و يك وقت مىبينيد آنها كار شما را ساخته‌اند . در آيه‌اى در سورهء نساء مىفرمايد : « وَدَّ الَّذينَ كَفَروا لَوْ تَغْفُلونَ عَنْ اسْلِحَتِكُمْ وَامْتِعَتِكُمْ فَيَميلونَ عَلَيْكُمْ مَيْلَةً واحِدَةً » « 1 » شما اشتباه مىكنيد ؛ اگر امروز آنها روى خوش به شما نشان مىدهند از قدرت شما مىترسند ؛ اگر بتوانند شما را غافلگير كنند - به تعبير ما - يك لقمه‌تان مىكنند ؛ اينقدر از آنها غافل نباشيد !\r\nدر آن مقالهء « ولاءها و ولايتها » « 2 » من مفصل در اين زمينه بحث كرده‌ام كه ما انواع ولاءها داريم : ولاء اثباتى و ولاء منفى ، . . . . از نظر اسلام جامعهء اسلامى حكم پيكر واحد را دارد ؛ تفاوتى كه ميان مسلمان و غير مسلمان هست اين است كه با مسلمانان بايد آن‌طور رفتار كند كه با اعضاى پيكر خودش رفتار مىكند و با غير مسلمان بايد آن طور رفتار كند كه خوبى و احسان هم كه مىكند بايد توجه داشته باشد كه او فردى است خارج و بيرون از اين پيكره . حال مقدارى از اين آيات را ترجمه كنيم بعد به تفصيل بيشتر به اين مطلب مىپردازيم .\r\n\r\nمنكران خدا يا پيام خدا ، دشمنان خدا «\r\nيا ايُّهَا الَّذينَ امَنوا لاتَتَّخِذوا عَدُوّى وَ عَدُوَّكُمْ اوْلِياءَ » اى اهل ايمان ، دشمنان مرا [ و دشمنان خودتان را دوستان نگيريد . 
  ] دشمنان خدا كسانى هستند كه منكر خدا و پيام خدا هستند . هر كس كه بر ضد ايمان به خدا يا بر ضد پيام خدا - كه همان وحى و رسالت است - قيام كرد او دشمن خداست . دشمنى معنى ديگرى ندارد . عده‌اى از روشنفكرهاى اخير مثل فروغى به سعدى ايراد مىگيرند كه چرا گفته است :\r\n اى كريمى كه از خزانهء غيب * گبر و ترسا وظيفه‌خور دارى\r\nدوستان را كجا كنى محروم * تو كه با دشمنان نظر دارى \r\n\r\n\r\n\r\n\r\n","description":"","footnote":"\r\n( 1 ) نساء / 102 .\r\n( 2 ) اين مقاله اكنون به صورت كتاب در آمده و به صورت مقاله نيز در كتاب ششش مقاله منتشر شده است .\r\n","page_name":" 207 ","page_number":211},
  {"content":"\r\n\r\nمىگويند مگر مىشود خدا دشمن كسى باشد يا مگر كسى مىتواند دشمن خدا باشد ؟ ! چون سعدى در اين شعرش پيوند خودش را با اسلام روشن مىكند و غير مسلمان [ را دشمن خدا معرفى مىكند 
  ] - كه حساسيت اينها بيشتر روى كلمهء « گبر » است ، گبر و زردشتى و دورهء قبل از اسلام - ناراحتند كه چرا سعدى عليه گبر اين‌جور حرف مىزند ؛ مىگويند اين حرف سعدى قابل قبول نيست كه « اى كريمى كه از خزانهء غيب - گبر و ترسا وظيفه خور دارى » ، آنگاه مسلمانها را « دوستان » مىنامد و گبر و ترسا را « دشمنان » . گبرها كه همين زردشتيهاى خودمان هستند ، ترساها هم كه اربابهاى خودمان هستند ! بنابراين چطور ما اينها را « دشمنان خدا » بدانيم ؟\r\nاينها همه حرف مفت است . هر كسى كه بر خلاف فطرت خودش كه فطرت توحيد است و بر ضد ايمان به خدا و بر ضد پيام خدا قيام كند دشمن خداست . اينها فرض مىكنند كه خدا از نظر مسلك - العياذ باللَّه - يك صلح كلّى است ؛ يعنى هر كسى هر مسلكى و هر راهى مىخواهد ، داشته باشد ؛ اينها ديگر به خدا مربوط نيست ، دوست و دشمنْ ديگر معنى ندارد . ولى قرآن تصريح مىكند ؛ مشركين را ، منكرين خدا و منكرين پيام خدا را دشمنان خدا معرفى مىكند .\r\nحال نكته اين است كه بعد از آن كه مىفرمايد : « عَدُوّى » مىگويد : « وَ عَدُوَّكُمْ » [ كافران را دوستان نگيريد 
  ] نه فقط به دليل اينكه دشمنان پيام من و ضد ايمانِ به من هستند [ بلكه همچنين به دليل اينكه 
  ] اينها دشمن شما هم از آن جهت كه مؤمن هستيد هستند ، يعنى دشمن مؤمن بما هو مؤمن هم هستند . اگر شما را از ايمان عارى كنند با شما دوستند . تا شما در لباس ايمان هستيد و اين جامه را به تن كرده‌ايد دشمن شما هستند . پس در واقع اين هشدار در بارهء دشمنهاى خودتان هم هست .\r\nدشمنان مرا و دشمنان خود را دوستان و نزديكان خود قرار ندهيد .\r\n\r\nآيهء سورهء آل‌عمران\r\nدر يك آيهء ديگر در سورهء آل عمران مىفرمايد : « لاتَتَّخِذوا بِطانَةً مِنْ دونِكُمْ » « 1 » . آنجا تعبير ديگرى است . « بطانه » يعنى آستر . لباسى كه انسان مىپوشد يك رويه دارد [ و\r\n\r\n\r\n\r\n\r\n","description":"","footnote":"\r\n( 1 ) . آل عمران / 118 .\r\n","page_name":" 208 ","page_number":212},
  {"content":"\r\n\r\nيك آستر . 
  ] شعر نصاب مىگويد : « الظِّهارَة ابره دان و الْبِطانَة آستر » . عرب رويهء پارچهء لباس را « ظهاره » مىگويد و آستر را « بطانه » . اين تشبيهى است كه قرآن مىكند . مىفرمايد در جامعه از غير خود بطانه نگيريد . خيلى تعبير عجيبى است ! يعنى در جامعهء مسلمان ، غير مسلمان هم شركت داشته باشد مانعى ندارد ولى يك وقت هست به صورت ظهاره شركت دارد ، پارچهء رو ، يعنى پارچهء شناخته شده ، آن كه ديده مىشود ، [ و يك وقت به صورت بطانه و آستر ؛ 
  ] يعنى تشكيلات جامعهء اسلامى يك كارهاى علنى دارد ، يك كارهاى سرّى و مخفى مثل آن كارهايى كه به سياست اجتماع مربوط است . غير مسلمان بخواهد كارهايى در جامعهء اسلامى داشته باشد كه روست ، مثلًا تجارت يا زراعت داشته باشد ، مانعى ندارد ؛ اما غير مسلمان را در اسرار جامعهء مسلمان ، در كارهاى اساسى و پنهانى و نهانى و كارهايى كه در زير و باطن اجتماع است [ شركت دادن ، جايز نيست . 
  ]\r\n\r\nلزوم مسلكى بودن «\r\nلاتَتَّخِذوا عَدُوّى وَ عَدُوَّكُمْ اوْلِياءَ تُلْقونَ الَيْهِمْ بِالْمَوَدَّةِ » شما القاء دوستى ميان خود و آنها برقرار مىكنيد . القاء مودّت يعنى در دل مودّتى نسبت به آنها داريد ؛ علاقه‌اى پيدا مىكنيد و بعد اين علاقه را آشكار و ظاهر مىسازيد و روابط دوستانه با آنها برقرار مىكنيد « وَقَدْكَفَروا بِما جاءَكُمْ مِنَ الْحَقِّ » در حالى كه آنها كفر مىورزند . ( هميشه گفته‌ايم كه مفهوم « كفر » صرفِ قبول نكردن اسلام نيست ، قبول نكردن و به عناد و ستيزه برخاستن است . ) و حال آنكه آنها با حقى كه بر شما نازل شده و براى شما آمده است ( يعنى همين پيام خدا ، همين قرآن ) ستيزه مىكنند . معنايش اين است :\r\nپس مسلكى بودن كجا رفت ؟ آنها اينقدر نسبت به دين و ايمان و مسلك شما مخالفت مىكنند ، باز شما آنها را برادرخواندهء خودتان قرار داده‌ايد ؟ ! « يُخْرِجونَ الرَّسولَ وَ ايّاكُمْ انْ تُؤْمِنوا بِاللَّهِ رَبِّكُمْ » اينها مردمى هستند كه پيامبر را و شما را از شهر و ديارتان اخراج كردند به گناه اينكه به ربّ خودتان ، به پروردگارتان ايمان آورديد . چرا فراموش مىكنيد ؟ اينها نگذاشتند كه پيغمبر و شما در زادگاه خودتان زندگى كنيد ، شما را مجبور به مهاجرت كردند ( واقعاً هم مجبور به مهاجرت كردند يعنى اگر به آنها آزادى مىدادند مهاجرت نمىكردند ) ، شما را از شهر و ديارتان اخراج كردند به گناه ايمانتان ؛ ايمان به چه ؟ آيا به يك بيگانه ؟ مثل اينكه مردم\r\n\r\n","description":"","footnote":"","page_name":" 209 ","page_number":213},
  {"content":"\r\n\r\nشهرى افرادى را به دليل اينكه با يك بيگانه ارتباط برقرار كرده‌اند اخراج مىكنند ؟\r\n[ خير ، 
  ] مىگويند چرا شما به خداى خالق و پروردگارتان ايمان آورديد ؟ در واقع خود آيه نشان مىدهد ، مىگويد آنها به دليل مسلك با شما مخالفند ، آنوقت شما چطور مىخواهيد بين آنها و غير آنها به دليل مسلك فرق نگذاريد ؟\r\n\r\nآيهء سورهء حج\r\nنظير اين آيه است آيه‌اى كه در سورهء مباركهء حج است و اولين آيه‌اى است كه در مورد جهاد نازل شده است و مىفرمايد : « اذِنَ لِلَّذينَ يُقاتَلونَ بِانَّهُمْ ظُلِموا وَ انَّ اللَّهَ عَلى نَصْرِهِمْ لَقَديرٌ . الَّذينَ اخْرِجوا مِنْ دِيارِهِمْ بِغَيْرِحَقٍّ الّا انْ يَقولوا رَبُّنَا اللَّهُ » « 1 » به مقاتلان و مجاهدان اجازه داده شد ( براى اولين بار است كه اجازه داده مىشود ) كه دست به اسلحه ببرند به دليل اينكه مظلوم واقع شده‌اند و خدا قادر است كه آنها را يارى بفرمايد . بعد [ بيان 
  ] مىفرمايد كه كدام مجاهدين و مقاتلين را مىگوييم : همين مردمى كه اينها را به زور از شهر و ديارشان اخراج كردند به گناه اينكه گفته‌اند :\r\n« رَبُّنَا اللَّهُ » .\r\n\r\nشرط مجاهد در راه خدا بودن و طلب رضاى الهى «\r\nانْ كُنْتُمْ خَرَجْتُمْ جِهاداً فى سَبيلى وَ ابْتِغاءَ مَرْضاتى » اگر شما راست مىگوييد اى مؤمنين ، اگر واقعاً شما به نيت جهاد در راه خدا و براى طلب رضاى الهى خارج شده‌ايد . [ در بارهء 
  ] اين شرطى كه در اينجا ذكر شده است ، مفسرين گفته‌اند در زبان عرب ( در فارسى هم اين مطلب هست ) شرط گاهى واقعاً به مفهوم شرط است يعنى در يك صورت بله و در صورت ديگر نه ، و گاهى معنايش اين است كه « و حال آنكه چنين است » ؛ مثل اينكه به پسرى كه آمادگى ندارد كه به پدرش نيكى كند ، مىگوييم اگر اين پدرت هست كه تو بايد اين طور با او رفتار كنى ! اين « اگر » نه به اين معنى است كه ما شك داريم كه آيا او پدرش هست يا نيست ؛ بلكه يعنى به دليل اينكه پدرت هست ( پس حالا كه پدرت هست ) تو بايد رفتارت با او چنين باشد . اينجا هم « انْ كُنْتُمْ خَرَجْتُمْ جِهاداً فى سَبيلى وَ ابْتِغاءَ مَرْضاتى » يعنى شما كه به نيت جهاد در راه خدا از\r\n\r\n\r\n\r\n\r\n","description":"","footnote":"\r\n( 1 ) . حج / 39 و 40 .\r\n","page_name":" 210 ","page_number":214},
  {"content":"\r\n\r\nشهر و ديارتان خارج شده‌ايد و شما كه هدفتان رضاى الهى است پس بايد اين‌جور باشيد ؛ يعنى لازمهء مجاهد در راه خدا بودن و در راه خدا گام برداشتن اين است كه اين پيوندها را با دشمنان خدا و دشمنان خودتان ببُريد .\r\n\r\nخدا آگاهتر است «\r\nتُسِرّونَ الَيْهِمْ بِالْمَوَدَّةِ وَ انَا اعْلَمُ بِما اخْفَيْتُمْ وَما اعْلَنْتُمْ » شما كه مدعى ايمان به خدا هستيد ( به‌طور جمع ذكر كرده ولى همين‌طور كه عرض كردم شأن نزول آيه در مورد يك فرد است كه همان حاطب باشد ) در سرّ و خفاء عُلقهء خودتان را به كفار و مسلمين اظهار مىكنيد ، مخفيانه علقهء خودتان را به آنها مىرسانيد ، مثل اينكه يادتان رفته كه شما مؤمن هستيد و به خدا ايمان داريد كه آن خدا همه چيز را مىداند ، آنچه را كه شما ظاهر كنيد و آنچه را كه مخفى كنيد ؛ يعنى مگر غافليد از اينكه خدا از اسرار شما آگاه است و از ظاهر و باطن شما [ و از 
  ] همه چيز آگاه است ؟ ! « وَ انَا اعْلَمُ بِما اخْفَيْتُمْ وَ ما اعْلَنْتُمْ » من كه خداى شما هستم به آنچه شما پنهان كنيد و به آنچه شما آشكار كنيد ، از خود شما آگاهترم « وَ مَنْ يَفْعَلْهُ مِنْكُمْ فَقَدْ ضَلَّ سَواءَ السَّبيلِ » هر كسى كه چنين كارى را بكند ، از راه راست منحرف شده است .\r\n\r\nفرصت‌طلبى كافران\r\nآيهء بعد باز توضيحى در همين زمينه است . ( كمى به صورت مختصرتر تا آخر اين آيات تفسير مىكنيم بعد شرح مفصّلترى عرض مىكنم . )\r\n« انْ يَثْقَفوكُمْ يَكونوا لَكُمْ اعْداءً وَ يَبْسُطوا الَيْكُمْ ايْدِيَهُمْ وَ الْسِنَتَهُمْ بِالسّوءِ وَ وَدّوا لَوْ تَكْفُرونَ » « 1 » . عرض كرديم كه قرآن كريم مكرر در مكرر اين هشدار را مىدهد كه مسأله اين نيست كه ما مىگوييم شما فقط به دليل اينكه آنها مسلمان نيستند با آنها رابطهء دوستى و احسان برقرار نكنيد ؛ مسأله اين است كه شما غافليد كه در زير پردهء اين چهرهء ظاهرى كه اينها نشان مىدهند [ چه نيّاتى نهفته است ! 
  ] احياناً به شما مىگويند كه شما مسلمانيد ، ما مسلمان نيستيم ولى در عين حال اهل يك قبيله هستيم ، يك فاميل هستيم ، بالاخره قوم و خويش هستيم ؛ ما قبل از اينكه مسلمان يا\r\n\r\n\r\n\r\n\r\n","description":"","footnote":"\r\n( 1 ) . ممتحنه / 2 .\r\n","page_name":" 211 ","page_number":215},
  {"content":"\r\n\r\nغير مسلمان باشيم - مثلًا - همه مان مكّى هستيم ؛ يعنى ايمان يك مسألهء سطحى است ، چيز مهمى نيست ، حالا شما مسلمان باشيد يا غير مسلمان . دروغ مىگويند .\r\nاگر امروز چنين حرفى مىزنند دنبال فرصت هستند . ( قرآن خيلى روى فرصت‌طلبى آنها تكيه مىكند . ) اگر امروز چنين حرفى مىزنند ته دلشان حرف ديگرى است . « انْ يَثْقَفوكُمْ يَكونوا لَكُمْ اعْداءً » اگر بر شما دست بيابند يعنى روزى فرصت دستشان بيايد كه ضربهء خودشان را وارد كنند - تعبير اين است كه - آنوقت دشمنان شما خواهند بود ؛ با اينكه قبلًا فرمود الآن دشمنان شما هستند . اين كه مىگويد : « دشمنان شما هستند » يعنى من كه از اسرار آگاهم الآن مىدانم دشمن شما هستند ولى شما احساس نمىكنيد ، آن روزى كه آنها فرصت پيدا كنند و بر شما دست بيابند آنوقت مىبينيد كه چگونه اينها دشمنان شما هستند . « دشمنان شما خواهند بود » يعنى خواهيد ديد كه اين دلهايشان از دشمنى مىجوشد . آيا فقط همان دلهايشان خواهد جوشيد ؛ كارى به كارتان ندارند ؟ « وَ يَبْسُطوا الَيْكُمْ ايْدِيَهُمْ » ببينيد دستشان چگونه بر روى شما دراز مىشود ! « وَ الْسِنَتَهُمْ » و زبانشان . دست و زبانشان به بدى بر روى شما دراز خواهد شد « وَ وَدّوا لَوْ تَكْفُرونَ » تمام آرزويشان اين است كه شما را از اين ايمان و دين و مسلكتان برگردانند .\r\n« لَنْ تَنْفَعَكُمْ ارْحامُكُمْ وَ لا اوْلادُكُمْ يَوْمَ الْقِيامَةِ يَفْصِلُ بَيْنَكُمْ وَ اللَّهُ بِما تَعْمَلونَ بَصيرٌ » « 1 » . ضمناً اين سؤال پيش مىآمده است - هم به حسب مورد و هم هميشه - كه چه بكنيم ؟ از طرف ديگر پاى ارحام و خويشاوندان و زن و بچهء ما در ميان است ؛ جانب آنها را هم كه نمىشود رعايت نكرد . قرآن البته نهى نمىكند از اين كه كسى به ارحام خودش ولو اينكه كافر باشند از آن جهت كه ارحام هستند احسان كند - كه در آيهء بعد خواهيم خواند - ولى آيا احسان به آنها به قيمت خيانت به جامعهء اسلامى ؟\r\nاحسان به آنها به قيمت خيانت به خدا و رسول ؟ نه .\r\n\r\nايمان واقعى\r\nدر آيات زيادى از قرآن اين مطلب تصريح شده است كه ايمان آن وقت ايمان است كه هر جا كه در سر دوراهى قرار گرفتيد كه يا خدا يا - مثلًا - پدر ، يا خدا يا مادر ، يا\r\n\r\n\r\n\r\n\r\n","description":"","footnote":"\r\n( 1 ) . ممتحنه / 3 .\r\n","page_name":" 212 ","page_number":216},
  {"content":"\r\n\r\nخدا يا فرزند ، يا خدا يا زن ، يا خدا يا مال ، يا خدا يا مسكن ، همه جا بگوييد خدا :\r\n« قُلْ ان‌ْكانَ اباؤُكُمْ وَ ابْناؤُكُمْ وَ اخْوانُكُمْ وَ ازْواجُكُمْ وَ عَشيرَتُكُمْ وَ امْوالٌ اقْتَرَفْتُموها وَ تِجارَةٌ تَخْشَوْنَ كَسادَها وَ مَساكِنُ تَرْضَوْنَها احَبَّ الَيْكُمْ مِنَ اللَّهِ وَ رَسولِهِ وَ جِهادٍ فى سَبيلِهِ فَتَرَبَّصوا حَتَّى يَأْتِىَ اللَّهُ بِامْرِهِ » « 1 » به آنها بگو ايمان مساوى است با پاكباختگى ؛ ايمان مساوى است با اينكه هر چه غير ايمان است در درجهء بعد قرار بگيرد . نمىگوييم آنها را به كلى نفى كنيد بلكه مىگوييم آنها در درجهء بعد است يعنى تا آن حدى است كه با اين تضاد نداشته باشد . بگو اگر پدران و فرزندان و خويشاوندانتان و اگر تجارت و بازرگانىتان - كه خوف و بيم ورشكستگى و كسادش را داريد - و اگر خانه‌ها و كاخها و منزلهايى كه علاقه به نشيمن در آنها داريد ، اگر اينها در نزد شما محبوبتر از خدا و پيامبر باشد پس فعلًا برويد ، عجالتاً برويد تا بعد خبرش را به شما بدهيم ؛ يعنى برويد دنبال كارتان . ايمان آن وقت ايمان است كه در درجهء اول واقع شود و هيچ چيزى هم‌درجهء با آن نباشد ، اگر هم‌درجه شد مىشود شرك . اصلًا توحيد يعنى خدا محبوب و مطلوب اول انسان باشد و هر چه غير خدا هست تابع اين محبوب و به خاطر اين محبوب ، محبوب باشد ، و اگر چيزى محبوبيتش در اين عرض يا بيشتر از آن باشد اين ديگر با توحيد جور در نمىآيد و شرك است .\r\n\r\nيگانه رابطهء باقى براى انسان\r\nاينجا هم حاطب بن ابىبلتعه حرفش اين بود كه زن و بچه‌ام الآن در آنجا هستند ، من جانب آنها را هم بايد رعايت كنم . نه ، ديگر « جانب آنها را هم » ، يك مقدار جانب اين را يك مقدار جانب آن را ، يك جا به نفع اين يك جا به نفع آن ، [ با ايمان 
  ] جور در نمىآيد . قرآن مىخواهد بفرمايد كه اين روابط : رابطهء با ارحام ، خويشان ، فرزندان ، اينها يك رابطه‌هايى است كه در چهار صباح دنيا بين انسان و اشياء و اشخاص هست و يگانه رابطه‌اى كه براى انسان الىالابد باقى مىماند رابطهء با خداست يا با دوستان خدا . « لَن تَنْفَعَكُمْ ارْحامُكُمْ وَ لا اوْلادُكُمْ يَوْمَ الْقِيامَةِ » ارحام و خويشاوندان و فرزندانتان در روز قيامت سودى به حال شما نمىبخشند . در روز قيامت ميان انسان و همهء اينها جدايى واقع مىشود ؛ جز يك سبب [ باقى نمىماند : 
  ]\r\n\r\n\r\n\r\n\r\n","description":"","footnote":"\r\n( 1 ) . توبه / 24 .\r\n","page_name":" 213 ","page_number":217},
  {"content":"\r\n\r\n« اذْ تَبَرَّأَ الَّذينَ اتُّبِعوا مِنَ الَّذينَ اتَّبَعوا وَ رَأَوُا الْعَذابَ وَ تَقَطَّعَتْ بِهِمُ الْاسْبابُ » « 1 » رابطه‌ها در آنجا قطع مىشود جز رابطه‌هايى كه از ناحيهء حق برقرار باشد . « الْاخِلّاءُ يَوْمَئِذٍ بَعْضُهُمْ لِبَعْضٍ عَدُوٌّ الَّا الْمُتَّقينَ » « 2 » در قيامت همهء دوستان تبديل به دشمنان يكديگر مىشوند مگر دوستانى كه از روى تقوا با يكديگر دوست بودند يعنى دوستانى كه پيوندشان با يكديگر ناشى از پيوندشان با خدا بوده . زن و بچه و ارحام و اولاد ، تا حدى كه پيوند انسان با اينها ناشى از پيوند ايمانى باشد و آنها با انسان [ در ايمان 
  ] شركت داشته باشند ، اين پيوند در قيامت باقى مىماند ؛ ولى اگر از اين راه نباشد به كلى از بين مىرود . اصلًا در قيامت انسان [ از اينها 
  ] تبرّى مىجويد و فرار مىكند ( يَوْمَ يَفِرُّ الْمَرْءُ مِنْ اخيهِ وَ امِّهِ وَ ابيهِ وَ صاحِبَتِهِ وَ بَنيهِ ) « 3 » . « وَاللَّهُ بِما تَعْمَلونَ بَصيرٌ » خدا به همهء كارهاى شما بيناست .\r\n\r\nابراهيم عليه السلام ، يك الگو «\r\nقَدْ كانَتْ لَكُمْ اسْوَةٌ حَسَنَةٌ فى ابْراهيمَ وَالَّذينَ مَعَهُ اذْ قالوا لِقَوْمِهِمْ انّا بُرَءؤُا مِنْكُمْ وَ مِمّا تَعْبُدونَ مِنْ دونِ اللَّهِ كَفَرْنا بِكُمْ وَ بَدا بَيْنَنا وَ بَيْنَكُمُ الْعَداوَةُ وَ الْبَغْضاءُ ابَداً حَتَّى تُؤْمِنوا بِاللَّهِ وَحْدَهُ » اين درس را از ابراهيم و گروهى كه همراه ابراهيم بودند ( نشان مىدهد كه البته گروهى از تربيت‌شدگان ابراهيم هم بوده‌اند ) ، از ابراهيم و ابراهيميان ياد بگيريد كه آنها چگونه به خاطر ايمانشان از همه بريدند حتى از نزديكترين ارحام خودشان .\r\nاينجا كلمهء « اسْوَة » آمده است . تعبير اين آيه راجع به ابراهيم عليه السلام و تعبير آيه‌اى در سورهء احزاب راجع به رسول اكرم خيلى به يكديگر نزديك است . در سورهء احزاب داريم : « لَقَدْ كانَ لَكُمْ فى رَسولِ اللَّهِ اسْوَةٌ حَسَنَةٌ » « 4 » براى شما در وجود پيغمبر اسوه‌اى است . اسوه به تعبير امروزيها يعنى الگو ( در فارسى شايد كلمه‌اى نداريم كه به‌جاى آن بگذاريم ) ، يعنى شخصيتى كه بايد مقتدا قرار بگيرد و ميزان و معيار باشد و ديگران خودشان را با او بسنجند .\r\nاز نظر تعبيرات ادبى اين را « تجديد » مىنامند . تجديد - كه در علم بديع ذكر\r\n\r\n\r\n\r\n\r\n","description":"","footnote":"\r\n( 1 ) . بقره / 166 .\r\n( 2 ) . زخرف / 67 .\r\n( 3 ) . عبس / 34 - 36 .\r\n( 4 ) . احزاب / 21 .\r\n","page_name":" 214 ","page_number":218},
  {"content":"\r\n\r\nمىكنند - اين است كه مثلًا انسانى كه داراى خصلت و خصوصيتى هست ، آن خصلت و خصوصيت او را به صورت شىء مجسمى جدا از او فرض مىكنند ، مثلًا مىگويند : « رأيتُ فى زيدٍ اسداً » من در زيد شيرى را ديدم . كأ نّه در وجود او شيرى نهفته است . يا مىگويند : « او از زيد يك دانشمند ساخت » و حال آنكه مقصود اين است كه خود زيد را دانشمند كرد ولى گويى الآن اين زيد يك چيز است و دانشمند چيز ديگر ، فقط زيد مايه شده براى اينكه شخص ديگرى دانشمند شود . اين را در ادبيات عربى و در علم بديع « تجديد » مىگويند .\r\nاين تعبير در قرآن آمده است ، مىفرمايد كه در وجود پيغمبر يك الگو وجود دارد . البته مقصود اين است كه خود پيغمبر الگوى شماست اما به اين تعبير [ مىفرمايد كه 
  ] در وجود پيغمبر يك الگو وجود دارد . كأ نّه اين پيغمبر دو شخصيت است : شخصيتى كه شما الآن به طور سطحى داريد مىبينيد ، و شخصيت ديگرى كه به آن پى نبرده‌ايد ، كه آن شخصيتى كه شما به آن پى نبرده‌ايد و بايد او را بشناسيد در اين شخصيت پنهان است و آن شخصيت است كه اگر به آن پى ببريد و آن را بشناسيد بايد الگوى شما قرار بگيرد .\r\nهمين تعبير در بارهء ابراهيم عليه السلام آمده است : « قَدْ كانَتْ لَكُمْ اسْوَةٌ حَسَنَةٌ فى ابْراهيمَ » يك تأسّىِ نيكى و يك اسوهء نيكى در وجود ابراهيم براى شما هست يعنى در وجود ابراهيم هم الگويى [ وجود دارد ، 
  ] منتها اين مربوط به خصوصِ همين مسألهء ولاءِ دشمنان [ است . 
  ] يك الگويى در وجود ابراهيم و همراهان ابراهيم براى شما مسلمين هست . مگر آنها چه كرده‌اند ؟ « اذْ قالوا لِقَوْمِهِمْ انّا بُرَءؤُا مِنْكُمْ » . آنها هم با قوم خودشان بودند و با همهء آنها صلهء قوم و خويشى داشتند ؛ آن يكى پسر عمويش مىشد ، آن يكى پسر خاله‌اش ، آن يكى نوهء عمه‌اش ، او برادر زنش و . . . . ابراهيم و همراهان ابراهيم كه - به تعبير عوامانه - از پاى بته بلند نشده بودند ، آنها هم مردمى بودند كه فاميل و قوم و خويش و دوستان داشتند ، ولى به خاطر ايمانشان و اينكه قومشان با اينها ستيزه كردند به كلى از آنها بريدند ، گفتند ما از شما تبرّى مىجوييم .\r\n\r\nتولّى و تبرّى\r\nحال از اينجا ما به كلمهء « تولّى و تبرّى » [ مىرسيم 
  ] كه فقط پوسته‌اش براى ما مانده و معنايش هيچ باقى نمانده است و به غلط هم « تولّى و تبرّى » به كار مىبريم . تولّى و\r\n\r\n","description":"","footnote":"","page_name":" 215 ","page_number":219},
  {"content":"\r\n\r\nتبرّى يعنى پيوند دوستى با دوستان خدا برقرار كردن و پيوند بيزارى با دشمنان خدا برقرار كردن . « اذْ قالوا لِقَوْمِهِمْ انّا بُرَءؤُا مِنْكُمْ » به قومشان گفتند ما از شما تبرّى مىجوييم ، هم از شما و هم از معبودهاى شما ( آن معبودها سمبل مسلك و عقيده و ايمان شماست ) ، يعنى از شما و از فكر و عقيده و راه شما تبرّى مىجوييم . « كَفَرْنا بِكُمْ » ( اين تعبير جالب است و در قرآن مكرر آمده است ) تنها شما كافر نيستيد ، ما هم كافريم ؛ شما كافريد به آنچه ما ايمان داريم ، ما هم كافريم به شما و به عقيده و مسلك شما ( گفتيم در مفهوم « كفر » ستيزه كردن و مبارزه و مخالفت كردن عملى خوابيده است ) يعنى به شدت با شما و با عقيدهء شما مبارزه خواهيم كرد .\r\nاين كه مىگويند كلمهء « لا الهَ الَّا اللَّهُ » جمعى است ميان نفى و اثبات ، سخن درستى است . « لا الهَ » نفى و انكار است ، كفرِ به غير خداست ؛ « الَّا اللَّهُ » اثبات ايمان به خداست ، كه در « آيةالكرسى » اين‌طور مىخوانيم : « لا اكْراهَ فىِ الدّينِ قَدْ تَبَيَّنَ الرُّشْدُ مِنَ الْغَىِّ فَمَنْ يَكْفُرْ بِالطّاغوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى » « 1 » . تنها نفرمود :\r\n« مَنْ يُؤْمِنْ بِاللَّهِ » ؛ قبل از ايمان به اللَّه ، كفر به طاغوت را ذكر كرد : « فَمَنْ يَكْفُرْ بِالطّاغوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى » .\r\nاين است كه هر مؤمنى شرط مؤمن بودنش كافر بودن هم هست و اين نكتهء اساسى است در آنچه كه در اين آيه در مورد ولاء كفار نداشتن آمده است . ( عرض كرديم مىخواهيم اينها را تا آخر بخوانيم بعد بيشتر در بارهء فلسفهء اين مطلب بحث كنيم . ) اين در واقع همان مطلب را مىخواهد بگويد كه براى مردم مسلمان و جامعهء اسلامى تنها جنبهء اثباتى كافى نيست . در مسيحيت ادعا مىكنند كه فقط جنبهء اثباتى هست و اساساً هيچ عنصرى از كفر و انكار وجود ندارد . ولى اسلام دين تولّى و تبرّى است ، دين نفى و اثبات با يكديگر است ، دينى است كه حتى نفيش تقدم دارد بر اثباتش ؛ به قول علماى اخلاق « تخليه » تقدم دارد بر « تحليه » ؛ يعنى اول بريدن از غير او ، بعد به او پيوند كردن . سعدى خوب مىگويد :\r\n ما درِ خلوت به روى غير ببستيم * از همه باز آمديم و با تو نشستيم \r\nالبته او يك امر عرفانى و معنوى را مىگويد ، چون اين قانون در همه‌جا جارى است .\r\nدر همان امر عرفانى و معنوى ( يعنى در اين كه انسان حالت خلوص و ذكر پيدا كند )\r\n\r\n\r\n\r\n\r\n","description":"","footnote":"\r\n( 1 ) . بقره / 256 .\r\n","page_name":" 216 ","page_number":220},
  {"content":"\r\n\r\nمىگويند اول طرد خاطرات ديگر است . به قول حافظ :\r\n ز فكر تفرقه باز آى تا شوى مجموع * به حكم آنكه چو شد اهرمن سروش آمد \r\nعرض كردم آنها معنى عرفانى را مىگويند : در دل ، اول تفرقه و تفرق را طرد كن تا حالت مجموعيّت خاطر ( كه اصطلاح عرفانى خاصى است ) يعنى حالت تمركز ذهن ، حالتى كه بتوانى دو ساعت در حال خلوت با خدا به سر ببرى و كوچكترين خاطره‌اى در ذهن تو نيايد [ برايت حاصل شود . 
  ] تا اهرمن نرود سروش نمىآيد .\r\nاول بايد اهرمن برود بعد سروش بيايد .\r\nحديثى پيغمبر اكرم دارد كه خواجه نصيرالدين طوسى از اين حديث حتى يك معنى عرفانى هم فهميده است . فرمود : « لا يَدْخُلُ الْمَلائِكَةُ بَيْتاً فيهِ كَلْبٌ اوْ صورَةُ كَلْبٍ » « 1 » فرشتگان در خانه‌اى كه در آن سگ يا صورت سگ باشد وارد نمىشوند ؛ يعنى فرشتهء رحمت در دل انسان ، آن دلى كه در آن هزاران صورت زشت و پليد و كثيف هست ، هرگز وارد نمىشود .\r\n ما درِ خلوت به روى غير ببستيم * از همه باز آمديم و با تو نشستيم\r\nآنچه نه پيوند يار بود بريديم * و آنچه نه پيمان دوست بود شكستيم\r\nمردم هشيار از اين معامله دورند * شايد اگر عيب ما كنند كه مستيم \r\nتعبير قرآن اين است كه « كَفَرْنا بِكُمْ » . قرآن مىگويد از اينها ياد بگيريد : « قَدْ كانَتْ لَكُمْ اسْوَةٌ حَسَنَةٌ فى ابْراهيمَ وَالَّذينَ مَعَهُ » از ابراهيم و ابراهيميان ( آن كسانى كه با ابراهيم بودند ، تربيت‌شدگان ابراهيم ، آن گروه ولو شايد كم بودند ) از اينها ياد بگيريد ، چه درسى ؟ درس كفر را از اينها ياد بگيريد ؛ گفتند : « كَفَرْنا بِكُمْ » ما به شما كفر مىورزيم « وَ بَدا بَيْنَنا وَ بَيْنَكُمُ الْعَداوَةُ وَ الْبَغْضاءُ » اعلام مىكنيم كه ميان ما و شما جز دشمنى ، اصل ديگرى حكومت نمىكند ؛ به قول امروز آشتى ناپذيرى . « حَتَّى تُؤْمِنوا بِاللَّهِ وَحْدَهُ » . اين رابطهء آشتىناپذيرى كى تبديل به آشتىپذيرى مىشود ؟ آنگاه كه\r\n\r\n\r\n\r\n\r\n","description":"","footnote":"\r\n( 1 ) . جامع‌السعادات ، ج 1 / ص 46 .\r\n","page_name":" 217 ","page_number":221},
  {"content":"\r\n\r\nخدا را به وحدت و يگانگى بپذيريد و ايمان پيدا كنيد . اينجا قهراً مسأله‌اى طرح مىشود كه پس مسألهء رابطهء ابراهيم با پدرش يا عمويش كه او را پدر مىخواند ( آزر ) چه بود كه با اينكه كافر بود به او وعده داد كه من با تو استغفار مىكنم ؟ قرآن در قسمت بعد آن را توضيح مىدهد كه اشتباه نكنيد ، آن تولّى نبود ؛ حال چه بود ، چون وقت گذشته و روز عرفه هم هست آن قسمت را مىگذاريم براى بعد .\r\nامروز به حسب افق ما روز عرفه است كه در افق حجاز ، برادران مسلمان ما امروز يكى از بهترين و بزرگترين روزها را مىگذرانند كه روز عيد قربان است و مسلمين - اين طور كه مىگويند - امسال قريب سه ميليون جمعيت در مِنى جمع شده‌اند و حتماً در ميان اينها مردمان خالص و مخلص هست و زياد هم هست . ولى به هر حال روز عرفه از روزهاى عبادت است ؛ شب و روز عرفه از ايام و ليالى متبرّكه است ، اعم از اينكه انسان در منى و عرفات باشد يا نباشد ( البته روز عرفه را در عرفات هستند ) . اين مطلب را يك وقتى راجع به شب قدر هم عرض كرديم :\r\nروزها گاهى شرافت و فضيلت خود را از همان دستورى كه در آن روز رسيده است كسب مىكنند و اين يك جنبهء روانى و روحى هم دارد . اينكه انسان در يك حالِ تنهاى تنها عبادت كند و خدا را بخواند و به درگاه الهى ابتهال و تضرّع كند ، با اين كه صدايش همراه صداى جمع باشد عملًا هم فرق [ دارد و اثر آن 
  ] در روح خود انسان هم متفاوت است . ما در سورهء مباركهء حمد مىخوانيم : « ايّاكَ نَعْبُدُ وَ ايّاكَ نَسْتَعينُ » خدايا همه باهم تو را مىپرستيم ؛ در صورتى كه انسان نماز را با حالت انفراد مىخواند . نماز ، اصلش نماز فرادى است ، نماز جماعت سنتى است كه اگر انسان نخوانْد هم نخواند . ولى در نماز فرادى هم انسان به خدا اين‌طور مىگويد : خدايا ما همه باهم تو را مىپرستيم و همه باهم از تو مدد مىخواهيم و كمك مىجوييم .\r\nامام فخر رازى معروف ، صاحب التفسير الكبير ( تفسير مفاتح‌الغيب ) در همين سورهء حمد و در همين آيه تعبير شاعرانه و زيبايى دارد . ( اگرچه معايبى در اين آدم هست ولى مرد فوق‌العاده باهوش بااستعدادِ فاضلِ متتبّعِ متبحّرى بوده است . ) از يك اصل فقهى استفاده مىكند و آن اين است كه در موارد زيادى مىگويند فروشنده يا خريدار ، خيار فسخ پيدا مىكند . يكى از موارد را « خيار تبعّض صفقه » مىگويند .\r\nمقصود از « صفقه » همان « كالا » است . انسان وقتى معامله مىكند ، چه از نظر\r\n\r\n","description":"","footnote":"","page_name":" 218 ","page_number":222},
  {"content":"\r\n\r\nفروشنده چه از نظر خريدار ، تمام اين جنس را مىفروشد به تمام اين پول . حال اگر بعد جريانى پيدا شد كه قسمتى از اين جنس قابل معامله نبود مثل اينكه فروشنده ده خروار گندم فروخته است به فلان قيمت ، بعد معلوم مىشود او شريكى هم دارد و پنج خروار آن مال آن شريك است ، شريكش بايد امضا كند و قبول نكرده ، بنابراين همهء اين ده خروار نمىتواند مال آن شخص بشود ، پنج خروارش كنار مىرود ؛ آيا نسبت به آن پنج خروار ديگر ، مشترى الزام دارد بگيرد يا نه ؟ . . . « 1 »\r\n\r\n\r\n\r\n\r\n","description":"","footnote":"\r\n( 1 ) چند دقيقه‌اى از بيانات استاد شهيد متاسفانه ضبط نشده است\r\n","page_name":" 219 ","page_number":223},
  {"content":"\r\n\r\n\r\nتفسير سورهء ممتحنه ( 2 )\r\nاعوذ باللَّه من الشيطان الرجيم\r\nيا ايُّهَا الَّذينَ امَنوا اذا جاءَكُمُ الْمُؤْمِناتُ مُهاجِراتٍ فَامْتَحِنوهُنَّ اللَّهُ اعْلَمُ بِايمانِهِنَّ فَانْ عَلِمْتُموهُنَّ مُؤْمِناتٍ فَلا تَرْجِعوهُنَّ الَى الْكُفّارِ لا هُنَّ حِلٌّ لَهُمْ وَ لا هُمْ يَحِلّونَ لَهُنَّ وَ اتوهُمْ ما انْفَقوا وَ لا جُناحَ عَلَيْكُمْ انْ تَنْكِحوهُنَّ اذا اتَيْتُموهُنَّ اجورَهُنَّ وَ لا تُمْسِكوا بِعِصَمِ الْكَوافِرِ وَسْئَلوا ما انْفَقْتُمْ وَ لْيَسْئَلوا ما انْفَقوا ذلِكُمْ حُكْمُ اللَّهِ يَحْكُمُ بَيْنَكُمْ وَاللَّهُ عَليمٌ حَكيمٌ . وَ انْ فاتَكُمْ شَىْءٌ مِنْ ازْواجِكُمْ الَى الْكُفّارِ فَعاقَبْتُمْ فاتُوا الَّذينَ ذَهَبَتْ ازْواجُهُمْ مِثْلَ ما انْفَقوا وَ اتَّقُوا اللَّهَ الَّذى انْتُمْ بِهِ مُؤْمِنونَ « 1 » .\r\nاين دو آيه و آيهء بعد ، از بحثِ ولاء خارج است و بحث ديگرى است ولى در عين حال اين بحثِ ديگر ارتباط با آن بحث دارد . گفتيم بحث ولاء كفار مربوط به كيفيت روابطى است كه يك نفر مسلمان با غير مسلمان بايد داشته باشد . اين آيه‌اى كه الآن\r\n\r\n\r\n\r\n\r\n","description":"","footnote":"\r\n( 1 ) . ممتحنه / 10 و 11 .\r\n","page_name":" 220 ","page_number":224},
  {"content":"\r\n\r\nمىخوانيم اگرچه موضوع ديگرى است ولى دقت كه مىكنيم مىبينيم با همان موضوع ارتباط دارد . آن موضوع مسألهء زن و شوهرهايى است كه زن ، مسلمان مىشود و شوهر كافر مىماند و يا برعكس مرد مسلمان مىشود و زن كافر مىماند .\r\nدر صدر اسلام بيشترْ قضيه به اين شكل بود يعنى به شكل ابقاء بود . چون مردم همه مشرك بودند ، اغلب اين‌جور بود كه خانواده‌ها با يكديگر مسلمان مىشدند ؛ اشكالى پيش نمىآمد . ولى بسيار هم اتفاق مىافتاد كه مرد ، مسلمان مىشد و زن به كفر خودش باقى مىماند و يا برعكس زن مسلمان مىشد و مرد به كفر خودش باقى مىماند . اين دستور براى اين مطلب است و البته از دستوراتى است كه در مدينه بعد از صلح حديبيّه نازل شده است .\r\n\r\nمسألهء ازدواج مسلم با كافر\r\nمسألهء ديگر اصلًا خود مسألهء ازدواج ابتدايى مسلم با كافر ( غير مسلم ) است كه اين مسألهء جداگانه‌اى است ولى مىدانيم كه با اين مسأله مربوط است . ابتدا اين مسأله را عرض مىكنيم بعد وارد آنچه كه در آيه است مىشويم . آيا جايز است يك مرد مسلمان با يك زن غيرمسلمان ازدواج كند ؟ اگر آن غيرمسلمان غيرمسلمانى باشد كه اهل كتاب هم نباشد - مثلًا مشرك باشد يا به شكل ديگرى ملحد باشد : ولو مشرك به معناى بت پرست نباشد ولى يك آدم به اصطلاح ماترياليست ، مادى و منكر خدا باشد - آيا چنين ازدواجى جايز است يا نه ؟ مورد اتفاق همهء مسلمين اعم از شيعه و سنى است كه ازدواج با كافر مشرك ( يعنى با كسى كه از ابتدا منكر خداست ، به مبدأ و معاد و به خدا اعتقاد ندارد ) جايز نيست . مرد مسلمان نمىتواند با چنين زنى ازدواج كند و به طريق اولى زن مسلمان هم نمىتواند با چنين مردى ازدواج كند . ولى اگر يك طرف اهل كتاب باشد چطور ؟ مثلًا زن ، مسلمان است و مرد اهل كتاب ( مسيحى يا يهودى و به قول شايد اكثر علما مجوسى هم در رديف اينهاست ) . اينجا هم باز اتفاق نظر است كه زن مسلمان نمىتواند به عقد غير مسلمان درآيد . ولى اگر مرد ، مسلمان باشد و زن غير مسلمان كتابى ( كتابيّه ) تكليف چيست ؟\r\nدر اينجا فقه شيعه با فقه اهل تسنن اختلاف دارد . اهل تسنن ازدواج يك مرد مسلمان را با يك زن كتابيّه جايز مىدانند و چون آنها قائل به عقد ازدواج متعه و\r\n\r\n","description":"","footnote":"","page_name":" 221 ","page_number":225},
  {"content":"\r\n\r\nازدواج موقت نيستند و فقط ازدواج دائم را قبول دارند قهراً آنها ازدواج دائم را جايز مىدانند . ولى در شيعه ازدواج دائم با زن كتابيّه جايز نيست اما ازدواج موقت با آنها جايز است . اين در ابتدا .\r\nاما اگر مسأله مسألهء ابقاء باشد ، يعنى زن و مردى قبل از اينكه مسلمان شوند با يكديگر ازدواج كرده‌اند و بعد مرد مسلمان شده و زن كافر مانده يا برعكس زن مسلمان شده و مرد كافر مانده است . اين آيه ابتدا حكم آن موردى را بيان مىكند كه زن ، مسلمان مىشود و مرد كافر مىماند .\r\n\r\nقرارداد صلح حديبيّه\r\nاينجا يك مقدمه‌اى بايد عرض كنيم . در سورهء « انّا فَتَحْنا » داستان صلح حديبيّه را به تفصيل نقل كرديم . رسول اكرم در سال ششم هجرى به عنوان زيارت مكه [ از مدينه خارج شدند . 
  ] ايام ماه حرام بود و در ماه حرام رسم جاهليت هم اين بود كه دشمنان متعرض يكديگر نمىشدند و خود قريش هم اين رسم را در بارهء ديگران عمل مىكردند . رسول اكرم به استناد اين سنت - كه بعد در خود اسلام هم محترم است - با عده‌اى براى انجام عمل حج در مكه روانه شدند . ولى وقتى به نزديك مكه رسيدند ، در محل حديبيه ، كفار قريش متوجه شدند ، آمدند مانع شدند . هر چه كه مسلمين گفتند اين بر خلاف سنتى است كه خود شما قبول داريد ، قبول نكردند و نزديك بود كه جنگ در بگيرد ؛ مسلمين هم اصرار داشتند كه ما به زور و عنف وارد مكه مىشويم ، ولى خود رسول اكرم با اصرار مسلمين موافقت نكردند . آنجا يك قرارداد صلحى امضا شد و در آن قرارداد صلح به حسب ظاهر پيغمبر اكرم خيلى به آنها امتياز داد ، يعنى قرارداد طورى تنظيم شد كه مسلمين اغلب ناراضى بودند و مىگفتند اين بيشتر به نفع كفار است تا به نفع ما . ولى البته بعد معلوم شد كه اين قرارداد به نفع مسلمين بوده و خيلى هم به نفع مسلمين بوده است . جزء اصول قرارداد يكى اين بود - و مسلمين از همين هم خيلى ناراحت بودند - كه بعد از اين اگر كسى از مردم مكه مسلمان شد و فرار كرد و به مدينه آمد ، قريش حق داشته باشند كه او را برگردانند ولى اگر يك نفر مسلمان مرتد شد و فرار كرد و به مكه رفت ، مسلمين حق نداشته باشند بروند او را پس بگيرند . اين [ مادهء قرارداد 
  ] مسلمين را خيلى ناراحت كرد كه يا رسول اللَّه ! قراردادْ عادلانه نيست ، اين كه به ضرر ماست !\r\n\r\n","description":"","footnote":"","page_name":" 222 ","page_number":226},
  {"content":"\r\n\r\nفرمود : اما اگر كسى از ما مرتد شود و برود ما اصلًا دنبالش نمىرويم . مسلمانى كه به زور بخواهيم او را به آنجا بياوريم كه به درد ما نمىخورد ! هر كس همين‌قدر كه مرتد شد و رفت ، ديگر رفت ، ما دنبالش نمىرويم كه به زور او را بياوريم . و اما راجع به مسلمينى كه در آنجا هستند ، ما از آنها مىخواهيم كه فعلًا تحمل كنند ( چون به حسب قرارداد ، ديگر كفار قريش حق زجر كردن آنها را نداشتند و بلكه آنها آزادى هم پيدا مىكردند كه اعمال خودشان را آزادانه انجام بدهند ) و بعد از آن دورهء شكنجه و سختى آزادى پيدا مىكنند . ما از آنها مىخواهيم آنجا باشند و وجودشان در آنجا نافع است ، بايد باشند ؛ و اين سياست فوق‌العاده مفيد واقع شد . اگر رسول اكرم آن اجازه را مىداد كه اگر مسلمين مكه هم فرار كردند ما برنمىگردانيم ، بعد از اين قرارداد ، مسلمينِ مكه پشت سر يكديگر فرار مىكردند و به مدينه مىآمدند در صورتى كه رسول اكرم مىخواست از اين آزادى كه براى مسلمين در مكه پيدا مىشود استفاده كند كه بعد يك زمينهء تبليغى در آنجا فراهم شود و براى يك سال و دو سال ديگر مكه خود به خود تسليم شود و همين‌طور هم شد ؛ به واسطهء همين قرارداد صلح حديبيه ، در ظرف اين يكى دو سال آنقدر مردم مسلمان شدند كه در تمام آن ده بيست سال گذشته مسلمان نشده بودند .\r\n\r\nدستور آزمايش ايمان زنان مهاجر مدعى مسلمانى\r\nپس اينچنين قراردادى بود كه اگر كسى از مسلمين مكه فرار كرد آنها حق برگرداندن داشته باشند . در اين بين مسألهء زنها مطرح شد . گاهى هم زنهايى اسلام اختيار مىكردند و بعد هجرت مىكردند و به مدينه مىآمدند . يكى دو تا زن چنين كارى را كردند . از مكه آمدند دنبال اينها كه طبق قرارداد اينها را برگردانيد . پيغمبر اكرم فرمود :\r\nاين قرارداد شامل زنها نمىشود . دستور رسيد كه اگر زنهايى هجرت كنند ، از خانه‌هايشان فرار كنند و به مدينه ، حوزهء اسلامى ، بيايند اول اينها را امتحان كنيد .\r\nاين خودش يك نكته‌اى است و آن اين است : اسلام در باب مسلمان شدن امتحان را لازم نمىداند ؛ يعنى اگر مردى بخواهد اظهار اسلام كند نمىگويد امتحانش كنيد ببينيد راست مىگويد يا دروغ ؛ يا اگر زنى شوهرش كافر نباشد و بيايد اظهار اسلام كند ، مثلًا زن و شوهرى با يكديگر آمده‌اند اظهار اسلام مىكنند ، ما اينجا وظيفه نداريم كه بياييم به‌گونه‌اى آزمايش كنيم ، به اصطلاح بازپرسى و بازجويى كنيم و\r\n\r\n","description":"","footnote":"","page_name":" 223 ","page_number":227},
  {"content":"\r\n\r\nاينها را تفتيش كنيم ببينيم از روى حقيقت است يا از روى حقيقت نيست . دستور قرآن است : « وَ لا تَقولوا لِمَنْ الْقى الَيْكُمُ السَّلامَ لَسْتَ مُؤْمِناً » « 1 » . ولى اگر زنى زن يك كافر باشد ، مىآيد اظهار اسلام مىكند ، قرآن در اينجا اختصاصاً مىفرمايد تفتيش كنيد ، امتحان كنيد ، ببينيد اين اسلام از روى حقيقت است يا از روى حقيقت نيست ، بسا هست يك امر ديگر سبب شده است . وقتى اينچنين زنهايى مىآمدند ، پيغمبر اكرم دستور مىداد تفتيش كنيد ، نكند عشق يك مرد به سرش زده و آمده ، نكند چيز ديگرى هست . در مورد اينچنين زنهايى قرآن بالخصوص دستور آزمايش و امتحان و تفتيش مىدهد كه كوشش كنيد ايمان اينها ايمان واقعى و از روى صداقت و حقيقت باشد . حال اگر آزمايش مىكردند و معلوم مىشد واقعاً اين زن اسلام اختيار كرده و به خاطر اسلام از آن خانواده فرار كرده است ( چون حكم اسلام اين است كه يك زن مسلمان واقعى نمىتواند در خانهء يك كافر بماند ، همين‌طورى كه يك زن كافر هم نمىتواند و نبايد در خانهء يك مسلمان باقى بماند ) آيه مىفرمايد اگر فهميديد و دانستيد و يقين كرديد كه اينها مؤمن هستند ، اينها را به كفار و به شوهرهاى اول بازنگردانيد « لا هُنَّ حِلٌّ لَهُمْ وَ لا هُمْ يَحِلّونَ لَهُنَّ » اينها بر آنها ديگر حلال نيستند ، آنها هم بر اينها ديگر حلال نيستند .\r\nاينجا قهراً پاى يك مسألهء مالى درميان مىآيد . مىدانيم كه در روابط مسلمان و كافر اگر كافر ، حربى باشد [ خون و مالش بر مسلمان حلال است . 
  ] ( كافر حربى در وقتى است كه روابط مسلمان با كافر روابطى است كه خون يكديگر و به طريق اولى مال يكديگر را بر يكديگر حلال مىدانند . ) ولى فرض اين است كه در موردى است كه مورد حرب و جنگ نيست ، صلحى قرارداد شده ، اينجا پاى يك مسألهء مالى در ميان مىآيد و آن مسألهء مالى اين است كه آن شوهر كافر حق دارد بگويد اين زنى كه من زن خودم قرار داده‌ام من مهرى پرداخته‌ام كه اين زن زن من شده است ( چون در جاهليت هم مهر بوده است ) پس تكليف مهر من چه مىشود ؟ قرآن مىفرمايد آن ميزانْ مهرى را كه آن كافر پرداخته است بپردازيد ، از بيت‌المال يا اگر شوهر جديدى براى او پيدا مىشود [ از مهر جديد ؛ 
  ] و اگر كسى از شما خواست با اين زن ازدواج كند مىتواند ازدواج كند و مهر جديد هم بايد براى او قرار بدهد .\r\n\r\n\r\n\r\n\r\n","description":"","footnote":"\r\n( 1 )\r\n. نساء / 94 .\r\n","page_name":" 224 ","page_number":228},
  {"content":"\r\n\r\n- مثل اين است كه از او طلاق گرفته باشد .\r\nاين خودش حكم طلاق است ، مثل ارتداد است . ارتداد هم همين‌جور است ؛ يعنى اگر يك شوهرى مرتد شود ( مسلمان است و مرتد مىشود ) زنْ ديگر بر او حرام است ، از همان ساعت بايد عدهء وفات نگه دارد . اگر شوهرى مرتد شد ، از همان ساعتى كه مرتد شده حكم ميّت را پيدا مىكند ؛ زنش بر او حرام است و اين زن از همان وقت بايد عدهء وفات نگه دارد ، يعنى چهار ماه و ده روز . بعد از چهار ماه و ده روز مىتواند با هركس كه بخواهد ازدواج كند .\r\n- آيا مقصود از « اهل كتاب » همينهايى هستند كه معتقد به اب و ابن و روح‌القدس‌اند ؟\r\nبله ، همينها كه به يك كتاب آسمانى منتسبند اهل كتاب‌اند . با اينكه اينها موحد واقعى نيستند ولى چون وابسته‌اند به يك كتاب آسمانى و به يك پيغمبر حقيقى كه تعليمات اصلى اين پيغمبر تعليمات توحيدى بوده است [ اهل كتاب شمرده مىشوند 
  ] گو اينكه حالا يك انحرافاتى پيدا كرده‌اند . همين مقدار كافى است .\r\n- ازدواج دائم هم نمىشود كرد .\r\nبه حسب فقه شيعه ازدواج دائم نمىشود كرد ولى ازدواج موقت مانعى ندارد .\r\nدر واقع مسألهء ازدواج موقت هم اگر انسان خوب دقت كند ، معلوم است كه براى يك حالت ضرورى است . اعتبار عقلى هم حكم مىكند كه اين حرفى كه اهل تسنن مىزنند [ مبنى بر جايز بودن ازدواج دائم مرد مسلمان با زن اهل كتاب 
  ] درست نباشد .\r\n\r\nفلسفهء حرمت ازدواج دائم مرد مسلمان با زن اهل كتاب\r\nيك زن و شوهر فقط با يكديگر همكارى ندارند . دو شريك در يك مغازه مانعى ندارد كه يكى كافر باشد يكى مسلمان ، ولى ازدواج علاوه بر همكارى ، همروحى است . روح ازدواج اين است كه يك زن و شوهر خواه‌ناخواه وحدت روحى پيدا مىكنند . در اين صورت چگونه ممكن است كه يك مردى كه در روح خودش بعد از توحيد هيچ اصلى اصيلتر و شريفتر و محبوبتر از شهادت به رسالت رسول اكرم\r\n\r\n","description":"","footnote":"","page_name":" 225 ","page_number":229},
  {"content":"\r\n\r\nنيست ، آن اصلى كه با آن زندگى مىكند ، با يك شخصيتى ، با يك زنى زندگى كند كه - العياذباللَّه - اصلًا قرآن را قبول ندارد ، پيغمبر را قبول ندارد و او را - العياذباللَّه - مرد كذّابى مىداند ؛ بخواهد يك زندگى مشترك با چنين زنى تشكيل بدهد . اين عملًا نشدنى است ؛ يا آن زن بايد برگردد به اين طرف ، يا اگر او برنگردد اين مىرود به آن طرف . بعد تكليف بچه‌هايى كه پيدا مىشوند چه مىشود ؟ آن زن بالأخره به يك اصل ديگرى معتقد است . آن زن هم خير بچهء خودش را مىخواهد يا لااقل دلش مىخواهد آن بچه مطابق روح او تربيت شود و اين مرد مىخواهد اين بچه مطابق روح او تربيت شود . مرد چكار مىكند ؟ يا اصلًا بىتفاوت مىماند ؛ بچه از آن طرف مىرود ؛ [ و يا بىتفاوت نمىماند . 
  ] اگر فرض كنيم مرد جدى باشد زن هم جدى باشد ، آن بچهء بدبخت يكى از بدترين بچه‌ها خواهد شد ؛ دو تربيت متناقض دائماً وارد روح اين بچه مىشود ؛ پدر مىگويد اين‌جور ، مادر مىگويد نه ، دروغ مىگويد ، اين‌جور نيست ، اين‌جور است ؛ مادر مىگويد اين‌جور ، پدر مىگويد نه ، اين‌جور است .\r\nاين ، حرف درستى نيست ؛ و بعلاوه تاريخ نشان داده است « 1 » كه ازدواجهاى مسلمانها با زنهاى كتابيّه - چون اهل تسنن جايز مىدانستند - عواقب وخيم براى جامعهء اسلامى به‌وجود آورده ، خصوصاً كه اين قضايا اغلب در ميان طبقات متعين ( امرا ، خلفا ، فرماندهان سپاهها ) يعنى مردمى كه نبض جامعه در دست آنهاست رخ مىدهد . زن در وجود مرد اثر فوق‌العاده مىگذارد و اتفاقاً زنها در مردهايى كه داراى فكر بلندتر و احساسات بيشتر هستند بيشتر مؤثرند تا در مردهاى مثلًا دهاتى و امثال آن .\r\nيك حديثى پيغمبر اكرم دارند كه اين حديث به قولى در حد اعجاز است : « انَّهُنَّ يَغْلِبْنَ الْعاقِلَ وَ يَغْلِبُهُنَّ الْجاهِلُ » زنان بر عاقلان غلبه مىكنند و جاهلان بر زنان غلبه مىكنند . جاهل يك آدمى است كه جز خشونت سرش نمىشود ولى آن كه دلى و فكرى و احساسى دارد بيشتر مغلوب قرار مىگيرد .\r\nآنوقت مىبينيد يك مملكت در اختيار يك خليفه قرار مىگيرد ولى آن خليفه روحش در دست يك زن مسيحى يا يهودى است . آن زن بعد عملًا در سرنوشت\r\n\r\n\r\n\r\n\r\n","description":"","footnote":"\r\n( 1 ) . اين از آن چيزهايى بوده كه من دلم مىخواست دنبال آن بگردم ، ولى خيلى تتبع مىخواهد .\r\n","page_name":" 226 ","page_number":230},
  {"content":"\r\n\r\nيك جامعهء اسلامى از يك سپاه دشمن بيشتر مؤثر واقع مىشود ؛ و تاريخ نشان داده است كه اين زنها در خلفاى فاطمى مصر و خلفاى اموى اندلس - كه با زنهاى غير مسلمان ازدواج مىكردند - فوق‌العاده اثر گذاشتند و اين اثر گذاشتن آنها به نكبت و بدبختى جامعه اسلامى منتهى شد . اين كار منطقاً غلط است و از همين جهت است كه ائمهء اطهار به شدت با اين مطلب مبارزه كردند ، گفتند ازدواج با « كتابى » جايز نيست ، فقط ازدواج موقت جايز است ؛ و مسلّم منظور از « ازدواج موقت » اين است كه در يك مواقعى ضرورت است ، مثلًا جوانى است ، مىرود در يك كشور غير مسلمان ؛ اين كه با يك زن كتابيّه ازدواج موقت كند اولويت دارد بر اينكه عذب بماند و به شكلى مثلًا به گناه بيفتد .\r\n- [ نا مفهوم 
  ]\r\nاين در يك مواردى است ولى به طور كلى نمىشود اين مطلب را اجازه داد .\r\nاين حرفى كه اهل تسنن مىگويند گذشته از اينكه از جنبهء ادلّهء فقهى حرف نادرستى است ، منطقاً هم حرف نادرستى است ، مخصوصاً شواهد تاريخى در اين مطلب زياد است .\r\n« يا ايُّهَا الَّذينَ امَنوا اذا جاءَكُمُ الْمُؤْمِناتُ مُهاجِراتٍ فَامْتَحِنوهُنَّ » اگر زنان مؤمنه هجرت كنند ( مقصود زنان مؤمنه‌اى است كه شوهر دارند ، اگرچه ظاهر آيه شامل غير آنها هم مىشود ) آزمايششان كنيد . اين مسألهء آزمايش - عرض كردم - يكى از آن جهت است كه زن تحت تأثير جريانهاى ديگر مانند - همان‌طور كه خود پيغمبر اكرم فرمود - عشق به يك مرد مسلمان و امثال آن هم هست ، و بعلاوه اين خطر هست كه اين زن دروغ بگويد و در باطنش چيز ديگرى باشد ، خصوصاً اگر زيبايىاى داشته باشد بعد مىآيد زن يك مرد مسلمان متنفذى مىشود و بعد ممكن است در روح اين مرد مسلمان تأثير كند . اين است كه قرآن مىفرمايد بدون امتحان قبول نكنيد .\r\nبعد مىفرمايد اين امتحان براى شماست نه براى خدا : « اللَّهُ اعْلَمُ بِايمانِهِنَّ » براى اين نيست كه بعد بياييد به خدا اطلاع بدهيد كه اين‌جور هست يا اين‌جور نيست .\r\nاين براى شما كه انسانهايى هستيد و احياناً اشتباه مىكنيد لازم است .\r\n« فَانْ عَلِمْتُموهُنَّ مُؤْمِناتٍ » اگر دانستيد و يقين كرديد ( البته علم عادى ؛ علم مثل\r\n\r\n","description":"","footnote":"","page_name":" 227 ","page_number":231},
  {"content":"\r\n\r\nآفتاب لازم نيست ) و كشف كرديد كه اينها واقعاً مؤمنه هستند و از روى ايمان حقيقى آمده‌اند « لا هُنَّ حِلٌّ لَهُمْ وَ لا هُمْ يَحِلّونَ لَهُنَّ » نه اينها به آنها حلالند و نه آنها به اينها حلالند . البته اين تأكيد است . ممكن است كسى بگويد اينها كه به آنها حلال نيستند آنها هم به اينها حلال نيستند . ولى در عين حال ، چون در يك مواردى ممكن است كه تفكيك شود يعنى از يك نظر حلال باشد و از يك نظر ديگر حرام باشد ، براى يكى حلال باشد براى ديگرى حرام باشد ( البته آن ، موردش اينجاها نيست ) [ لذا به اين صورت فرموده است . 
  ]\r\n\r\nاهميت « مهر » در ازدواج «\r\nوَ اتوهُمْ ما انْفَقوا » جواب اين سؤال است كه تكليف مسألهء مالىاش چه مىشود ؟\r\nآنها كه كافر حربى نيستند ، قرارداد صلح با مسلمين امضا كرده‌اند ؛ پس تكليف خرجهايى كه براى اين زنها كرده‌اند ( كه در درجه اول شامل مهر مىشود ) چه مىشود ؟ قرآن مىفرمايد آنها را بپردازيد . نفرمود كه اينها را از همان زنها بگيريد و بپردازيد يا صبر كنند وقتى زنها شوهر كردند و مهر جديدى پيدا كردند از آن مهر جديد بپردازند ، مىفرمايد شما بپردازيد ، يعنى از بيت‌المال بپردازيد . « وَ لا جُناحَ عَلَيْكُمْ انْ تَنْكِحوهُنَّ اذا اتَيْتُموهُنَّ اجورَهُنَّ » و باكى نيست اگر با اينها ازدواج كنيد ولى به شرط اينكه مهر به آنها بپردازيد .\r\nقرآن روى مسألهء مهر تكيه دارد ، زياد هم تكيه دارد كه حتماً مهر در ازدواج بايد باشد . اين موج ناميمونى كه امروز پيدا شده كه عده‌اى با مهر مبارزه مىكنند ، قرآن با اين [ فكر 
  ] مبارزه مىكند .\r\n« وَ لا تُمْسِكوا بِعِصَمِ الْكَوافِرِ » . مقصود از « عصمتها » همان رابطهء ازدواج است .\r\nرابطهء ازدواج با زنان كافر را نگهدارى نكنيد . ( نقطهء مقابل آن قضيه است . ) اگر شما مسلمانيد و زنتان كافر ، ديگر نگهش نداريد ، رهايش كنيد . « وَسْئَلوا ما انْفَقْتُمْ وَ لْيَسْئَلوا ما انْفَقوا » باز مسألهء مالى مطرح مىشود . حال اگر زنى كافر شد و رفت در ميان كفار ، تكليف مخارجى كه يك مسلمان به عنوان مهر و غير مهر كرده چه مىشود ؟ مىفرمايد حق دارد آن مقدارى را كه خرج و انفاق كرده و مهر داده پس بگيرد ؛ همچنان كه آنها حق دارند آنچه را كه خرج كرده‌اند بگيرند . « ذلِكُمْ حُكْمُ اللَّهِ يَحْكُمُ بَيْنَكُمْ وَ اللَّهُ عَليمٌ حَكيمٌ » اين است حكم خداوند كه در ميان شما حكم مىكند ؛\r\n\r\n","description":"","footnote":"","page_name":" 228 ","page_number":232},
  {"content":"\r\n\r\nخدا داناست و خداوند كارهايش بر اساس حكمت و مصلحت است .\r\nيك مسألهء ديگر اينجا مطرح مىشود و آن اين است كه گاهى زنِ يك مرد مسلمان كه [ آن مرد 
  ] براى او به عنوان مهر و غير مهر خرجها كرده كافر مىشود و مىرود ، بعد هم ديگر دسترسى پيدا نمىشود كه اين مرد بتواند آن خرجها را پس بگيرد ، در اينجا تكليف چه مىشود ؟ قرآن مىفرمايد در چنين مواردى باز از بيت‌المال [ پرداخت شود ؛ 
  ] صبر كنيد يك وقتى اگر غنيمتى به دست آمد از همان غنيمت عمومى ، ضررى را كه اين مسلمان از راه فرار زنش متحمل شده است جبران كنيد : « وَ انْ فاتَكُمْ شَىْءٌ مِنْ ازْواجِكُمْ الَى الْكُفّارِ » اگر چيزى از ناحيه زنهاى شما ، يعنى همان خرجهايى كه كرده‌ايد ، از دست شما رفت و بعد نتوانستيد بگيريد « فَعاقَبْتُمْ » بعد معاقبه كرديد ، يعنى به دنبال اين كار - اينجا گفته‌اند مقصود اين است كه - يك غنيمتى به دست آورديد « فاتُوا الَّذينَ ذَهَبَتْ ازْواجُهُمْ مِثْلَ ما انْفَقوا » آن افرادى كه از اين نظر متضرر شده‌اند [ ضرر آنها را 
  ] از بيت‌المال از اين غنيمت جديد جبران كنيد و به آنها بپردازيد . « وَ اتَّقُوا اللَّهَ الَّذى انْتُمْ بِهِ مُؤْمِنونَ » و بپرهيزيد از خدايى كه به آن خدا ايمان داريد .\r\n\r\nفتح مكه به دنبال صلح حديبيّه\r\nاين دو آيه‌اى كه خواندم - همين‌طورى كه عرض كردم و مفسرين گفته‌اند - بعد از صلح حديبيه نازل شده است . آيهء بعد علىالظاهر - آن‌طورى كه گفته‌اند - بعد از فتح مكه نازل شده است . ولى اينها چون مطالبش همه به يكديگر وابسته است از اين جهت فرق نمىكند كه با هم نازل شده باشند يا نه . اين آيه راجع به بيعت زنان است ، زنانى كه مسلمان مىشوند و بعد مىخواهند بيايند با پيغمبر بيعت كنند . عجيب اين است كه در مورد بيعت هم مثل مورد اسلام ، همين طورى كه مرد وقتى مسلمان شود آزمايش كردن ايمانش لازم نيست ، اگر مردى با پيغمبر بيعت مىكند [ نيز 
  ] ديگر شروط خاصى در بيعت نمىگنجانند ؛ ولى زنان كه مىآيند بيعت كنند قرآن يك شروط خاصى را [ ذكر مىكند و 
  ] مىفرمايد حتماً اين شروط را قيد كنيد و اينها را در متن بيعت قرار بدهيد .\r\nهمين‌طورى كه عرض كرديم ، صلح حديبيه نتايجش از همهء جنگهايى كه در گذشته بود بيشتر شد ، چون صلحى بود كه درست و دقيق در جاى خودش صورت\r\n\r\n","description":"","footnote":"","page_name":" 229 ","page_number":233},
  {"content":"\r\n\r\nگرفت . مكه تقريباً زمينه‌اش آماده شد . در فاصلهء اين دو سالِ صلح حديبيه تا فتح مكه ، عدهء زيادى مسلمان شدند . مسلمين هم آزادى پيدا كرده بودند و در مكه تبليغ مىكردند . ديگر اساساً رمقى از نظر روحى براى كفار باقى نمانده بود . تبليغات دروغى كه كفار كرده بودند ( خيلى تبليغات دروغ راجع به پيغمبر مىكردند ) بعد معلوم شد كه همه‌اش دروغ است ، و اين آرزو در دل تودهء مردم مكه پيدا شده بود كه مسلمان شوند .\r\n\r\nشروط بيعت زنان\r\nبعد از فتح مكه - كه آن را هم پيغمبر اكرم به گونه‌اى فتح كرد كه هيچ خونريزى واقع نشود و نشد جز يك شلوغكارى مختصرى كه خالد وليد كرد و پيغمبر اكرم هم از آن كار تبرّى جست - خواه‌ناخواه حتى همان دشمنان سرسخت اسلام هم آمدند و اسلام آوردند ؛ گروه گروه مرد و زن مىآمدند و اسلام مىآوردند . مردها مىآمدند و با پيغمبر بيعت مىكردند و زنها هم مىآمدند . البته - همان‌طورى كه تاريخ و حديث بيان كرده‌اند - وقتى زنها آمدند با پيغمبر بيعت كنند فرمود نه ، من با زنها دست نمىدهم . مردها مىآمدند دست مىدادند و زنها مىآمدند ، فرمود نه ؛ گفتند پس ما چگونه بيعت كنيم ؟ فرمود يك ظرف آب بياوريد ؛ دستشان را زدند در آن ظرف آب و درآوردند ، بعد گفتند هر كس مىخواهد با من بيعت كند دستش را در اين ظرف آب بگذارد ، اين در حكم همان بيعت است .\r\nقرآن مىفرمايد : « يا ايُّهَا النَّبِىُّ اذا جاءَكَ الْمُؤْمِناتُ يُبايِعْنَكَ عَلى انْ لا يُشْرِكْنَ بِاللَّهِ شَيْئاً وَ لا يَسْرِقْنَ وَ لا يَزْنينَ وَ لا يَقْتُلْنَ اوْلادَهُنَّ وَ لا يَأْتينَ بِبُهْتانٍ يَفْتَرينَهُ بَيْنَ ايْديهِنَّ وَ ارْجُلِهِنَّ وَ لا يَعْصينَكَ فى مَعْروفٍ فَبايِعْهُنَّ » اگر زنان مؤمنه - كه مدعى ايمان هستند - آمدند با تو بيعت كنند ، اين شروط را با اينها مخصوصاً قيد كن ، اگر با اين قيدها آمدند بيعت كنند با آنها بيعت كن . اول ، بيعت به اينكه شريك براى خدا قرار ندهند .\r\nاين اصل اول . در بيعت هر مردى هم اين اصل را گنجانده‌اند . ( گفته‌اند موادِ اينجا بعضى اختصاص به زنان دارد ، اكثرش مشترك است ميان زنان و مردان ، ولى در مورد زنانْ بالخصوص تصريح و روى آن تأكيد مىشود . ) بعد از اين ديگر گرد بت‌پرستى و شرك به هيچ وجه نگردند . اين اولين شرط . « وَ لا يَسْرِقْنَ » دزدى نكنند .\r\nمنظور آن دزديهايى است كه بعضى زنها گاهى دزدى مىكنند ولى خودشان آن را\r\n\r\n","description":"","footnote":"","page_name":" 230 ","page_number":234},
  {"content":"\r\n\r\nدزدى نمىشمارند ، يعنى دزدى از مال شوهر . از جمله زنانى كه آمده بود ، هند زن ابوسفيان و مادر معاويه بود « 1 » . وقتى كه حضرت رسول اين جمله را خواندند : « وَ لا يَسْرِقْنَ » بيعت كنند زنان به شرط اينكه سرقت نكنند ، گفت يا رسول‌َاللَّه ! شوهرم ابوسفيان مرد خسيسى است ؛ من چاره‌اى ندارم ، اگر بخواهم [ اين كار را نكنم 
  ] بايد از خرج زندگىام بزنم . آنچه او مىدهد با آن ، زندگى اداره نمىشود ، آيا مىتوانم [ اين كار را بكنم 
  ] يا نه ؟ در صورتى كه او خودش بر ابوسفيان مسلط بود و ابوسفيان بدون اجازه او كارى نمىتوانست بكند .\r\n« وَ لا يَزْنينَ » بيعت كنند به شرط اينكه زناكارى نكنند . هند گفت : يا رسول‌َاللَّه ! يك زن شوهردار كه زنا كردن در بارهء او معنى ندارد ! عمر نشسته بود ، قاه قاه خنديد و خنديد به طورى كه به پشت افتاد . گفت معناى اين خنده اين بود كه آخر من خودم در جاهليت با تو حساب داشتم در حالى كه شوهردار بودى .\r\n« وَ لا يَقْتُلْنَ اوْلادَهُنَّ » بچه‌هاى خود را نكشند . مخصوصاً تصريح كرده‌اند كه ولو به نحو سقط .\r\n- اولاد را مادر نمىكشد .\r\nاولاد وقتى كه بزرگ شود اغلب او را پدر مىكشد ، والّا بچه همين‌قدر كه به دنيا آمد ديگر بسيار بعيد است كه مادر او را بكشد ( البته باز هم اتفاق مىافتد ) . در جاهليت هم پدرها بودند كه مىكشتند ، چون مسؤول انفاق بودند و بعلاوه عارشان مىآمد\r\n\r\n\r\n\r\n\r\n","description":"","footnote":"\r\n( 1 ) . هند زن عجيبى است ، خيلى زن زباندارى است و زن خبيثه‌اى هم هست و اين همان كسى است كه در احد با يك عده زنهايى شركت كرده بود و اينها مردان كافر را تشجيع مىكردند در جنگيدن . يك اشعار تصنيف مانندى هم بود كه آن تصنيفها را مىخواندند و كف مىزدند و دف مىزدند :\r\n نحن بناتُ طارق * نمشى على النمارق\r\nان تُقبلوا نعانق * أو تُدبروا نفارق \r\n[ ما دختران طارقيم ، روى فرشهاى گرانبها 
  ] راه مىرويم ، اگر شما بجنگيد بعد مىتوانيد با ما هماغوش باشيد ولى اگر فرار كنيد از شما جدا مىشويم ؛ و اين زنها را تشويق مىكرد ؛ و كينهء پيغمبر اكرم و اميرالمؤمنين و حمزه را هم به شدت در دلش داشت ، چون پدر و [ برادر 
  ] و عمويش در جنگ بدر كشته شده بودند ؛ [ برادرش 
  ] به دست اميرالمؤمنين ، پدرش به دست عبيدةبن‌الحارث و عمويش به دست [ حمزه . 
  ]\r\n","page_name":" 231 ","page_number":235},
  {"content":"\r\n\r\n( وَ لا تَقْتُلوا اوْلادَكُمْ خَشْيَةَ امْلاقٍ ) « 1 » . ولى زنها سقط جنين مىكنند ؛ چون هنوز بچه به دنيا نيامده كه به او علاقه‌مند باشند . ببينيد ! اين شرط مسلمانى بوده ؛ شرط مسلمانى اين است كه زن سقط جنين نكند .\r\n« وَ لا يَأْتينَ بِبُهْتانٍ يَفْتَرينَهُ بَيْنَ ايْديهِنَّ وَ ارْجُلِهِنَّ » خلاصهء تعبيرش اين است كه بچه‌اى را كه از جاى ديگر آورده به ريش مرد نبندد ؛ چون اين باز حساب جداگانه‌اى دارد . زنا يك گناه است ، بستن ولدالزنا به ريش مرد گناه ديگرى است ، گناه دوم است . اگر زنى زنا كرده است ، بعد هم خودش [ نزد شوهرش 
  ] اقرار مىكند كه اين بچه مال تو نيست ، بنابراين رابطه‌اى با تو ندارد [ يك گناه مرتكب شده است ، ولى اگر 
  ] بعد بيايد نسل را هم خراب كند و به دروغ بگويد نه ، اين بچه مخصوصاً مال توست [ او مرتكب دو گناه شده است . 
  ]\r\n« وَ لا يَعْصينَكَ فى مَعْروفٍ » امر تو را هم مطلقاً اطاعت كنند . امر پيغمبر يعنى سنت پيغمبر ، دستور پيغمبر . تكاليف شرعىاى كه پيغمبر از ناحيهء خدا ابلاغ مىكند يك مسأله است ، [ دستورهاى ديگرى كه دارد مسألهء ديگرى است . 
  ] خود پيغمبر به عنوان اينكه خدا او را ولىّ امر مسلمين و حاكم مسلمين قرار داده است امرش مطاع است : « اطيعُوا اللَّهَ وَ اطيعُوا الرَّسولَ وَ اولِىالْامْرِ مِنْكُمْ » « 2 » . « اطيعُوا اللَّهَ » يعنى در احكامى كه تشريع شده است ، « اطيعُوا الرَّسول » در دستورهايى كه پيغمبر به حسب مصالح مسلمين در دورهء خودش مىدهد ، « وَ اولِىالْامْرِ مِنْكُمْ » و دستورهايى كه اولىالامر مىدهند . « وَ لا يَعْصينَكَ فى مَعْروفٍ » در كارهاى خوبى كه تو امر مىكنى تمرد نكنند ؛ اگر چنين بود « فَبايِعْهُنَّ » [ پس با آنها بيعت كن 
  ] « وَ اسْتَغْفِرْ لَهُنَّ اللَّهَ » و براى آنها از خداى متعال استغفار كن ، طلب مغفرت كن « انَّ اللَّهَ غَفورٌ رَحيمٌ » .\r\n\r\nخطر يهود\r\n\r\n\r\n\r\n\r\n","description":"","footnote":"\r\n( 1 ) . اسراء / 31 .\r\n( 2 ) . نساء / 59 .\r\n","page_name":" 232 ","page_number":236},
  {"content":"\r\n\r\n« يا ايُّهَا الَّذينَ امَنوا لا تَتَوَلَّوْا قَوْماً غَضِبَ اللَّهُ عَلَيْهِمْ قَدْ يَئِسوا مِنَ الْاخِرَةِ كَما يَئِسَ الْكُفّارُ مِنْ اصْحابِ الْقُبورِ » . آن سه چهار آيه‌اى كه خوانديم اگرچه با ولاء كفار به ظاهر ارتباط نداشت ولى در باطن ارتباط داشت ؛ مسأله اين بود كه يك زنى مسلمان مىشود ، شوهرش كافر است ؛ رابطهء اين مسلمان با كافر چگونه بايد باشد ؛ يا مردى مسلمان است ، زنش كافر است ؛ رابطهء اين مرد مسلمان و زن كافر چگونه بايد باشد ؛ باز به آن مسأله مربوط است ؛ ولى آيهء آخر دومرتبه در كمال صراحت برمىگردد به همان مسألهء ولاء كفار ؛ ولى در اينجا خصوص يهود را نام مىبرد ، يعنى به اصطلاح‌خطر يهود ( الخطر اليهودى به قول عربها ) را گوشزد مىكند . قرآن به مسألهء خطر يهود توجه خاص دارد . در قرآن مسأله‌اى به عنوان خطر مسيحى كه خصوصيت داشته باشد ، و يا هر دين و مذهب ديگرى ، [ وجود ندارد ، 
  ] آن عنوان كلى دارد ، عنوان خاص ندارد ، ولى يهودى يك عنوان خاص دارد ؛ به خطر خاص يهودى توجه مىدهد : « يا ايُّهَا الَّذينَ امَنوا لا تَتَوَلَّوْا قَوْماً غَضِبَ اللَّهُ عَلَيْهِمْ » اى اهل ايمان ! ولاء و دوستى و ارتباط نزديك با آن قومى كه خدا بر آنها غضب كرده است [ نداشته باشيد ، 
  ] ولاء آنها را نپذيريد .\r\nبعد قرآن يك نكتهء ديگر ذكر مىكند . آن نكته روحش اين است كه يهوديّت بيش از مقدارى كه دين باشد نژاد است و [ يهوديان 
  ] در عين همبستگى كاملى كه به عنوان يهوديّت با يكديگر دارند ، به اصول مسلّمى كه موسى آورده از جمله معاد اعتقاد ندارند . اينها اصلًا به معاد اعتقادى ندارند . همين‌طور كه مشركين ، كفار مشرك ، عقيده‌شان اين است كه اگر كسى مرد ديگر تمام شد ، ديگر نه حشرى است و نه نشرى ، يهود هم اين‌جور فكر مىكند . « قَدْ يَئِسوا مِنَ الْاخِرَةِ كَما يَئِسَ الْكُفّارُ مِنْ اصْحابِ الْقُبورِ » اينها به كلى نوميدند از اينكه آخرتى در كار باشد آنچنان كه كفار ( مقصود از « كفار » در اينجا مشركين هستند ) از مردگان نوميدند . همان‌طورى كه مشركينِ منكر خدا در اين جهت اين گونه فكر مىكنند ، اينها هم در اين جهت عيناً همين‌طور فكر مىكنند . پس آيهء آخر دومرتبه برگشت به مسألهء ولاء .\r\n- مقصود از اصحاب القبور چيست ؟\r\nاصحاب القبور يعنى مردگان .\r\n- [ نامفهوم 
  ]\r\nاينجا را البته دوسه جور تفسير كرده‌اند كه من يك جورش را گفتم . بعضى مىگويند « كفر » ستر و پوشاندن است و در اينجا كفار يعنى كسانى كه اموات را دفن\r\n\r\n","description":"","footnote":"","page_name":" 233 ","page_number":237},
  {"content":"\r\n\r\nمىكنند ؛ يعنى همين طور كه وقتى كسى ميّت را دفن كرد ديگر بعد مأيوس برمىگردد از نظر اينكه او به دنيا برگردد ، اينها هم از نظر اينكه آخرتى باشد در آن حد مأيوس هستند ؛ ولى همان‌طور كه تفاسير ديگر گفته‌اند اينجا « كفار » يعنى اين كفار معهود ، يعنى مشركين قريش ، و معنى صحيح آيه همين است كه آنچنان كه اين قريش مأيوسند از اموات كه دومرتبه محشور شوند ، يهود هم مثل آنها فكر مىكنند و مأيوسند .\r\n\r\nدو رؤيا\r\nايام محرم نزديك است و ايام ايام مصيبت است ؛ و عجيب است كه من در سال 41 ( سال فوت مرحوم آقاى بروجردى ) كه دو سه ماه بود ايشان فوت كرده بودند ( ايشان در ماه شوّال فوت كردند ) در مثل همين ايام كه محرم نزديك بود و چند روزى به محرم بيشتر نمانده بود ، ايشان را خواب ديدم ( حال آن خواب كيفيتى دارد و به تفصيل است ) و خودم معنى اين خواب را نفهميدم . شخصى بود به نام آقاى حاج آقا احمد كه قمى بود و فوت كرد . او عجيب تعبير خواب مىكرد . حتى خود مرحوم آقاى بروجردى گاهى كه يك خوابهايى مىديدند حاج آقا احمد را براى تعبير مىخواستند . من به آقاى حاج آقا احمد تلفن كردم و تعبير خواب را خواستم . من حقيقتش وجهش را نفهميدم كه او از كجاى آن خوابى كه من ديده بودم اين‌جور فهميد . ( آن وقتها من منبر نمىرفتم ؛ مدتى بود منبر را ترك كرده بودم . ) گفت معنى اين خواب اين است كه منبر را ترك نكن ؛ يعنى معنى اين خواب اين است كه - حال تعبير او چه بود يادم نيست - نوكرى امام حسين را به كلى رها نكن . من ديگر به همان كه او گفت عمل كردم و به تعبيرى كه او كرد ترتيب اثر دادم .\r\nديروز صبح بعد از نماز - كه من معمولًا مىخوابم - خوابيدم ، خواب ديدم كه يك مجلس معظمى است ، همه اهل علم و علما هستند و ما يك جايى نشسته‌ايم و مثل اينكه انتظار داريم كه آقاى بروجردى وارد شوند و بعد گفتند ايشان عن‌قريب مىخواهند وارد شوند . مجلس از جا حركت كرد ، مثل همان زمان حياتشان ؛ من هم به سرعت [ تلاش 
  ] كردم كه بلند شوم ، عبايم پيچيد به دست و پايم ، خودم را كشيدم به يك طرف و بعد عبايم را از دست وپايم باز كردم و بلند شدم . ايشان هم اتفاقاً\r\n\r\n","description":"","footnote":"","page_name":" 234 ","page_number":238},
  {"content":"\r\n\r\nآمدند همان جا كه من نشسته بودم . جا را خالى كردم . مثل اينكه من مىدانستم ايشان همين‌جا بايد بنشينند كه جا را آنجا خالى كردم . بعد ديدم ايشان رفتند روى صندلى و مىخواهند براى مردم صحبت كنند ، آن هم نمىخواهند درس بگويند ، مىخواهند منبر بروند . ديدم ايشان در منبر گفتند كه « ما واعظها » . من در عالم خواب تعجب كردم ، با خود گفتم آقاى بروجردى ! ( مىدانستم ايشان در همان زمان منبر هم مىرفتند ؛ در دورهء مرجعيتشان مخصوصاً در بروجرد در ماه رمضان گاهى منبر هم مىرفتند ، ولى بالأخره ايشان مرجع تقليد بودند نه واعظ ) چطور ايشان مىگويند « ما واعظها » ؟ ! نگاه كردم ديدم شال سفيد هم به سرشان است . تعجب كردم .\r\nبعد - خواب است ، صحنه‌ها عوض مىشود - ديدم ايشان در شهر ديگرى هستند و در آنجا هم باز همين‌طور منبر مىروند ولى با همان احترامات مرجعيتى كه دارند . در يك باغى بود ، همين قدر كه آمدم پايين ، يك وقت ديدم كه ايشان در كنار آبى هستند و آنجا مثل اينكه مىخواهند وضو بگيرند . فكر كردم بروم جلو ، كه‌يادم افتاد ما شاگرد ايشان بوديم ، گفتم بروم دست آقا را ببوسم . رفتم آنجا و ديدم ايشان پشت سر هم صورتشان را زير آب مىكنند ، بعد يك دفعه متوجه شدم ، مثل اينكه جوى آبى بود و آب صافى داشت مىآمد ، ديدم ايشان صورتشان را داخل آب گذاشته‌اند ، نصف صورتشان داخل آب است و نصف صورت بيرون ، چشمها را هم روى همديگر گذاشته‌اند ، يك حالى ، مثل حال استغراق عارفانه‌اى ، مثل يك عارفى در حال استغراق كه از دنيا و مافيها غافل است ، حال گريه‌اى و اين قلب مثل اينكه همين جور تپش مىكند و ناله مىكند و اسم مبارك حضرت امام حسين را مىآورند :\r\nاى حسين ، اى حسين فرزند على ، اى حسين فرزند زهرا ؛ همين‌جور ناله مىكند و ناله مىكند ، براى خودش ؛ يعنى خودش براى خودش دارد روضه مىخواند و خودش هم دارد همين‌جور گريه مىكند ، آن هم چه‌جور گريه‌اى ، نه گريه‌اى كه اثرش در اشكش خيلى نمايان باشد ؛ يك حالتى كه اصلًا مثل اينكه حس نمىكند كه دنيايى هم وجود دارد ؛ يعنى اين‌طور غرق شده در امام حسين !\r\nبعد كه بيدار شدم ، يادم افتاد كه آن خوابى هم كه من چند سال پيش ديدم دو سه روز قبل از محرم بود . حالا هم باز مىبينم كه چند روز قبل از محرم است . . . « 1 »\r\n\r\n\r\n\r\n\r\n","description":"","footnote":"\r\n( 1 ) . [ چند ثانيه‌اى از بيانات استاد شهيد متأسفانه ضبط نشده است . 
  ]\r\n","page_name":" 235 ","page_number":239},
  {"content":"\r\n\r\nچند كلمه هم دعا كنيم :\r\nباسمك العظيم الاعظم الاعزّ الاجلّ الاكرم يا اللَّه . . .\r\nپروردگارا دلهاى ما به نور ايمان منوّر بگردان .\r\nپروردگارا به ما توبهء قبل الموت عنايت بفرما ، به ما راحت عند الموت روزى بفرما ، مغفرت بعد الموت را شامل حال ما بگردان .\r\nپروردگارا پرده‌هاى غفلت را از جلوى چشمها و گوشها و دلهاى ما به لطف و عنايت خودت بردار ، توفيق توبه و اخلاص به همهء ما عنايت بفرما ، بيماريهاى روحى و جسمى ما را به كرم و لطف خودت شفا ببخش . پروردگارا اموات ما مشمول مغفرت و عنايت خودت بفرما .\r\n\r\n","description":"","footnote":"","page_name":" 236 ","page_number":240},
  {"content":"\r\n\r\n\r\n[ تفسير سورهء صف 
  ]\r\n\r\nتفسير سورهء صف ( 1 )\r\nبسم اللَّه الرحمن الرحيم\r\nالْحَمْدُ للَّهِ رَبِّ الْعالَمينَ وَ الصَّلاةُ وَ السَّلامُ عَلى عَبْدِاللَّهِ وَ رَسولِهِ وَ حَبيبِهِ وَ صَفِيّهِ سَيِّدِنا وَ نَبِيِّنا وَ مَوْلانا أَبِى الْقاسِمِ مُحَمَّدٍ صلى الله عليه و آله وَ عَلى آلِهِ الطَّيِّبينَ الطّاهِرينَ الْمَعْصومينَ أَعوذُ بِاللَّهِ مِنَ الشَّيْطانِ الرَّجيمِ : وَ اذْ قالَ عيسَى ابْنُ مَرْيَمَ يا بَنى اسْرائيلَ انّى رَسولُ اللَّهِ الَيْكُمْ مُصَدِّقاً لِما بَيْنَ يَدَىَّ مِنَ التَّوْريةِ وَ مُبَشِّراً بِرَسولٍ يَأْتى مِنْ بَعْدِى اسْمُهُ أَحْمَدُ فَلَمّا جاءَهُمْ بِالْبَيِّناتِ قالوا هذا سِحْرٌ مُبينٌ . وَ مَنْ أَظْلَمُ مِمَّنِ افْتَرى عَلَى اللَّهِ الْكَذِبَ وَ هُوَ يُدْعى الَى الْاسْلامِ وَ اللَّهُ لايَهْدِى الْقَوْمَ الظّالِمينَ . يُريدونَ لِيُطْفِئوا نورَ اللَّهِ بِأَفْواهِهِمْ وَ اللَّهُ مُتِمُّ نورِهِ وَ لَوْ كَرِهَ الْكافِرونَ . هُوَ الَّذى أَرْسَلَ رَسولَهُ بِالْهُدى وَ دينِ الْحَقِّ لِيُظْهِرَهُ عَلَى الدّينِ كُلِّهِ وَ لَوْ كَرِهَ الْمُشْرِكونَ « 1 » .\r\n\r\n\r\n\r\n\r\n","description":"","footnote":"\r\n( 1 ) . صف / 6 - 9 .\r\n","page_name":" 237 ","page_number":241},
  {"content":"\r\n\r\n\r\nدو ركن رسالت عيسى عليه السلام\r\nدربارهء اين آيات كريمه بحث مىكرديم « 1 » و گفتيم كه حضرت عيسى بن مريم ، عيساى مسيح ، پيامى كه براى مردم آورد دو نكته بيشتر نبود . يكى تأييد تورات بود ؛ مىفرمود : من نيامده‌ام كه چيزى از تورات كم كنم يا زياد كنم . همان‌طور كه قرآن مجيد نقل كرده ، حضرت عيساى مسيح قسمت خيلى كمى از احكام شريعت حضرت موسى را تغيير داد ، يعنى ايشان پيغمبر صاحب شريعت بود نه اينكه صاحب شريعت نبود ، ولى شريعت او اختلاف كمى با شريعت موسى داشت و لهذا خود را مصدّق تورات ، كسى كه براى تأييد تورات آمده است ، يعنى براى اين نيامده است كه اين كتاب را به‌كلى نفى كند [ معرفى كرد . 
  ] نكتهء ديگر اينكه مىفرمود به عنوان مبشّر آمده ؛ يعنى خودِ بشارت ، رسالت حضرت عيساى مسيح بوده است .\r\nتوضيح اينكه يك وقت است كه پيغمبرى در ضمن تعليماتش ، مبشّر هم هست ، يعنى بشارت هم مىدهد به پيغمبرى كه بعد از او مىآيد يا مثلًا با اسلام نبوت پايان يافته است ولى مسألهء بشارت ظهور حضرت مهدى عجّل‌اللَّه تعالى فرجه مطرح شده است . البته جزء تعليمات اسلامى ، اين مطلب هم هست ، اما نه اين است كه پيغمبر ما آمده است براى دادن اين بشارت ، كه اصلًا ركن رسالت پيغمبر اين بشارت باشد . حضرت مسيح ركن رسالتش بشارت بوده ، يعنى درواقع عيساى مسيح يك ركن رسالتش جنبهء پيشقراولى و جنبهء مقدّمى بوده است براى پيغمبرى كه بعد از او مىآيد و اوست كه جهان بايد منتظر او باشد و اوست كه آن شريعت را مىآورد . اين مطلبى است كه قرآن با يك لطافت مخصوص بيان كرده است و ما به حكم اينكه قرآن براى حضرت عيساى مسيح عظمت و جلالت قائل است ، براى ايشان جلالت قائل هستيم و او را يكى از پنج پيغمبر بسيار بزرگ عالم مىشماريم ولى در عين حال اين نكته بايد مشخص باشد كه عيسى عليه السلام همين دو جنبه را داشت : مصدِّق و مؤيد تورات بود با تغييرات بسيار كمى : « وَ لِاحِلَّ لَكُمْ بَعْضَ الَّذى حُرِّمَ عَلَيْكُمْ » « 2 » و ديگر اينكه مبشِّر بود ؛ آمده‌ام براى اينكه به شما آمدن پيامبرى را كه بعد از من خواهد آمد نويد دهم و لهذا تواريخ در اين جهت اتفاق دارند و فرنگيها هم اين\r\n\r\n\r\n\r\n\r\n","description":"","footnote":"\r\n( 1 ) . [ نوار جلسهء اول سورهء صف در دست نيست . 
  ]\r\n( 2 ) . آل‌عمران / 50 .\r\n","page_name":" 238 ","page_number":242},
  {"content":"\r\n\r\nمطلب را قبول دارند كه دورهء مأموريت حضرت عيساى مسيح براى ابلاغ رسالت ، بسيار كوتاه بوده است . حضرت عيسى همان‌طور كه خود مسيحيها هم اعتراف دارند تا سى سالگى رسالت خود را هيچ ابراز نكرد و در سى سالگى رسالت خود را ابراز كرد . بعد يا در سى و سه سالگى به قول بعضى و يا در سى و شش سالگى و حداكثر سى و هفت سالگى ، عيسى به قول آنها كشته شد ؛ مىگويند بعد از سه سال و يا شش سال و يا هفت سال كشته شد . عيساى مسيح دورهء زيادى نداشت ، علتش اين است كه تعليمات زيادى نداشت كه دورهء زيادى بخواهد ؛ آمده بود براى تصديق و تأييد تورات و براى اصلاح مردم بر اساس شريعت موسى و بعد هم براى همين بشارت ، و لهذا نام كتاب عيسى عليه السلام ( انجيل ) « 1 » در اصل افادهء معناى بشارت مىكند .\r\nاز اينجا مىتوان فهميد كه چقدر مسألهء بشارت در رسالت عيسى عليه السلام اساسى بوده و ركن رسالت ايشان بوده كه اصلًا اسم كتاب ايشان « بشارت » است كه همان جنبهء مقدّميت را مىرساند .\r\nآيه هم درست همين مطلب را مىفهماند كه حضرت عيسى عليه السلام كه آمد اساس تعليماتش اين دو امر بود : احياى شريعت موسى عليه السلام و تأييد تورات و اصلاح بنىاسرائيل بر اساس تعليمات تورات ، و ديگر بشارت خاتم‌الانبياء صلى الله عليه و آله .\r\n« وَ إذْ قالَ » ياد كن ( يا ذكر كن ) آنگاه كه عيسى پسر مريم خطاب به بنىاسرائيل گفت : « إنّى رَسولُ اللَّهِ إلَيْكُمْ » من فرستادهء خدا هستم به سوى شما ، در حالى كه « مُصَدِّقاً لِما بَيْنَ يَدَىَّ مِنَ التَّوْريةِ » تأييد و تصديق مىكنم كتابى كه قبل از من آمده است كه آن تورات است ؛ كتاب موسى و شريعت او را تصديق و تأييد مىكنم درحالى كه مبشر و نويد دهنده به پيامبرى هستم كه بعد از من مىآيد و نام او احمد صلى الله عليه و آله است .\r\n\r\n\r\n\r\n\r\n","description":"","footnote":"\r\n( 1 ) . بعدها حواريين « اناجيل » نوشتند كه در مورد اين كتابها خيلى حرفها هست . قرآن اناجيل نمىگويد ، انجيل مىگويد ، چون كتاب عيسى يكى بيشتر نبوده كه همان انجيل است . حواريين تعليمات عيساى مسيح را با فاصلهء خيلى زياد نوشتند . اينها كه نوشتند چطور نوشتند ؟ اينها از حافظهء خودشان نوشتند . منتها مسيحيها براى اينكه مىخواهند جنبهء قداستش را حفظ كنند مىگويند : با يك نوع الهام الهى نوشتند . به آنها جواب مىدهند كه اگر با يك الهام الهى نوشتند ، بايد همهء انجيل‌ها يك جور از آب دربيايد ، پس چرا مختلف و حتى احياناً در بعضى قسمتها متناقض از آب درآمده است ؟ ! پس معلوم مىشود جنبهء الهامى نداشته است .\r\n","page_name":" 239 ","page_number":243},
  {"content":"\r\n\r\nاينجا گفتار حضرت عيسى تمام مىشود و ديگر كلام خود قرآن است : « فَلَمّا جاءَهُمْ بِالْبَيِّناتِ قالوا هذا سِحْرٌ مُبينٌ » . با اين همه بشارتى كه عيسى به بنىاسرائيل يعنى يهوديها داده بود ، وقتى كه احمد صلى الله عليه و آله با دلايل بسيار روشن آمد ، گفتند : گفتار اين فرد يك جادوى آشكار است .\r\nدر آن هفته عرض كردم كه در انجيل ، مخصوصاً در انجيل يوحنّا ، [ اين بشارتْ 
  ] مكرر و با عبارات مختلف آمده است و عرض كردم كه حضرت على بن موسىالرضا عليه السلام در مجمعى كه مأمون تشكيل داده بود ، همين موضوع را در مباحثه‌اى يادآورى كردند .\r\nاخيراً تحقيقاتى شده است از طرف خود فرنگيها و از طرف بعضى از مسلمينى كه در اين قضايا مطالعه داشته‌اند ، راجع به بشارتهايى كه در كلمات حضرت عيسى يا پيغمبران ديگر آمده است ، و مخصوصاً همان‌طور كه در هفتهء پيش گفتم ، بعضى از علماى مسيحى كه اطلاعات بسيار عميقى در مسيحيت داشتند و بعد مسلمان شدند ، اين اطلاعات را در اختيار مسلمين قرار دادند كه گفتيم در ميان كتابها - البته من اطلاعاتم در اين زمينه آنقدر زياد نيست - تا آنجا كه ما اطلاع داريم آن كه از همه بهتر است همين كتاب انيس‌الاعلام فخرالاسلام است . فخرالاسلام يك عالم بزرگ مسيحى بوده و بعد مسلمان شده و يك مسلمان بسيار مخلصى است و به زبان عبرى و سُريانى هم ظاهراً آشنا بوده است . او متن اين بشارتها را به آن زبانهاى اوّلى نقل مىكند .\r\nبراى اينكه ذكر خيرى از مرد ديگرى هم كه در اين زمينه خيلى خدمت كرد ولى مجهول‌القدر ماند ، شده باشد عرض مىكنيم كه در زمان نزديك به ما كه شايد امثال ما هم آن زمان را درك نكرده باشيم ، در عتبات عالمى بوده به نام شيخ جواد بلاغى . مرحوم شيخ جواد بلاغى از آن افراد استثنائى است كه براى خدمت از مسير عمومى خارج مىشوند .\r\n\r\nفداكارى علمى در حوزه‌هاى علميه\r\nاين نكته را توجه داشته باشيد كه خيلى وقتها افرادى وقتى كه مىخواهند كارى انجام بدهند كه آن كار خدمت است ، اگر از مسير عمومى كارهاى حوزه‌هاى علميه خارج باشد ، اين مساوى است با خرد شدن و از بين رفتن آنها و اين جريانات\r\n\r\n","description":"","footnote":"","page_name":" 240 ","page_number":244},
  {"content":"\r\n\r\nبه هر حال هست . در حوزه‌هاى علميه اگر كسى در رشتهء فقه و اصول كار كند و استعداد زيادى داشته باشد به مقامات عاليه‌اى مىرسد و مردم هم از او تقدير و تجليل مىكنند ، و اخيراً رشته‌هاى علوم عقلى مثل فلسفه هم تا حدودى چنين حالتى پيدا كرده است . ولى از اين حدود اگر خارج شود هر اندازه هم خدمت عظيم و بزرگ باشد ديگر جز يك فداكارى هيچ چيز ديگرى نمىتواند باشد . ما نمونه‌اش را ديده‌ايم كه چقدر افرادى از بين رفتند ، البته نه خودشان بلكه از نظر اجتماع .\r\nما ابتدا از كسى نام مىبريم كه ايشان البته به جهت ديگرى نه تنها از بين نرفته ، الحمدللَّه يك شخصيت بزرگ اجتماعى است يعنى استاد خودمان علامهء طباطبايى .\r\nاين مرد بزرگ از آن استعدادهاى فوق‌العاده است و در همهء رشته‌هاى علوم اسلامى كار كرده و زياد هم كار كرده است . ايشان احساس كرد كه ما از نظر تفسير خيلى جاى خالى داريم و در اين زمينه احتياج داريم . ولى تفسير يك علمى است كه اگر كسى چهل سال هم روى آن كار كند هيچ وقت اجتماع برايش قدرى قائل نيست .\r\nايشان بيست سال تمام زحمت كشيد تا اينكه اين تفسير الميزان را در بيست جلد نوشت . در مورد وضع مالى ايشان در جوانى ، چون الحمد للَّه‌فعلًا مستغنى است « 1 » مىگويم كه در سالهاى اوّلى كه من به تهران آمده بودم ايشان گاهى از من پنج يا شش تومان پول قرض مىگرفت . حالا چنان كه گفتم الحمد للَّه‌مستغنى است و خيال هم نمىكنم در همهء ايام سال پيش بيايد كه يك نفر هديه‌اى به منزل اين مرد ببرد .\r\nولى خدمتى كرده كه گرچه الآن تا حدودى شناخته شده است و از ايشان تقدير مىشود ولى تدريجاً بهتر شناخته خواهد شد . آقاى بروجردى مسلّماً صد سال ديگر فراموش مىشود ولى آقاى طباطبايى صد سال ديگر خيلى اهميت بيشترى از حالا خواهد داشت ، چون اثرى به وجود آورده است كه او را زنده نگه مىدارد .\r\nهمين حضرت آقاى خويى كه الآن مرجع تقليد هستند ، ايشان مدتى در نجف درس تفسير شروع كردند و يك جلدش هم از چاپ بيرون آمده به نام البيان كه يك مقدمه‌اى است . اين كتاب نشان مىدهد اين مرد چقدر در اين كار استعداد دارد ، ولى اى كاش ادامه مىدادند ، ولى ادامه ندادند . در يك سخنرانى گفته‌ام كه يكى از علماى تهران وقتى با ايشان صحبت كرده بود ، گفته بود : ديگر نمىتوانم ، دارم از بين مىروم .\r\n\r\n\r\n\r\n\r\n","description":"","footnote":"\r\n( 1 )\r\n. ايشان چيزى در آذربايجان داشتند كه بعدها توانستند پس بگيرند .\r\n","page_name":" 241 ","page_number":245},
  {"content":"\r\n\r\nطلبه‌هاى فاضلى كه تا ديروز به درس من مىآمدند ديگر نمىآيند . از ايشان پرسيده بود پس آقاى طباطبايى چطور در قم اين كار را كردند ؟ ايشان پاسخ داده بود : ايشان تضحيه كردند يعنى خودشان را قربانى كردند .\r\n\r\nيادى از مرحوم شيخ جواد بلاغى\r\nشيخ جواد بلاغى كه ظاهراً آذربايجانى است مسير ديگرى را پيش گرفت . گذشته از اين كه در تفسير كار كرد و تفسيرى هم نوشت به نام آلاءالرحمن كه ظاهراً كامل نيست و شايد دو سه جلد بيشتر نباشد ، كار عمده‌اى كه كرد اين بود كه در زمينهء مذاهب اهل كتاب مانند يهوديت و مسيحيت كار كرد و به زبانهاى اصلى مثل زبان عبرى و زبان سريانى آشنا شد . يك نفر از فضلاى قديم قم كه زمانى در نجف بوده است نقل مىكرد كه ما با مرحوم آقا شيخ جواد در بغداد به مجامع مسيحيها مىرفتيم و من تعجب مىكردم وقتى با آنها به زبانهاى عبرى و سريانى و زبانهاى قديم صحبت مىكرد و بر كتابهايشان از خود آنها بيشتر مسلط بود . چنين مردى نان براى خوردن نداشت . آدمى كه اين جور است بايد از اوضاع دنيا اطلاع داشته باشد . قهراً مجلات آنها را مىخريد و مطالعه مىكرد . مرحوم آقاى صدر مىگفت : ما جوان بوديم و ايشان را نمىشناختيم . همين‌قدر مىدانم كه اين شيخ جواد كه رد مىشد مىگفتند :\r\nشيخ روزنامه‌خوان ! او را به عنوان شيخ روزنامه‌خوان مىشناختند ، چون روزنامه مىخواند . بايد هم روزنامه مىخواند تا از وضع روز اطلاع پيدا كند . كتابهايى كه اين مرد در اين زمينه نوشته ، كتابهايى است بسيار باارزش .\r\nغرض اين بود كه شما بدانيد كه حساب خدمت غير از حساب نعمت است .\r\nيك گروه ، گروه نعمت هستند ، اگر هم خدمتى مىكنند از نعمتهايش هم خوب بهره مىبرند ، ولى آنهايى كه خيلى خدمت مىكنند به‌كلى از گروه نعمت بيرون هستند يعنى اصلًا بىبهرهء بىبهره هستند .\r\nمرحوم آقا شيخ جواد در اين زمينه‌ها خيلى خوب كار كرده بود . كتابهايش هم الآن هست مثل كتاب الهدى الى دين المصطفى يا الرّحلة المدرسيّة . كتابهايى كه من از ايشان سراغ دارم عربى است ، نمىدانم به فارسى هم كتابى دارد يا نه . شايد بعضى كتابهاى ايشان ترجمه شده باشد كه من اطلاعى ندارم . به هر حال اين مرد در اين زمينه‌ها بسيار كار كرده بود و كارهايش هم فوق‌العاده باارزش است و اجرش هم با\r\n\r\n","description":"","footnote":"","page_name":" 242 ","page_number":246},
  {"content":"\r\n\r\nخدا . شايد پنجاه سال باشد كه از دنيا رفته است .\r\n\r\nمباحثات حضرت رضا عليه السلام\r\nدر مباحثاتى كه حضرت رضا عليه السلام در مجلس مأمون كردند و شيخ صدوق در كتاب عيون اخبار الرضا « 1 » نقل كرده ، [ مسألهء بشارت طرح شده است . 
  ] يكى از علما بر اين كتاب حواشىاى نوشته است و حتى از بعضى از علماى بزرگ چيزهايى را نقل مىكند كه نشان مىدهد آنها در مورد معنى چند لغت اطلاع نداشته‌اند . مثلًا در كلام حضرت رضا عليه السلام لفظ « بارقليطا » يا « فارفليطا » آمده است . حضرت مىگويند اين كلمه در انجيل و يا جاى ديگرى آمده است . برخى علمايى كه بعد آمده‌اند ، گفته‌اند « فارفليطا » عربى است و شايد به معناى فارق بين حق و باطل است ، در صورتى كه اين كلمه معرّب لفظ يونانى « پاراكليتوس » « 2 » است كه به اين صورت درآمده است . .\r\nمن قسمتى از آن كلام حضرت رضا عليه السلام را براى شما نقل خواهم كرد . مأمون همانطور كه مكرر گفته‌ايم با همهء شقاوت و خباثتى كه داشت اهل علم و علم‌دوست و فاضل و درس‌خوانده بود ؛ منطق و فلسفه خوانده بود ، حديث و فقه و كلام خوانده بود و از همهء اينها كاملًا اطلاع داشت . اين بود كه خيلى خوشش مىآمد كه مجالس بحث تشكيل بدهد و در تشكيل اين مجالس بىغرض هم نبود . وقتى كه حضرت رضا عليه السلام به خراسان و به مرو آمدند ، مأمون به فضل بن سهل وزير خود گفت : حال كه على بن موسىالرضا از مدينه آمده است ، دوست دارم مجمعى تشكيل دهى و رؤسا و علماى همهء مذاهب را در آن جمع كنى ، براى اينكه با على بن موسىالرضا عليه السلام مباحثاتى بشود . او هم از همهء علماى مذاهب دعوت كرد . از جاثليق دعوت كرد ( جاثليق معرّب كاتوليك است ، به كشيش عمدهء مسيحيها « كاتوليك » مىگفتند ) ، از بزرگ يهود به نام رأس‌الجالوت دعوت كرد ، از بزرگ صابئين كه عقايد خاصى داشتند و خود را تابع نوح مىدانستند دعوت كرد ( دربارهء عقايد صابئين اختلافاتى هست ) ، « هربد » را كه همان هيربد ، عالم بزرگ مجوسى و زردشتى است دعوت كرد ، از متكلمين غيرشيعه دعوت كرد ، و حتى كسانى را\r\n\r\n\r\n\r\n\r\n","description":"","footnote":"\r\n( 1 ) . شيخ صدوق در اين كتاب فقط احاديث را نقل كرده و شارح نيست .\r\n( 2 ) .  1 . Paracletos . \r\n","page_name":" 243 ","page_number":247},
  {"content":"\r\n\r\nدعوت كرد كه اصلًا منكر خدا بودند ، دهرى و به قول امروزيها مادى و ماترياليست بودند .\r\n[ مأمون 
  ] اوّل آنها را دعوت كرد و از حضرت رضا عليه السلام دعوت نكرد . به آنها گفت : من ميل دارم جلسه‌اى تشكيل بدهم و شما با پسرعموى ما كه از مدينه آمده است مباحثه كنيد . آيا حاضريد ؟ گفتند : بله ، ما حاضريم . گفت : پس فلان وقت صبح زود بين‌الطلوعين شما را دعوت مىكنم به اينجا بياييد . بعد فرستاد خدمت حضرت رضا عليه السلام . چون مأمون آدم زرنگى بود ديگر به حضرت رضا عليه السلام به صورت امر نگفت . پيغام فرستاد كه چنين چيزى در نظر است ، اگر مصلحت مىدانيد در اين مجلس شركت بفرماييد . حضرت به حامل پيام فرمود : به مأمون سلام برسان و بگو من فردا صبح مىآيم .\r\nمردى به نام نوفلى كه راوى اين قضاياست مىگويد : حضرت به من فرمود : تو در اين قضيه چه مىبينى ؟ گفتم : حقيقت اين است كه من مصلحت نمىبينم ، براى اينكه اينها مردمى نيستند كه روى حق و حقيقت بخواهند حرف بزنند ، اينها آسمان ريسمان مىكنند ، جدل مىكنند . اين اصحاب كلام و جدل مثل علما نيستند كه هدفشان حقيقت باشد ، اينها اهل مجادله هستند و حرفى مىزنند كه طرف را هو كنند و خلاصه هوچى هستند . جلسه ، جلسهء هوچىگرى و مغالطه‌كارى خواهد شد ؛ من مصلحت نمىبينم . حضرت تبسمى كردند و فرمودند : « افَتَخافُ انْ يَقْطَعوا عَلَىَّ حُجَّتى » مىترسى من آنجا دربمانم ؟ « قُلْتُ : لا وَاللَّهِ ما خِفْتُ عَلَيْكَ قَطُّ » نه ، من اصلًا نمىترسم ، اميدوارم خداوند شما را پيروز كند ، ولى خواستم بگويم كه اينها اين‌طور هستند . بعد حضرت فرمود به نظر تو مأمون از اين كار چه منظورى دارد ؟ و خودشان فرمودند : مأمون بعد خودش پشيمان مىشود ، مىگويد اى كاش اين جلسه را تشكيل نداده بودم ؛ چون وقتى ديد من در مجلس آنها بر كتب آنها از خودشان مسلّطتر هستم و بعد همهء اينها در مقابل من مغلوب مىشوند ، نتيجهء معكوس مىگيرد و پشيمان مىشود ( اين سخن ، سوء نيت مأمون از تشكيل اين جلسات را نشان مىدهد ) . بعد فرمود : آيا مىدانى مأمون چه موقع از اين كارش پشيمان مىشود ؟ « قالَ : إذا سَمِعَ احْتِجاجى عَلى اهْلِ التَوْريةِ بِتَوْريتِهِمْ ، وَ عَلى اهْلِ الْانْجيلِ بِانْجيلِهِمْ ، وَ عَلى اهْلِ الزَّبورِ بِزَبورِهِمْ وَ عَلَى الصّابِئينَ بِعِبْرانِيَّتِهِمْ ، وَ على اهْلِ الْهَرابِذَةِ بِفارِسِيَّتِهِمْ ، وَ عَلى اهْلِ الرّومِ بِرومِيَّتِهِمْ ، وَ عَلى اصْحابِ الْمَقالاتِ بِلُغاتِهِمْ . . . عَلِمَ الْمَأْمونُ الْمَوْضِعَ الَّذى هُوَ\r\n\r\n","description":"","footnote":"","page_name":" 244 ","page_number":248},
  {"content":"\r\n\r\nسَبيلُهُ لَيْسَ بِمُسْتَحِقٍّ لَهُ فَعِنْدَ ذلِكَ يَكونُ النَّدامَة » وقتى مأمون همهء اينها را ديد ، از كار خودش پشيمان مىشود . علّت پشيمانىاش هم اين است كه در ذهن مردم چنين فكرى پيش مىآيد كه وقتى در مملكت چنين مردى هست ، پس چرا مأمون اينجا نشسته است ؟\r\nداستان خيلى مفصّل است ؛ من آن قسمتهايى را كه مربوط به اين آيه است و با اين آيه تناسب دارد عرض مىكنم . در يك جا حضرت به آن عالم يهود خطاب مىكند : « يا يَهودىُّ اقْبِلْ عَلَىَّ أَسْئَلُكَ بِالْعَشْرِ الْآياتِ الَّتى انْزِلَتْ عَلى موسَى بْنِ عِمْران » من تو را قسم مىدهم به آن ده معجزه‌اى كه بر موسى نازل شد ، آيا در تورات ، خبر محمد صلى الله عليه و آله و امت او هست يا نه ؟ آيا با عنوان\r\n« أَتْباعُ راكِبِ الْبَعيرِ يُسَبِّحونَ الرَّبَّ جِدّاً جِدّاً تَسبيحاً »\r\nنيامده است ؟ و آن‌وقت به بنىاسرائيل دستور داده شده است : « فَلْيَفْرَغْ بَنوإسْرائيلَ الَيْهِمْ وَ إلى مُلْكِهِمْ لِتَطْمَئِنَّ قُلوبُهُمْ » دستور داد مخالفت نكنند « فَانَّ بِأَيْديهِمْ سُيوفاً يَنْتَقِمونَ بِها مِنَ الْأُمَمِ الْكافِرَةِ فى اقْطارِ الْارْضِ » در دست آنها شمشيرهايى است كه از همهء ملتهاى روى زمين انتقام خواهند گرفت . « اهكَذا هُوَ فِى التَّوْريةِ مَكْتوبٌ ؟ » آيا چنين چيزى در تورات هست ؟ تصديق كرد و گفت : بله .\r\nبعد خطاب به جاثليق فرمود : آيا از كتاب شعيا اطلاعى دارى ؟ گفت : حرف تا حرفش را مىدانم . گفت : آيا در آنجا اين كلام نيست : « انّى رَأَيْتُ صورَةَ راكِبِ الْحِمارِ لابِساً جَلابيبَ النّورِ وَ رَأَيْتُ راكِبَ الْبَعيرِ ضَوْءً مِثْلَ ضَوْءِ الْقَمَرِ » ؟ در مكاشفهء خودش گفت : من آن الاغ‌سوار ( يعنى عيسى ) را ديدم در حالى كه جلبابها و روپوشهايى از نور به خودش گرفته بود ، و آن شترسوار را ديدم در حالى كه نورش مانند نور قمر مىدرخشيد ؟ گفت : بله ، شعيا چنين چيزى گفته است .\r\nبعد خطاب به جاثليق نصرانى فرمود : « يا نَصْرانىُّ هَلْ تَعْرِفُ فِى الْانْجيلِ قَوْلَ عيسى عليه السلام : انّى ذاهِبٌ إلى رَبِّكُمْ وَ رَبّى ، وَ الْبارِقَليطا جاءٍ ؟ » آيا از اين سخن عيسى عليه السلام اطلاع دارى كه فرمود : من به سوى پروردگار خودم و پروردگار شما مىروم و بارقليطا خواهد آمد ؟ « هُوَ الَّذى يَشْهَدُنى بِالْحَقِّ كَما شَهِدْتُ لَهُ » او مرا تأييد و تصديق مىكند همان‌طور كه الآن من به او گواهى دادم « وَ هُوَ الَّذى يُفَسِّرُ لَكُمْ كُلَّ شَىْءٍ » .\r\nمىخواهد بگويد من رسالتم اين نيست كه حقايق را براى شما بگويم و بيان كنم ، من مبشّر او هستم ، كسى كه حقايق را خواهد گفت اوست . « وَ هُوَ الَّذى يُبْدى فَضائِحَ الْامَمِ » اوست كه رسواييهاى ملّتها را در اثر غلبه و پيروزى ظاهر مىكند . « وَ هُوَ الَّذى\r\n\r\n","description":"","footnote":"","page_name":" 245 ","page_number":249},
  {"content":"\r\n\r\nيَكْسِرُ عَمودَ الْكُفْرِ » و اوست كه ستون كفر را در هم خواهد شكست . جاثليق تأييد كرد كه اين كلمات در انجيل آمده است .\r\nبعد راجع به اينكه انجيل چطور از بين رفت بحث مىكنند كه خيلى مفصل است تا اينكه همان جمله دوباره تكرار مىشود : « قالَ لَهُ الرِّضا عليه السلام : إنَّ عيسى عليه السلام لَمْ يُخالِفِ السُّنَّةَ وَ كانَ مُوافِقاً لِسُنَّةِ التَّوْريةِ » به رأس‌الجالوت خطاب مىكند كه عيسى با تورات مخالف نبود و همان‌طور كه در قرآن آمده ، او براى تأييد تورات آمده بود نه براى نسخ تورات ، « حَتّى رَفَعَهُ اللَّهُ إلَيْهِ ، وَ فى الْإنْجيلِ مَكتوبٌ : إنَّ ابْنَ الْبَرَّةِ ذاهِبٌ وَ الْبارِقَليطا جاءٍ مِنْ بَعْدِهِ » پسر برّه ( كه مراد از برّه ، ظاهراً مريم سلام‌اللَّه عليهاست ) مىرود و بعد از او بارقليطا خواهد آمد . « وَ هُوَ الَّذى يَحْفِظُ الْآصارَ وَ يُفَسِّرُ لَكُمْ كُلَّ شَىْءٍ وَ يَشْهَدُ لى كَما شَهِدْتُ لَهُ » « 1 » او به من شهادت خواهد داد ، همان‌طور كه من به او شهادت دادم ؛ همان‌طور كه من او را تصديق كردم او هم مرا تصديق مىكند . غرض اين بود كه همين‌قدر اشاره كرده باشم كه در كلمات حضرت رضا عليه السلام اين مطلب آمده است .\r\n\r\nدروغ بستن به خداوند\r\nحال آيهء بعد را بخوانيم : « وَ مَنْ أظْلَمُ مِمَّنِ افْتَرى عَلَى اللَّهِ الْكَذِبَ وَ هُوَ يُدْعى إلَى الْاسْلامِ وَ اللَّهُ لا يَهْدِى الْقَوْمَ الظّالِمينَ » . اين تعبير و تعبيرهاى مشابه در قرآن زياد آمده است : « وَ مَنْ أظْلَمُ مِمَّنِ افْتَرى عَلَى اللَّهِ » « 2 » ( يا « وَ كَذَّبَ بِالصِّدْقِ » « 3 » ) ستمگرتر از كسى كه به خدا افترا ببندد كيست ؟\r\nمىدانيم كه دروغ گناه كبيره و ظلم است ، يعنى در مورد هر چيزى و به هر كسى انسان دروغ بگويد ، چون او را از حقيقت منحرف كرده ، بنابراين به او ظلم كرده است . دروغ به طور كلى در قرآن ظلم تلقى مىشود . ولى دروغ تا دروغ تفاوت دارد . هر دروغى گناه كبيره است ، هيچ دروغى نداريم گناه صغيره باشد ، ولى در ميان دروغها ، دروغ بستن به خدا و رسول ، شنيع‌ترين دروغهاست و لهذا مىبينيد كه روزهء ماه رمضان با دروغهاى عادى باطل نمىشود ( البته چنين دروغى گناه كبيره\r\n\r\n\r\n\r\n\r\n","description":"","footnote":"\r\n( 1 ) . عيون اخبارالرضا ، ج 2 / ص 139 - 158 .\r\n( 2 ) . صف / 7 .\r\n( 3 ) . زمر / 32 .\r\n","page_name":" 246 ","page_number":250},
  {"content":"\r\n\r\nاست ولى روزه را باطل نمىكند ) ولى اگر انسان به خدا و رسول دروغ ببندد ، روزه‌اش باطل است . مثلًا اگر انسان در بيان يك مسألهء شرعى [ عمداً 
  ] بر خلاف حقيقت بگويد كه حكم خدا اين است ، اصلًا روزه باطل است . اين نشان مىدهد اين دروغ با دروغهاى ديگر چقدر تفاوت دارد . باز دروغ بستن به خدا هم همه مانند يكديگر نيست . يك وقت كسى دروغ به خدا مىبندد و مثلًا در مورد مسأله‌اى از مسائلى كه در رساله‌ها داريم مىگويد : حكم اللَّه اين است ، در صورتى كه حكم اللَّه اين نيست . از اين بالاتر اين است كه كسى بيايد ادعا كند كه من پيغمبر خدا هستم .\r\nاين دروغ بستن به خداست ولى خيلى بالاتر از آن قبلى است . اين فرد دارد ادعا مىكند كه خدا من را به پيغمبرى مبعوث كرده است ؛ ديگر ظلمى از اين بالاتر نيست .\r\nو در رديف اين ظلم اين است كه انسان افتراى منفى به خدا ببندد ؛ يعنى كسى را كه خدا فرستاده است بگويد او را خدا نفرستاده است . اين هم باز دروغ بستن به خداست . يك وقت خدا كسى را نفرستاده است و او به دروغ مىگويد خدا من را فرستاده است و يك وقت خدا كسى را فرستاده است و فردى مىگويد : نه ، من مىفهمم ، من اطلاع و خبر دارم كه خدا هيچ‌كس را نفرستاده است . اين هم در رديف آن است ؛ يعنى تكذيب انبياى حقيقى و واقعى ، چيزى در رديف ادعاى پيغمبرى كردن است و اين‌قدر اين ظلم فاحش است .\r\nدر اين آيه همين قسمت اخير ذكر شده است : « وَ مَنْ أظْلَمُ مِمَّنِ افْتَرى عَلَى اللَّهِ الْكَذِبَ » چه كسى ستمگرتر است از آن كه به خدا دروغ مىبندد ؟ در اينجا بحث در مورد كسانى است كه پيغمبر راستين را تكذيب كرده‌اند نه كسانى كه ادعاى پيغمبرى كرده‌اند ، چون بعد مىفرمايد : « وَ هوَ يُدْعى إلَى الْاسْلامِ » در حالى كه خود او به سوى اسلام دعوت مىشود . آدمى كه اسلام را شناخته است ، آدمى كه بر اساس بشارتهاى گذشته و بر اساس آيات و بيّنات و معجزات مىداند كه اين شخص ، پيغمبر خدا و از طرف خداست و مع‌ذلك خودش را به نادانى مىزند و مىگويد : نه ، دروغ است ، اين شخص پيغمبر نيست ؛ به اين وسيله با تكذيب پيغمبر به خدا دروغ مىبندد . « وَاللَّهُ لا يَهْدِى الْقَوْمَ الظّالِمينَ » خدا مردم ستمكار را هرگز هدايت نمىكند تا چه رسد به اين بزرگ‌ستمكاران ، كه « اظلم » هستند ، ظالمترين ظالمان عالم هستند .\r\n\r\n","description":"","footnote":"","page_name":" 247 ","page_number":251},
  {"content":"\r\n\r\n\r\nنور خدا خاموش‌شدنى نيست\r\nاينجا يك سؤال پيش مىآيد . پيغمبرانى و مخصوصاً عيساى مسيح چنين بشارتهايى دادند ولى بعد اكثريت مردم قبول نكردند و دانسته انكار كردند . پس آيا بايد فاتحهء اسلام را خواند ؟ قرآن جواب مىدهد كه عيساى مسيح و ديگران كه به آن مردم بشارت دادند ، اين براى خير آنها بود كه وقتى آن پيغمبر مىآيد و آن مائدهء الهى پهن مىشود ، صلاح و سعادت آنها در آن است كه به او بگروند ، نه اين كه اگر نگرويدند بگويند اين دين تأييد نمىشود . مىفرمايد : اينها تكذيب كنند يا تكذيب نكنند ، نور خدا با اين حرفها خاموش نمىشود : « يُريدونَ لِيُطْفِئوا نورَ اللَّهِ بِأَفْواهِهِمْ وَ اللَّهُ مُتِمُّ نورِهِ وَ لَوْ كَرِهَ الْكافِرونَ » . اشتباه نشود ، با موضع منفىگرفتن آنها سدّ راه اسلام نمىشود . اسلام حقيقتى است كه بايد نقش و رسالت خود را در عالم انجام بدهد و انجام هم مىدهد . قرآن - كه در سورهء توبه هم قريب به همين بيان آمده است - چنين تشبيه مىكند كه مثَل اينها براى جلوگيرى از توسعهء اسلام ، مثل كسى است كه بخواهد اين خورشيد عالمتاب را با پف خودش خاموش كند : « يُريدونَ لِيُطْفِئوا نورَ اللَّهِ بِأَفْواهِهِمْ » اينها مىخواهند با دهانشان نور خدا را خاموش كنند . نورى را كه خدا روشن كرده است ، اينها مىخواهند با پفشان خاموش كنند ؟ ! نه ، خدا نور خودش را به تمام و كمال به مرحلهء نهايت خواهد رسانيد ، مىخواهد كافران خوششان بيايد ، مىخواهد بدشان بيايد ؛ خوشامد و ناخوشامد آنها در سرنوشت خودشان مؤثر است نه در سرنوشت اسلام . « يُريدونَ لِيُطْفِئوا نورَ اللَّهِ بِأَفْواهِهِمْ وَ اللَّهُ مُتِمُّ نورِهِ وَ لَوْ كَرِهَ الْكافِرونَ » . عجيب است اين سياق و انتظام آيات قرآن كه هر كدام به دنبال ديگرى چطور نظم خاصى دارد و به سؤالات جواب مىدهد !\r\nپس در آن آيات مسألهء بشارت مطرح شد و در اين آيه مطلب اين‌طور بيان شد كه خيال نكنيد كه توسعهء اسلام و عالمگيرشدن شعاع دين اسلام بستگى دارد به اين كه اين بنىاسرائيلى كه عيسى عليه السلام به آنها بشارت داده ، گرايش پيدا كنند يا نكنند ، مردم دنيا همه منتظر ايستاده‌اند كه آيا اينها مسلمان مىشوند ! نه ، مسلمان شدن آنها فقط براى خود آنها خوب بوده است . اين نور خداست و نور خدا خاموش‌شدنى نيست . ارادهء خدا تعلق گرفته است كه اين نور را جهانگير كند .\r\n\r\n","description":"","footnote":"","page_name":" 248 ","page_number":252},
  {"content":"\r\n\r\n\r\nسرّ خاموش‌نشدن نور خدا\r\nاينجا سؤال ديگرى پيش مىآيد و اين سؤال خيلى مهم است : خدا چطور نور خودش را جهانگير مىكند ؟ وقتى مىگوييم خدا نور خودش را تمام مىكند ، آيا مقصود اين است كه اين نور خود به خود خاموش مىشود ولى خدا با يك قوّهء قسرى ( به قول حكما ) جلوى خاموشى آن را مىگيرد ؟ يا نه ، خدا در خود اين نور ، در خود اين حقيقت ، چيزى قرار داده كه چون حقيقت است ، ارادهء خدا تعلق گرفته كه حقيقت باقى بماند ؟ اين نكتهء عجيبى است كه در اين آيه و در آيات ديگر به آن اشاره شده است .\r\nابتدا آيهء ديگرى را كه اين معنا را بيان كرده ذكر مىكنم و بعد به اين آيه مىپردازم . قرآن منطقى دارد كه خيلى با منطقهاى ما در امروز متفاوت است و همين منطقهاى كج و كولهء ما فعلًا حجاب اسلام است . حقيقت مطلب اين است كه اين حرفى كه سيد جمال‌الدين اسدآبادى گفته ، بسيار حرف حسابى است : « الِاسْلامُ مَحْجوبٌ بِالْمُسْلِمين » اسلام يك حجاب بيشتر ندارد و آن همين مسلمين هستند .\r\nگفت : « تو خود حجاب خودى حافظ از ميان برخيز » . اسلام مثل يك نورى است كه در پشت شيشه‌هاى كج و كوله و شكسته و كثيف و آلوده‌اى قرار گرفته باشد كه وقتى مردم مىخواهند آن نور را ببينند ، چون از وراى اين شيشه‌ها مىبينند و آن نور را به اين شكلِ شكسته و كثيف و سياه و تيره مىبينند ، نمىدانند كه اين ، خاصيت اين شيشه است ؛ اين شيشه را بشكن ، مىبينى كه آن نور جور ديگرى است . اسلام محجوب به مسلمين است . من نمىدانم مسلمين چقدر بايد شلاق بخورند تا به حقيقت اسلام بازگردند و به صورت يك شيشهء پاكيزهء خوبى دربيايند كه نور اسلام را خوب نشان بدهند .\r\nمنطق قرآن اين است كه حق چون حق است باقى مىماند و باطل چون باطل و پوچ است از ميان‌رفتنى است . اگر باطلى را ديديد كه مقدارى باقى مانده ، حتماً حقى را با خودش مخلوط كرده است . اين كلام اميرالمؤمنين عليه السلام در نهج‌البلاغه است : « فَلَوْ أَنَّ الْباطِلَ خَلَصَ مِنْ مِزاجِ الْحَقِّ لَمْ يَخْفَ عَلَى الْمُرْتادينَ » « 1 » . باطل هميشه خودش را با حقى ممزوج مىكند و در پناه آن خودش را نگه مىدارد ، والّا [ در\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 50 .\r\n","page_name":" 249 ","page_number":253},
  {"content":"\r\n\r\nمواجههء 
  ] حق صريح با باطل صريح ، باطل فوراً از بين مىرود . اين منطق قرآن است كه حق ، باقىماندنى و باطل از بين‌رفتنى است . اگر مىبينيد حقى خودش را ضعيف مىبيند در خود تجديد نظرى كند ، عيبهاى خود را رفع كند ، آنوقت مىفهمد كه نيرو دارد يا نيرو ندارد .\r\nقرآن مثال مىزند به آب باران و به كفى كه روى آب را مىگيرد . در سورهء رعد مىفرمايد : « انْزَلَ مِنَ السَّماءِ ماءً فَسالَتْ اوْدِيَةٌ بِقَدَرِها فَاحْتَمَلَ السَّيْلُ زَبَداً رابياً . . . فَامَّا الزَّبَدُ فَيَذْهَبُ جُفاءً وَ امّا ما يَنْفَعُ النّاسَ فَيَمْكُثُ فِى الْارْضِ » . كف زود از بين مىرود ، پوچ و نابود مىشود و آب باقى مىماند ، چرا ؟ آب چون نافع است و وجودش در نظام عالم خير است باقى مىماند . « كَذلِكَ يَضْرِبُ اللَّهُ الْحَقَّ وَ الْباطِلَ » « 1 » مثَل حق و باطل هم همين است . باطل مثل كف است ، امر پوچى است كه به طفيل حق پيدا مىشود و زود هم از بين مىرود ، حق باقىماندنى است .\r\nچرا خدا نور خودش را باقى نگه مىدارد ؟ حتى اگر آيهء بعد از اين هم نبود ، آيهء سورهء رعد اين آيه را تفسير مىكرد : چون حق است باقى مىماند . ولى در اينجا آيهء بعد ، خودش خوب اين را بيان مىكند كه اين كه ما مىگوييم خدا نگه مىدارد ، اين‌طور خيال نكنيد كه هميشه خدا به زور نگه مىدارد ؛ بلكه چون حق و حقيقت است ، ارادهء الهى به اين تعلق گرفته كه حق و حقيقت باقى باشد .\r\nپيغمبر فرمود : قرآن و اسلام جارى مىشود مثل جريان ماه و خورشيد ؛ يعنى همان‌طور كه ماه و خورشيد هر روزى و هر ساعتى به منطقه‌اى مىتابد ، اسلام هم به منطقه‌اى مىتابد . اين‌طور نيست كه قول داده باشند هميشه اسلام مثلًا بايد در سرزمين ايران باشد ، هميشه در سرزمين عراق و يا مصر باشد ؛ اين خود مردم هستند كه بايد آن را حفظ كنند . اگر مردم كفران نعمت كنند اسلام از اينجا مىرود ؛ ولى از دنيا نمىرود ، از دنيا نخواهد رفت و زمان خواهد گذشت تا بالأخره روزى همهء دنيا اين حقيقت را بپذيرد . چون حقيقت است و دنيا رو به تكامل مىرود ، در نهايت همهء دنيا اين حقيقت را خواهد پذيرفت .\r\nپس بعد از اينكه مىفرمايد : « يُريدونَ لِيُطْفِئوا نورَ اللَّهِ بِأَفْواهِهِمْ وَ اللَّهُ مُتِمُّ نورِهِ وَ لَوْ كَرِهَ الْكافِرونَ » مىفرمايد : « هُوَ الَّذى ارْسَلَ رَسولَهُ بِالْهُدى وَ دينِ الْحَقِّ لِيُظْهِرَهُ عَلَى الدّينِ\r\n\r\n\r\n\r\n\r\n","description":"","footnote":"\r\n( 1 ) . رعد / 17 .\r\n","page_name":" 250 ","page_number":254},
  {"content":"\r\n\r\nكُلِّهِ » خدا پيامبرش را همراه با يك برنامهء راهنما و راهگشا فرستاد و به دليل اينكه راهى كه او نموده است از همهء راهها بهتر است ( إنَّ هذَا الْقُرْآنَ يَهْدى لِلَّتى هِىَ اقْوَمُ ) « 1 » در آخر ، دنيا مجبور است تسليم او بشود . پس چرا اين نور باقى مىماند ؟ « بِالْهُدى وَ دينِ الْحَقِّ » چون راه حقيقت است خدا آن را بر همهء راهها و همهء دينها غالب و پيروز مىگرداند : « لِيُظْهِرَهُ عَلَى الدّينِ كُلِّهِ وَ لَوْ كَرِهَ الْمُشْرِكونَ » . آنجا فرمود : « وَ لَوْ كَرِهَ الْكافِرونَ » و اينجا مىفرمايد : « وَ لَوْكَرِهَ الْمُشْرِكونَ » . مىخواهد مشركان خوششان بيايد يا بدشان بيايد . به قول معروف جبر است ، با اين تفاوت كه بعضى مىگويند « جبر طبيعت » ولى قرآن مىگويد « جبر حقيقت » ؛ جبر است ولى جبر حقيقت . « جبر حقيقت » يعنى ارادهء حق به اين تعلّق گرفته است كه حقيقت پيش برود ، مىخواهد كافران خوششان بيايد مىخواهد بدشان بيايد ؛ مىخواهد مشركان خوششان بيايد ، مىخواهد بدشان بيايد .\r\nاين مثل را عرض مىكردم كه خود قرآن ذكر فرموده است : « انْزَلَ مِنَ السَّماءِ ماءً فَسالَتْ اوْدِيَةٌ بِقَدَرِها فَاحْتَمَلَ السَّيْلُ زَبَداً رابياً » خدا از آسمان بارانى مىفرستد ، آب پاكى مىفرستد كه تمام فضا را مىگيرد ، صحرا و درّه و سر كوه را مىگيرد ، همه جا را مىگيرد . ضمناً وقتى كه بر سر كوهها نازل مىشود و در جويها و در درّه‌ها مىريزد ، سيل تشكيل مىدهد . سيل با قدرت فراوان در مسير خودش مىآيد و زباله‌ها را حركت مىدهد . برخوردهايى كه اين آبها و زباله‌ها و چيزهاى ديگر مىكنند كم‌كم توليد كف مىكند . بعد مىبينيد همين كف روى سيل را مىگيرد ؛ يعنى همين شئ پوچ و بىخاصيت كه زاييدهء همين سيل است ، كه اگر اين سيل نبود آن هم نبود ، مىآيد روى آن را مىگيرد ، به‌طورى كه آدمى كه عمق را نمىبيند فكر مىكند هر چه هست كف است و ديگر آب مغلوب كف شده است ؛ نمىداند كه اين كف يك حيات تبعى و طفيلى و موقتى دارد ، حقيقت چيز ديگرى است . قرآن بعد از اينكه مثال كف و آب را مىزند ، مىفرمايد : « كَذلِكَ يَضْرِبُ اللَّهُ الْحَقَّ وَ الْباطِلَ » اين است مثل حق و باطل .\r\nما مىبينيم عين همين مطلب ، هم مورد استناد امام حسين عليه السلام قرار گرفته ، هم مورد استناد حضرت زينب سلام‌اللَّه عليها واقع شده و هم مورد استناد ديگران . امام حسين عليه السلام چرا اين‌قدر ايستادگى روح دارد ؟ براى اينكه حق و حقيقت است و\r\n\r\n\r\n\r\n\r\n","description":"","footnote":"\r\n( 1 ) . اسراء / 9 .\r\n","page_name":" 251 ","page_number":255},
  {"content":"\r\n\r\nمطمئن است . جريان امام حسين عليه السلام كه معدوم نشد ، فانى نشد ، تحول پيدا كرد ، تبديل شد به يك نيروى الهى كه تا جهان ، جهان است باقى است . اول سخن حضرت زينب را نقل مىكنم . حضرت زينب وقتى به شام رسيدند ، اين جريان از نظر ظاهر و از نظر نيروى دنيايى آنها را به ضعيفترين مرحله و حد رسانده است ، ديگر آخرين مرحله است . . . « 1 » خداوند ان‌شاءاللَّه به همه توفيق عنايت بفرمايد .\r\nباسمك العظيم الاعظم الاجلّ الاكرم يا اللَّه . . .\r\nپروردگارا دلهاى ما به نور ايمان منوّر بگردان !\r\nنيتهاى ما را خالص بفرما !\r\nدر اين ماه اگر از ما راضى شده‌اى بر رضا و خشنودى خود بيفزا ! و اگر هنوز استحقاق اين خشنودى را پيدا نكرده‌ايم ، به لطف و كرم خودت از ما خشنود باش !\r\nخدايا از گناهان ما در اين ماه و در ماه‌هاى ديگر درگذر !\r\nتوفيق توبهء حقيقى و بازگشت به سوى خودت به همهء ما عنايت بفرما !\r\nتوفيق عروج از معارج خودت به همهء ما كرامت بفرما !\r\n\r\n\r\n\r\n\r\n","description":"","footnote":"\r\n( 1 ) . [ افتادگى از اصل نوار است . 
  ]\r\n","page_name":" 252 ","page_number":256},
  {"content":"\r\n\r\n\r\nتفسير سورهء صف ( 2 )\r\nاعوذ باللَّه من الشيطان الرّجيم\r\nيا ايُّهَا الَّذينَ امَنوا هَلْ أَدُلُّكُمْ عَلى تِجارَةٍ تُنْجيكُمْ مِنْ عَذابٍ أَليمٍ . تُؤْمِنونَ بِاللَّهِ وَ رَسولِهِ وَ تُجاهِدونَ فى سَبيل‌ِاللَّهِ بِأَمْوالِكُمْ وَ أَنْفُسِكُمْ ذلِكُمْ خَيْرٌ لَكُمْ إنْ كُنْتُمْ تَعْلَمونَ . يَغْفِرْ لَكُمْ ذُنوبَكُمْ وَ يُدْخِلْكُمْ جَنّاتٍ تَجْرى مِنْ تَحْتِهَا الْأَنْهارُ وَ مَساكِنَ طَيِّبَةً فى جَنّاتِ عَدْنٍ ذلِكَ الْفَوْزُ الْعَظيمُ . وَ أُخْرى تُحِبّونَها نَصْرٌ مِنَ اللَّهِ وَ فَتْحٌ قَريبٌ وَ بَشِّرِ الْمُؤْمِنينَ « 1 » .\r\nاين ، خطاب دوم به اهل ايمان در اين سورهء مباركه است . خطاب اول ، آيهء دوم سوره بود . بعد از آن كه در آيهء اول فرمود : « سَبَّحَ للَّهِ ما فِى السَّمواتِ وَ ما فِى الْارْضِ وَ هُوَ الْعَزيزُ الْحَكيم » فرمود : « يا أَيُّهَا الَّذينَ امَنوا لِمَ تَقولونَ ما لاتَفْعَلونَ » كه عرض كرديم گرچه مفاد آيهء « لِمَ تَقولونَ ما لا تَفْعَلونَ » عام است ولى همان‌طور كه مفسرين گفته‌اند ، شأن نزول\r\n\r\n\r\n\r\n\r\n","description":"","footnote":"\r\n( 1 ) . صف / 10 - 13 .\r\n","page_name":" 253 ","page_number":257},
  {"content":"\r\n\r\nآيه در مورد كسانى است كه در مورد جهاد در راه خدا قبل از اينكه دستور اين آيات برسد ، خيلى ادعاها مىكردند ولى بعد در عمل به وعدهء خود وفا نكردند .\r\nبعد آيهء « إنَّ اللَّهَ يُحِبُّ الَّذينَ يُقاتِلونَ فى سَبيلِهِ صَفّاً كَأَنَّهُمْ بُنْيانٌ مَرْصوصٌ » بود كه باز مربوط به جهاد بود . پس از آن ، آيهء مربوط به حضرت موسى عليه السلام بود و بعد آيهء مربوط به حضرت عيسى عليه السلام ، و بعد هم راجع به اينكه اسلام كه نور خداست در عالم پهن خواهد شد ، خواه كافران خوششان بيايد خواه بدشان بيايد ، و در آيهء بعد از آن ، دليل اين امر آمده بود .\r\nبار ديگر مخاطب ، خود مؤمنين هستند . در اينجا قرآن مجيد به شكل استفهام و در لباس تجارت پيشنهاد خود را ذكر مىكند .\r\n\r\nروش استفهام در قرآن\r\nشكل و سبك و صورت استفهام ، از صورتهايى است كه قرآن مجيد مكرر از آن استفاده مىكند . البته استفهام صورتهاى مختلفى دارد . وقتى مطلبى به اين شكل بر فطرت انسان عرضه مىشود انسان چاره‌اى ندارد جز اينكه جواب مثبت بدهد . خودِ روش استفهامى روش خاصى است در بيان و يكى از بهترين روشهاست و معمولًا آن را « روش سقراطى » هم مىنامند ، از باب اينكه سقراط در فلسفهء خود از همين روش استفاده مىكرد ، يعنى در محاورات خود مطلب را از جاى ساده‌اى شروع مىكرد و به صورت سؤال به طرف مقابل عرضه مىكرد كه آن طرف بتواند جواب دهد . بعد كه جواب مىگرفت سؤال دوم را مطرح مىكرد ، باز از او جواب مىگرفت و بعد سؤال سوم را مطرح مىكرد و به‌ترتيب ، ذهن او را همين‌طور مىكشيد و بالا مىآورد . يك مرتبه طرف مقابل متوجه مىشد كه به حقيقتى كه پذيرفتن آن براى او بسيار مشكل بود و قبلًا هم بسا كه منكر آن حقيقت بود اعتراف كرده است و آن همان حقيقتى بود كه سقراط مدعى آن بود .\r\nدر قرآن مجيد اين سبك و روش زياد معمول است . مثلًا وقتى مىخواهد بفرمايد : مردمان عالِم و مردمان جاهل نمىتوانند برابر باشند ، آن را به صورت استفهام ذكر مىكند : « قُلْ هَلْ يَسْتَوِى الَّذينَ يَعْلَمونَ وَ الَّذينَ لايَعْلَمونَ » « 1 » تو خودت بگو ،\r\n\r\n\r\n\r\n\r\n","description":"","footnote":"\r\n( 1 ) . زمر / 9 .\r\n","page_name":" 254 ","page_number":258},
  {"content":"\r\n\r\nآيا كسانى كه مىدانند با كسانى كه نمىدانند مانند يكديگرند ؟ يا آيات ديگرى در اين زمينه مانند : « أَمْ نَجْعَلُ الَّذينَ امَنوا وَ عَمِلُوا الصّالِحاتِ كَالْمُفْسِدينَ فِى الْارْضِ أَمْ نَجْعَلُ الْمُتَّقينَ كَالْفُجّارِ » « 1 » .\r\nاين آيه هم به همين صورت است و اين روش در تعليم و تربيت بسيار روش خوبى است .\r\nخداوند به اهل ايمان خطاب مىكند . ببينيد خداى عالم در وحى خود به ما انسانها و مخلوقهاى ضعيف با چه صورتى مطلب را عرضه مىدارد ؟ مثل كسى است كه بخواهد قبلًا از ما اجازه بگيرد و بعد سخنش را ذكر كند و اين چقدر در نفس و روح ما مؤثر است ! مىفرمايد : « يا أَيُّهَا الَّذينَ امَنوا » اى اهل ايمان ! « هَلْ أدُلُّكُمْ عَلى تِجارَةٍ تُنْجيكُمْ مِنْ عَذابٍ أَليمٍ » آيا شما را راهنمايى كنم به معامله و تجارتى كه شما را از عذابى دردناك برهاند ؟ اين « هَلْ أدُلُّكُمْ » آنقدر به قول علماى ادب در آن « استعطاف » هست كه وقتى انسان فكر كند كه خداى عالم با ما كه بشر ضعيف هستيم به اين صورت دارد صحبت مىكند [ نمىتواند نه بگويد . 
  ] گويا خداوند چنين مىگويد : آيا اجازه مىدهيد من شما را يك راهنمايى كنم ؟ حال مگر مىشود انسانى پيدا شود كه ببيند خداى عالم از او تقاضا كند كه آيا اجازه هست من شما را يك راهنمايى كنم و بعد هم به‌طور مجمل و سربسته بگويد اين راهنمايى ، راهنمايى به معامله‌اى است كه شما را از عذاب دردناك نجات مىدهد ، آنوقت اين انسان بگويد نه ، [ اجازه نيست ؟ ! 
  ] گذشته از اينكه او خداى عالم است ، اگر يك فرد عادى هم به انسان چنين بگويد كه من مىخواهم معامله‌اى به تو پيشنهاد كنم كه اثرش اين است كه تو را از عذابى دردناك نجات مىدهد [ انسان مىپذيرد . 
  ] آنچه گفتيم مربوط به شكل و صورت اين پيشنهاد بود كه صورت استفهام است .\r\nاما مادهء اين پيشنهاد . مىبينيم در ماده ، مفهوم تجارت و معامله آمده است : آيا شما را به چنين معامله‌اى راهنمايى كنم يا نه ؟ مكرر عرض كرده‌ايم كه همان‌طور كه مسألهء استفهام يكى از صور تعبيرات قرآن مجيد است ، مسألهء تجارت و معامله يكى از مواد تعبيرات قرآن است .\r\nدر چندين آيه از آيات قرآن تعبير تجارت و معامله و امثال اينها شده است ، اما\r\n\r\n\r\n\r\n\r\n","description":"","footnote":"\r\n( 1 ) . ص / 28 .\r\n","page_name":" 255 ","page_number":259},
  {"content":"\r\n\r\nنه تجارتها و معامله‌هاى معهود بازارى ، بلكه قرآن از همين عمل كردن انسان و لبيك گفتن انسان به ايمان و به عمل ، به تجارت و بيع تعبير مىكند ، به معامله تعبير مىكند و به چيزهايى كه از لوازم معامله است مثل سود بردن ، زيان كردن ، ورشكست شدن و امثال اينها ؛ مثل اين آيهء معروف : « انَّ اللَّهَ اشْتَرى مِنَ الْمُؤْمِنينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ يُقاتِلونَ فى سَبيلِ اللَّهِ فَيَقْتُلونَ وَ يُقْتَلونَ وَعْداً عَلَيْهِ حَقّاً فِى التَّوْريةِ وَ الْإنْجيل » . بعد مىفرمايد : « فَاسْتَبْشِروا بِبَيْعِكُمُ الَّذى بايَعْتُمْ بِهِ » « 1 » . اين تعبيرات در قرآن كريم خيلى زياد است . سورهء « وَالْعَصْرِ » بر اساس همين تعبير است : « وَالْعَصْرِ . انَّ الْإنْسانَ لَفى خُسْرٍ . الَّا الَّذينَ امَنوا وَ عَمِلُوا الصّالِحاتِ وَ تَواصَوْا بِالْحَقِّ وَ تَواصَوْا بِالصَّبْرِ » همهء مردم در زيانند ، مگر كسانى كه اين چهار خصلت را داشته باشند : ايمان ، عمل صالح ، تواصى به حق ، تواصى به صبر .\r\n\r\nتجارت هميشگى انسان\r\nاين تعبير يعنى تعبير تجارت و معامله ، تنها در زمينهء ايمان و كار خير نيست و شايد نكتهء اساسى اينجا باشد . از تعبيرات قرآن كريم ما اين‌گونه نمىفهميم كه انسان دو حالت دارد : يك حالت اينكه معامله مىكند و حالت ديگر اينكه معامله نمىكند .\r\nسرمايه‌هايى كه انسان دارد ، همين سرمايهء عمر و سرمايهء سلامت و سرمايهء قدرتهايى كه دارد ، سرمايهء مالى كه دارد و هر آنچه كه خداوند به او داده است اين‌طور نيست كه انسان با اين سرمايه‌ها يا معامله مىكند يا معامله نمىكند . در سرمايه‌هاى معمولى ، انسان ممكن است سرمايه‌اى داشته باشد و بگويد من با اين سرمايه نمىخواهم معامله كنم . وقتى فكر مىكنم مگر چقدر عمر مىكنم ، پنجاه سال ديگر هم اگر زنده باشم ، دارايى دارم و از اين دارايى خودم كم‌كم خرج مىكنم تا عمرم به پايان برسد ؛ احتياجى به معامله ندارم ، معامله هم نمىكنم .\r\nآيا انسان مىتواند در مورد سرمايه‌هاى انسانى كه دارد همين‌گونه باشد ؛ بگويد : من نمىخواهم معامله كنم ، نمىخواهم كسب كنم ؛ از نظر امور معنوى و اخروى و آن امورى كه قرآن آنها را معامله ناميده است مىخواهم سرمايهء خود را راكد بگذارم و كم‌كم خرج كنم ؟ يا نه ، انسان در دنيا نمىتواند كاسب نباشد ،\r\n\r\n\r\n\r\n\r\n","description":"","footnote":"\r\n( 1 ) . توبه / 111 .\r\n","page_name":" 256 ","page_number":260},
  {"content":"\r\n\r\nنمىتواند اكتساب نكند ، منتها يا آن اكتساب و يا اين اكتساب ؟ شق دوم صحيح است ؛ اين كه من يك عمر زندگى كنم و اساساً سرمايه‌ام را به كار نيندازم ، محال است ؛ يعنى انسان دائماً در حال مبادله است و نمىتواند در حال مبادله نباشد ؛ يا مبادله‌اى كه نتيجه‌اش به تعبير قرآن خسران زياد و عذاب اليم است ، و يا مبادله‌اى كه نتيجه‌اش سعادت ابدى است ، يعنى يا زير صفر است يا بالاى صفر ؛ روى صفر نمىايستد .\r\nاينكه عرض كرديم انسان نمىتواند اكتساب نكند ، براى اين است كه هر نگاه انسان يك كسب است ، هر سخن انسان يك كسب است ، هر قدمى كه انسان بردارد يك كسب است ، يعنى تأثيرپذيرى است . انسان به گونه‌اى كه در عالم قرار گرفته است و دائماً دارد نيروهاى خود را مصرف مىكند ، نه اين است كه بگويد : من انرژى مصرف مىكنم و اين‌قدر مصرف مىكنم تا تمام شوم و بعد كه تمام شدم يك صفر هستم ؛ اين‌طور نيست . هر كارى انسان انجام دهد ، چيزى داده است و چيزى گرفته است ، منتها آن چيزى كه مىگيرد گاهى سعادت است و گاهى شقاوت .\r\nامروزيها اصطلاحى دارند به نام « اصل تأثير متقابل » و حرف خوبى هم هست ؛ البته در گذشته هم مىگفتند ولى امروزه بيشتر روى آن تكيه مىكنند . اصل تأثير متقابل معنايش اين است كه در دنيا هيچ چيزى نيست كه يكطرفه اثر بگذارد ، هميشه تأثيرها دوطرفه است ؛ و تازه اينها مدعى هستند كه اين تأثير دوطرفه ميان همه چيز با همه چيز است . مىگويند نمىشود يك شئ در عالم وجود داشته باشد كه فقط از اشياء ديگر اثر بپذيرد و خودش روى اشياء ديگر اثر نگذارد ، يا روى اشياء ديگر اثر بگذارد و اشياء ديگر روى آن اثر نگذارند ؛ تأثير متقابل در كار است .\r\nدربارهء يك انسان هم اين مطلب هست . ما با اين عالم بيرونى هميشه در تأثير متقابل هستيم ، اين عالم روى ما اثر مىگذارد و ما روى آن اثر مىگذاريم ؛ نمىتوانيم خودمان را از قانون تأثير متقابل بيرون بكشيم . منتها ما اگر مطابق هدايت و راهنمايىاى كه به ما كرده‌اند عمل كنيم ، معادل آن سرمايه و صدها برابر آن سرمايه‌اى كه داده‌ايم ، از عالم و جهان براى سود و سعادت خودمان مىگيريم . اين معناى « هَلْ أَدُلُّكُمْ عَلى تِجارَةٍ تُنْجيكُمْ مِنْ عَذابٍ أَليمٍ » است . اما اگر بر اساس اين برنامه‌اى كه خداى ما براى ما معين كرده است عمل نكنيم و به طور بلبشو راههاى خودخواهانه‌اى انتخاب كنيم ، باز هم سرمايه را داده‌ايم و عوض آن را گرفته‌ايم ولى\r\n\r\n","description":"","footnote":"","page_name":" 257 ","page_number":261},
  {"content":"\r\n\r\nبه جاى اينكه اين سرمايه را بدهيم و يك شئ مفيد بگيريم ، اشيائى براى خود گرفته‌ايم كه همه جز مايه‌هاى عذاب و عقاب و مايه‌هاى ضرر و زيان براى ما هيچ چيز ديگرى نيست و مانند اين است كه انسان پولش را خرج كند و مار و عقرب بخرد و بعد اين مار و عقرب را در خانهء خود رها كند . چنين فردى البته خريد و فروش كرده است ، اما چه چيزى براى خود خريده است ؟ موجبات آزار و موجبات عذاب .\r\nاين به نظر عجيب مىآيد كه در آيهء شريفهء « يا أَيُّهَا الَّذينَ امَنوا هَلْ أَدُلُّكُمْ عَلى تِجارَةٍ تُنْجيكُمْ مِنْ عَذابٍ أَليمٍ » ( شما را راهنمايى كنم به تجارتى كه شما را از عذاب اليم برهاند ) تجارت با عذاب چه ارتباطى دارد ؟ ارتباطش اين است كه انسان دائماً در حال تجارت است ، اگر اين تجارتى را كه خداوند بدان راهنمايى مىكند انجام ندهد هميشه دارد يك تجارت ديگرى انجام مىدهد كه نتيجهء آن عذاب اليم است ؛ شق سوم ندارد . شما الآن در اثر اينكه قبلًا به نوع ديگرى تجارت و اكتساب مىكرده‌ايد ، دچار عذاب اليم هستيد ، حال ما تجارت ديگرى به شما پيشنهاد مىكنيم تا شما را از عذاب اليمى كه گرفتار آن هستيد نجات دهيم .\r\n\r\nتجارت مطلوب از نظر قرآن\r\nحال مىخواهيم ببينيم آن عملى كه ما بايد انجام دهيم چيست ؟ تجارت معامله است ، دو طرف دارد : دادن و ستدن . چه بايد بدهيم و چه بايد بگيريم ؟ عجيب است كه بعضى گفته‌اند آنچه كه بايد بگيريم نجات از عذاب اليم است ؛ در حالى كه اين لازمهء آن است ، نه اينكه عين آن باشد . بعد اين مطلب را توضيح مىدهيم .\r\nپس حال كه مىخواهيم تجارتى انجام دهيم چه تجارتى كنيم و در مقابل ، چه بگيريم ؟ آنچه كه بايد بكنيم اول « تُؤْمِنونَ بِاللَّهِ وَ رَسولِهِ » است ، ايمان به اللَّه و ايمان به پيام‌آور اوست . از نظر قرآن كه هميشه دعوت به كار و عمل و جهاد و هجرت و برخى امور ديگر مىكند ، اگر عمل توأم با ايمان نباشد فايده ندارد و درواقع انسان بايد ايمان داشته باشد ، آن هم آن‌طور ايمانى كه قرآن معرفى مىكند و عملش بايد در راه ايمانش باشد و به قول امروزيها در راه « ايده » اش باشد ، منتها ايده‌اى كه قرآن مىگويد جز خدا موضوع ديگرى ندارد . ايمان بياوريد به خدا كه هدف اصلى و هدف كلى است و ايمان بياوريد به پيام‌آور او چون اگر ايمان به پيام‌آور او نباشد\r\n\r\n","description":"","footnote":"","page_name":" 258 ","page_number":262},
  {"content":"\r\n\r\nانسان پيام خدا را نمىتواند قبول كند ؛ پيام خدا وقتى پيام خداست كه انسان ايمان به پيام‌آورش هم داشته باشد . « وَ تُجاهِدونَ فى سَبيلِ اللَّهِ بِأَمْوالِكُمْ وَ أَنْفُسِكُمْ » در راه خدا جهاد كنيد و كوشش كنيد به مالها و به جانهايتان . « ذلِكُمْ خَيْرٌ لَكُمْ » اين پيشنهادى كه به شما مىكنيم خير شماست « انْ كُنْتُمْ تَعْلَمونَ » اگر بدانيد . نظير اين تعبير را در فارسى خودمان هم داريم . حرفى را مىزنيم و بعد مىگوييم اگر تو بدانى مطلب از اين قبيل است ؛ يعنى به هر حال مطلب اين‌طور است اى كاش تو هم بدانى .\r\nالبته قرآن مجيد تعبيرى در اينجا ذكر كرده است كه شامل همهء دستورها مىشود ، چون ايمان به پيامبر ايمان به امور ديگر مثل معاد را به دنبال دارد .\r\nدر آيهء شريفه در مورد جهاد فرمود : جهاد به مال و جهاد به نفس . جهاد به نفس اعم است از جهادى كه با دشمن خارجى و بيرونى باشد ، همان كه اصطلاحاً به آن مىگوييم « جنگ » كه يك مصداق بزرگ و اعلاى [ جهاد با نفس 
  ] است زيرا جهاد حقيقى مستلزم جهاد با نفس هم هست ، و ديگر خود جهاد با نفس امّاره كه شامل همهء اعمال ديگر انسان مىشود . هر عملى را كه انسان بخواهد براى خدا انجام دهد ، خودش نوعى جهاد با نفس است .\r\nاين كارى كه ما بايد انجام دهيم ، ايمان به خدا و رسول و جهاد با مال و جان است . درعوض چه چيز نصيب ما خواهد شد ؟ « يَغْفِرْ لَكُمْ ذُنوبَكُمْ » گناهان شما آمرزيده مىشود . درواقع معنايش اين است كه آنچه را كه قبلًا كسب كرده‌ايد و آن تجارتهايى كه قبلًا كرده‌ايد و آن زيانهايى كه از آن تجارتها برده‌ايد و آثار سوئى كه گناهان براى شما گذاشته است آن گناهان آمرزيده مىشود و آثار خطاهاى گذشته همه محو مىشود . « وَ يُدْخِلْكُمْ جَنّاتٍ تَجْرى مِنْ تَحْتِهَا الْأَنْهارُ » و شما را به بهشتهايى وارد مىكند كه از زير درختهاى آن بهشتها نهرها جارى مىشود . « وَ مَساكِنَ طَيِّبَةً فى جَنّاتِ عَدْنٍ » و نيز شما را به جايگاههايى بسيار پاكيزه در بهشتهاى ثبات و پايدارى كه ديگر خالد و دائم است و زوالى در آنجا نيست وارد مىكند .\r\n« ذلِكَ الْفَوْزُ الْعَظيمُ » فوز عظيم آن است . معناى « ذلِكَ الْفَوْزُ الْعَظيمُ » باتوجه به آيهء بعد روشن مىشود . در منطق حق و حقيقت ، فوز عظيم آن است ، ولى شما اى انسانها اغلب نتيجهء نزديك را مىخواهيد ، نتيجهء نزديك همان نتيجهء در دنياست ، مىخواهيد در دنيا هم به سعادتى نائل شويد ، مىخواهيد آثار ايمانتان و آثار جهادتان در همين دنيا هم ظاهر شود ؛ پيروزى بر دشمن و فتح و گشودن سرزمينها\r\n\r\n","description":"","footnote":"","page_name":" 259 ","page_number":263},
  {"content":"\r\n\r\nرا مىخواهيد .\r\nبراى انسان - چون در دنيا لذت و اثر اين چيزها را چشيده است و به واسطهء كوتاهى فكرش - جاذبهء اينها بيشتر است . اينها جاذبه داشته باشد عيب ندارد ، نقص در اين است كه آنها برايش كم جاذبه دارد . ولى قرآن مىفرمايد : حقيقت اين است كه فوز عظيم آن است ، اما منحصر به آن نيست . اين ايمان و اين عمل كه ما پيشنهاد مىكنيم ، اثرش فقط در دنياى ديگر ظاهر نمىشود ، بلكه سعادت دنيا را هم كه شما خيلى دوست داريد دربردارد . در آيهء شريفه فوز را با « ذلك » به صورت بعيد ذكر كرده كه [ مفيد 
  ] تفخيم است . فوز عظيم و بزرگ آن است ؛ وقتى كه آنجا برويد مىفهميد كه اصلًا دنيا در مقابل آن به حساب نمىآيد ولى در عين حال اين مطلب را هم بدانيد كه آن امر ديگرى كه مورد علاقهء شماست يعنى پيروزى و گشودن سرزمينها و فاتح شدن و منصور شدن ، آن هم هست . « وَ أُخْرى تُحِبّونَها نَصْرٌ مِنَ اللَّهِ وَ فَتْحٌ قَريبٌ » . گفته‌اند در اينجا « نعمت » و يا « خصلت » در تقدير است : و يك خصلت ديگر و يك نعمت ديگر كه شما از ته دل آن را بسيار دوست داريد و دلتان مىخواهد كه در پرتو ايمان و عمل به آن برسيد نصرت و فتح است كه آن هم براى شما هست .\r\nپس خلاصهء مطلب اين شد كه اين معامله را انجام دهيد تا هم آخرت را كه اين‌قدر عظيم و بزرگ است داشته باشيد و هم دنيا را كه مورد علاقهء شماست . پس اين پيام پيامى است كه در آنِ واحد ، هم سعادت دنياى شما را تأمين مىكند و هم سعادت آخرت شما را .\r\n\r\nتفاوت نصر و فتح\r\nدر آيهء مذكور كلمات « نصر » و « فتح » آمده است . نصر و فتح معانى نزديك به يكديگر دارند ولى با هم متفاوتند . در سورهء نصر مىخوانيم : « اذا جاءَ نَصْرُاللَّهِ وَ الْفَتْحُ » كه اين دو كلمه در آنجا هم آمده است . غلبه از آن جهت كه غلبه بر انسانهاى دشمن است نصر است و شايد ترجمهء صحيحش همان كلمهء پيروزى باشد ، ولى غلبهء بر سرزمين دشمن و زير تسلط گرفتن سرزمين دشمن ، فتح است كه ترجمه‌اش گشودن است . « إذا جاءَ نَصْرُاللَّهِ » يعنى آنگاه كه پيروزى حق برسد و بر دشمن پيروز شويد ، « وَالْفَتْحُ » و آنگاه كه آن سرزمين خاص را - كه گفته‌اند اشاره به مكه است -\r\n\r\n","description":"","footnote":"","page_name":" 260 ","page_number":264},
  {"content":"\r\n\r\nبگشاييد . پس فتح يعنى گشودن سرزمين . اينجا هم مىفرمايد : آن چيزى كه شما دوست مىداريد ، نصر و پيروزى الهى و فتحى قريب و گشودنى نزديك است .\r\n« وَ بَشِّرِ الْمُؤْمِنين » اى پيامبر ! پس مؤمنين را بشارت بده كه در مقابل اين لبيك و اجابتى كه مىكنند ، خداى متعال در دنيا و آخرت براى آنها سعادت ذخيره كرده است .\r\nيا ايُّهَا الَّذينَ امَنوا كونوا أَنْصارَاللَّهِ كَما قالَ عيسَى ابْنُ مَرْيَمَ لِلْحَوارِيّينَ مَنْ أَنْصارى الَى اللَّهِ قالَ الْحَوارِيّونَ نَحْنُ أَنْصارُ اللَّهِ فَامَنَتْ طائِفَةٌ مِنْ بَنىإسْرائيلَ وَ كَفَرَتْ طائِفَةٌ فَأَيَّدْنَا الَّذينَ امَنوا عَلى عَدُوِّهِمْ فَأَصْبَحوا ظاهِرينَ .\r\nخطاب ديگرى است به اهل ايمان به صورت « يَا ايُّهَا الَّذينَ امَنوا » . اى اهل ايمان ! ياران خدا باشيد . درگذشته عرض كرده‌ايم كه اين تعبير ( ياران خدا باشيد ) تعبير خاص ديگرى در قرآن است و يك تعبير « استعطافى » است . وقتى قرآن مىخواهد مردم را به راهى كه به سوى خدا و درواقع به سوى سعادت خودشان دارند دعوت كند ، به اين اعتبار كه مردم را به دين خدا دعوت مىكند و دين خدا راهى به سوى خداست ، چنين تعبير مىكند كه خدا را يارى كنيد .\r\nدر سورهء حديد در اين زمينه خيلى تأكيد شده بود و مفصلًا بحث كرديم . براى اينكه بينش و توحيد انسان خدشه‌اى نپذيرد و انسان خيال نكند كه العياذباللَّه خداى عالم نيازمند به نصرت و كمك انسانهاست ، مطلب را به اين‌صورت بيان مىكند كه خداوند غنى مطلق و بىنياز از همهء عالم و عالميان است و همهء عالم و عالميان نيازمند به او و [ بلكه 
  ] نياز مطلق به او هستند تا از جنبهء توحيدى كوچكترين خدشه‌اى وارد نشود . هر كس كوچكترين توهمى كند كه با كارى كه انجام مىدهيم ، نمازى كه مىخوانيم ، روزه‌اى كه مىگيريم ، جهادى كه مىكنيم و حجّى كه انجام مىدهيم ، به خدا كمكى كرده‌ايم ، اين بر ضد اصل توحيد است . ولى تعبيرات خداوند متعال در قرآن آنچنان دوستانه است كه گويى دوستى با دوستى سخن مىگويد : اى انسانها بياييد خداى خود را يارى كنيد . درواقع « خوديارى » را « خدايارى » تعبير مىكند . اى اهل ايمان ياوران خدا باشيد ، حزب‌اللَّه باشيد ، جنداللَّه باشيد . در قرآن چندين بار تعبير « حزب‌اللَّه » و « جنداللَّه » آمده است .\r\n\r\n","description":"","footnote":"","page_name":" 261 ","page_number":265},
  {"content":"\r\n\r\nپس ترجمهء بخش اول آيه چنين است : اى اهل ايمان ! ياوران خدا باشيد ، آنچنان‌كه عيسى پسر مريم خطاب به حواريّين گفت : كيستند ياران من به سوى خدا ؟ حواريين گفتند : ما هستيم ياران خدا . در تعبير عيسى عليه السلام تعبير توحيدى مطلب آمده است و در تعبير حواريين تعبير استعطافى مطلب .\r\nحضرت عيسى اينچنين به حواريين و به بنىاسرائيل خطاب كرد : كيستند ياران من به سوى خدا ؛ يعنى در اين حركت به سوى حق ، ياران من كيستند ؟ حواريين به همين سؤال جواب مثبت دادند ولى « ماييم ياران تو به سوى خدا » را به تعبير « ماييم ياران خدا » بيان كردند . اين نشان مىدهد كه همان مطلب است كه به اين تعبير بيان مىشود .\r\nمىدانيد كه حواريون عدهء خاصى هستند كه خواص حضرت عيساى مسيح بودند و يك عده مؤمنين واقعى بودند و همان‌طور كه مؤمنين اسلامى مصداق آن آيهء قبل بودند آنها نيز مصداق آن بودند : « يا ايُّهَا الَّذينَ امَنوا هَلْ ادُلُّكُمْ عَلى تِجارَةٍ تُنْجيكُمْ مِنْ عَذابٍ أَليمٍ . تُؤْمِنونَ بِاللَّهِ وَ رَسولِهِ وَ تُجاهِدونَ فى سَبيلِ اللَّهِ بِأَمْوالِكُمْ وَ أَنْفُسِكُمْ » . اينها افرادى بودند كه مؤمن به خدا و مؤمن به رسول زمان خودشان يعنى حضرت عيسى عليه السلام بودند و واقعاً به تمام معنا مجاهد در راه خدا بودند و خودشان را در راه خدا وقف كرده بودند .\r\nقرآن كريم در چندين جا از حواريين نام برده است و از آنها به تجليل ياد كرده است . مثلًا در يك آيه مىفرمايد : « وَ إذْ أَوْحَيْتُ الَى الْحَوارِيّينَ » « 1 » . اين آيه نشان مىدهد كه حواريين افرادى بودند كه ارزش اين را داشتند كه خداوند متعال به آنها الهام كند .\r\nدر سورهء آل‌عمران آيه‌اى شبيه همين آيهء سورهء صف آمده است : « فَلَمّا أَحَسَّ عيسى مِنْهُمُ الْكُفْرَ قالَ مَنْ أَنْصارى الَى اللَّهِ قالَ الْحَوارِيّونَ نَحْنُ أَنْصارُاللَّهِ » « 2 » .\r\nگفته‌اند تعدادشان دوازده نفر بوده است . خود مسيحيها هم دوازده نفر را نام مىبرند كه از اين دوازده نفر بعضى همينهايى هستند كه برخى از اين انجيل هاى چهارگانهء معروف ( متّى ، مَرقُس ، لوقا و يوحنّا ) به نام آنهاست . شمعون يكى ديگر از آنهاست و بعضى اسمهاى مشترك دارند . خود مسيحيها معتقدند كه از اين دوازده\r\n\r\n\r\n\r\n\r\n","description":"","footnote":"\r\n( 1 ) . مائده / 111 .\r\n( 2 ) . آل‌عمران / 52 .\r\n","page_name":" 262 ","page_number":266},
  {"content":"\r\n\r\nنفر ، يك نفر بعد مرتد و كافر شد و خيانت كرد . مسيحيها كه معتقد به مصلوب‌شدن مسيح هستند ( البته مسألهء قتل مسيح عليه السلام از نظر قرآن حرف مجعولى است : وَ ما قَتَلوهُ وَ ما صَلَبوهُ وَ لكِنْ شُبِّهَ لَهُمْ « 1 » ) مىگويند يهوداى اسخريوطى در مقابل پولى كه گرفت سرّ مسيح را آشكار كرد و از اين جهت گناهكار شد و بعد پشيمان شد و چون فوق‌العاده پشيمان شد خودكشى كرد . ولى از قرآن كريم ، ما چنين مطلبى را استنباط نمىكنيم كه يكى از آنها اينچنين باشد . البته نمىخواهم بگويم تعبير قرآن به‌گونه‌اى است كه اگر ما دليل قاطعى از روايات خودمان يا دليل قاطع تاريخى داشته باشيم استثناپذير نباشد . تعبير قرآن كلى است و كلى قابل استثناست . غرض اين است كه در قرآن چنين مطلبى نيامده است و من هم الآن روى اين قضيه مطالعهء خيلى دقيقى ندارم .\r\n\r\nكلمهء « حوارى »\r\nهنوز ريشهء اصلى كلمهء « حوارى » براى من به دست نيامده است . غالباً در كتب اسلامى و تفاسير ، اين كلمه را به اين شكل معنا كرده‌اند كه اصلًا يك كلمهء عربى است و از مادهء « حَوَرَ » است . يك معناى مادهء « حور » حركت و تردد است و يك معناى ديگر آن سفيدى است و بعضى به همين دليل گفته‌اند كه حواريين ، « قصّار » يعنى رخت‌شوى بوده‌اند . در كتب تفسير ما اين مطلب زياد آمده است كه اينها رخت‌شوى بوده‌اند چون لباسها را تميز و سفيد مىكردند و از اين جهت به اينها « حوارى » گفته شده است . ولى به احتمال زياد اين كلمه اصلًا عربى نباشد و ريشهء عبرى يا سريانى داشته باشد ، مخصوصاً اگر عبرى باشد ممكن است يك وجه مشتركى با عربى داشته باشد . ولى خيلى بعيد است كه كلمهء « حوارى » عربى باشد ، [ زيرا 
  ] كلمهء « حوارى » به ظاهر - يعنى در مقايسه با لغات عربى - به شكل جمع است ، ولى در تعبيرات قرآن و حتى در تعبيرات حضرت رسول صلى الله عليه و آله كلمهء حوارى مفرد است و « ياى » اين كلمه ياى نسبت است . در بعضى از احاديثى كه از حضرت رسول صلى الله عليه و آله نقل شده ، چنين آمده است كه فلان كس حوارى من است ؛ معلوم مىشود كه حوارى جمع نيست . جمع حوارى را بايد بگوييم : حوارىها و يا\r\n\r\n\r\n\r\n\r\n","description":"","footnote":"\r\n( 1 ) . نساء / 157 .\r\n","page_name":" 263 ","page_number":267},
  {"content":"\r\n\r\nحواريين و اين با لغات عربى جور درنمىآيد . خصوصاً روايتى در عيون اخبارالرضا نقل شده است كه در همان مجلس مأمون حضرت رضا عليه السلام فرمود : اينكه مىگويند يا شما چنين مىگوييد كه آنها را از آن جهت « حوارى » گفته‌اند كه رخت‌شوى بودند و شغلشان رخت‌شويى بود و لباسها را تميز مىكردند چنين چيزى نيست ؛ آنها رخت‌شوى نبودند ، روح‌شوى بودند ؛ از آن جهت كه روحها را پاكيزه مىكردند به آنها حوارى مىگفتند . حالا آيا حضرت مىخواهند ريشهء لغوى اين كلمه را بيان كنند ؟ بنابراين [ يعنى اگر حضرت در اين مقام باشند 
  ] اين لغت اگر عربى هم نباشد ، در همان ريشهء اصلىاش بايد معناى سفيدكردن وجود داشته باشد . . . « 1 »\r\n\r\n\r\n\r\n\r\n","description":"","footnote":"\r\n( 1 ) متاسفانه نوار اين جلسه ناقص است\r\n","page_name":" 264 ","page_number":268},
  {"content":"\r\n\r\n\r\n[ تفسير سورهء جمعه 
  ]\r\n\r\nتفسير سورهء جمعه ( 1 )\r\nاعوذ باللَّه من الشيطان الرجيم\r\nهُوَ الَّذى بَعَثَ فِى الْامّيّينَ رَسولًا مِنْهُمْ يَتْلوا عَلَيْهِمْ اياتِهِ وَ يُزَكّيهِمْ وَ يُعَلِّمُهُمُ الْكِتابَ وَ الْحِكْمَةَ وَ انْ كانوا مِنْ قَبْلُ لَفى ضَلالٍ مُبينٍ « 1 » .\r\nبسيارى از اشياء عالم ، بىنياز از ساخته‌شدن هستند و همان‌گونه كه هستند بهترين وضعى است كه بايد داشته باشند . درياها ، اقيانوسها و كوهها امورى هستند كه ساخته شده‌اند و انسان از اينها در همان وضعى كه هستند و ساخته شده‌اند استفاده مىكند و انسان بايد همين وضع را حفظ كند و نگرانىاى اگر هست از تغييراتى است كه انسان در وضع اين امور مىدهد . در عصر و تمدن جديد اين مسأله مطرح است كه در اثر پيشرفت عظيم ماشين ، طبيعت دارد دگرگون و خراب مىشود ، جنگلها آسيب مىبينند ، مقدار معتنابهى از گياهان نسلشان قطع مىشود . حساب كرده‌اند چندين هزار نوع از حيوانات در اثر پيشرفت تمدن بشر نسلشان منقرض شده است .\r\n\r\n\r\n\r\n\r\n","description":"","footnote":"\r\n( 1 ) . جمعه / 2 . [ نوار مربوط به تفسير آيهء اول در دست نيست . 
  ]\r\n","page_name":" 265 ","page_number":269},
  {"content":"\r\n\r\nرودخانه‌هاى عظيم ، درياها ، درياچه‌ها در اثر رفت و آمد زياد كشتيها و در اثر آلوده شدن به فضولات نفتى آلوده شده است و روزبه‌روز هم آلوده‌تر مىشود . مثال واضحترش هواست . هوا را بايد انسان پاك نگه دارد ولى مىبينيم كه هوا تدريجاً بخصوص در شهرها و بالاخص در شهرهاى بزرگ آلوده مىشود به‌طورى كه در شهرهايى نظير تهران مسألهء تنفس دچار مشكل شده است . اينها مسائلى است كه در ميان ما كمتر مطرح مىشود ؛ البته مطرح شده است و مىشود ولى در دنياى به اصطلاح پيشرفته جزء مسائل روز قرار گرفته است . اين ، بحث طويل و دامنه‌دارى است كه نمىخواهم وارد آن بشوم ، مقصودم قسمت ديگرى است .\r\nولى بسيارى از امور است كه لااقل براى استفادهء بشر چنين است كه نياز به ساخته شدن دارد . اگر انسان بخواهد آن را در همان حالت اوّلى و طبيعىاش مورد استفاده قرار دهد چندان قابل استفاده نيست ؛ بايد آن را ساخت آنگاه مورد استفاده قرار داد . بعد از ساختن و قبل از ساختن ، تفاوت قيمت آن بسيار زياد است . مثلًا طلا يك عنصر معدنى است ولى طلا به همان صورتى كه از معدن استخراج مىشود براى بشر خيلى قابل استفاده نيست . بشر با ابزارها ، وسائل و عمليات زرگرى طلا را مىسازد و به صورت زيورهاى زنانه و سكه و اشياء ديگر در مىآورد . مثال ، بيش از حدى است كه بشود ذكر كرد . پشمى كه انسان از گوسفند مىچيند ، به صورتى كه در طبيعت به دست مىآيد چندان ارزشى ندارد و قابل استفاده نيست . انسان ابتدا اين پشم را به شكلهاى مختلف درمىآورد و بعد ، از آن استفاده مىكند . ساخته‌شدهء آن چندين برابر مادهء اوّلى خام ارزش دارد . حيوانها و گياهها هم كم و بيش چنين هستند . مقدمه را زياد طولانى نمىكنم .\r\n\r\nويژگيهاى ساخته‌شدن انسان\r\nبحث در مورد انسان است . آيا انسان از آن دسته موجوداتى در طبيعت است كه آنها را بايد به حالت اوّلى و دست‌نخورده باقى گذاشت ؟ آيا بهترين انسان آن انسانى است كه به همان حالت اوّلى و دست‌نخورده باقى باشد يا انسان هم مثل هزارها چيز ديگر نياز به ساخته‌شدن دارد و به اين دنيا كه مىآيد ابتدا مانند يك مادهء خام به دنيا مىآيد ، مادهء خامى كه ارزش بالقوّه دارد و بايد ساخته بشود تا ارزش فوق‌العاده پيدا كند ؟ مطلب از چه قرار است ؟\r\n\r\n","description":"","footnote":"","page_name":" 266 ","page_number":270},
  {"content":"\r\n\r\nهيچ موجودى به اندازهء انسان ، نيازمند به ساخته‌شدن نيست و هيچ موجودى به اندازهء انسان قابل ساخته شدن نيست و هيچ موجودى به اندازهء انسان ارزش ساخته‌شده‌اش با ارزش ساخته‌نشده‌اش تفاوت ندارد . اين چيزى كه در دنيا از يك نظر نامش را « اخلاق » مىگذارند و از نظر ديگر نامش را « تعليم و تربيت » و يا « آموزش و پرورش » مىگذارند معنايش همين است ؛ يعنى انسانِ به صورت يك مادهء خام را تبديل كردن به يك انسان قابل استفاده . قابل استفاده براى چه كسى ؟\r\nبراى خودش و براى جامعهء خودش .\r\nاگر ما ميان انسان و حيوان مقايسه‌اى كنيم مىبينيم از اين نظر تفاوت از زمين تا آسمان است . اگر انسان را نه تنها با حيوان بلكه با هر چيز ديگرى كه نياز به ساختن دارد مقايسه كنيم مىبينيم هر چيز ديگر در مقابل انسان به يك معنا ساخته‌شده به دنيا مىآيد ، يك مقدار هم بايد روى آن كار شود تا بهتر ساخته شود .\r\nولى انسان ، يگانه موجودى است كه از هر نظر بايد ساخته شود . عرض كردم كه طلا را بايد ساخت ، به آن صورتى كه از معدن استخراج مىشود قابل استفاده نيست ؛ نقره و آهن را هم بايد ساخت ، حيوان را هم بايد ساخت ، بايد اهلى كرد ، تربيت كرد ولى اين تفاوت هست كه طلا در طلا بودن خودش ديگر « ساخته‌شده » است ، نقره هم در نقره بودن خودش ساخته‌شده به وجود آمده است و همچنين اسب در اسب بودن خودش و گوسفند در گوسفند بودن خودش . اينها به اصطلاح فيلسوفان از نظر « ماهيت » ساخته‌شده به دنيا آمده‌اند و از نظر كيفيت و كمّيت نياز به ساخته‌شدن دارند . طلا ماهيتش طلاست ، منتها يك زرگر عيارش را درست مىكند ، آن را پرداخت مىكند ، برّاق مىكند و امثال اينها ، ولى ديگر آهن نمىتواند در دست زرگر طلا شود ، طلا در دست زرگر نقره شود . اينها از نظر ماهيت ساخته‌شده به دنيا آمده‌اند ؛ يعنى خلقت ، ماهيت آنها را ساخته است . اگر نياز به ساخته‌شدن دارند در كيفيت است . ولى انسان يگانه موجودى است كه حتى از نظر ماهيت هم ساخته و پرداخته به دنيا نيامده است و لهذا اين‌كه واقعيت انسان چه واقعيتى و ماهيت انسان چه ماهيتى باشد همه‌جور ممكن است از آب در بيايد ، همه‌جور ممكن است ساخته شود . ممكن است انسان فرشته شود و صد درجه از فرشته بالاتر . ما چون لفظى بالاتر از فرشته نداريم مىگوييم فرشته . اگر از اين تعبير ، كسى به اشتباه نيفتد مىگويم : « انسان ممكن است موجودى شود كه از خدا هم جدايى ندارد » ؛ نمىگويم\r\n\r\n","description":"","footnote":"","page_name":" 267 ","page_number":271},
  {"content":"\r\n\r\nانسان خدا بشود . به قول حافظ :\r\n خيال حوصلهء بحر مىپزد هيهات * چه‌هاست در سر اين قطرهء محال‌انديش \r\nقطره‌اى را مىگويد كه آرزوى اقيانوس‌شدن در آن هست . ممكن است همين انسان از هر موجودى كه شما تصورش را بكنيد منحطتر و پست‌تر شود ؛ يا صورتش صورت انسانِ يك سر و دو گوش پهن ناخن باشد و روى دو پا هم راه برود ولى واقعيتش مثلًا يك گرگ و يا يك سگ باشد . اين همان مطلبى است كه قرآن در مورد بعضى انسانها مىفرمايد : « اولئِكَ كَالْانْعامِ بَلْ هُمْ اضَلُّ » « 1 » مانند چهارپايان هستند و نه چهارپايان بلكه خيلى پست‌تر و منحطتر از چهارپايان . در جاى ديگرى مىفرمايد : « ثُم رَدَدْناهُ اسْفَلَ سافِلينَ » « 2 » . « اسفل سافلين » يعنى چه ؟ يعنى از هر سافل و پستى پست‌تر . « اعلى علّيّين » يعنى چه ؟ يعنى از هر عالىاى عالىتر .\r\nاعجوبه‌اى هست در عالم به نام « انسان » كه امكان همه‌گونه‌شدن در او هست . براى اسب امكان گاو شدن ، الاغ شدن و يا سگ شدن نيست ، براى سگ هم امكان اسب شدن نيست ولى براى انسان امكان همه‌چيز شدن هست .\r\nهمين‌جاست كه نياز انسان به « مدل » به اصطلاح روشن مىشود . حال كه وقتى به دنيا مىآييم همه چيز مىتوانيم باشيم ، جماد مىتوانيم باشيم ، انواع نباتها مىتوانيم باشيم ، انواع حيوانها مىتوانيم باشيم ، فرشته مىتوانيم باشيم ، بالاتر از فرشته مىتوانيم باشيم ، پس يك مدل و دستورالعمل مىخواهيم .\r\n\r\nنقش انسان در ساختن خود\r\nآيا اين كه اين‌گونه يا آن‌گونه شويم به دست خود ماست ؟ بله ، اتفاقاً مسألهء عمده اين است كه به دست خود ماست . انسان از نظر اندام و جسم در رحم كارش تمام مىشود ؛ اگر بايد مرد باشد ، در رحم تكليفش مشخص شده است كه مرد باشد ؛ اگر بايد زن باشد در همان رحم تكليفش مشخص شده است كه زن باشد ؛ اگر بايد سفيدپوست يا سياه‌پوست باشد در همان‌جا تعيين تكليف شده است ، و همين‌طور\r\n\r\n\r\n\r\n\r\n","description":"","footnote":"\r\n( 1 ) . اعراف / 179 .\r\n( 2 ) . تين / 5 .\r\n","page_name":" 268 ","page_number":272},
  {"content":"\r\n\r\nاين كه كوتاه باشد يا بلند ، چشمهايش مشكى باشد يا غيرمشكى ، زيبا باشد و يا زشت . ولى وقتى انسان به دنيا مىآيد از نظر روحى - كه واقعيت انسان آن جنبهء روحى اوست - تازه نطفه‌اش مىخواهد منعقد شود ، تازه قلم در دست است كه چهره‌اش ترسيم شود كه اين‌طور باشد يا آن‌طور ، زشت باشد يا زيبا ، حيوان باشد ، فرشته باشد و يا بالاتر . قلمى كه در رحمْ جسم انسان را رقم مىزند از ارادهء انسان خارج است ولى آن قلمى كه روح انسان را مىسازد در نهايت امر دست خود ماست . آن امرى كه شخص ما را مىسازد از ارادهء ما خارج است بر خلاف آن كه شخصيت ما را مىسازد . انسان ، انسان است به شخصيتش نه به شخصش ، به اصطلاح به آن كاراكتر روحىاش ، به آن ملكات روحى و خلق و خوىهايش .\r\nانسان خَلقى دارد و خُلقى ؛ خَلقش يعنى جسم و اندامش ، و خُلقش يعنى مجموعهء ملكاتش ، شخصيتش . منِ انسان ، به شخصيتش است نه به شخصش . شخصيت انسان دست كيست ؟ دست خيلى از چيزهاست ؛ دست محيط هست ، دست معلم هست ، دست پدر و مادر هست ، دست همنشين هست ، دست كتابهايى كه مىخواند هست ، دست روزنامه‌اى كه مطالعه مىكند هست ، دست راديويى كه گوش مىدهد هست ، دست خطيبى كه سخنانش را گوش مىكند هست ولى در نهايت امر اين كه خودمان را بخواهيم بسازيم دست خود ماست . اينجاست كه مسألهء اخلاق و مسألهء تعليم و تربيت اهميت و ارزش خود را نشان مىدهد .\r\nعرض كرديم هر چيزى كه نياز به ساخته‌شدن دارد ارزش ساخته‌شده‌اش خيلى بيش از ارزش ساخته‌نشده‌اش است . يك محصول ساخته‌نشده را از اين مملكت مىبرند ، مثلًا پشم را تُنى فلان‌قدر مىبرند و پارچه‌هاى درجه اول مىسازند ، ولى ديگر به صورت تُنى قابل فروش نيست ، ارزشش خيلى بالاتر از اين حرفهاست ؛ آن را مترى تحويل مىدهند . يا مثلًا از كشورهايى گياههايى را به‌صورت تُنى به قيمتهاى ارزان مىبرند و بعد ، از آنها داروهايى به صورت شربت و قرص و كپسول مىسازند كه يك كپسول را مثلًا بايد پنج تومان خريد . همان چيزى كه مادهء خامش را خروار خروار و تن‌تن برده‌اند ، به قيمتهاى بالا مىفروشند . انسان هم عرض كرديم كه همين‌گونه است ، كه مقدارى در مورد آن بحث مىكنيم .\r\n\r\n","description":"","footnote":"","page_name":" 269 ","page_number":273},
  {"content":"\r\n\r\n\r\nاهميت سرمايه‌هاى انسانى\r\nما گاهى روى ملتهاى ديگر اين‌طور حساب مىكنيم ، وقتى هنر و فنون آنها را مىبينيم ، جامعهء آنها را مىبينيم ، رفتار آنها را مىبينيم خيال مىكنيم ما يك نوع سرشت داريم و آنها سرشت ديگرى دارند . مثلًا تا اسم آلمانيها برده مىشود مىگويند : آقا اين آلمانيها يك مغزهايى دارند . واقعاً خيال مىكنيم كه اصلًا ساختمان مغز آلمانيها با ساختمان مغز ما ايرانيها از زمين تا آسمان تفاوت دارد ؛ اصلًا آنها يك‌جور به دنيا آمده‌اند و ما جور ديگرى به دنيا آمده‌ايم . اگر اين‌طور است كه نژاد آنها با ما اين‌قدر تفاوت دارد بايد تا آخر دنيا هميشه آنها آقا باشند و ما بنده و نوكر باشيم و اصلًا از اول دنيا هم بايد همين‌طور مىبود ؛ آنها نژاد آقا مىبودند و ما نژاد نوكر ؛ در صورتى كه اين‌طور نيست . اگر شش قرن به عقب برگرديد مىبينيد قضيه برعكس بوده است . آنها اگر تفاوتى دارند تفاوتشان در اين است كه در قسمتهاى فنى انسانهايى ساخته‌شده هستند و ما انسانهاى خام و ساخته‌نشده‌اى هستيم ؛ از ميان استعدادهايى كه در وجود ما نهفته است يك‌هزارم آن استعدادها هم به كار گرفته نمىشود ، ساخته نمىشود . استعدادهاى بىشمارى به‌وجود مىآيد و در اثر مورد استفاده قرار نگرفتن و ساخته‌نشدن ، در دِه مثلًا پشت يك گاو و يا در زراعت خاك مىشود . بوعلىسيناها به دنيا مىآيند ولى الفبا را هم ياد نمىگيرند و بعد با چه وضعى تا آخر عمر زندگى مىكنند و حتى خودشان هم خودشان را نمىشناسند و از دنيا مىروند .\r\nيك ملت اگر بخواهد زندگى كند نياز به انواع سرمايه‌ها دارد كه يكى از آنها سرمايه‌هاى اقتصادى است . ولى كدام سرمايه از همهء سرمايه‌ها بالاتر است ؟\r\nسرمايهء انسانى . هر انسان براى خودش يك معدنى است و به اندازهء معدن فيروزه و طلا ارزش دارد . اگر ملتى اين رمز به دستش آمده باشد ، اين معما را حل كرده باشد ، اين توانايى و توفيق را پيدا كرده باشد كه بتواند از انسانهايش استفاده كند و آنها را بسازد ، گرچه آن ملت هيچ چيز نداشته باشد ، ولى همه چيز دارد . الآن بعضى از اين كشورهاى اروپايى اين‌طور هستند . مثلًا انگلستان يك كشور تهى و خالى است كه نمكش را هم بايد از خارج بياورند ، همه چيز را بايد از بيرون وارد كنند ، ولى به ارزش يك چيز پى برده است ، به ارزش ساختن افراد خودش ؛ اين معدنهاى انسانى را خوب كشف كرده‌اند . وقتى اين معدنها را استخراج و آماده مىكنند ديگر باك\r\n\r\n","description":"","footnote":"","page_name":" 270 ","page_number":274},
  {"content":"\r\n\r\nندارند كه هيچ چيز ندارند و همه چيز بايد از بيرون بيايد . مىگويند ما آدم داريم ، آدم كه داريم همه چيز داريم ولى اگر آدم نداشته باشيم هيچ چيز نداريم .\r\nمسأله‌اى اولين بار در كلام اميرالمؤمنين على عليه السلام مطرح شده است كه مقايسه مىكنند ميان ارزش مال و ارزش علم كه آيا علم باارزش‌تر است يا مال ؟ البته بايد بگوييم علم باارزش‌تر است ، ولى هيچ فكر كرده‌ايد چرا علم باارزش‌تر است ؟ چون علم يعنى انسان ، يعنى عاملى كه انسان را مىسازد . ثروت عاملى است غيرانسانى از نوع جماد ، نبات و يا حيوان . نفت يك ثروت است ولى جماد است . اينكه آيا علم بهتر است يا مال ، مقصود اين نيست كه يا مال داشته باشيم و علم نداشته باشيم و يا علم داشته باشيم و مال نداشته باشيم ، بلكه مقصود اين است كه كدام در درجهء اول است . اگر ملتى مال داشته باشد ولى علم نداشته باشد ، يعنى انسان نداشته باشد ، آن مال و ثروتش بيش از آن مقدار كه خوردهء خودش بشود ، خوردهء ملتهاى ديگر مىشود ، بلكه همين مال و ثروت ممكن است اسباب بدبختى او شود . ولى اگر ملتى علم داشته باشد ، آدم داشته باشد ، انسان داشته باشد ، مال و ثروت را به دست مىآورد . علم اگر باشد ثروت را به دنبال خود مىآورد ، ولى ثروت نمىتواند علم را به دنبال بياورد .\r\nمرحوم سيد جمال اسدآبادى معروف وقتى كه در مصر بود به هر جا كه مىرفت مردم را بيدار و آگاه مىكرد ، با استعمار در همه جا مبارزه مىكرد و ريشهء نهضتهايى كه در شرق اسلامى صورت گرفت اين مرد بود . در مصر انقلابى به پا كرد . استعمار انگلستان عجيب به وحشت افتاد . تبعيدش كردند . وقتى او را سوار كشتى كرده و مىخواستند ببرند دوستان و ارادتمندانش خواستند مقدارى پول به او بدهند تا همراه خود داشته باشد . قبول نكرد . گفتند : آخر تو يك آدم اسير چرا اين پول را قبول نمىكنى ؟ گفت : شير هر جا كه برود طعمهء خود را پيدا مىكند ؛ من هر جا كه باشم اين‌قدر علم و هنر دارم كه بتوانم زندگى خودم را اداره كنم .\r\nاين است كه مىگويند سعادت ملتها به داشتن استحكامات نيست ، به داشتن معدنها و ساختمانها نيست ، فقط به داشتن يك چيز است : داشتن انسانهاى ساخته‌شده . از اينجا مىتوانيم بفهميم كه چرا پيغمبران در ميان صنعتها و اختراعها و فنون ، تنها به يك فن و صنعت مىپردازند و آن صنعت انسان‌سازى است .\r\n\r\n","description":"","footnote":"","page_name":" 271 ","page_number":275},
  {"content":"\r\n\r\n\r\nانسان‌سازى\r\nپيغمبر اكرم صلى الله عليه و آله فرمود : « انَّما بُعِثْتُ لِاتَمِّمَ مَكارِمَ الْاخْلاقِ » « 1 » من مبعوث شده‌ام براى كارى ، براى ساختنى ، براى يك سازندگى . ولى آيا مبعوث شده‌ام كه راه و ساختمان براى مردم بسازم ؟ آيا مبعوث شده‌ام طلا و نقره براى مردم بسازم ؟ اتومبيل و هواپيما بسازم ؟ نه ، من مبعوث شده‌ام براى اينكه انسان بسازم . اين است كه مىگويند شريفترين كارها انسان‌سازى است ؛ هيچ كارى به پايهء انسان‌سازى نمىرسد . پيغمبر اكرم صلى الله عليه و آله كه مبعوث شد چه چيزى اگر ساخته بود مىتوانست آنچنان چهرهء دنيا را تغيير دهد و تاريخ را در مسير جديدى بيندازد و تمدن و فرهنگى به‌وجود بياورد كه به اقرار و اعتراف همهء دانشمندانِ تمدن‌شناس و تاريخ‌شناس و جامعه‌شناس اروپا يكى از چند تمدن و فرهنگ معدود بزرگ دنياست ؟ در حدود پنج شش قرن ، سيادت علمى و فرهنگى دنيا را امت او داشتند . چه‌كارى اگر پيغمبر كرده بود مىتوانست منشأ چنين حركتى شود ؟ حركتى كه هنوز دنيا خود را به كتاب او و تعليمات او نيازمند مىبيند . اين چه فنى است ؟ چه هنرى است ؟ اين ، هنر آدم‌سازى است .\r\n\r\nمسؤوليتهاى سه‌گانهء انسان\r\nما بايد بدانيم مسؤوليتِ ساختن خودمان با خود ماست نه با كس ديگر . در درجهء اول ، هر كس مسؤول ساختن خودش است و در درجهء دوم مسؤول ساختن عائلهء خودش است ، مسؤول ساختن همسر و فرزندان خود است و در درجهء بعد مسؤول ساختن جامعهء خود است .\r\nقرآن كريم در مورد اينكه هر انسان مسؤول ساختن خودش است مىفرمايد :\r\n« وَ نَفْسٍ وَ ما سَوّيها . فَأَلْهَمَها فُجورَها وَ تَقْويها . قَدْ أَفْلَحَ مَنْ زَكّيها . وَ قَدْ خابَ مَنْ دَسّيها » « 2 » .\r\nپس از سوگندهاى متوالى كه آخرين سوگندش اين است : سوگند به اعتدال جان آدمى و خلقت معتدل آدمى ، جانى كه راه خوبى و بدى به او الهام شده است و خودش با يك الهام فطرى تشخيص خوبى و بدى را مىدهد ، مىفرمايد رستگار شد\r\n\r\n\r\n\r\n\r\n","description":"","footnote":"\r\n( 1 ) . مكارم‌الاخلاق ، ص 8 .\r\n( 2 ) . شمس / 7 - 10 .\r\n","page_name":" 272 ","page_number":276},
  {"content":"\r\n\r\nآن كه جان خود را پاكيزه كرد . « وَ قَدْ خابَ مَنْ دَسّيها » و بدبخت و بيچاره شد و ذليل و پست شد آن كس كه جان خود را از آلودگى حفظ نكرد . اين در مورد مسؤوليتى كه هر فرد نسبت به شخص خودش دارد .\r\nقرآن كريم در مورد مسؤوليتى كه هر فرد نسبت به ساختن خاندان خودش دارد مىفرمايد : « يا أَيُّهَا الَّذينَ امَنوا قوا أَنْفُسَكُمْ وَ أَهْليكُمْ ناراً وَقودُهَا النّاسُ وَ الْحِجارَةُ » « 1 » اى [ مؤمنين ! 
  ] خود را نگه داريد و خاندان خود را ؛ خود را حفظ كنيد و خاندان خود را ؛ يعنى آن كه مسؤول حفظ است خودتان هستيد . حفظ از چه چيز ؟ از آن آتشى كه انسان و سنگ آتشگيرهء آن هستند . اين هم خودش يك داستانى است . آن چه آتشى است كه آتشگيره‌اش دو چيز است ، يكى سنگ است و ديگرى انسان ؟ آتشگيره معمولًا بايد چيزى از قبيل پنبه ، نفت و يا بنزين باشد ولى آنجا يك دنياى ديگرى است ، در آن دنياى ديگر آتشگيره سنگ است و انسان .\r\nدر مورد مسؤوليت انسان در جامعهء انسانى ، قرآن چنين مىفرمايد : « انَّ اللَّهَ لايُغَيِّرُ ما بِقَوْمٍ حَتّى يُغَيِّروا ما بِأَنْفُسِهِمْ » « 2 » خداى متعال وضع ملتى را تغيير نمىدهد مگر آن‌كه خود آن ملت آنچه را كه مربوط به خودشان است ، خلق و خو و رفتار و اخلاق و آداب خود را عوض كنند ؛ تا خودشان را عوض نكنند خداى متعال وضع آن مردم را عوض نمىكند . هر ملتى خودش مسؤول خودش است .\r\nايام فاطميه است . چرا ذكر فضايل و زندگى اهل‌بيت پيغمبر اين‌همه اجر و ثواب دارد ؟ . . . « 3 » آنها انسانهاى ساخته‌شده هستند ، انسانهاى ساخته‌شده مطابق عالىترين مدل انسانيت ، آن مدلى كه خداى انسان براى انسان معين كرده است .\r\nپيغمبر فرمود : « انا أَديبُ اللَّهِ وَ عَلِىٌّ أَديبى » « 4 » من تربيت‌شدهء خدا هستم و على عليه السلام تربيت‌شدهء من است . على عليه السلام يعنى يك انسان نمونه ، يك انسان كامل ؛ زهرا عليها السلام يعنى يك انسان نمونه ، يك انسان كامل . على عليه السلام انسانى است كه سخن او ، رفتار\r\n\r\n\r\n\r\n\r\n","description":"","footnote":"\r\n( 1 ) . تحريم / 6 .\r\n( 2 ) . رعد / 11 .\r\n( 3 ) . [ افتادگى از اصل نوار است . 
  ]\r\n( 4 ) . بحارالانوار ، ج 16 / ص 231 .\r\n","page_name":" 273 ","page_number":277},
  {"content":"\r\n\r\nاو ، كردار او نمونه است ، درس است و زهرا عليها السلام همچنين .\r\nزهرا عليها السلام احساس مىكند كه مرگش نزديك شده است . ببينيد يك زن نمونه با شوهرش چگونه است . مطابق يك روايت ، خودش در حالى كه تنها بود يك وصيتنامه نوشت و در زير متّكاى خود گذاشت . يك نوبت كه على عليه السلام به بالين زهرا عليها السلام آمده بود زهرا وصيتها و سفارشهاى خود را به على عليه السلام كرد . على عليه السلام بر بالين زهرا عليها السلام نشست و سر زهرا عليها السلام را روى زانو گرفت . زهرا عرض كرد : يا اباالحسن وصيتهايى دارم كه ميل دارم شما به اين وصيتها گوش كنيد . فرمود : سمعاً و طاعةً ، هرچه شما بفرماييد . ابتدا زهرا عليها السلام از روى تواضع و ادب و فروتنى جمله‌هايى گفت كه قلب مقدس على عليه السلام را آتش زد . علىجان ! من در مدتى كه در خانهء تو بودم مانند كنيزى براى تو بودم . در خانهء تو در نهايت امانت به سر بردم . در خانهء تو چنين و چنان بودم . وقتى كه اين جمله‌ها را گفت ، اشكهاى على عليه السلام سرازير شد . سر زهرا عليها السلام را محكم به سينه چسبانيد ، به علامت اينكه ديگر حاضر نيستم تو اينچنين از من معذرت‌خواهى كنى ، چون معنى سخن زهرا عليها السلام اين بود كه اگر من در وظيفه كوتاهى كرده‌ام مرا ببخش ، و معناى عمل على اين بود : زهرا جان ! من مايل نيستم و راضى نيستم كه چنين سخنانى بر زبان تو جارى شود ؛ من از اينكه چنين سخنانى از تو بشنوم رنج مىبرم .\r\nبگذاريد جريان ديگرى عرض كنم . مىدانيد كه زهرا عليها السلام چقدر از دست كسانى كه به او ظلم كرده بودند ناراحت و ناراضى و غرق در خشم بود . آنها وقتى شنيدند كه بيمارى حضرت زهرا عليها السلام شدت كرده است پيغام فرستادند كه اجازه بدهيد ما به خانهء شما بياييم و از شما عيادت كنيم . مىخواستند به آنجا بروند و بيايند چند كلمه بگويند و گذشته‌ها را به نحوى لوث كنند . زهرا عليها السلام اجازه نداد ؛ فرمود : من راضى نيستم كسانى كه به من ظلم كرده‌اند و حق شوهرم را غصب كرده‌اند ، پايشان روى فرش من برسد و به خانهء من بيايند . آمدند خدمت على عليه السلام .\r\nگفتند يا اباالحسن ! ما از زهرا خواهش كرديم اجازه دهد او را عيادت كنيم ولى او اجازه نداد ، از تو خواهش مىكنيم از زهرا براى ما اجازه بگير . ببينيد ادب زهرا عليها السلام در مقابل على عليه السلام چقدر است . على عليه السلام هم نيامده كه بگويد : زهرا جان من از تو خواهش مىكنم حتماً اين را بپذير ؛ مثلًا فلان مصلحت من چنين اقتضا مىكند .\r\nهمين‌قدر پيغام آورد كه يا بنت رسول‌اللَّه ، اين دو نفر من را وسيله قرار داده‌اند ، يعنى\r\n\r\n","description":"","footnote":"","page_name":" 274 ","page_number":278},
  {"content":"\r\n\r\nاختيار با خودت ، مىخواهى قبول كن ، مىخواهى رد كن . ببينيد چطور جواب مىدهد ؛ عرض كرد : « يا عَلىُّ ! الْبَيْتُ بَيْتُكَ وَ الْحُرَّةُ زَوْجَتُكَ » « 1 » علىجان ! خانه مال توست و زهرا هم [ همسر 
  ] توست ؛ من در مقابل تو از خود اراده‌اى ندارم .\r\nاين زوج روحانى روحهايشان با يكديگر گره خورده است ؛ كمال سنخيت ميان اين دو روح بزرگ بود . آيا على عليه السلام حق ندارد بعد از زهرا آرزوى مرگ كند كه چنين زهرايى را از دست داده است ؟ :\r\n كُنّا كَزَوْجِ حَمامَةٍ فى أيْكَةٍ * مُتَمَتِّعَيْنِ بِصِحَّةٍ وَ شَبابٍ\r\nدَخَلَ الزَّمانُ بِنا وَ فَرَّقَ بَيْنَنا * انَّ الزَّمانَ مُفَرِّقُ الْاحْبابِ \r\nانيس و مونس خودش را كه ديگر بدل و جانشين ندارد از دست داده است .\r\nوقتى كه به اصطلاح حوصله‌اش سر مىرود و فراق زهرا عليها السلام ناراحتش مىكند چه مىكند ؟ مىرود كنار قبرش ، با قبر زهرا عليها السلام راز و نياز مىكند . سلام مىدهد به زهرا ، بعد خودش با خودش مناجات مىكند . با زهرا سخن مىگويد و از طرف زهرا به خودش جواب مىدهد :\r\n ما لِىَ وَقَفْتُ عَلَى الْقُبورِ مُسَلِّماً * قَبْرَ الْحَبيبِ فَلَمْ يَرُدَّ جَوابى\r\nأَحَبيبُ ما لَكَ لَا تَرُدُّ جَوابَنا * أَنَسيتَ بَعْدى خِلَّةَ الْاحْبابِ \r\nبه خودش مىگويد : چرا من در كنار قبر حبيب ايستاده‌ام و به محبوبم سلام مىكنم و او جواب سلام مرا نمىدهد ؟ حبيب من ! آيا بعد از اينكه رفتى ايام دوستى را فراموش كردى ؟ على را فراموش كردى ؟ بعد خودش جواب مىدهد :\r\n قالَ الْحَبيبُ وَ كَيْفَ لِىَ بِجَوابِكُمْ * وَ انَا رَهينُ جَنادِلَ وَ تُرابِ « 2 » \r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 28 / ص 303 .\r\n( 2 ) . ديوان منسوب به امام على عليه السلام .\r\n","page_name":" 275 ","page_number":279},
  {"content":"\r\n\r\nحبيب به من جواب داد : على جان ! مگر نمىدانى زهراى تو در زير اين خروارها خاك و سنگ خوابيده است ؟ عذر حبيب را بپذير .\r\nو لا حول و لا قوّة الّا باللَّه العلىّ العظيم و صلّى اللَّه على محمدٍ و آله الطاهرين باسمك العظيم الاعظم الاعزّ الاجلّ الاكرم يا اللَّه . . .\r\nپروردگارا ! دلهاى ما را به نور ايمان منوّر بگردان ! انوار معرفت و محبت خودت به دلهاى ما بتابان ! محبت پيغمبرت و اهل‌بيت پيغمبرت را بر دلهاى ما روزافزون بفرما ! توفيق عمل و اخلاص نيت به همهء ما كرامت كن ! اموات ما را مشمول عنايت و مغفرت خودت قرار بده !\r\n\r\n","description":"","footnote":"","page_name":" 276 ","page_number":280},
  {"content":"\r\n\r\n\r\nتفسير سورهء جمعه ( 2 )\r\nاعوذ باللَّه من الشيطان الرجيم\r\nقُلْ يا ايُّهَا الَّذينَ هادوا انْ زَعَمْتُمْ انَّكُمْ اوْلِياءُ للَّهِ مِنْ دونِ النّاسِ فَتَمَنَّوُا الْمَوْتَ انْ كُنْتُمْ صادِقينَ . وَ لايَتَمَنَّوْنَهُ ابَداً بِما قَدَّمَتْ ايْديهِمْ وَاللَّهُ عَليمٌ بِالظّالِمينَ . قُلْ انَّ الْمَوْتَ الَّذى تَفِرّونَ مِنْهُ فَانَّهُ مُلاقيكُمْ ثُمَّ تُرَدّونَ الى عالِمِ الْغَيْبِ وَ الشَّهادَةِ فَيُنَبِّئُكُمْ بِما كُنْتُمْ تَعْمَلونَ « 1 » .\r\nآيهء قبل از اين آيه ، مثَلى براى علماى يهود بود كه دربارهء آن بحث كرديم « 2 » . روح آن آيه اين بود كه اينها با آنكه تكليف و مسؤوليت تورات به آنها داده شده و آن كتاب آسمانى به آنها تعليم داده شده است عملًا حامل آن كتاب نيستند ؛ به اين معنى كه آنها در عمل پيرو اين كتاب نيستند و دستورهاى اين كتاب را به‌كار نمىبندند . آن مثَل به همين مناسبت در آن آيهء كريمه آورده شده است . علماى يهود و بلكه شايد\r\n\r\n\r\n\r\n\r\n","description":"","footnote":"\r\n( 1 ) . جمعه / 6 - 8 .\r\n( 2 ) . [ متأسفانه نوار جلسهء مذكور در دست نيست . 
  ]\r\n","page_name":" 277 ","page_number":281},
  {"content":"\r\n\r\nغيرعلمايشان هم از همين امتياز ظاهرى كه ما اهل كتاب و اهل تورات هستيم استفاده مىكردند كه قرآن فرمود : شما همان اندازه اهل تورات هستيد كه اگر الاغى را از كتاب بار بزنند اهل آن كتاب است . آنها مىخواستند از اين مقدار انتساب استفاده‌هاى ديگرى هم بكنند و قرآن كريم ادعاهاى ديگرى از قول آنان در آيات ديگر نقل فرموده است . از جمله ادعا مىكردند : « نَحْنُ أبْناؤُ اللَّهِ وَ أَحِبّاؤُهُ » « 1 » ما فرزندان خدا هستيم ، ما « خدا نژاد » هستيم .\r\n\r\nمسألهء خدا نژادى\r\nمسألهء ابن‌اللّهى ( خدا نژادى ) يكى از آن معانى و مفاهيمى است كه در طول تاريخ زياد به آن برمىخوريم كه قومى بزرگ يا كوچك ، براى اينكه يك سلسله امتيازات اجتماعى را به خودشان اختصاص بدهند دعوى خدا نژادى كرده‌اند . البته دعوى آنها به عقايدى كه در بين آن مردم رايج بوده بستگى داشته است . آنها كه به ارباب انواع معتقد بوده‌اند ، مىگفته‌اند نژاد ما به فلان رب‌ّالنوع مىرسد . يهوديها چون اساس دين و مذهبشان بر توحيد بود و مسألهء رب‌ّالنوع برايشان مطرح نبود رسماً مىگفتند ما پسران خدا هستيم ، حال اعم از آن كه براى حرف خود توجيهى مىكردند يا نمىكردند ؛ اگر توجيه مىكردند لااقل در اين حد بود كه خداوند به ما عنايت مخصوص دارد مانند عنايت يك پدر به پسران خود .\r\nدر ايران خود ما هم اين ادعاى خدا نژادى زياد ديده شده است . در كتيبه‌هايى كه از دوره‌هاى خيلى قديم به دست آمده است ، سلاطين آن زمان ادعاى خدا نژادى كرده‌اند . حتى گاهى در بعضى از تعبيراتى كه در كتب تاريخ ثبت شده اين‌طور آمده است : « خدايى از نژاد خدايان » .\r\nبه هرحال آنها مىگفتند ما فرزندان خدا هستيم و دوستان خدا : « نَحْنُ ابْناؤُ اللَّهِ وَ احِبّاؤُهُ » .\r\nقرآن در اينجا روى كلمهء « اولياء اللَّه » تكيه كرده است و بر اين اساس استدلالى كرده است كه ما اين استدلال را طرح و دربارهء آن بحث مىكنيم و بسيار هم قابل بحث است و بحث خوبى هم هست .\r\n\r\n\r\n\r\n\r\n","description":"","footnote":"\r\n( 1 )\r\n. مائده / 18 .\r\n","page_name":" 278 ","page_number":282},
  {"content":"\r\n\r\nقرآن چنين استدلال مىكند كه شما اگر در ادعاى خودتان كه اولياءاللَّه هستيد راست مىگوييد پس مرگ را آرزو كنيد : « فَتَمَنَّوُا الْمَوْتَ » ؛ اگر راست مىگوييد مرگ بايد براى شما مانند يك امر آرزويى باشد . در اينجا ابتدا ترجمهء دو آيهء بعد را عرض مىكنم و بعد به توضيح استدلال قرآن مىپردازم .\r\nقرآن در ادامه مىفرمايد : « وَ لايَتَمَنَّوْنَهُ ابَداً » ولى هرگز اينها آرزوى مرگ نخواهند داشت ، چرا ؟ « بِما قَدَّمَتْ أَيْديهِمْ » به موجب آنچه دستهايشان پيش‌فرستاده است . بعد مىفرمايد : « وَاللَّهُ عَليمٌ بِالظّالِمينَ » خدا به ستمكاران آگاه است . معناى « بِما قَدَّمَتْ أيْديهِمْ » اين است كه خودشان مىدانند چه پيش فرستاده‌اند ، يعنى مىدانند چه اعمالى مرتكب شده‌اند و ضمناً مىدانند كه اگر انسان بميرد بر همان اعمال خودش وارد مىشود و آينده‌اش به آنچه كه قبلًا پيش فرستاده بستگى دارد .\r\nخودشان مىدانند و خدا هم به ستمكاران آگاه است . يك وقت است كه انسان خودش مىداند كه چه كرده است ولى مىتوان آن دستگاهى را كه مراقبت مىكند اغفال كرد ولى وقتى خدا مراقب باشد ديگر امكان اغفال‌كردن نيست .\r\nبعد قرآن اشاره مىفرمايد كه نه تنها مرگ براى اينها يك امر آرزويى نيست بلكه اين كسانى كه به زعم خود اولياء اللَّه هستند و مدعى « نَحْنُ ابْناؤُ اللَّهِ وَ احِبّاؤُهُ » هستند خيلى هم از مرگ فرار مىكنند و مىترسند . به آنها بگو : چه فايده‌اى از فرار ؟\r\nاين مرگى كه شما از آن فرار مىكنيد ملاقى شما خواهد بود و يك روز با شما روبرو خواهد شد و فراركردنى نيست ( ملاقى يعنى ملاقات‌كننده ، روبرو شونده ) . اين خود مرگ . اما بعد از مرگ خواه‌ناخواه بازگردانده مىشويد به آن حقيقتى كه داناى غيب و شهادت است ؛ آن كسى كه آنچه ظاهر كرده‌ايد مىداند و آنچه هم كه مستور و مخفى كرده‌ايد مىداند . او در موقع حسابرسى - كه به خود شخص افهام مىشود كه چه كرده است - شما را به آنچه عمل مىكرديد خبر خواهد داد . اين ترجمهء آيات .\r\nشبيه اين آيه كه « يا ايُّهَا الَّذينَ هادوا انْ زَعَمْتُمْ انَّكُمْ اوْلياءُ للَّهِ مِنْ دونِ النّاسِ فَتَمَنَّوُا الْمَوْتَ انْ كُنْتُمْ صادِقينَ » آيه‌اى است در سورهء مباركهء بقره : « قُلْ إنْ كانَتْ لَكُمُ الدّارُ الْاخِرَةُ عِنْدَاللَّهِ خالِصَةً مِنْ دونِ النّاسِ فَتَمَنَّوُا الْمَوْتَ إنْ كُنْتُمْ صادِقينَ » « 1 » . آنها ادعاى بالاتر داشتند ، مىگفتند اساساً خدا خانهء آخرت را براى ما ساخته است ، به مردم ديگر مربوط\r\n\r\n\r\n\r\n\r\n","description":"","footnote":"\r\n( 1 ) . بقره / 94 .\r\n","page_name":" 279 ","page_number":283},
  {"content":"\r\n\r\nنيست ؛ اگر خدا در آن عالم به هر كس ديگر چيزى بدهد از مال ما به او داده است ؛ اگر غيريهودى به بهشت برود از طفيلى ما و صدقهء سر ماست ، يك قسمت از آن چيزهايى كه مال ماست به او داده‌اند . در آيات ديگر از اينها نقل مىفرمايد كه مىگفتند خدا هرگز ما را معذب نمىكند ، ما هرگز اهل جهنم نيستيم . قرآن مىگويد اگر چنين است پس شما بايد عالم آخرت را خيلى دوست داشته باشيد ، پس چرا اين‌قدر از مرگ مىترسيد ؟\r\nمن در اينجا مىخواهم اين استدلال را كه مبتنى بر آرزوى مرگ است طرح كنم ، چون ممكن است سؤالاتى را به‌وجود آورد .\r\n\r\nاستدلال مبتنى بر آرزوى مرگ\r\nدر اينجا به اصطلاح منطقيين يك نوع « قياس » تشكيل داده شده است و آن « قياس استثنايى » است . در منطق در باب استدلال مىگويند قياس بر دو قسم است : قياس اقترانى و قياس استثنايى . در قياس استثنايى ، ميان دو چيز ( مقدّم و تالى ) ملازمه قائل مىشوند ؛ مىگويند اگر فلان چيز وجود داشته باشد ( مقدم ) فلان چيز هم وجود دارد ( تالى ) . قياس استثنايى چند شكل پيدا مىكند كه طبق بعضى از شكلهاى آن ، استدلال صحيح است و طبق بعضى ديگر استدلال صحيح نيست . يكى از شكلهايى كه قياس استثنايى نتيجه مىدهد اين است كه از نفى تالى نفى مقدم را نتيجه بگيرند .\r\nمثلًا طبيب مىگويد اگر اين بيمارى حصبه باشد فلان علامت حتماً بايد وجود داشته باشد . ولى اين علامت وجود ندارد ( نفى تالى ) ، پس نتيجه مىدهد اين بيمارى حصبه نيست ( نفى مقدم ) .\r\nقرآن در اينجا چنين قياسى تشكيل داده است : « انْ زَعَمْتُمْ أنَّكُمْ اوْلياءُ للَّهِ مِنْ دونِ النّاسِ فَتَمَنَّوُا الْمَوْتَ » شما اگر اولياءاللَّه هستيد بايد آرزوى مرگ داشته باشيد « وَلايَتَمَنَّوْنَهُ ابَداً بِما قَدَّمَتْ ايْديهِمْ » ولى هرگز آرزوى مرگ نداريد ، پس شما اولياءاللَّه نيستيد .\r\nسؤالى كه در اينجا مطرح است در ملازمهء ميان مقدم و تالى است . در قياس استثنايى عمده اين است كه اين ملازمه محرز و ثابت باشد . مثلًا آنجا كه طبيب مىگويد اگر اين بيمارى حصبه باشد بايد فلان علامت را داشته باشد ، بايد حتماً تأييد شده باشد كه بيمارى حصبه آن علامت را دارد . ما در اينجا از آيه چنين\r\n\r\n","description":"","footnote":"","page_name":" 280 ","page_number":284},
  {"content":"\r\n\r\nاستنباط مىكنيم كه لازمهء اينكه يك شخص از اولياء اللَّه باشد ، آرزوى مرگ داشتن است . حال آيا اينكه « لازمهء ولىّ اللَّه بودن آرزوى مرگ داشتن است » درست است يا درست نيست ؟ اين مطلب صددرصد درست است ولى در اينجا توضيحى بايد بدهيم تا ريشهء اين دوست‌داشتن و نحوهء اين دوست‌داشتن به‌دست بيايد .\r\n\r\nآيا مرگ امرى مورد آرزوست ؟\r\nابتدا بايد خود مرگ را قطع‌نظر از خصوصيات ديگر درنظر بگيريم . آيا مرگ فى حد ذاته يك امر مطلوب و يك امر آرزويى است كه هر كس اعم از اولياء اللَّه و غير اولياء اللَّه بايد آن را امرى مطلوب و محبوب بداند يا نه ؟ اين خودش مسأله‌اى است .\r\nدر اينجا چند مكتب وجود دارد . مكتبهايى در دنيا بوده‌اند و الآن هم به شكل ديگرى وجود دارند كه معتقدند مرگ فى حد ذاته براى هر فردى بايد امرى مطلوب و مورد آرزو باشد ، چرا ؟ زيرا اين مكتبها معتقدند رابطهء انسان با جهان رابطهء زندانى است با زندان ، يا به تعبير ديگر رابطهء روح با بدن رابطهء زندانى است با زندان ، رابطهء « در چاه افتاده » است با چاه ، رابطهء مرغ است با قفس . انسان از همان اوّلى كه به دنيا مىآيد يك مرغ ساخته و پرداخته شدهء عالم ملكوت است ( كه كم و بيش مىتوان گفت حرف افلاطون همچنين است ) . بعد اين مرغ را در اينجا در قفس زندانى كردند . معلوم است وقتى يك انسان آزاد به زندان مىافتد خروج از زندان بايد يك امر آرزويى براى او باشد . اگر رابطهء انسان و جهان اينچنين باشد آيا مردن تأسف دارد ؟ اينكه درِ زندان باز شود و زندانى از زندان بيرون بيايد كه تأسف ندارد ؛ به چاه افتاده را از چاه بيرون بكشند و يا مرغ را از قفس آزاد كنند كه تأسف ندارد .\r\nچنين مكاتبى مخصوصاً در دنياى قديم وجود داشته است . مانى « 1 » اين مدعى پيغمبرى معروف كه ضمناً انسان نابغه‌اى هم بوده است چنين فلسفه‌اى داشت . او بر\r\n\r\n\r\n\r\n\r\n","description":"","footnote":"\r\n( 1 ) . او در ايران قديم مذهبى آورد كه ثابت شده است ريشه‌هايى در مذاهب مختلف دارد و ريشهءتعليماتش بيشتر در مسيحيت است ولى پوشش ظاهرىاش از مذهب زرتشتى است و در چندين مذهب ديگر هم ريشه داشته است .\r\nمىگويند پادشاهى كه مانى را كشت به او گفت من تو را به حكم فلسفهء خودت الآن بايد اعدام كنم و هيچ خدمتى به تو بالاتر از اين نيست كه تو را از اين زندان بدن آزاد كنم . من قصد سوئى ندارم ، فقط مىخواهم روحت را از زندان بدنت آزاد كنم !\r\n","page_name":" 281 ","page_number":285},
  {"content":"\r\n\r\nاساس همين فكر و فلسفه ، مرگ را براى هر كس فى حد ذاته امرى مطلوب مىدانست .\r\nدر اين مكتب براى هر فردى بدون استثنا مرگ بايد يك امر آرزويى باشد ، چرا كه اين فرد و آن فرد ندارد ، همهء روحهاى مردم مرغهاى در قفس است و زندانيهاى در زندان .\r\nاين مكتب بر اساس دو اصل است : يكى جاودانگى روح و ديگر اينكه روح انسان قبل از اينكه به اين دنيا بيايد يك موجود ساخته و پرداختهء كاملى بوده و در اين دنيا نقص پيدا كرده و بازگشت او بازگشت به كمال اول است .\r\nمكتب ديگرى كه درست نقطهء مقابل اين مكتب است و مكتبى مادى است مىگويد حيات و زندگى در همين دنيا شروع مىشود و به همين دنيا هم پايان مىپذيرد ؛ مرگ نيستى است و حيات ، هستى . هستى بر نيستى و بود بر نبود در هر شكلى ترجيح دارد ؛ زندگى به هر شكلى بر مرگ به هر شكلى ترجيح دارد . اصلًا « بود » نمىتواند از « نبود » كمتر باشد و نيستى نمىتواند بر هستى ترجيح داشته باشد . مرگ در مكتب مانى ارزش صددرصد مثبت داشت و در اين مكتب ارزش صددرصد منفى دارد . پهلوان را زنده خوش است ؛ پهلوان بايد زنده بماند . اصل اول زنده ماندن است ، هر چيز ديگر در درجهء بعد است .\r\nاز جالينوس « 1 » نقل مىكنند كه گفته است من زندگى به هر شكل را بر مرگ ترجيح مىدهم ؛ فقط من زنده باشم و نَفَسم بيرون بيايد . مولوى به اين شكل نقل كرده كه جالينوس گفته است اگر راه زنده ماندن من منحصر در اين باشد كه مرا در شكم يك قاطر كنند و سرم را از زير دم قاطر بيرون بياورند تا نفس بكشم ، من اين‌طور زندگى را بر مرگ ترجيح مىدهم ، چون بالأخره زندگى ، زندگى است و مرگ ، مرگ است . ديگر كيفيت زندگى براى او مطرح نيست ، اصل زندگى برايش مطرح است . در اين مكتب مسلّم است كه هميشه زندگى مورد آرزوست و مرگ به\r\n\r\n\r\n\r\n\r\n","description":"","footnote":"\r\n( 1 ) . جالينوس از طبيبهاى بزرگ جهان قديم است و بلكه او و بقراط را در دنياى قديم « پدر طب » مىشمارند . جالينوس گرچه طبيب بوده ولى فيلسوف نبوده است . گويا جزء مباحثاتى كه ميان بوعلى سينا و ابوريحان بيرونى هست يكى هم بر سر جالينوس است . بوعلى سينا خيلى جالينوس را تحقير مىكند ، البته نه از نظر طبى بلكه از نظر فلسفى . جالينوس يك طبيب شبه‌مادى است .\r\n","page_name":" 282 ","page_number":286},
  {"content":"\r\n\r\nهيچ شكل نمىتواند مورد آرزو باشد و ارزش مرگ صددرصد ارزش منفى است .\r\nمكتب ديگرى وجود دارد كه مىگويد : مرگ براى بعضى از انسانها يك امر آرزويى است و براى بعضى از انسانهاى ديگر امرى ضد آرزوست . بعضى از انسانها حق دارند كه مرگ را آرزو كنند ، ولى آرزوى مرگ براى انسانهاى ديگر ضد منطقى است . اين مكتبى است كه از يك طرف قائل به جاودانگى روح است و مىگويد انسان با مرگ فانى نمىشود ولى از طرف ديگر مثل مكتب مانى نمىگويد كه انسان قبل از اينكه به اين دنيا بيايد كامل بود و موجود كاملى را آوردند و در اينجا زندانى كردند و انسان فقط بايد زندانش را بشكند و برود . متأسفانه در تعبيرات شعراى ما از اين نوع تعبيرات زياد آمده با اينكه مقصودشان اين نبوده است . قفس‌شكستن و زندان‌شكستن و از چاه بيرون آمدن در تعبيرات شعراى ما زياد آمده است با اينكه تابع مكتب مانى نبوده‌اند .\r\nاين مكتب بر اين اساس است كه روح يك امر جاودانه است ولى معتقد نيست كه روح انسان به صورت يك موجود كامل بود و او را مثل يك زندانى به زندان آوردند و يك موجود آزاد را در چاه انداخته و يا مرغ آزاد را در قفس كردند ، بلكه روح انسان در اين دنيا ناقص است ، به اين معنا كه يك امر بالقوه است كه قابل تكامل و كامل شدن است ؛ يعنى رابطهء انسان با جهان ، رابطهء كشاورز است با مزرعه و رابطهء كودك است با مدرسه ، نه رابطهء زندانى با زندان . اين موجود ضعيف ، وجودش از نقطهء صفر آغاز شده و بايد در اين دنيا رشد و تكامل پيدا كند . دنيا براى انسان مانند مدرسه است براى دانش‌آموز و مانند مزرعه است براى كشاورز ، كه در اين مدرسه است كه بايد تكليف انجام بدهد و به مسؤوليتهاى خود متوجه باشد و بايد خود را در اين مدرسه كامل كند تا وقتى از مدرسه بيرون مىآيد كامل باشد . يا آن كشاورز كارش در صحرا زحمت كشيدن است ، ولى مىداند كه همين كاشتن و بعد به‌عمل آوردن محصول است كه زندگى ايام سالش را تأمين مىكند . اگر مىخواهد چه در مدت زراعت و چه در مدتى كه در خانه استراحت مىكند زندگى خوبى داشته باشد فقط بايد عمل كشاورزى را خوب انجام دهد .\r\nهمچنين مىتوان گفت مثَل انسان با جهان مثَل بازرگان است با بازار . بازار براى يك بازرگان به‌عنوان محل كار و محل به دست آوردن سود محبوب و مطلوب است .\r\nبيشتر تعبيراتى كه عرض كردم تعبيرات اميرالمؤمنين عليه السلام است . فرمود : « إنَّ\r\n\r\n","description":"","footnote":"","page_name":" 283 ","page_number":287},
  {"content":"\r\n\r\nالدُّنْيا . . . مَهْبِطُ وَحْىِاللَّهِ وَ مَتْجَرُ اوْلِياءِ اللَّهِ » « 1 » يا پيغمبر اكرم صلى الله عليه و آله فرمود : « الْدُّنْيا مَزْرَعَةُ الْاخِرَة » « 2 » دنيا كشتگاه و محل زراعت آخرت است .\r\nآيا برطبق اين مكتب ، مرگ يك امر آرزويى است يا يك امر ضد آرزوست ؟\r\nهيچ‌كدام . براى كسى كه در اين مدرسه و دانشگاه هيچ كارى انجام نداده است بيرون آمدن از آن كه جز عقب افتادن و نمرهء بد گرفتن حاصلى براى او نداشته ، نه تنها يك امر محبوب و مطلوب نيست بلكه مايهء سرشكستگى و ملامت است . يا آن كشاورزى كه كار نكرده است به قول شاعر حالش چنين است :\r\n هر كه مزروع خود بخورد به خويد * وقت خرمنْش خوشه بايد چيد \r\nبراى آن كسى كه دنيا را به بطالت گذرانده است و نه تنها به بطالت كه به فسق و فجور و كارهاى بد گذرانده است مرگ هرگز نمىتواند يك امر آرزويى باشد . او نه تنها عمل خوبى به تعبير قرآن پيش نفرستاده است بلكه هر چه فرستاده ، عمل بد است .\r\nطبعاً چنين افرادى هميشه بايد از مرگ وحشت داشته باشند و مانند همان جالينوس خواهند بود ؛ آنها گرچه از نظر تئورى و مكتب با او اختلاف دارند ولى در عمل مانند او خواهند بود ؛ يعنى براى چنين آدمى هم ، در عمل چنين خواهد بود كه زندگى به هر صورت - ولو بخواهد در شكم استرى باشد و سرش از زير دم استر بيرون باشد - بر مرگ ترجيح دارد . اين همان است كه مىفرمايد : « وَ لايَتَمَنَّوْنَهُ ابَداً بِما قَدَّمَتْ أيْديهِم وَ اللَّهُ عَليمٌ بِالظّالمينَ » .\r\nمولوى مىگويد :\r\n اى كه مىترسى ز مرگ اندر فرار * آن ز خود ترسانى اى جان هوش دار\r\nزشت روى توست نى رخسار مرگ * جان تو همچون درخت و مرگ برگ\r\nمرگ هر كس اى پسر همرنگ اوست * آينهء صافى يقين همرنگ روست \r\nمىگويد تو كه از مرگ مىترسى درواقع از خودت مىترسى ، چون مرگ هر كس همرنگ خود اوست ؛ مرگ هر كس مانند آينه‌اى است كه در وقت مرگ چهرهء شخص را به خودش نشان مىدهد . اگر چهره‌ات زشت و كثيف است ، وقتى كه آن را ببينى ناچار از خودت وحشت مىكنى .\r\nبعد مىگويد مثَل تو مثَل همان آدم زشت و كثيفى است كه از بيابان مىگذشت و در عمرش آينه نديده بود . آينه‌اى به پشت افتاده بود . تا آينه را برداشت و طرف ديگر آن را نگاه كرد فوراً آينه را شكست كه عجب چيز بدى پيدا كردم ! فكر نكرد او خودش است و چيز ديگرى در آنجا نيست .\r\nيا تشبيه مىكند به مرغى كه در قفس است و گربه‌هايى در اطراف آن كمين كرده‌اند . وقتى اين مرغ مىبيند كه گربه‌ها چشمهايشان را به او دوخته‌اند و منتظرند درِ قفس باز بشود تا او را بربايند هيچ‌گاه آرزوى بيرون رفتن نمىكند ، چون مىداند كه باز همين قفس بهترين زندگيها براى اوست و از آن فضاى وسيع كه در آن ، گربه‌ها انتظار او را مىكشند خيلى بهتر است .\r\nبراى آن كسى كه در جهان‌بينىاش دنيا براى او مزرعه است [ و در اين مزرعه خوب كار كرده 
  ] و آن كسى كه در جهان‌بينىاش دنيا براى او مدرسه است و در اين مدرسه خوب عمل كرده ، انتقال به آن جهان امرى مطلوب است ، همان‌طور كه دانشجويى كه براى تحصيل به خارج رفته و در آنجا به خوبى درس خوانده و كار كرده و دانشنامه گرفته است آرزوى بازگشت به وطن دارد چون مسؤوليت خود را به حد اعلا انجام داده است . يا مثلًا بازرگانى كه به خارج رفته و در آنجا معامله كرده و سود برده است بازگشت به محل زندگى خودش براى او مطلوب است . كسى كه براى او انتقال از اين جهان به جهان ديگر امرى مطلوب است مصداق اين شعر حافظ است :\r\n اى خوش آن روز كزين منزل ويران بروم * راحت جان طلبم وز پى جانان بروم \r\nچند شب پيش ، شب چهلمين سال فوت مرحوم حاج‌شيخ عبدالكريم حائرى يزدى رضوان‌اللَّه عليه بود . مرحوم حاج‌شيخ عبدالكريم مرجع تقليد زمان خودش بود . من اگرچه خدمت ايشان نرسيده بودم و ده ماه بعد از فوت ايشان بود كه ما به قم رفتيم ولى اطلاع كامل دارم كه از علماى باتقواى واقعىِ واقعى بوده است ؛ بسيار مرد\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، حكمت 131 .\r\n( 2 ) . كنوزالحقايق ، باب دال .\r\n","page_name":" 284 ","page_number":288},
  {"content":"\r\n . \r\n","description":"","footnote":"","page_name":" 285 ","page_number":289},
  {"content":"\r\n\r\nباحقيقتى بوده است . همان شبى كه ايشان ساعت يازده و نيم فوت مىكنند - كه حال ايشان هم به حسب ظاهر هيچ علامتى از فوت نداشته است - همين شعر را مىخوانده‌اند :\r\n اى خوش آن روز كزين منزل ويران بروم * راحت جان طلبم وز پى جانان بروم \r\nواقعاً هم همين‌طور است ؛ اگر كسى در دنيا طورى زندگى كرده است كه آنچه كه پيش فرستاده خير و بركت است ، ديگر براى او دنيا يك زندان است ، چون كارهايش را كرده و به قول امروزيها مسؤوليتش را انجام داده است .\r\nقرآن نمىگويد اگر تو انسان هستى بايد مرگ را آرزو كنى . براى هر انسانى مرگ آرزو نيست . قرآن مىگويد تو اگر گناهكار و فاسد و كثيفى ، حق دارى بترسى ، ولى اگر از اولياء اللَّه هستى مرگ براى تو به صورت يك امر آرزويى درمىآيد .\r\n\r\nموضع اولياء اللَّه در برابر مرگ\r\nاما اينجا باز يك نكتهء ديگرى هست . حال كه مرگ براى اولياءاللَّه يك آرزوست ، آيا آنها در صدد تحقق بخشيدن به اين آرزو هستند يا در عين اينكه مرگ براى آنها يك امر آرزويى است با آن مبارزه هم مىكنند ؟ نكته اين است كه هم آرزويش را دارند و هم با آن مبارزه مىكنند ( مگر در دو صورت كه خواهيم گفت ) ، چرا ؟ براى اينكه مثَل آنان همان مثَل دانشجوست : دانشجويى كه در خارج از كشور است ، تا آن آخرين لحظه‌اى كه هنوز فرصت كار كردن و پيشرفت دارد با بيرون رفتن از اين محل مبارزه مىكند با اينكه آرزوى آن را دارد ، مگر آن ساعتى كه احساس كند كه ديگر در اينجا كارى برايش نمانده است يعنى آنچه بايد انجام مىداده ، انجام داده است .\r\nاين است مضمون اين فراز از دعاى مكارم‌الاخلاق كه زين‌العابدين سلام اللَّه عليه به خداوند عرض مىكند : « الهى وَ عَمِّرْنى مادامَ عُمْرى بَذْلَةً فى طاعَتِكَ ، فَاذا كانَ مَرْتَعاً لِلشَّيْطانِ فَاقْبِضْنى الَيْكَ » « 1 » خدايا به من طول عمر بده ولى نه هميشه .\r\nاولياءاللَّه در عين اينكه مرگ برايشان آرزوست هميشه از خدا طول عمر مىخواهند\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 73 / ص 62 .\r\n","page_name":" 286 ","page_number":290},
  {"content":"\r\n\r\nزيرا براى اولياءاللَّه و غير اولياءاللَّه در همين فرصت عمر است كه انسان مراتب قرب به حق را طى مىكند . مىدانند از اينجا كه رفتند ، ديگر در آنجا درجه‌شان همان است كه هنگام رفتن از اين عالم داشته‌اند و لهذا خودكشى هيچ‌وقت حتى براى اولياءاللَّه مجاز نيست ، چرا ؟ زيرا خودكشى يعنى فرصت عمل را به دست خود ازبين بردن ، فرصت انجام تكليف و مسؤوليت را به دست خود از بين بردن . امام زين‌العابدين سلام‌اللَّه عليه به خداوند عرض مىكند كه خدايا به من طول عمر بده مادامى كه عمر من مبذول در راه توست و سرمايه‌اى است كه در راه تو بذل مىشود ؛ از آن ساعت كه اين سرمايه چراگاه شيطان است آن را نمىخواهم . اگر بناست من زنده بمانم ولى آن زندگى براى من مايهء خير و بركت يعنى خدمت در راه تو نباشد ، بذلهء در راه تو نباشد - كه ديگر در آن صورت زندگى براى من تكامل نيست ، نقص است - خدايا اينچنين زندگى را نمىخواهم .\r\nپس در اين مكتب ، مرگ براى همهء مردم يك امر آرزويى نيست . براى بعضى از مردم منفور است و بايد هم منفور باشد ، چون مرگ درواقع ورود بر خود و بر حقيقت خود است ، و براى بعضى از مردم امرى آرزويى است . ولى بايد توجه داشت كه براى آنها كه مرگ يك امر آرزويى است اين‌طور نيست كه بخواهند اين فرصت را از دست بدهند ، چرا كه عمر براى آنها فرصت است ، مىخواهند در اين فرصت حداكثر تقرب به حق و تكامل را حاصل كنند .\r\n\r\nمرگ در دو حالت ، بلاشرط مطلوب اولياءاللَّه است\r\nفقط در دو حالت است كه مرگ براى اولياءاللَّه بلاشرط مطلوب مىشود . حالت اول اينكه بداند كه بعد از اين اگر زنده هم بماند كارى ندارد كه انجام بدهد . قبل از بيان حالت دوم لازم است در مورد حالت اول مقدارى توضيح دهيم .\r\nكسانى كه مىخواهند روى اصول مادى خودكشى را توجيه كنند ، آنها هم بر اساس همين مسؤوليت اين حرف را مىزنند . دو سال پيش بود كه يك نفر كه نمىخواهم نامش را ببرم - كه با اينكه مرد دانشمندى است ولى چرت و پرت هم احياناً زياد مىگويد - در دفاع از خودكشىِ يك آدم پليدى كه در حدود سىسال پيش خودكشى كرده است ، گفته بود كه يك انسان مسؤول وقتى كه احساس مىكند مسؤوليتش را انجام داده و ديگر كارى ندارد ، بايد هم خودكشى كند ؛ عمر را براى\r\n\r\n","description":"","footnote":"","page_name":" 287 ","page_number":291},
  {"content":"\r\n\r\nمسؤوليت مىخواهد ولى وقتى مىبيند كه ديگر چيزى در چنته ندارد بايد هم خودكشى كند .\r\nاينجاست كه حديثى هست ( من در كتاب سيرى در نهج‌البلاغه آن را طرح كرده‌ام ) كه جزء معماهاى احاديث است و در همين زمينهء مورد بحث ماست . اين حديث در تعابير مختلفى از پيغمبر اكرم صلى الله عليه و آله و از اميرالمؤمنين عليه السلام و از حضرت امام حسن مجتبى عليه السلام و از بعضى ائمهء ديگر وارد شده است . عبارتى كه مىخوانم تعبيرى است كه از حضرت امام مجتبى عليه السلام رسيده است .\r\nدر همان‌حالى كه ايشان مسموم بودند مردى به نام « جناده » خدمت ايشان رسيد . راوى مىگويد ايشان در بستر افتاده بودند در حالى كه خون قى مىكردند .\r\nاحساس كردم كه ديگر لحظات آخر است . عرض كردم نصايحى به من بفرماييد .\r\nجملاتى فرمودند كه يك جمله‌اش اين است : « وَ اعْمَلْ لِدُنْياكَ كَأَنَّكَ تَعيشُ ابَداً وَ اعْمَلْ لِآخِرَتِكَ كَأَنَّكَ تَموتُ غَداً » « 1 » براى دنيايت آنچنان عمل كن كه گويى هميشه در اين دنيا هستى ، يعنى آنچنان فكر كن كه نمىميرى ، جاويد زندگى مىكنى ، و براى آخرتت چنان عمل كن كه گويى اصلًا عمرى براى تو باقى نمانده و همين فردا مىخواهى بميرى .\r\nبعضى در معناى اين حديث درمانده‌اند . گفته‌اند اين دستور به اهمال‌كارى در امر دنيا و جدى چسبيدن به كار آخرت است . بعد ديدند كه اهمال‌كارى در امر دنيا با تعليمات ديگر اسلام جور درنمىآيد و لذا گفتند مقصود اين است كه در كار دنيا مثل آدمهايى باش كه فكر مىكنند هميشه هستند و مىگويند « حال كه ما هميشه هستيم ، به اندازهء كافى وقت داريم پس كارهايمان را بعد انجام مىدهيم » ولى براى آخرتت جدى باش .\r\nبعضى برعكس ، گفته‌اند كه مقصود اين است كه كار دنياست كه خودت بايد انجام بدهى ، آخرت را خدا كريم است ! كار دنيا كه مىرسد جدى بچسب : ما در اين دنيا هنوز خيلى بايد باشيم ، حالا كه هستيم خانه بايد داشته باشيم ، زندگى بايد داشته باشيم ، فردا كه نمىميريم . مدتى بايد زندگى كنيم ، بالاخره آدم زنده وسائل مىخواهد ؛ آخرت هم مال خداست ، خدا كريم است .\r\n\r\n\r\n\r\n\r\n","description":"","footnote":"\r\n( 1 )\r\n. بحارالانوار ، ج 44 / ص 138 .\r\n","page_name":" 288 ","page_number":292},
  {"content":"\r\n\r\nبر خلاف اين دو نظر ، اين حديث از آن احاديث معجزه‌آساست كه دستور به جدىبودن در هر دو مورد است . حضرت مىخواهد بفرمايد تو آن كسى هستى كه در خانه‌اى زندگى مىكنى و بعد هم از آن خانه مىخواهى به خانهء ديگرى منتقل بشوى و در آنجا زندگى كنى ، ولى نمىدانى از اين خانه كه در آن زندگى مىكنى فردا منتقل مىشوى يا پنج سال ديگر يا ده سال ديگر . اگر بدانى فردا از اينجا منتقل مىشوى ديگر براى اينجا كارى نمىكنى ؛ تمام كارهايت را براى آنجا متمركز مىكنى . اگر مثلًا گوشه‌اى از اين خانه يك ذره گچ بخواهد ، مىگويى ما كه فردا مىخواهيم برويم ، ديگر چرا بياييم اينجا را گچ كنيم ؟ بياييم براى آنجا كه فردا مىخواهيم برويم كارى انجام دهيم . اما اگر بدانى كه تا پنج سال ديگر در اينجا بايد زندگى كنى و بعد از پنج سال به آنجا مىروى ، مىگويى حالا كارهاى اينجا را انجام دهيم ، هر وقت خواستيم به آنجا برويم كارهايش را هم انجام مىدهيم .\r\nاين حديث مىگويد هيچ‌كدام از اين دو كار را نكن . وقتى براى اينجا فكر مىكنى ، فكر كن كه از كجا معلوم است كه ما فردا بميريم ، شايد زنده باشيم . مثلًا مىخواهى برنامه‌اى بريزى براى اينكه مدرسه‌اى تأسيس كنى ، باغى درست كنى و ده سال هم بايد براى آن كار كنى . اگر بگويى من كه شايد فردا بميرم پس اين كار را براى چه كسى انجام دهم ، درست نيست ، بلكه فكر كن كه ان‌شاءاللَّه زنده هستى . يا مىخواهى درسى را شروع كنى و شش سال وقت مىخواهد . اينجا فكر كن ان‌شاءاللَّه زنده هستى ، چرا فكر كنى كه فردا مىميرى ؟ ! اما اگر گناهى مرتكب شده‌اى و مىخواهى توبه كنى ، حق مردم را مىخواهى بدهى ، نمازهايت را مىخواهى قضا كنى ، خودت را مىخواهى اصلاح كنى ، نگو ان‌شاءاللَّه من ده سال ديگر زنده هستم ، بگو شايد فردا بميرم . پس براى بعضى كارها انسان بايد بگويد كه ان‌شاءاللَّه زنده هستم و براى بعضى كارها بايد بگويد شايد بميرم .\r\nاولياء اللَّه هميشه اين‌طور فكر مىكنند و از يك نظر جمع ميان ضدّين مىكنند كه جمع ميان ضدّين به معنى واقعى نيست . از يك نظر فكر مىكنند كه هميشه زنده هستند و از يك نظر فكر مىكنند كه شايد فردا بميرند .\r\nخلاصهء بحث تا اينجا اين است كه اين آيه كه مىفرمايد : « قُلْ يا ايُّهَا الَّذينَ هادوا إنْ زَعَمْتُمْ انَّكُمْ اوْلِياءُ للَّهِ مِنْ دونِ النّاسِ فَتَمَنَّوُا الْمَوْتَ » يك قياس استثنايى است كه اساسش يك ملازمه است : اگر شما اولياءاللَّه هستيد مرگ را آرزو كنيد . در اينجا دو\r\n\r\n","description":"","footnote":"","page_name":" 289 ","page_number":293},
  {"content":"\r\n\r\nشبهه در اذهان پيدا مىشود .\r\nيكى اينكه بعضى كه توجه نمىكنند اين سخن در مورد اولياءاللَّه است مىگويند : طبق اين آيه مرگ بايد براى همهء مردم يك امر آرزويى باشد ، پس آيا خدا آدم را در اين دنيا آورده تا هميشه آرزوى مرگ داشته باشد ؟ نه ، قرآن نمىگويد همهء مردم ، بلكه مىگويد مرگ براى اولياءاللَّه يك آرزوست .\r\nشبههء دوم اين است كه آيا اولياءاللَّه فقط بايد آرزوى مرگ داشته باشند و آرزوى طول عمر نبايد داشته باشند ؟ اگر چنين است پس چرا خود اولياءاللَّه در دعاها از خدا طول عمر خواسته‌اند و به ما هم دستور داده‌اند كه از خدا طول عمر بخواهيد :\r\nاللّهُمَّ اجْعَلْ فيما تَقْضى وَ تُقَدِّرُ مِنَ الْأَمْرِ الَمحْتومِ وَ فيما تَفْرُقُ مِنَ الْامْرِ الْحَكيمِ فى لَيْلَةِ الْقَدْرِ مِنَ الْقَضاءِ الَّذى لا يُرَدُّ وَ لايُبَدَّلُ انْ تَكْتُبَنى مِنْ حُجّاجِ بَيْتِكَ الْحَرامِ ، الْمَبْرورِ حَجُّهُمْ ، الْمَشْكورِ سَعْيُهُمْ ، الْمَغْفورِ ذُنوبُهُمْ ، الْمُكَفَّرِ عَنْهُمْ سَيِّئاتُهُمْ وَ اجْعَلْ فيما تَقْضى وَ تُقَدِّرُ انْ تُطيلَ عُمْرى فى خَيْرٍ و عافِيَةٍ « 1 » .\r\nدر بخش آخر اين دعا به خداوند عرض مىكند : از تو مىخواهم عمرم را زياد كنى ولى در خير و عافيت . هم خودشان آرزوى طول عمر دارند و هم از ما خواسته‌اند كه از خداوند عمر طولانى بخواهيم . نيز اگر مرگ مورد آرزوست چرا خودكشى مانند كشتن هر انسان ديگر گناه كبيره و نتيجه‌اش عذاب مُخلّد است ؟ چرا اگر كسى ولو به همين خيالات ، خودش را بكشد ، نفْس محترمى را كشته است و قرآن فرموده است كه تا ابد در عذاب الهى است ؟\r\nاز توضيحاتى كه داديم معلوم شد كه در عين اينكه مرگ براى اولياءاللَّه يك امر مورد آرزوست معنايش اين نيست كه آنان مجازند اين فرصت را از دست بدهند ، بلكه هر وقت آن فرصت به قضا و قدر الهى تمام شد آرزو دارند به آنجا بروند .\r\nگفتيم كه در دو مورد است كه براى اولياءاللَّه مرگ به‌طور مطلق يك امر آرزويى مىشود و ديگر از خدا طول عمر نمىخواهند . يكى همان‌طور كه عرض كردم آنجا كه احساس كنند ديگر بعد از اين فرصت كار نيست .\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 97 / ص 375 ، با اندك اختلاف .\r\n","page_name":" 290 ","page_number":294},
  {"content":"\r\n\r\n\r\nمسألهء شهادت\r\nدوم مسألهء شهادت است . مرگ به صورت شهادت ، جمع ميان هردوست . از يك طرف ولىّاللَّه از اين جهان به جهان ديگر منتقل شده و از طرف ديگر فرصت را از دست نداده است ، چرا كه شهادت يعنى تبديل كردن عمر به بهترين شكل عمل ؛ يعنى به‌صورت يك عمل و به‌صورت يك تكليف و يك مسؤوليت ، عمر را به پايان رساندن ، كه ديگر انسان نمىتواند چنين فرض كند و بگويد كه اگر من شهيد نشوم و در دنيا عمر كنم ممكن است كار بالاترى انجام دهم ؛ كار بالاترى نيست .\r\nپيغمبر فرمود : هر ذىبِرّى ، يعنى هر صاحب عمل نيكى ، فوق عمل بِرّش ، برّى هست ، مگر شهادت كه ديگر ما فوق اين برّ ، برّى نيست « 1 » ؛ يعنى كسى نمىتواند بگويد من آرزوى شهادت در راه خدا را ندارم ، براى اينكه مىخواهم به جاى شهادت كار بالاترى در اين دنيا انجام بدهم . پيغمبر فرمود كار بالاترى وجود ندارد .\r\nاين است كه در مقابل آرزوى مرگ به صورت شهادت ، ديگر خواستن طول عمر معنى ندارد و ما مىبينيم كه اولياء اللَّه هميشه مرگ به‌صورت شهادت را آرزو مىكنند . آن جمله‌اى كه على عليه السلام فرمود كه اگر هزار ضربت شمشير بر من وارد شود و شهيد شوم آن را بر مرگ در بستر ترجيح مىدهم ، معنايش همين است .\r\nآن كسانى كه اولياءاللَّه واقعى هستند آن دنيا را به رأىالعين دارند مىبينند و از آنچه پيش فرستاده‌اند [ خشنودند . 
  ]\r\nدر نهج‌البلاغه آمده است كه پيغمبر اكرم صلى الله عليه و آله به اميرالمؤمنين عليه السلام فرمود : يا على ! مرگ تو به صورت شهادت است و تو شهيد از دنيا خواهى رفت . على عليه السلام مىفرمايد وقتى كه در احد هفتاد نفر از مسلمين شهيد شدند و من از شهادت محروم شدم متأثر شدم . ( ايشان در اين زمان يك جوان سىساله است ، كسى كه بيش از سه چهار سال از ازدواجش نگذشته و دو پسر كوچك هم در خانه دارد . بايد اين قرائن و شواهد مادى را هم درنظر گرفت . ) رفتم خدمت رسول اكرم صلى الله عليه و آله و عرض كردم يا رسول‌َاللَّه ! آيا شما به من نفرموديد كه من شهيد خواهم شد ، پس چرا من شهيد نشدم ؟ فرمود : يا على ! تو شهيد خواهى شد و شهادت براى تو مقدر است و تو با شهادت از دنيا خواهى رفت . بعد پيغمبر اكرم صلى الله عليه و آله مىفرمايد : يا على ! صبر تو در\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 74 / ص 60 .\r\n","page_name":" 291 ","page_number":295},
  {"content":"\r\n\r\nموطن شهادت چگونه خواهد بود ؟ عرض كردم : « لَيْسَ هذا مِنْ مَواطِنِ الصَّبْرِ ، هذا مِنْ مَواطِنِ الْبُشْرى وَ الشُّكْرِ » « 1 » بفرماييد كه شهادت چقدر باصفاست ؛ اينجا كه جاى صبر نيست . صبر در يك امر مكروه است ، شهادت آرزوى من است ، محبوب من است ، عطيّهء الهى است .\r\nابراهيم عليه السلام در ميان پيغمبران به خلّت معروف است . پيغمبران در عين اينكه همه پيغمبر هستند شؤون روحى آنها و يا به قول اهل معرفت مظهريت آنها براى صفات الهى تفاوت دارد . يكى مظهر بكاء و خوف است ، ديگرى مظهر محبت و عشق است و مانند آن . مثلًا كار ابراهيم يك وجهه دارد و كار يحيى بن زكريا يا عيسىبن مريم عليهم السلام وجههء ديگرى دارد . ابراهيم خليل‌اللَّه ، پيغمبر عشق است ، پيغمبر محبت است ولهذا لقبش هم خليل‌اللَّه است . يك شب ابراهيم در حالى كه در صحرا دنبال گلّهء گوسفندش است صدايى مىشنود : « سُبّوحٌ قُدّوسٌ ، رَبُّنا وَ رَبُّ الْمَلائِكَةِ وَ الرّوحِ » . اين صدا را كه مىشنود از خود بىخود مىشود . يك دفعه مىگويد كه بود ؟\r\nكه بود كه نام محبوب من را برد ؟ يك بار ديگر تكرار كن ، ثلث اين گوسفندانم را به تو مىدهم . بار ديگر تكرار مىكند . هيجانش بيشتر مىشود ؛ مىگويد بار ديگر تكرار كن ثلث ديگر گوسفندانم را هم به تو مىدهم و هيجانش بيشتر مىشود . . .\r\nابراهيم عليه السلام در وقت مرگ باز با خدا مغازله و عشق‌بازى مىكند . در هنگام قبض روح مىگويد : « هَلْ رَأَيْتَ خَليلًا يُميتُ خَليلَهُ ؟ » آيا ديده‌اى خليل و دوستْ روح دوست خود را قبض كند ؟ فرشته از ناحيهء خدا به او مىگويد : « هَلْ رَأَيْتَ خَليلًا يَكْرَهُ لِقاءَ خَليلِه » « 2 » آيا ديده‌اى دوستى لقاى دوست خود را مكروه بشمارد ؟ ! در همان حال هم در حال مغازله است ؛ در همان حالى كه دارد مىرود ، باز دارد حرف مىزند و عشق‌بازى مىكند . به قول حافظ :\r\n دلم از وحشت زندان سكندر بگرفت * رخت بر بندم و تا ملك سليمان بروم\r\nبه هوادارى او ذره‌صفت رقص‌كنان * تا لب چشمهء خورشيد درخشان بروم \r\nبه هر حال اين خود حقيقتى غيرقابل انكار است و فقط براى اولياءاللَّه است كه مرگ به صورت يك آرزوى واقعى درمىآيد . مرگِ به‌صورت شهادت براى اولياءاللَّه ، ديگر به صورت يك مرگ آرزويىِ غيرمشروط است كه هرگز با آن مبارزه نمىكنند . شهادت ، هم انتقال از جهانى به جهان ديگر است و هم خودش درجه است ، خودش بالا رفتن است .\r\nالبته اين حرف هم گفته مىشود كه اگر انسان قائل به دنياى ديگر هم نباشد ، باز زندگى كمّيت دارد و كيفيت دارد و انسان زندگى را براى ارزشهايش مىخواهد .\r\nمسألهء ارزشها در زندگى مسألهء درستى است ولى پايهء همهء ارزشها يك ارزش است و آن توحيد است . اگر اين يك ارزش وجود نداشته باشد ديگر ارزشى در دنيا معنى ندارد .\r\nپروردگارا دلهاى ما به نور ايمان منوّر بگردان !\r\nنيتهاى ما را خالص بفرما !\r\nپرتوى از انوارى كه بر دلهاى بندگان خالص و مخلصت و متهجّدينت تابانيده‌اى بر دلهاى ما هم بتابان !\r\nخدايا دست ما را از دامان ولاى على و آل على كوتاه نفرما !\r\nما را پيرو واقعى آنان قرار بده !\r\nپروردگارا ! قلب مقدس امام زمان عليه السلام را از همهء ما راضى بفرما !\r\nاموات ما را مشمول عنايت و مغفرت خودت قرار بده !\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 154 .\r\n( 2 ) . بحارالانوار ، ج 6 / ص 127 .\r\n","page_name":" 292 ","page_number":296},
  {"content":"\r\n . \r\n","description":"","footnote":"","page_name":" 293 ","page_number":297},
  {"content":"\r\n\r\n\r\nتفسير سورهء جمعه ( 3 )\r\nاعوذ باللَّه من الشيطان الرجيم\r\nيا ايُّهَا الَّذينَ امَنوا اذا نودِىَ لِلصَّلوةِ مِنْ يَوْمِ الْجُمُعَةِ فَاسْعَوْا إلى ذِكْرِاللَّهِ وَ ذَرُوا الْبَيْعَ ذلِكُمْ خَيْرٌ لَكُمْ إنْ كُنْتُمْ تَعْلَمونَ . فَإِذا قُضِيَتِ الصَّلوةُ فَانْتَشِروا فِى الْأَرْضِ وَ ابْتَغوا مِنْ فَضْلِ اللَّهِ وَ اذْكُرُوا اللَّهَ كَثيراً لَعَلَّكُمْ تُفْلِحونَ . وَ إذا رَأَوْا تِجارَةً أَوْ لَهْواً انْفَضّوا إلَيْها وَ تَرَكوكَ قائِماً قُلْ ما عِنْدَ اللَّهِ خَيْرٌ مِنَ اللَّهْوِ وَ مِنَ التِّجارَةِ وَ اللَّهُ خَيْرُ الرّازِقينَ « 1 » .\r\nاين سه آيه قسمت آخر اين سورهء مباركه است كه به نام سورهء « جُمُعَه » ناميده مىشود . جُمُعَه به صورت جُمْعَه هم تلفظ مىشود . علت اينكه اين سوره را جمْعه يا جمُعه مىنامند همين آيه‌اى است كه در مورد نماز جمعه است .\r\nابتدا مقدمه‌اى براى شب و روز جمعه عرض كنم و آن اين است كه در اسلام اعياد ساليانه داريم و عيد هفتگى . بعضى اعياد ساليانه نه به علت حادثه‌اى كه در آن\r\n\r\n\r\n\r\n\r\n","description":"","footnote":"\r\n( 1 ) . جمعه / 9 - 11 .\r\n","page_name":" 294 ","page_number":298},
  {"content":"\r\n\r\nروزها واقع شده « عيد » ناميده شده است بلكه به اعتبار وضع خاصى كه در ايام سال دارد عيد اسلامى ناميده شده است مانند عيد فطر ؛ و اعياد ديگرى داريم كه به مناسبتهاى خاص است مثل مبعث و مولودها . عيد هفتگى كه آن هم « عيد » ناميده مىشود همين شبانه‌روز جمعه است . در اسلام آن چيزى هم كه عنوان عيد دارد باز از مراسم عبادت خالى نيست . عيد به معناى پايكوبى و مانند آن در اسلام نداريم .\r\nشبانه‌روز جمعه اختصاصاتى دارد و براى يك سلسله عباداتْ اولويتى نسبت به ساير شب و روزها دارد كه معمولًا در كتابهايى كه براى دعوات و زيارات نوشته‌اند ذكر شده است . براى يهوديها هم يك روز خاص روز هفته است كه روز شنبه است و براى مسيحيها روز يكشنبه . قهراً اين يك وظيفهء عمومى است براى همهء مسلمين كه اين اختصاص و خصوصيت جمعه را حفظ كنند .\r\nدر همهء دنيا در هر هفته يك روز تعطيل است و يك چنين تعطيلىاى ضرورت دارد . البته ما در اسلام تصريحى نداريم كه حتماً شبانه‌روز جمعه را تعطيل كنيم ؛ در همين آيات مىخوانيم كه به مردم اجازه داده شده است كه بعد از مراسم جمعه باز به همان كارها و شغلهاى خودشان به عنوان يك امر مباح بپردازند . ولى قهراً دستورهاى خاصى كه در روز جمعه هست مثل عبادتهاى بدنى يا رفت و آمدها و صلهء رحم‌ها كه اگر در جمعه صورت گيرد اجر و ثواب بيشترى دارد ، اقتضا مىكند كه آن روزى كه مسلمانها مىخواهند تعطيل هفتگى خود قرار دهند همان روز جمعه باشد .\r\n\r\nتغيير مبدأ تاريخ در كشورهاى اسلامى\r\nاز چيزهايى كه مايهء تأسف است اين است كه در كشورهاى اسلامى غير از ايران و عربستان سعودى و افغانستان - كه گاهى در ايران خودمان هم اين زمزمه را بعضى از نويسندگان مىكنند - تاريخ را تغيير داده‌اند . اينها البته از دوران استعمار ، تاريخ خودشان را به تاريخ مسيحى تبديل كرده‌اند . از زمانى كه كشور عثمانى كه يك دولت نسبتاً مستقل بود متلاشى شد و استعمار انگلستان و فرانسه و برخى كشورهاى ديگر [ در دنياى اسلام 
  ] نفوذ كرد ، يكى از كارهايى كه كردند اين بود كه تاريخ اسلامى و هجرى را تبديل به تاريخ مسيحى كردند و هنوز هم به همان صورت است . شما الآن اگر در مصر هم برويد كه عاصمهء كشورهاى عربى اهل تسنّن\r\n\r\n","description":"","footnote":"","page_name":" 295 ","page_number":299},
  {"content":"\r\n\r\nاست ماههايشان ماه‌هاى فرنگى و تاريخشان تاريخ مسيحى است . براى آنها اينكه الآن سال 1354 شمسى و يا 1397 قمرى است مفهومى ندارد ، آنها فقط سال 1976 را مىشناسند كه مبدأ ميلاد مسيح است .\r\nالبته اين ، كار بسيار زشتى است . مردم اين شعارها را به جهت آثارى كه در روح آنان مىگذارد جزء فرهنگ مىشمارند و حق هم دارند . امروزه در دنيا به يك سلسله مسائل كه از بعضى جهات هيچ فرقى ندارد ولى از اين نظر كه عنصرى از فرهنگ آن مردم است و در روحيهء آن مردم اثر مىگذارد و بلكه روحيهء آنان را تشكيل مىدهد ، فوق‌العاده اهميت مىدهند . اگر گفته شود مثلًا براى تعيين تاريخ يك نامه يا سند ، ما همين‌قدر مىخواهيم بدانيم كه در چه روزى بوده است و بنابراين بايد امرى را مبدأ قرار داد ، ديگر چه فرق مىكند كه مبدأ ، ميلاد مسيح باشد يا هجرت پيامبر ؟ پاسخ اين است كه براى آن كار هيچ فرقى نمىكند اما از جنبه‌هاى ديگرى فوق‌العاده فرق مىكند .\r\nشما اگر سراغ همين فرنگيها برويد مىبينيد براى يك سنّت بسيار بسيار كوچك ، خود را به كشتن مىدهند . ببينيد همين ايرانيهاى خودمان براى اينكه سنتهاى ايرانى و به قول خودشان فرهنگ ايرانى را بخواهند زنده كنند ، كوشش مىكنند كارهايى را كه از اولِ اول خرافهء محض بوده است زنده كنند ، چون فكر مىكنند كه مليت ايرانى را بدون اينها نمىتوان نگه داشت . مثلًا تخم‌مرغ رنگ كردن در نوروز يك رسم ايرانى است . اين كار با اينكه كار چرندى است ولى مىگويند براى اينكه اين رسم ايرانى و عمومى كه همهء مردم به آن خو گرفته‌اند به صورت يك مشخِّص روحى ايرانى از غير ايرانى باقى بماند اين رسم تخم‌مرغ رنگ‌كردن در نوروز را نگذاريد فراموش شود ، آن را زنده نگه داريد . در مورد آتش شب چهارشنبهء آخر سال - كه نمونه‌اى از آتش‌پرستىهاى قديم است كه نه تنها چيز خوبى نيست بلكه خيلى چيز بدى هم هست - همين را مىگويند فقط براى اينكه به قول اينها فرهنگ را ( اين فرهنگ ، معنايش علم و فلسفه نيست بلكه به معنى سنت است ) بايد زنده نگه داشت . ولى همين آقايان وقتى كه پاى تاريخ به ميان مىآيد مىگويند حالا چه فرق دارد كه ما مبدأ تاريخ را مبدأ مسيحى بگيريم يا مبدأ اسلامى ؟ !\r\n\r\n","description":"","footnote":"","page_name":" 296 ","page_number":300},
  {"content":"\r\n\r\n\r\nمسألهء تعطيلى جمعه\r\nمسألهء تعطيلى جمعه هم از آن مسائلى است كه در بعضى كشورهاى اسلامى از وقتى كه استعمار آمد آن را تغيير داد . مثلًا در پاكستان انگليسيها از زمان ورودشان به هند سعى كردند همهء سنتهاى آنها را به سنتهاى خودشان تبديل كنند . از جمله اينكه روز تعطيل را از جمعه به يكشنبه تبديل كردند . هنوز هم در پاكستان همين‌طور است ؛ اگر يك چيزى برگشت ، عود دادنش به حالت اول بسيار مشكل است . پاكستان اساساً به نام اسلام مستقل شد ، يعنى پاكستان در مقابل هندوستان هيچ جهتى براى اينكه يك واحد مستقل باشد نداشت مگر جهت روحى و معنوى و فكرى و ايمانى كه ما مسلمانيم و شما هندو هستيد و از نظر فرهنگ معنوى از يكديگر جدا هستيم و نمىخواهيم با شما زندگى كنيم و مىخواهيم مستقل شويم . در عين حال اينها كه در مقابل هنديها آنقدر مقاومت كردند هنوز اين سنت مسيحى را در ميان خودشان حفظ كرده‌اند ؛ مبدأ سالشان مبدأ مسيحى و تعطيل هفتگى آنها هم يكشنبه است .\r\nاين را عرض مىكنم براى اين كه ما بايد توجه داشته باشيم به نغمه‌هايى كه كم و بيش در مجله‌ها و در مقالات ادبى و به اصطلاح علمى و نيمه‌علمى شنيده مىشود . مىنويسند اين براى ايران سبب ركود كارهاست كه تعطيلات خودمان را جمعه قرار بدهيم در حالى كه اكثريت مردم دنيا كه ما با آنها سر و كار داريم تعطيلاتشان يكشنبه است . آن‌وقت ما مجبوريم كه در هفته دو روز تعطيل داشته باشيم ، روز جمعه به خاطر خودمان و روز يكشنبه براى اينكه دنيا تعطيلى دارد .\r\nپس ما براى اينكه كارمان بيشتر جريان داشته باشد ، بياييم تعطيلى جمعه را تبديل به يكشنبه كنيم . دربارهء تاريخ هم مىگويند : اكثريت مردم دنيا سال مسيحى را انتخاب كرده‌اند ولى ما سال هجرى را انتخاب كرده‌ايم و اين اسباب زحمت است كه ما تاريخ خودمان را به هجرى بنويسيم و آنها به مسيحى ، پس بياييم تاريخ هجرى را به تاريخ مسيحى تبديل كنيم . اينها همه مقدمهء جذب‌شدن و مقدمهء هضم‌شدن فرهنگى در هاضمهء ديگران است .\r\nمطلب ديگر كه اين آيه در آن مورد است نماز جمعه است . اساساً جمعه و حتى اسم « جمعه » هم اسم اسلامى است يعنى قبل از اسلام اين روز به نام روز جمعه ناميده نمىشد ؛ اسمهاى ديگرى ذكر كرده‌اند . خود اسلام اين اسم « جمعه » را گذاشت و چه اسم خوبى است . در ميان اسمهاى هفته كلمهء « سَبت » ( شنبه ) ريشهء\r\n\r\n","description":"","footnote":"","page_name":" 297 ","page_number":301},
  {"content":"\r\n\r\nيهودى دارد و كلمهء « جمعه » يك لفظ عربى است و عربىّالاصل است و اين نشان مىدهد كه چرا اين روز به نام جمعه ناميده شده است ؛ به اين دليل كه روز اجتماع مردم بوده است . در روزهاى ديگر ، هر كس به دنبال كار اختصاصى خودش است و در مدار شخصى خودش مىچرخد . يك روز در هفته به اين كار اختصاص داده شده است كه افراد دور يكديگر جمع شوند . در ايام هفته هر كس در يك مسير و مدارى است ؛ روزى هم بايد باشد كه افراد دور هم جمع شوند ، روز اجتماع . براى اين روز يك كار بسيار بزرگ در اسلام تأسيس شد كه فوق‌العاده كار مهمى بود و آن مسألهء « نماز جمعه » است .\r\nنماز جمعه چه نمازى است ؟ نماز جمعه همان نماز ظهر است در روز جمعه با كيفيت خاصى و به عبارت ديگر نمازى است در روز جمعه جانشين نماز ظهر . نماز ظهر چهار ركعت است و نماز جمعه دو ركعت ، ولى به جاى آن دو ركعت ديگر ، دو خطبه قرار داده شده است . در احاديث ائمه عليهم السلام اين تعبير به‌طور مكرر آمده است كه فرموده‌اند : « جُعِلَتا مَكانَ الرَّ كْعَتَيْنِ » « 1 » دو خطبهء جمعه جانشين آن دو ركعت شده است و نكتهء قابل توجه اين است كه قرآن از آن دو خطبه با اينكه منبر و سخنرانى است ، مانند نماز تعبير به « ذكر اللَّه » كرده است .\r\n\r\nنماز جماعت و نماز جمعه\r\nدر اينجا برخى خصوصيات نماز جماعت و نماز جمعه را ذكر مىكنم . مىدانيم نماز جماعت در اسلام سنت بسيار مؤكّدى است ولى مستحب است نه واجب ، مگر اينكه به شكل اعراض از جماعت باشد يعنى كسى به هيچ شكلى در هيچ جماعتى شركت نكند كه اين كارش حرام است و اگر زمانى باشد كه حكومت ، حكومت اسلامى باشد چنين فردى را مجبور به شركت در جماعت مىكنند . پيامبر اكرم صلى الله عليه و آله حتى قصد كردند كه خانهء كسانى را كه اعراض از جماعت داشتند خراب كنند ؛ فرمودند : شركت نكردن به طور مطلق در جماعت مسلمين نوعى نفاق است . به هر حال مسألهء نماز جماعت يكى از خصوصياتش اين است كه فى حد ذاته مستحب است .\r\nخصوصيت ديگر نماز جماعت اين است كه نماز جماعت را به صورت متعدد\r\n\r\n\r\n\r\n\r\n","description":"","footnote":"\r\n( 1 ) . وسائل‌الشيعه ، ج 7 / ص 331 .\r\n","page_name":" 298 ","page_number":302},
  {"content":"\r\n\r\nهم مىشود اقامه كرد ؛ يعنى در يك شهر ، مسجد هر محلى و مسجد جامع شهر هر كدام مىتوانند نماز جماعت مستقلى داشته باشند . در شيعه گاهى يك مسجد ده تا نماز جماعت دارد كه اين ديگر تقريباً نماز تفرقه است . برخى نماز جماعت‌هاى شيعه شده است نمازهاى تفرقه ، چون در بسيارى از مساجد چندين نماز جماعت برپا مىشود .\r\nخصوصيت سوم اين است كه نماز جماعت با نماز فرادى اختلاف زيادى ندارد ، همان نماز فرادى است كه به صورت جمعى خوانده مىشود و تفاوت فقط در اين جهت است كه امام ، قرائت [ مىكند 
  ] يعنى حمد و سوره را مىخواند و مأمومين استماع مىكنند . امام نيابت مىكند از آنها در قرائت حمد و سوره . البته مأمومين در حركات و سكنات و اذكار و اوراد هم بايد پيرو و تابع امام باشند ، قبل از امام به ركوع نروند ، قبل از امام به سجود نروند و ذكرى نگويند .\r\nولى نماز جمعه يك نماز جماعت خاص است . اولين تفاوت آن با نماز جماعت اين است كه واجب است ، جز بر افرادى كه عذر داشته باشند مثلًا مريض باشند . بر زنان هم واجب نيست . مثل جهاد است كه بر زنان ، مريضها و مسافران و چند دستهء ديگر واجب نيست ولى بر باقى مردان واجب است كه شركت كنند .\r\nفرق ديگر نماز جمعه با نماز جماعت اين است كه بر خلاف نماز جماعت كه در يك شهر مسجد هر محلى مىتواند يك نماز جماعت داشته باشد ، نماز جمعه را در يك شهر به صورت متعدد نمىشود اقامه كرد ؛ يعنى يك نماز جمعه بايد اقامه شود و بس . اين كه مىگوييم يك شهر ، ملاك يك شهر نيست . بر مكلفين اگر فاصلهء آنها از دوازده كيلومتر بيشتر نيست ، واجب است كه شركت كنند . اين را درنظر داشته باشيد كه مردم قديم كه پياده و يا با الاغ و اسب و قاطر مىآمدند ، براى طى دوازده كيلومتر حداقل دو ساعت در راه بودند . دو ساعت مىرفتند و دو ساعت برمىگشتند كه رفت و آمدشان چهار ساعت طول مىكشيد .\r\nمسألهء ديگر اين است كه در فاصلهء كمتر از شش كيلومتر ، تشكيل دادن نماز جمعهء ديگر حرام است ؛ يعنى اگر نماز جمعه‌اى در اين نقطه تشكيل مىشود ، تا شش كيلومتر كسى حق تشكيل نماز جمعه را ندارد . آنوقت قهراً مىشود يك نماز عمومى . وقتى كه تا شعاع دو فرسخ ، آمدن مردم واجب است و در شعاع يك فرسخ تشكيل‌دادن نماز جمعهء ديگر حرام است و شركت در نماز جمعه هم واجب است ،\r\n\r\n","description":"","footnote":"","page_name":" 299 ","page_number":303},
  {"content":"\r\n\r\nمعنايش اين مىشود كه در هفته يك روز ، همهء مردم به استثناى معذورها و به استثناى زنها و به استثناى كسانى كه وظيفهء شُرطه‌گرى و مانند آن دارند كه حضورشان در كوچه‌ها و خيابانها براى حفظ امنيت مردم لازم و ضرورى است ، در يك نماز عمومى شركت مىكنند . حتى زندانيهاى شرعى واقعى را بايد از زندانْ تحت مراقبت مأمورين بياورند و در نماز جمعه شركت بدهند و پس از انجام نماز به زندان برگردانند . اين‌قدر اين كار ضرورى است .\r\nآيا اين فقط براى به جماعت خواندن يك نماز است ؟ خواندن نماز به جماعت كه در تمام ايام هفته هست . البته مىشود گفت اين هم خودش فلسفه‌اى است كه هفته‌اى يك بار همه يك جماعت بخوانند . ولى اگر تنها فلسفه‌اش جماعت خواندن عمومى مىبود ، ديگر وضع نماز ظهر عوض نمىشد ، تبديل به نماز جمعه نمىشد .\r\nتبديل‌شدنش - چنان كه گفتيم - به اين صورت است كه چهار ركعت تبديل شده است به دو ركعت و به جاى آن دو ركعتِ ديگر دو خطبه ايراد مىشود .\r\nيك وقت در سخنرانيهايى در سابق تحت عنوان « خطابه و منبر » بحث كردم « 1 » و اين مطلب را گفتم كه اسلام يگانه دينى است كه سخنرانى جزء فريضهء دين در آن قرار گرفته است و سرّ اينكه مسألهء خطابه و سخنرانى در اسلام نسبت به همهء دنيا خيلى پيشرفت كرد - كه البته در شيعه يك وجه علاوه‌اى هم دارد كه مسألهء ذكر مصيبت امام حسين عليه السلام است - همين است كه اساساً خطابه‌خواندن در متن اسلام و جزء عبادات اسلام است ، خصوصاً براى زمامداران و آن كسانى كه مىخواهند اقامهء جماعت كنند . پيامبر اكرم صلى الله عليه و آله تا وقتى كه در مكه بودند در حال خفا زندگى مىكردند و چون دائماً در شكنجه بودند برايشان امكان تشكيل نماز جماعت نبود چه رسد به نماز جمعه ، ولى هنوز وارد خود مدينه نشده بودند و در همين محلى كه امروز « قُبا » ناميده مىشود چند روزى اقامت كرده بودند كه جمعه رسيد ؛ در همين محل مسجد قبا كه الآن در مدينه است ، اولين جمعه « 2 » در اسلام تأسيس شد . اين مسجد قبا خيلى مسجد عزيزى است براى اسلام . مسجدى است كه قرآن به عظمت آن شهادت داده است : « لَمَسْجِدٌ أُسِّسَ عَلَى التَّقْوى مِنْ أَوَّلِ يَوْمٍ » يعنى از اولين روزى\r\n\r\n\r\n\r\n\r\n","description":"","footnote":"\r\n( 1 ) . [ اين سخنرانيها در كتاب ده گفتار چاپ شده است . 
  ]\r\n( 2 ) . [ يعنى نماز جمعه 
  ]\r\n","page_name":" 300 ","page_number":304},
  {"content":"\r\n\r\nكه تأسيس شده است ، هيچ غش و دغلى در كار آن نبوده است ، بر پايهء تقوا تأسيس شده است . « لَمَسْجِدٌ أُسِّسَ عَلَى التَّقْوى مِنْ أَوَّلِ يَوْمٍ احَقُّ أَنْ تَقومَ فيهِ فيهِ رِجالٌ يُحِبّونَ انْ يَتَطَهَّروا وَ اللّهُ يُحِبُّ المُطَّهِّرينَ » « 1 » .\r\nپيامبر اكرم صلى الله عليه و آله خطبه‌هاى خود را بيشتر در همين نماز جمعه‌ها ايراد مىكرده‌اند و مسائل مهم را در نماز جمعه‌ها به مردم عرضه مىداشتند . قسمت عمدهء خطبه‌هاى اميرالمؤمنين عليه السلام كه در نهج‌البلاغه است خطبه‌هايى است كه در نماز جمعه ايراد شده است . دلايل تاريخى بر اين امر زياد است كه يكى را عرض مىكنم [ و آن مطلبى است كه مورخين 
  ] در [ ذيل 
  ] يكى از خطبه‌ها - كه گفته‌اند آخرين خطبه‌اى است كه اميرالمؤمنين عليه السلام به صورت خطبه يعنى در منبر ايراد كرده‌اند - ذكر نموده‌اند . البته كلمات اميرالمؤمنين منحصر به خطبه نيست . وصايا دارند يا مسائلى كه در مجلسى بيان كرده‌اند و ضبط شده است . حضرت در آن خطبهء آخر مردم را تحريض مىكنند براى اينكه عليه معاويه حركت كنند و بروند و خطر معاويه را براى مردم بازگو مىكنند و بعد به ياد ياران باوفا و خالص گذشتهء خود مىافتند .\r\nدر همان منبر مىگويند : « أيْنَ عَمّارٌ ؟ وَ ايْنَ ابْنُ التَّيِّهانِ ؟ وَ أيْنَ ذُو الشَّهادَتَيْنِ ؟ » « 2 » كجاست عمّار ياسر ! يعنى ما حالا عمّار ياسرى نداريم ، كه وقتى حضرت اينها را گفتند و به ياد اين دوستان خالصشان افتادند ، در منبر شروع كردند به گريه كردن . حضرت خيلى خطبهء مؤثرى در آنجا ايراد كردند به طورى كه مردم فوق‌العاده گريستند و بعد از آن بود كه عدهء زيادى هم حركت كردند و به نخيلهء كوفه رفتند و در آنجا چادر و پرچم زدند و آماده شدند . تاريخ مىنويسد : « فَما دارَتِ الْجُمُعَةُ حَتّى ضَرَبَهُ الْمَلْعونُ ابْنُ مُلْجَم » « 3 » اين جمعه به جمعهء بعد نرسيد كه ضربت ابن‌ملجم به حضرت وارد شد .\r\nاين نشان مىدهد كه خطبهء مذكور در روز جمعه بوده است .\r\nبعدها هم اين كار بوده است ، منتها ديگران چون چنين قدرت و توانايى را نداشته‌اند ديگر چيزى به نام خطبه و خطابه از آنها باقى نمانده است كه قابل توجه باشد . [ قبل از آن نيز 
  ] در دورهء ابوبكر نماز جمعه اقامه مىشد و همچنين در دورهء\r\n\r\n\r\n\r\n\r\n","description":"","footnote":"\r\n( 1 ) . توبه / 108 .\r\n( 2 ) . نهج‌البلاغه ، خطبهء 182 .\r\n( 3 ) . مناقب ، ج 3 / ص 194 .\r\n","page_name":" 301 ","page_number":305},
  {"content":"\r\n\r\nعمر .\r\nاز جمله خصوصيات خلافت عثمان اين است كه شايد دو سه روز بود كه خليفه شده بود روز جمعه پيش آمد . بالاى منبر رفت . چشمش كه به جمعيت افتاد زبانش بند آمد . نتوانست سخنى بگويد و پايين آمد . وقتى پايين آمد اين جمله را گفت : « أَنْتُمْ إلى امامٍ عادِلٍ أَحْوَجُ مِنْكُمْ الى إمامٍ خَطيب » « 1 » شما به يك پيشواى عادل بيشتر احتياج داريد تا به يك پيشواى سخنور . مروان حكم گفت : اگر همين دو كلمه را بالاى منبر گفته بودى خيلى خطيب خوبى بودى ؛ يعنى خوب بود همين دو كلمه را بالاى منبر مىگفتى ، چرا پايين گفتى ؟ البته او نه عادل بود و نه خطيب ، ادعايى بود كه مىكرد .\r\n\r\nديگر خصوصيات نماز جمعه\r\nامام براى ايراد خطبه‌هاى نماز جمعه كه دو خطبه است با يك زىّ خاصى براى خطبه خواندن مىرود ، زيّى كه جمع ميان حالت نمازگزار و حالت جهادكننده است .\r\nامام عصا و يا شمشير خود را به دست مىگيرد و دامنها را بالا مىزند و مىرود بالاى منبر مىايستد و در زىّ يك مجاهد خطبه مىخواند .\r\nامام جمعه در خطبه براى مردم چه بايد بگويد ؟ اين مطلب را حضرت رضا عليه السلام در ضمن حديثى - كه در همان سخنرانيها ( خطابه و منبر ) نقل كرده‌ام و چاپ شده است - به بهترين وجهى بيان كرده‌اند . البته يكى از كارها نصيحت و پند و اندرز و موعظه است ، ذكر خداوند است ، ثنا و حمد الهى است ، بردن نام پيامبر اكرم صلى الله عليه و آله و ائمه عليهم السلام است . متأسفانه فرصت نكردم كه متن حديث را مجدداً به ذهنم بسپارم . از آن سه قسمت دو قسمت يادم هست « 2 » .\r\nيكى اين است كه امام جمعه وظيفه دارد تازه‌ترين خبرها را از آنچه در دنياى اسلام واقع شده است به اطلاع مردم برساند . ببينيد اسلام تا چه اندازه توجه دارد كه مسلمين را در جريان اطلاعات مربوط به دنياى اسلام قرار دهد . من در آن خطابه‌ها گفتم : اندلس اسلامى را در سيصد الى چهارصد سال قبل قتل‌عام كردند و اين عضو\r\n\r\n\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 13 / ص 13 .\r\n( 2 ) . [ مراجعه شود به كتاب ده گفتار ، گفتارهاى « خطابه و منبر » . 
  ]\r\n","page_name":" 302 ","page_number":306},
  {"content":"\r\n\r\nبزرگ را از تن اين اندام بريدند و تا سيصد سال بعد اين طرف دنياى اسلام خبردار نشد كه چنين عضوى را از او بريده‌اند ! در تمام تواريخى كه در اين سيصد چهارصد سال نوشته‌اند اشاره‌اى به چنين قضيه‌اى نيست . اولين كتابى كه در اين زمينه نوشته شد ، همين كتابى است كه مرحوم دكتر آيتى خودمان نوشتند و خيلى كتاب خوبى هم هست . در جاهاى ديگر هم همين‌طور است . فرض كنيد شهرهاى ايران را كه روسها بردند ، آيا ساير بخشهاى دنياى اسلام خبردار شدند كه چنين قضيه‌اى بوده است ؟ پس اين خطبه‌ها و خطابه‌ها و اين منبرها كه وظيفهء امامى است كه جمعه را اقامه مىكند ، يكى براى اين است كه تازه‌ترين اطلاعات دنياى اسلام را به اطلاع مردم برساند .\r\nامر ديگرى كه حضرت رضا عليه السلام فرمود اين است كه امام جمعه مصالح مردم را براى آنان بازگو كند ؛ يعنى دربارهء مصالح كلى عالم اسلام براى مردم بحث كند .\r\n\r\nقربانىشدن نماز جمعه در ميان اهل تسنن\r\nنماز جمعه در ميان اهل تسنن به يك شكل خاص قربانى شد . آنها ظاهرش را حفظ كرده‌اند يعنى نماز جمعه مىخوانند ولى به اقرار خودشان - كه در اين كتب تفاسير اغلب من مىبينم - [ روح آن حفظ نشده است . 
  ] آيه مىفرمايد : « إذا نودِىَ لِلصَّلوةِ مِنْ يَوْمِ الْجُمُعَةِ فَاسْعَوْا إلى ذِكْرِ اللَّهِ » وقتى كه نداى نماز جمعه بلند مىشود ، بشتابيد به سوى ذكر حق . خداوند خطبه را « ذكر حق » ناميده است . اصلًا روح نماز جمعه همين دو خطبه است . بعدها در نماز جمعه به جاى همهء حرفها ، مدح و ثناى خلفا و سلاطين وقت گفته شد . يعنى آقاى خطيب شروع مىكرد يك سخنرانى در مدح اين آقايى كه آنجا نشسته بود ايراد مىكرد : خدا سايهء فلان‌كس را از سر مسلمين كم نكند و غيره .\r\nفخررازى و ديگران مىگويند : اينها همه « ذكرالشيطان » است در حالى كه قرآن مىگويد : « فَاسْعَوْا إلى ذِكْرِاللَّهِ » . اينها را اهل سنت در كتابهايشان نوشته‌اند .\r\nببينيد در همين نماز جمعه و خطبهء نماز جمعه كه در اسلام اين‌قدر داراى اهميت است بنىاميه چطور اسلام را مسخ كردند . بنىاميه سبّ و لعن على عليه السلام را جزء اركان خطبهء نماز جمعه قرار دادند . ببينيد اسلام از كجاها خورد ! وقتى اين نماز جمعهء اينچنينى كه بايد در درجهء اول به وسيلهء امام معصوم و در درجهء بعد توسط امام عادل به پا شود توسط فاسق‌ترين و ظالمترين امامها اقامه شد ، معلوم است كه\r\n\r\n","description":"","footnote":"","page_name":" 303 ","page_number":307},
  {"content":"\r\n\r\nوضعش به چه صورت درمىآيد .\r\n\r\nممنوع شدن سبّ اميرالمؤمنين عليه السلام توسط عمر بن عبدالعزيز\r\nعمر بن عبدالعزيز بود كه قضيهء سبّ و لعن على عليه السلام را ممنوع كرد . خودش مىگويد :\r\nدو قضيه باعث شد كه من اين كار را منع كردم . يكى اينكه وقتى بچه بودم معلم سرِخانه‌اى داشتم كه مىآمد و براى من تدريس مىكرد . ما در كوچه‌ها با بچه‌هاى هم‌سن و سال بازى مىكرديم . به اين بچه‌ها چنان آموخته بودند كه بدون اينكه قصد خاصى هم داشته باشند ، دو كلمه كه صحبت مىكردند ، تا كسى حركتى مىكرد و از او مىپرسيدند چرا اين كار را كردى ، وقتى مىخواست بگويد من اين كار را نكردم ، العياذباللَّه مىگفت : « لعنت بر على ، كِىْ من چنين كارى كردم ؟ » عمر بن عبدالعزيز مىگويد يك بار كه ما در كوچه اين كارها را مىكرديم معلم من آمد از آنجا گذشت .\r\nقرار بود براى تدريس به من به مسجد برود و من هم به آنجا بروم . به مسجد رفتم ديدم مشغول نماز است . منتظر ماندم تا نمازش تمام شود . تا گفت « السلام عليكم » به سرعت از جا بلند شد و دوباره گفت : « اللَّه‌اكبر » . تا اين نماز ديگر هم تمام شد زود بلند شد و نماز ديگرى را شروع كرد . ديدم وقت گذشت و حس كردم كه امروز نمىخواهد به من درس بدهد . پيش خود گفتم : بايد بفهمم چرا نمىخواهد به من درس بدهد . اين بار به محض اينكه گفت : « السلام عليكم » ديگر مجال ندادم ، فوراً سلام كردم و گفتم : استاد ! آيا امروز نمىخواهيد به من درس بدهيد ؟ ديدم رفتارش با من جور ديگرى است . گفتم : آيا تقصيرى كرده‌ام ؟ گناهى كرده‌ام ؟ گفت : آن چه كارى بود كه در كوچه كردى ؟ آن چه بود كه من از تو شنيدم ؟ گفتم : چه چيزى ؟\r\nموضوع را گفت . بعد ، از من پرسيد : تو از چه موقع اطلاع پيدا كردى كه خداوند پس از آنكه بر اهل بدر راضى شد بر آنها غضب كرد ؟ ( اهل تسنن مسألهء اهل بدر را قبول دارند . ) من هم بچه بودم و بىاطلاع ، گفتم : مگر على هم از اصحاب بدر بود ؟ گفت :\r\n« هَلِ الْبَدْرُ إلّالِعَلىٍّ ؟ ! » مگر در بدر قهرمانى غير از على بود ؟ اصلًا بدر مال على است .\r\nاز آن پس تصميم گرفتم كه ديگر اين كار را نكنم .\r\nعمر بن عبدالعزيز مىگويد قضيهء دوم مربوط است به زمانى كه پدرم حاكم مدينه بود . پدرم كه خطبه مىخواند مىديدم كه خيلى فصيح و بليغ حرف مىزند جز آنجا كه مىرسد به لعن على عليه السلام كه گويى زبانش به لكنت مىافتد . در خلوت از او\r\n\r\n","description":"","footnote":"","page_name":" 304 ","page_number":308},
  {"content":"\r\n\r\nپرسيدم : تو چرا همه چيز را خوب بيان مىكنى الّا اين يكى را ؟ علتش چيست ؟\r\nگفت : آخر اين مردى كه ما داريم لعن مىكنيم از تمام صحابهء پيامبر افضل است و هيچ‌كس بعد از پيامبر به اندازهء او مستحق درود نيست . گفتم : اگر اين‌طور است چرا او را لعن مىكنى ؟ گفت : اگر ما او را اين‌طور نكوبيم و لعن نكنيم ، امروز نمىتوانيم بچه‌هايش را بكوبيم ( سياست را ببينيد ! ) . ما بايد گذشتهء اينها را اين‌گونه بكوبيم تا بچه‌هايشان موقعيت خلافت پيدا نكنند . اگر بنا باشد كه على را آن‌طور كه هست بشناسانيم به شرّ بچه‌هايش گير مىكنيم ، چون مردم خواهند گفت مستحق خلافتْ آنها هستند .\r\nعمر بن عبدالعزيز مىگويد : من اين دو قضيه را كه ديدم با خودم عهد كردم كه اگر روزى قدرت پيدا كردم ، سبّ و لعن على عليه السلام را قدغن كنم و قدغن هم كرد .\r\nكيفيت قدغن كردن را بعضى به اين شكل نوشته‌اند كه ذهن مردم شام را در همان چيزى كه در دوران كودكى در ذهن عمربن‌عبدالعزيز بود راسخ كرده بودند كه على عليه السلام مردى بود كه اصلًا مسلمان نبود و كافر بود و براى مردم شام جز كفرِ على عليه السلام مسألهء ديگرى مطرح نبود . عمر بن عبدالعزيز با يك مرد يهودى ( يا مسيحى ) تبانى مىكند . به او مىگويد : روز جمعه كه من به مسجد مىروم در مجمع عمومى بيا و دختر مرا خواستگارى كن . تو چنين مىگويى و من چنين مىگويم و همين‌طور . آن شخص آمد و خواستگارى كرد . عمربن‌عبدالعزيز گفت : تو كيستى و مذهبت چيست ؟ گفت : من فلان‌كس و يهودى هستم . گفت : مگر نمىدانى كه در اسلام دختر را به كافر نمىشود داد ؟ گفت : اگر اين‌طور است ، پس چرا پيامبر شما دخترش را به كافر داد ؟ چرا دخترش را به على داد ؟ عمربن‌عبدالعزيز رو به جمعيت كرد و گفت : يا جواب او را بدهيد و يا اگر جواب ندهيد ، اگر بشنوم كسى لعن على را كرده است سرش را از تنش جدا خواهم كرد .\r\n\r\nنماز جمعه در شيعه\r\nحكم نماز جمعه در شيعه چيست ؟ در اينجا نظريات مختلفى است . بعضى مىگويند اصلًا نماز جمعه اختصاص به امام معصوم دارد ؛ جز امام معصوم كس ديگرى حق ندارد نماز جمعه را اقامه كند ؛ حتى مجتهد عادل جامع‌الشرايط مبسوطاليد هم حق\r\n\r\n","description":"","footnote":"","page_name":" 305 ","page_number":309},
  {"content":"\r\n\r\nندارد نماز جمعه بخواند . اين نظر ، بسيار ضعيف است به جهت اينكه معصومين محدودند و نماز جمعه براى همهء دنيا و براى هميشه است . [ معمولًا 
  ] فقها چنين حرفى را نمىزنند . آنها كلمهء « امام و يا نايب امام » را به كار مىبرند .\r\nآيا نايب امام اختصاص به نايب خاص دارد يا نُوّاب عام هم مىتوانند نماز جمعه را اقامه كنند ؟ مثلًا اميرالمؤمنين خودشان امام هستند و نايبهاى خاص ايشان حكامى بودند كه در بلاد معين كرده بودند . بعضى مىگويند نوّاب عام ، يعنى هر كس كه مجتهد شد ، مىتوانند نماز جمعه را اقامه كنند . ولى بعضى ديگر مىگويند نه ، در اين جهت هر مجتهدى نايب عام نيست .\r\nمرحوم آقاى بروجردى عقيده‌شان اين بود كه نماز جمعه نماز حكومتى است ؛ يعنى نمازى است كه حاكم اسلامى و حاكم شرعى بايد بخواند نه فقط يك مجتهد .\r\nآنوقت يا بايد حاكم شرعىاى باشد كه بالفعل حاكم است و يا اگر بالفعل حاكم نيست كسى باشد كه در مقام به دست‌گرفتن حكومت است . مرحوم آيةاللَّه بروجردى مىگفتند در دوران ائمه عليهم السلام هم هر كسى كه درصدد انقلاب عليه خلفا بود به خودش اجازه مىداد كه نماز جمعه بخواند . تاريخ هم همين را حكايت مىكند كه آن كسى كه نماز جمعه مىخوانْد يا خودش مبسوط اليد بود و يا در مقام به دست آوردن بسط يد بود و الّا مجتهدى كه گوشهء خانهء خودش نشسته است و جز هفته‌اى يك بار از خانه بيرون نمىآيد و بعد عبايش را به سرش مىكشد و به خانه مىرود اصلًا معنى ندارد كه بيايد نماز جمعه بخواند . اصلًا كار او نيست كه بيايد مصالح عمومى مردم در دنياى اسلام را به آنها خبر بدهد و آخرين اخبار دنياى اسلام را به مردم برساند ؛ اصلًا از جايى خبر ندارد تا بيايد خبر برساند ؛ خودش از بىخبرترين مردم دنياست ، آنوقت بيايد خبرها را به مردم برساند ؟ !\r\nمرحوم آقاى بروجردى مىگفتند در جنگهاى عثمانى و صفوى ، صفويه ديدند يكى از مظاهر شوكتى كه عثمانيها دارند و شيعه‌ها ندارند ، نماز جمعه است . خيلى ناراحت شدند . عثمانيها روز جمعه كه مىشد نماز جمعه مىخواندند و از نيروى نماز جمعه براى جنگها حداكثر استفاده را مىكردند . البته آنها بحثشان در نماز جمعه بيشتر اين بود كه شيعه كافر است و اگر هفتاد كافر را بكشيد به اندازهء اين است كه يك شيعه را بكشيد و از اين حرفها . صفويه به علماى شيعه مىگفتند آخر اين نماز جمعه يك نماز اسلامى است ، نمىشود كه ما نداشته باشيم . آنوقت سلاطينى مثل\r\n\r\n","description":"","footnote":"","page_name":" 306 ","page_number":310},
  {"content":"\r\n\r\nشاه طهماسب و كسانى ديگر بودند كه از طرف علما خود را مجاز مىدانستند نماز جمعه بخوانند . از آن وقت به بعد بود كه مسجد جمعه‌ها در ايران هم تأسيس شد كه البته قبلش هم مسجد جمعه‌ها بود ولى مال اهل تسنن بود . بعدها نماز جمعه يك شكل مسخره‌آميزى پيدا كرد ؛ يعنى آن نماز جمعهء واقعى اسلامى ديگر عملًا نه در ميان اهل تسنن تشكيل مىشود و نه در ميان شيعه « 1 » .\r\n\r\nخاطره‌اى از مراسم حج\r\nدر عربستان سعودى زمينهء نماز جمعه‌هايى فراهم مىشود كه اصلًا در دنيا بىنظير است . در يكى از سفرهايى كه به سفر حج مشرف شده بوديم روز هفتم ذيحجه مصادف با جمعه بود . روز هفتم ذيحجه روزى است كه حجاجى هم كه به مدينه رفته‌اند به مكه آمده‌اند و همهء حجاج در آنجا جمع شده‌اند . مردمى هم كه اهل عربستان سعودى هستند و مىخواهند به حج بيايند آمده‌اند . در مسجدالحرام به اين عظمت ، يك جمعيت پانصد هزار نفرى تشكيل مىشود . عده‌اى هم براى نماز در خيابانها مىايستند چون اتصال صف را خصوصاً با بودن راديوها و بلندگوها كه صداى امام شنيده مىشود شرط نمىدانند . ما وقتى خطبهء اين امام جماعت را گوش كرديم ، گفتيم صد رحمت به اين روضه‌خوان‌هاى خودمان ! آنقدر بىمحتوا بود كه خدا مىداند ! سياست اين است كه بايد بىمحتوا باشد . خطيب جمعه مناسك حج را براى مردم گفت . هر كس كه آنجا آمده است و فردا كه روز هشتم است مىخواهد به عرفات برود مناسك حج را مىداند . ضمناً حجاج ، مذاهب مختلف دارند . تو كه وهّابى هستى كسى به حرف تو گوش نمىكند . كوچكترين اشاره‌اى به مسائل مهم دنياى اسلام در اين خطبه‌ها نمىشود و صددرصد كنترل شده است . يك جمعيت حدود پانصد هزار نفرى كه اسلام به نام حج از يك طرف و به نام جمعه از طرف ديگر به‌وجود آورده است اين‌طور هدر مىرود . واقعاً آن روز كه من از راديو آن خطبه‌ها را گوش كردم و آن جمعيت را در آنجا ديدم تأسّف عجيبى به من دست داد كه چگونه نيروهاى اسلام به دست اين حكومتهاى فاسد و كثيف هدر مىرود .\r\nشركت در نماز جمعه اگر نماز جمعه ، نماز جمعه باشد واجب است . نماز\r\n\r\n\r\n\r\n\r\n","description":"","footnote":"\r\n( 1 ) . [ خوانندهء محترم توجه دارد كه اين تفاسير مربوط به قبل از انقلاب اسلامى است . 
  ]\r\n","page_name":" 307 ","page_number":311},
  {"content":"\r\n\r\nجمعه‌اى كه خليفهء اموى بخواهد بخواند كه نماز جمعه نيست ، اگر نماز جمعه‌اى كه اسلام مىخواهد ، تشكيل شود ، شركت همه واجب است و هر كارى در آن حال حرام است .\r\n« يا ايُّهَا الَّذينَ امَنوا » اى اهل ايمان ! « اذا نودِىَ لِلصَّلوةِ مِنْ يَوْمِ الْجُمُعَةِ » در آن وقت از روز جمعه كه فرياد براى نماز يعنى صداى مؤذّن بلند مىشود « فَاسْعَوْا إلى ذِكْرِاللَّهِ » بشتابيد به سوى ذكر حق . مقصود از ذكراللَّه فقط نماز نيست كه استماع خطبه مستحب باشد ؛ به اجماع همهء مفسرين و فقها استماع خطبه هم واجب است نه فقط شركت در آن دو ركعت . « فَاسْعَوْا إلى ذِكْرِاللَّهِ » قرآن خودِ اين سخنرانى و خطبه را « ذكراللَّه » مىنامد . اين تعبيرات ، تعبيرات كوچكى نيست ، حساب دارد .\r\nهمين‌جاست كه مفسرين اهل‌سنت مىگويند : خطبه‌هايى كه امروز در نماز جمعه خوانده مىشود « ذكرالشيطان » است در حالى كه قرآن از خطبه‌هاى نماز جمعه به ذكراللَّه تعبير مىكند .\r\n« وَ ذَرُوا الْبَيْعَ » خريد و فروش را رها كنيد . گفته‌اند : بيع به عنوان مثَل براى كار است ؛ يعنى هر كارى را رها كنيد . در فقه وقتى مىخواهند مثال بزنند به بيع حرام كه خودِ تصدّى به اين عمل حرام است ، مىگويند : « بيع وقت النداء » و مقصود همين است . همين كه صداى مؤذّن بلند شد ، اشتغال به هرگونه كارى حرام است . همين سعوديها ظاهرها را حفظ مىكنند . البته سالهاى اول بيشتر ظواهر را رعايت مىكردند ، حالا آن‌قدرها هم دقت نمىكنند . كسانى كه آن وقتها رفته بودند مىگفتند :\r\nصداى اذان كه بلند مىشد حتى آن كسى كه جنسش در ترازو و مشغول معامله بود معامله را رها مىكرد و مىگفت : حرام ! حرام !\r\n« ذلِكُمْ خَيْرٌ لَكُمْ إنْ كُنْتُمْ تَعْلَمونَ » اين برايتان خير و مصلحت است اگر بدانيد و بفهميد . مراد از « تَعْلَمونَ » در اينجا [ علم به 
  ] شئ خاصى نيست بلكه چيزى است كه ما از آن به « رشد » تعبير مىكنيم : اگر مردمِ عالِم و رشيدى باشيد ، اگر فهم داشته باشيد .\r\n« فَإِذا قُضِيَتِ الصَّلوةُ فَانْتَشِروا فِى الْأَرْضِ وَ ابْتَغوا مِنْ فَضْلِ اللَّهِ وَ اذْكُرُوا اللَّهَ كَثيراً لَعَلَّكُمْ تُفْلِحونَ » هرگاه كه نماز به پايان مىرسد در زمين پخش شويد . اين امرِ [ به پراكنده شدن 
  ] را اصطلاحاً « امر عقيب حظر » مىگويند . اگر حظر و منعى باشد و بعد از منع ، امرى برسد علامت رخصت است ؛ نه دلالت بر وجوب مىكند و نه دلالت بر\r\n\r\n","description":"","footnote":"","page_name":" 308 ","page_number":312},
  {"content":"\r\n\r\nاستحباب . « فَانْتَشِروا فِى الْأَرْضِ » يعنى مانعى نيست اگر خواستيد متفرق شويد ؛ نمازتان كه تمام شد اگر مىخواهيد ، همان‌جا بمانيد و مشغول ذكر خدا شويد و يا اگر ميلتان بود متفرق شويد . « وَ ابْتَغوا مِنْ فَضْلِ اللَّهِ » و از فضل الهى بجوييد يعنى مشغول كار و كسب شويد . « فضل » زياده و منفعت است . ولى « وَ اذْكُرُوا اللَّهَ كَثيراً لَعَلَّكُمْ تُفْلِحونَ » خدا را زياد ياد كنيد ، باشد كه رستگار شويد ؛ در حالى كه مشغول كسب و كار هستيد ، زياد در ياد خدا باشيد و از خدا غافل نشويد .\r\n\r\nلغزش بعضى از مسلمين\r\nدر يكى از نمازهاى جمعه ، خطا و لغزشى از مسلمين صادر شد كه قرآن كريم از آن لغزش در اينجا ياد مىكند و آن را مورد ملامت قرار مىدهد . نوشته‌اند سالى بود كه در مدينه مَجاعه و قحطى بود ؛ ارزاق كمياب بود و از خارج وارد مىكردند . مردى بود به نام دحيهء كلبى كه در آن وقت هنوز اسلام اختيار نكرده بود . او معمولًا از شام و جاهاى ديگر اجناسى از ارزاق و غير ارزاق مىآورد . وقتى همراه اجناس وارد مىشد خود او و يا [ افرادى 
  ] از اهل مدينه طبل و ساز مىزدند و كارهاى لهوى انجام مىدادند تا مردم را بيشتر جمع كنند . روزى پيامبر اكرم صلى الله عليه و آله ايستاده بودند و مشغول ايراد خطبه‌هاى جمعه بودند . صداى ساز و طبل و دهل دحيهء كلبى كه از يك طرف ساز و دهل بود و از طرف ديگر اجناس آورده بود بلند شد . تا اين صدا بلند شد ، در ميان جمعيت ولوله‌اى افتاد : زود برويم كه دير مىشود . عدهء زيادى بلند شدند و رفتند در حالى كه پيامبر اكرم صلى الله عليه و آله مشغول خطبه‌خواندن بودند . عدهء قليلى از مردم ايستادگى كردند و نرفتند . اينجاست كه قرآن آن گروه اول را به نحو ملايمى ملامت مىكند : « وَ إِذا رَأَوْا تِجارَةً أوْ لَهْواً انْفَضّوا إلَيْها » آنگاه كه تجارت و يا لهوى مىبينند - كه ايندو با هم بوده و لهوش مقدمهء تجارت بوده است - به سوى آن پراكنده مىشوند و گويا ديگر دست از پا نمىشناسند . « وَ تَرَكوكَ قائِماً » و تو را رها مىكنند در حالى كه ايستاده‌اى و مشغول خطبه خواندن هستى . « قُلْ ما عِنْدَ اللَّهِ خَيْرٌ مِنَ اللَّهْوِ وَ مِنَ التِّجارَةِ » بگو آنچه كه درنزد خداست از اينها بهتر است ؛ نبايد به خاطر چنين چيزى كارى را كه مربوط به خداست تحقير كنيد . « وَاللَّهُ خَيْرُ الرّازِقينَ » و خدا بهترين روزىدهندگان است ؛ يعنى اعتماد و توكلتان به خدا باشد . اينجا آيات سورهء جمعه پايان مىپذيرد .\r\n\r\n","description":"","footnote":"","page_name":" 309 ","page_number":313},
  {"content":"\r\n\r\nپروردگارا ! دلهاى ما را به نور ايمان منوّر بگردان ! نيتهاى ما را خالص بگردان ! پرتوى از انوارى كه بر دلهاى بندگان خالص و مخلص و متهجّدينت تابانيده‌اى بر دلهاى ما هم بتابان !\r\nخدايا ! دست ما را از دامان ولاى على و آل‌على كوتاه نفرما ! ما را پيرو واقعى آنها قرار بده !\r\nپروردگارا ! قلب مقدس امام زمان را از همه راضى بفرما !\r\nپروردگارا ! اموات ما را مشمول عنايت و مغفرت خودت قرار بده !\r\n\r\n","description":"","footnote":"","page_name":" 310 ","page_number":314},
  {"content":"\r\n\r\n\r\n[ تفسير سورهء منافقون 
  ]\r\n\r\nتفسير سورهء منافقون ( 1 )\r\nبسم اللَّه الرحمن الرحيم\r\nاذا جاءَكَ الْمُنافِقونَ قالوا نَشْهَدُ انَّكَ لَرَسولُ اللَّهِ وَ اللَّهُ يَعْلَمُ انَّكَ لَرَسولُهُ وَ اللَّهُ يَشْهَدُ انَّ الْمُنافِقينَ لَكاذِبونَ . اتَّخَذوا ايْمانَهُمْ جُنَّةً فَصَدّوا عَنْ سَبيلِ اللَّهِ انَّهُمْ ساءَ ما كانوا يَعْمَلونَ . ذلِكَ بِانَّهُمْ امَنوا ثُمَّ كَفَروا فَطُبِعَ عَلى قُلوبِهِمْ فَهُمْ لايَفْقَهونَ . وَ اذا رَايْتَهُمْ تُعْجِبُكَ اجْسامُهُمْ وَ انْ يَقولوا تَسْمَعْ لِقَوْلِهِمْ كَانَّهُمْ خُشُبٌ مُسَنَّدَةٌ يَحْسَبونَ كُلَّ صَيْحَةٍ عَلَيْهِمْ هُمُ الْعَدُوُّ فَاحْذَرْهُمْ قاتَلَهُمُ اللَّهُ انّى يُؤْفَكونَ « 1 » .\r\nاين سورهء مباركه به نام سورهء « منافقون » است چون بيشتر آيات اين سوره دربارهء گروه منافقين است . قبل از اينكه آيات را تفسير كنيم توضيحى دربارهء كلمهء « منافق » و بعد هم اشاره به تاريخچهء منافقين در صدر اسلام بكنيم .\r\n\r\n\r\n\r\n\r\n","description":"","footnote":"\r\n( 1 ) . منافقون / 1 - 4 .\r\n","page_name":" 311 ","page_number":315},
  {"content":"\r\n\r\n\r\nكلمهء « منافق »\r\nكلمهء « منافق » به طور خلاصه يعنى دو رو ، يعنى مردمى كه متظاهر به اسلامند ولى در باطن ايمان ندارند ، ظاهرشان به شكلى است و باطنشان به شكل ديگر . لحن قرآن مجيد دربارهء منافقين فوق‌العاده شديد است و در سوره‌هاى متعدد از منافقين ياد كرده و به شدت با آنها مبارزه كرده است و مسلمين را متوجه مىكند كه از خطر منافقين غافل نمانند . حتى تعبيرى در همين سوره هست - و شبيه اين در جاهاى ديگر هم پيدا مىشود - كه بزرگترين اعلام خطرهاست دربارهء منافقين . تعبير در آيهء چهارم است : هُمُ الْعَدُوُّ فَاحْذَرْهُمْ . جملاتى نظير « هُمُ الْعَدُوُّ » در تعبيرات عربى علامت حصر است . ضمير « هُمْ » را در اين موارد مىگويند ضمير حصر : تنها آنها هستند دشمنان حقيقى . اين تعبير خيلى عجيب است . در شرايطى كه پيغمبر دارد با مشركين قريش يعنى با امثال ابوسفيان در ميدان جنگ رو در رو مبارزه مىكند و شمشير به روى يكديگر كشيده‌اند و در حالى كه با يهود هم به آن شكلى كه در سوره‌هاى پيش خوانديم يك مبارزهء رو در رويى در كار است و اسلام چنان دشمنانى در مقابل خود دارد ، در عين حال قرآن دربارهء اين دشمنهاى داخلى يعنى متظاهرين به اسلام و مبطنين كفر كه تظاهر مىكنند به اسلام ولى باطنشان كفر است مىگويد اصلًا دشمن يعنى اينها ؛ يعنى اينها خطرشان خيلى بالاتر است از آنها . بعد باز راجع به اين قضيه صحبت مىكنيم .\r\nپس كلمهء « منافق » به طور خلاصه يعنى دو رو ، كسى كه از نظر اسلاميت دو روست ، يك روكش اسلامى و يك پوشش اسلامى براى خودش درست كرده است در صورتى كه در باطن ، منويّاتش همان منويّات غير مسلمانهاست .\r\n\r\nنظر اهل سنت دربارهء منافقين صدر اسلام\r\nو اما تاريخچهء اينها . معمولًا اهل تسنن در كتابهايشان اين جور اظهار نظر كرده‌اند كه نفاق در مدينه در ميان گروهى از انصار پيدا شد و همين استمرار داشت تا نزديك وفات پيغمبر اكرم و در اواخر عمر پيغمبر اكرم ريشهء نفاق به كلى از دنياى اسلام كنده شد ، يعنى بعد از هجرت شروع شد و قبل از وفات هم پايان يافت . آنچه آنها مىگويند راجع به گروهى از منافقين است ( يعنى نمىشود منافقين را منحصر كرد به آنها ) و راجع به آن گروه خاص كه اين آيات سورهء منافقون هم ناظر به آنهاست\r\n\r\n","description":"","footnote":"","page_name":" 312 ","page_number":316},
  {"content":"\r\n\r\nدرست است .\r\nبعد از سيزده سال كه از بعثت پيغمبر اكرم گذشته بود و ايشان در اين مدت در مكه بودند و آن اوضاع و آن سختيها [ پيش آمد و 
  ] بعد از اينكه گروهى از اهل مدينه با اسلام آشنا شدند و اسلام اختيار كردند و پيغمبر اكرم كسانى را براى تبليغ اسلام به مدينه فرستاد و بعد هم خودشان هجرت كردند و اكثريت قريب به اتفاق مردم مدينه مسلمان شدند ، مدينه در واقع مركز حكومت اسلامى شد . در مدينه گروهى بودند كه از آمدن پيغمبر اكرم ناراضى بودند و هرگز هم واقعاً ايمان نياوردند . در رأس اينها مردى است به نام عبداللَّه بن ابىّ كه عبداللَّه بن سَلول هم به او مىگويند ، عبداللَّه بن ابىّ بن سلول ، و از اشراف درجه اول آنجا و خزرجى بود . با اينكه قبيلهء اوس و قبيلهء خزرج با يكديگر جنگ و نزاع داشتند ولى او قبلًا شخصيتش آنقدر بزرگ و اتباعش آنقدر زياد بودند كه دو قبيله اتفاق كرده بودند كه او را به عنوان رياست و حتى پادشاهى « 1 » و به عنوان مَلِك براى خودشان انتخاب كنند كه در همين قصهء بنىالمصطلق كه اينجا به آن مىرسيم يكى از آنها وقتى مىآيد حضور حضرت رسول معذرت‌خواهى كند عرض مىكند : يا رسولَ اللَّه با اين مدارا كن ، اين خيلى عقده دارد براى اينكه قبل از آمدن شما توافقى شده بود كه ما اين را به رياست انتخاب كنيم و حتى مقدمات تاج‌گذارىاش فراهم شده بود ، در تهيهء آن جواهراتى كه به تاج مىزنند بوديم كه با پيدايش اسلام به كلى همهء اينها از بين رفت .\r\nعبداللَّه بن ابى اتباع زيادى داشت . عرب هم كه عصبيت قبيله‌اى در او خيلى اثر دارد يعنى اگر يك كسى رئيس يك قبيله شد ، ديگر اتباع كوركورانه [ از او پيروى مىكنند . 
  ] گويى يك سنتى است و نمىتوانند مخالفت كنند . عبداللَّه بن ابى رأس و رئيس منافقين بود و عدهء زياد ديگرى هم مثل او بودند . آن موج كه در مدينه پيدا شد ، اوس و خزرج و قبائل ديگر و نزديكان اينها راهى براى خودشان نمىديدند و چاره‌اى نديدند جز اينكه اينها هم اظهار اسلام و تظاهر به اسلام بكنند . ولى اينها در باطن نه تنها مسلمان نبودند ، بلكه گروه و حزبى بودند كه كوشش و فعاليت مىكردند كه از درون و داخل ، اسلام را به اصطلاح منفجر كنند . با اينكه در ظاهر مىآمدند در مسجد شركت مىكردند ، در نماز جماعت شركت مىكردند ، حتى زكات مالشان را\r\n\r\n\r\n\r\n\r\n","description":"","footnote":"\r\n( 1 ) . پادشاهى به شكل ملوك الطوايفى ، چون جزيرة العرب در مجموعِ خودش حكومتى نداشت .\r\n","page_name":" 313 ","page_number":317},
  {"content":"\r\n\r\nمىدادند و در جنگها احياناً همراه مسلمين شركت مىكردند ولى هميشه مردمى بودند فرصت‌طلب ، گاهى كه موقعيت را تشخيص مىدادند و مواردى اتفاق مىافتاد كه فرصتى پيدا مىكردند ، در آن موارد به اصطلاح مشتشان باز مىشد « 1 » ، كما اينكه در قصهء يهود بنىالنضير و بنىقريظه خوانديم وقتى كه حس كردند كه الآن يك خطر بزرگى براى اسلام پيدا شده است فوراً رفتند با يهود متحد شدند ، يا گاهى مىرفتند با قريش محرمانه قرارداد مىبستند . به اصطلاح امروز اينها ستون پنجم كفار در داخل مسلمين بودند .\r\nاين يك گروه از منافقين [ صدر اسلام 
  ] است . شك ندارد كه پيدايش اين گروه از منافقين بعد از هجرت بود . قبل از هجرتِ پيغمبر اكرم اين گروه اساسا موضوعيت نداشت . بعد از رحلت پيغمبر اكرم هم از اينها چندان اثرى نيست يعنى سران منافقينِ اين زمان بعد از رحلت پيغمبر اكرم هم دستشان به جايى بند نشد و چيزى نشدند يعنى ديگر پيدا نشدند .\r\n\r\nاستدلال اهل سنت\r\nاهل تسنن مىخواهند بگويند منافقين منحصر بودند به همينها كه پيدايششان بعد از هجرت است و قبل از وفات [ پيامبر 
  ] هم پايان پذيرفتند و وقتى كه پيغمبر اكرم از دنيا رفتند ديگر منافقى در دنياى اسلام وجود نداشت . البته اينها براى قبل از هجرت اين جور استدلال مىكنند ، مىگويند قبل از هجرت معنى نداشت كه منافقى پيدا بشود ، زمينهء پيدايش منافق نبود چون منافق در جايى پيدا مىشود كه طرف ببيند كه چاره‌اى ندارد جز اينكه خودش را مخفى كند ؛ يعنى وقتى كه قدرتى براى طرف مقابل پيدا مىشود و اين طرف مىبيند كه با قدرت او نمىتواند رو در رو مبارزه كند چاره‌اى نمىبيند جز اينكه مبارزه را به اصطلاح از علن به خفا ببرد ، از ظاهر به زير پرده ببرد يعنى تظاهر كند به اينكه من از شما هستم و در باطن با او مخالفت و مبارزه كند . مىگويند قبل از هجرت زمينه‌اى براى نفاق نبود براى اينكه مسلمين حكومتى و قدرتى نداشتند بلكه منكوب بودند ، اكثريت و قدرت با قريش بود . مسلمين احياناً\r\n\r\n\r\n\r\n\r\n","description":"","footnote":"\r\n( 1 ) . تظاهر [ به كفر 
  ] كه نمىكردند ، همهء مسلمين هم كه نمىدانستند كه اينها منافق هستند ، قرآن‌منافق‌گرى اينها را برملا كرد .\r\n","page_name":" 314 ","page_number":318},
  {"content":"\r\n\r\nمجبور بودند ايمان خودشان را كتمان كنند نه اينكه كفار اجبار داشته باشند تظاهر به اسلام كنند . بنابراين قبل از هجرت منافقى نمىتوانسته وجود داشته باشد . من در كلمات آنها براى اين مطلب كه در اواخر عمر پيغمبر به آن طرفْ ديگر منافقى نيست ، استدلالى نديدم .\r\n\r\nپاسخ\r\nولى اين استدلال را جواب داده‌اند . راجع به قبل از هجرت مىگويند اولًا ممكن است چنين چيزى باشد چون دعوت پيغمبر اكرم كه ظهور كرد طرز پيشرفت اين دعوت به گونه‌اى بود كه اشخاصى زيرك حس كردند كه مقاومت‌ناپذير است .\r\nافرادى كه يك نوع جامعه‌شناسى فطرى و طبيعى دارند ، يك شامّهء پيش‌بينى دارند ، يعنى يك جريان كوچكى كه پيدا مىشود با توجه به مجموع شرايط و اوضاع حس مىكنند كه اين رشد پيدا خواهد كرد . ما از كجا مىتوانيم نفى كنيم كه چنين اشخاصى با چنين شامّهء تيزى بوده‌اند و در همان ابتدا خودشان را سهيم و شريك كردند براى اينكه در آينده سهيم باشند .\r\n\r\nمنافقين مكه\r\nو اما بالاتر از اين ، اين مسأله است كه اينها گفتند منافقين منحصر بودند به همين گروه عبداللَّه بن ابى كه از انصار بودند ، به دليل اينكه اكثريت مردم مدينه مسلمان شدند و اينها چاره‌اى نديدند جز اينكه تظاهر به اسلام كنند و اسلام و قرآن خودش آمد پرده را پاره كرد و گفت اينها مؤمن نيستند منافق هستند . [ كسانى كه پاسخ داده‌اند 
  ] مىگويند عين همين شرايط بعد از فتح مكه براى گروهى از كفار قريش پيش آمد ، براى اينكه اسلام در ابتداى هجرت موجش مدينه را گرفت ، ناچار يك عدهء غير مؤمنْ آنجا خودشان را در زير پوشش شعارهاى اسلامى قرار دادند ولى اين موج به تدريج توسعه پيدا كرد ، به تعبير قرآن « اذا جاءَ نَصْرُ اللَّهِ وَ الْفَتْحُ . وَ رَأَيْتَ النّاسَ يَدْخُلونَ فى دينِ اللَّهِ افْواجاً » « 1 » ، مقارن فتح مكه و بعد از فتح مكه اين موج سراسر عربستان را گرفت . آنوقت همين شرايطى كه در مدينه بود در سراسر عربستان و از\r\n\r\n\r\n\r\n\r\n","description":"","footnote":"\r\n( 1 ) . نصر / 1 و 2 .\r\n","page_name":" 315 ","page_number":319},
  {"content":"\r\n\r\nآن جمله در مكه پيدا شد و ناچار قرشىهايى كه تا فتح مكه با اسلام مىجنگيدند و مبارزه مىكردند ديگر مبارزه را بيهوده ديدند ، در نتيجه چاره‌اى نداشتند از اينكه بگويند ما هم اسلام آورديم يعنى تظاهر به اسلام بكنند . ابوسفيان تا روز فتح مكه دارد با اسلام مبارزه مىكند ولى وقتى كه احساس كرد ديگر بيهوده است و اين موج چنان آمده كه هزارها امثال ابوسفيان را دارد با خودش مىبرد چاره‌اى نديد جز اينكه بيايد پشت سر عباس سوار بشود و بگويد : اشْهَدُ انْ لا الهَ الَّا اللَّهُ وَ اشْهَدُ انَّ مُحَمَّداً رَسولُ اللَّهِ و سياست پيغمبر اكرم - نه تنها براى منافقين مكه ، حتى براى منافقين مدينه كه قرآن با اين صراحت اينها را مىكوبد - بر اين بود كه اگر مردمى همين قدر در گروه مسلمين وارد بشوند و اسلام اختيار كنند و شهادتين را به زبان بياورند مادامى كه تظاهر به ارتداد نكنند حكم مرتد دربارهء اينها جارى نكند ، اينها را نكشد ولى مسلمين را متوجه كند كه از خطر اينها غافل نباشيد .\r\n\r\nروش برخورد پيامبر صلى الله عليه و آله با منافقين\r\nدر سيرهء سياسى پيغمبر اكرم اينها نكاتى است كه خيلى قابل توجه است . مثلًا بعضى مىگويند اگر ابوسفيان و امثال او واقعاً منافق بودند چرا پيغمبر اكرم همين قدر كه او در فتح مكه آمد گفت من اسلام اختيار كردم و شهادتين گفت - خود پيغمبر كه مىدانست اين باطنش اين جور نيست - چرا نفرمود دروغ مىگويد ، بزنيد بكشيدش ! جواب اين است : چرا پيغمبر اكرم دربارهء عبداللَّه بن ابى اين كار را نكرد ؟\r\nبا اينكه دو بار « 1 » به پيغمبر اكرم پيشنهاد شد كه عبداللَّه را بكشيد . يك بار عمر در همين قصهء بنىالمصطلق پيشنهاد كرد . بعد از اينكه آن داستانى كه بعد نقل مىكنيم پيش آمد ، عمر گفت : يا رسولَ اللَّه اين را بكش ! فرمود : من اگر بكشم بعد مردم چه خواهند گفت ؟ مىگويند محمد اصحاب خودش را دارد مىكشد . اين به ظاهر از اصحاب من است . من اين كار را نمىكنم . بار ديگر پسر همين عبداللَّه پيشنهاد كرد ، آمد گفت : يا رسول اللَّه اگر پدر من كشتنى هست اجازه بده من خودم بكشم . فرمود :\r\nنه ، مادامى كه با ما هست تو با او رفق و مدارا كن ، به او نيكى كن . بعلاوه اگر خود پيغمبر اكرم اين كار را مىكرد ، ديگر خلافى از اين جهت صورت نمىگرفت كه يك\r\n\r\n\r\n\r\n\r\n","description":"","footnote":"\r\n( 1 ) . دو بار را من اطلاع دارم ، [ شايد بيشتر باشد . 
  ]\r\n","page_name":" 316 ","page_number":320},
  {"content":"\r\n\r\nمسلمان به نام اينكه منافق است كشته بشود . خود پيغمبر البته منافقين را مىشناخت ، [ فرضاً 
  ] مىكشت . اما اگر اين را سيره و سنت مىكرد كه ما منافقها را مىكشيم ، بعد هر كسى با هر كسى غرض پيدا مىكرد ، مخصوصاً خلفا و حكومتهاى وقت با هر كسى كه غرض پيدا مىكردند مىگفتند اين منافق است ، منافق را پيغمبر كشته ، ما هم بايد بكشيم .\r\nما مىبينيم بعد از پيغمبر با اينكه چنين بهانه‌اى هم در كار نبود زيرا اسلام مىگويد كسى كه در ظاهر داخل در حوزهء اسلام است و به عبارت ديگر تا ارتداد و كفر كسى بر شما ثابت و صد در صد واضح نشده حق كشتن او را نداريد ، نمىتوانيد او را متهم كنيد و بگوييد چون منافق است او را مىكشم ، با اين حال به دروغ [ افرادى را متهم به نفاق كردند و كشتند . 
  ] اينكه پيغمبر اكرم منافقين را نكشت « 1 » براى اين بود كه نمىخواست در جامعهء اسلامى اين امر سنت بشود تا قدرتها و حكومتهاى وقت هر كسى را كه بخواهند ، اين امر را بهانه قرار بدهند كه اين چون منافق است بايد او را كشت . وَ لا تَقولوا لِمَنْ الْقى الَيْكُمُ السَّلامَ لَسْتَ مُؤْمِناً « 2 » ؛ اين اصلى است در اسلام . قرآن مىگويد كه هر كس اظهار مسلمانى مىكند مادامى كه قولى يا عملى كه دلالت بر ارتدادش بكند از او ظاهر نشده است او را نكشيد ولى اگر علائم نفاق را در او احساس مىكنيد از او برحذر باشيد يعنى بدانيد اينها كفارى هستند در زير پوشش اسلام ؛ احتياط خودتان را حداكثر از اينها رعايت كنيد اما مادامى كه هنوز يك امر صريحى به دستتان نيامده است ، به صرف اينكه ما مىدانيم باطنش غير از ظاهرش است [ حق كشتن او را نداريد و 
  ] پيغمبر اكرم اجازهء قتل اينها را نمىداد .\r\nپس گروه سومى كه از منافقين هستند منافقين مكه‌اند . بعد از آنكه موج اسلام مكه را هم فرا گرفت ، مكه در همان شرايطى قرار گرفت كه مدينه قرار گرفت ، يعنى همين طورى كه در مدينه يك اقليتى بودند كه اظهار اسلام مىكردند از باب اينكه مصلحت خودشان را در اين مىديدند و در باطن مخالف بودند ، در مكه هم گروهى اظهار اسلام كردند از باب اينكه مصلحت خودشان را ديدند و در باطن مخالف\r\n\r\n\r\n\r\n\r\n","description":"","footnote":"\r\n( 1 ) . خود پيغمبر فرضا مىكشت منافقين واقعى را مىكشت .\r\n( 2 ) . نساء / 94 .\r\n","page_name":" 317 ","page_number":321},
  {"content":"\r\n\r\nبودند .\r\nبعد اينها « 1 » مىگويند به نزديك وفات پيغمبر كه رسيد ، ديگر كار نفاق پايان يافت و ابوسفيان يك مسلمان واقعى شد !\r\n\r\nنفاق ابوسفيان\r\nآيا اين احتمال درستى است كه ابوسفيان از سال فتح مكه تا آخر عمر پيغمبر اكرم كه دو سه سالى بيشتر نيست ديگر يك مؤمن خالص شد ؟ ! يا او باز مردى بود فرصت‌طلب در عالم اسلام ؛ فرصت‌طلبى او كاملا آشكار و روشن بود . همين ابوسفيان موقفى دارد در برابر اميرالمؤمنين على عليه السلام ، موقفى دارد در برابر عمر بن الخطّاب . اگر آدم بخواهد بفهمد سياست على چگونه سياستى است و سياست عمر چگونه سياستى بوده ، كدام‌يك با قرآن منطبق است كدام‌يك نيست ، از اينجا بايد بفهمد . ابتدا كه خلافت به ابوبكر رسيد و هنوز ابوسفيان سهمى در اين كار نداشت ، دويد رفت به خانهء عباس ، گفت : عجب ! شما نشسته‌ايد در خانهء خودتان ! خلافت مال شما بنىهاشم است ، شما وارث پيغمبر هستيد ، تيم و عدى « 2 » كى هستند كه بيايند خليفه بشوند ؟ ! عباس به آن زيركى را توانست تحريك كند . عباس را برداشت ، آمدند درِ خانهء اميرالمؤمنين : اينها كى هستند كه آمده‌اند خلافت [ را غصب كرده‌اند ؟ ! 
  ] خلافت حق توست ، تو بايد خليفه باشى . ناراحت نباش ، خيال نكن تنها هستى ، من خودم هستم و گروهم ، به خدا قسم اگر دستور بدهى اين مدينه را پر مىكنم از سرباز سواره و پياده : لَأَمْلَئَنَّ الْمَدينَةَ خَيْلًا وَ رِجْلًا ، بيا جلو ، خودم پشت سرت هستم . و گروه هم داشت ، رئيس قبيله بود . على چه فرمود ؟ ( قرآن گفت : هُمُ الْعَدُوُّ فَاحْذَرْهُمْ دشمنت اين منافقين هستند ) على عليه السلام فرمود :\r\nشُقّوا امْواجَ الْفِتَنِ بِسُفُنِ النَّجاةِ وَ عَرِّجوا عَنْ طَريقِ الْمُنافَرَةِ وَ ضَعوا تيجانَ الْمُفاخَرَةِ ، افْلَحَ مَنْ نَهَضَ بِجَناحٍ اوِ اسْتَسْلَمَ فَاراحَ « 3 » .\r\n\r\n\r\n\r\n\r\n","description":"","footnote":"\r\n( 1 )\r\n. [ اهل تسنن 
  ]\r\n( 2 ) . [ قبيلهء تيم و قبيلهء عدى 
  ]\r\n( 3 ) . نهج‌البلاغه ، خطبهء 5 .\r\n","page_name":" 318 ","page_number":322},
  {"content":"\r\n\r\nخيلى چند جانبه و جامع سخن گفت . فرمود فتنه كه پيدا مىشود آدمهاى فتنه‌جو مىخواهند آتش فتنه را بالا ببرند و بيشتر كنند ولى اشخاص صالح مىخواهند كشتى پيدا كنند كه چگونه اين درياى فتنه را سالم طى كنند . تو از طريق منافره و اختلاف و تنافر و ايجاد نفرت ميان مسلمين وارد شدى و از طريق تفاخر كه او تيم است و تو هاشم هستى . اسلام اين تفاخرات را از بين برده ، صحبت افتخار به تيم و هاشم نيست . ولى بعد براى اينكه اصل حقيقت مطلب را هم گفته باشد فرمود : اما مطلب در جاى خودش درست است ، خلافت حق من است ولى نه به دليل اينكه من از هاشمم و بنىهاشم بايد ارث ببرد ، او تيم است و تيم حق ندارد ؛ حقانيت تابع اين نيست . در عين حال من اگر بال و كمك مىداشتم ( يعنى تو بال و كمك من نيستى ) قيام مىكردم ( يعنى تو برو دنبال كارت ، من هرگز از تو استمداد نمىكنم ) . افْلَحَ مَنْ نَهَضَ بِجَناحٍ رستگار شد كسى كه بالى دارد و با بال خودش پرواز مىكند ( يعنى تو كه بال من نيستى ، تو برو دنبال كارت ) .\r\nابوسفيان وقتى از اينجا مأيوس شد كم كم رفت به آن جناح نزديك شد . ديگر ما نمىدانيم چگونه اينها به هم نزديك شدند ، همين قدر مىدانيم چند سالى بيشتر طول نكشيد كه يزيد بن ابىسفيان ( پسر همين ابوسفيان ، برادر معاويه و عموى يزيد بن معاويه ) والى شام شد ، يعنى اين كه آمده بود با على سازش كند و مىخواست آن فتنه را به پا كند ، بعد كه ديد از اينجا طرفى نمىبندد ، رفت با آن طرف و موفق هم شد .\r\nهستهء خلافت اموى در همين وقت كاشته شد ؛ يعنى از يك طرف عثمان كه اموى بود بعد از عمر خليفه شد ، از طرف ديگر در زمان عمر يزيد پسر ابوسفيان والى شام شد و شام ( دمشق ، سوريهء فعلى ) مركز حكومت اينها شد و اينها هم مردم بسيار زيرك و مدبّرى بودند . بعد از يزيد كه حكومت او دو سال بيشتر طول نكشيد و مُرد برادرش معاويه باز به فرمان عمر بن الخطّاب جانشين او شد . معاويه هم از روز اول تمام كارش اين بود كه حكومت خودش را تحكيم كند . نطفهء بنى اميه به اين شكل بسته شد ، يعنى اصل « هُمُ الْعَدُوُّ فَاحْذَرْهُمْ » ( از منافقين بترسيد ) به وسيلهء عمر اجرا نشد و اسلام از همان جا آن خنجرى كه از پشت نبايد بخورد خورد .\r\nپس منافقين آن طور كه اينها گفته‌اند منحصر نيست به گروهى از انصار يعنى اهل مدينه كه بعد از هجرت پيدا شدند و قبل از وفات پيغمبر هم به كلى از بين رفتند ،\r\n\r\n","description":"","footnote":"","page_name":" 319 ","page_number":323},
  {"content":"\r\n\r\nهمين قدر كه نزديك وفات پيغمبر شد يك منافق در دنياى اسلام پيدا نمىشد ! اين طور نيست . اولا در ميان كسانى كه با پيغمبر از مكه به مدينه آمدند نمىشود نفى كرد كه منافقينى بودند يعنى كسانى كه به طمع آمده باشند . بعلاوه بعد از فتح مكه ، باز گروه ديگرى از منافقين كه ابوسفيان در رأس آنها بود و عده‌شان خيلى زياد بود پيدا شدند . مسألهء مهم اين است كه چطور است كه اين منافقين بعد از پيغمبر اكرم اسمشان به عنوان « منافق » ديگر برده نمىشود ، آيا اينها معدوم شدند يا اينكه به يك شكلى توانستند منافع خودشان را حفظ و سازشى بكنند ؟ كه اين داستان طولانى دارد .\r\nمنافقينى كه در اين آيات مطرح است يعنى شأن نزول اين آيات همان منافقين مدينه است . داستان اين آيات مربوط به منافقين مدينه است .\r\n\r\nمعنى درست « شأن نزول »\r\nوقتى كه مىگوييم شأن نزول آيه‌اى اين مورد است ، معنايش اين است كه اين آيه در اين مورد نازل شده نه اينكه مفاد آيه مخصوص اين مورد است شامل جاى ديگر نمىشود . مثلًا اگر گفتيم كه آيات مربوط به پوشش زن در اين مورد نازل شد : يكى از صحابهء پيغمبر داشت در كوچه رد مىشد ، هوا هم خيلى گرم بود ، زنى از روبرو مىآمد در حالى كه دو سر چارقد خود را به پشت سر برگردانده بود و موها و زلفها و گردن و سينه‌اش همه پيدا بود و زن زيبايى بود و آن مرد جوان به او خيره شده بود و چنان مات و مبهوت شده بود كه از خود بىخبر ، آن زن كه رد شد او مرتب پشت سرش را نگاه مىكرد ، همين طور مىرفت ولى رويش به آن طرف بود ، از ديوار شىء تيزى بيرون آمده بود ، آن شىء صورتش را مجروح كرد ، خون ريخت ، يك دفعه به خود آمد ، ديد كه خون دارد از صورتش مىريزد ، به همان حال رفت خدمت پيغمبر اكرم ، بعد آيه نازل شد كه زنها اين جور نبايد بيرون بيايند : وَ قُلْ لِلْمُؤْمِناتِ يَغْضُضْنَ مِنْ ابْصارِهِنَّ . . . « 1 » اين شأن نزول است نه اينكه آيه مخصوص اين مورد است .\r\nآيه قانون كلى است براى همهء مسلمين ؛ در اين وقت آيه نازل شده . اينجا كه مىگوييم شأن نزول اين آيه منافقين مدينه‌اند ، نه به معنى اين است كه اين آيه\r\n\r\n\r\n\r\n\r\n","description":"","footnote":"\r\n( 1 ) . نور / 31 .\r\n","page_name":" 320 ","page_number":324},
  {"content":"\r\n\r\nمخصوص همان منافقين است . اين آيه براى همهء منافقين عالم است ، موردش و شأن نزولش اين است .\r\n\r\nتاريخچهء منافقين مدينه و شأن نزول اين سوره\r\nعبداللَّه بن ابى و اصحابش كه ما اينها را « گروه منافقين مدينه » اصطلاح مىكنيم تظاهر به اسلام مىكردند ولى در باطن مسلمان نبودند ، اين امر را مخفى مىكردند ، فوق‌العاده هم مخفى مىكردند ، قرآن بود كه آشكار كرد نه اينكه آشكار هم بود ، چون اينها در جماعت مسلمين شركت مىكردند ، از مال خودشان به عنوان زكات در بودجه‌ها و در جنگها كمك مىكردند و حتى در جنگها شركت مىكردند ؛ فقط در جاهايى كه فكر مىكردند ضربه‌شان مؤثر است خودشان را نشان دادند . يكى در احد بود كه كفار قريش [ به سوى مدينه 
  ] آمده بودند و قدرتشان هم خيلى زياد بود و اينها حس كردند جاى اين است كه مىشود اسلام را حسابى كوبيد ، ثلث جمعيت از اتباع همين عبداللَّه بن ابى به يك بهانهء كوچكى يك مرتبه برگشت ، انشعاب كرد و آمد به مدينه .\r\nمورد ديگر قصهء غزوهء بنىالمصطلق است . بنىالمصطلق گروهى مشرك بودند .\r\nبه پيغمبر اكرم خبر رسيد كه اينها دارند جمعيت جمع مىكنند و عن قريبٍ به مدينه حمله مىكنند . پيغمبر اكرم پيشاپيش حركت كرد و با اصحاب خودشان رفتند و با اينها جنگيدند و اينها را به كلى شكست دادند و وضع آنها به كلى از بين رفت . آنجا چاه آبى بود به نام مُرَيصيع . در عربستان كه آب كم پيدا مىشود ، محلى كه اتراق مىكنند بايد جايى باشد كه آب باشد . از آن چاه آب مىكشيدند ، هوا هم خيلى گرم بود ، پيغمبر اكرم در يك جايى كه سايهء درختى بود استراحت كرده بودند ، هر كسى يك جايى رفته بود . عمر يك نوكر مانندى داشت به نام جحجاح كه چون عمر از مهاجرين بود اين هم قهراً وابسته به مهاجرين مىشد ، يك مرد ديگرى هم از انصار در همين رديف آدمها ، دو نفرى آمده بودند سر چاه آب بردارند ، نوبت را رعايت نكردند ، حالا كدام يك بىنوبتى كرد ننوشته‌اند ، همزمان دلوها را فرستادند به ته چاه . دلوها به همديگر پيچيد و خلاصه با همديگر حرفشان شد . جحجاح كه نوكر عمر بود با سيلى ، محكم زد به صورت اين مرد انصارى به طورى كه صورتش خونى شد . او هم فرياد كشيد و از انصار ، از خزرج ، قبيلهء خودش ، كمك خواست ؛ اين هم\r\n\r\n","description":"","footnote":"","page_name":" 321 ","page_number":325},
  {"content":"\r\n\r\nاز مهاجرين كمك خواست . يك عده به هواخواهى اين و يك عده به هواخواهى آن آمدند و عن‌قريب بود كه فتنهء بزرگى پيدا بشود . عبداللَّه بن ابىّ منافق خبردار شد ، آمد كه قضيه چيست ؟ گفتند سر آب برداشتن ، اين مرد مهاجر آمده اين مرد مدنى را سيلى زده صورتش را خونى كرده . عبداللَّه اينجا ديگر تاب نياورد ، شروع كرد به شعار دادن ، گفت گناه ما بود ، تقصير ما بود كه اينها را به مدينه راه داديم ، به آنها جا داديم ، پول داديم ، به ما گفتند نماز بخوانيد نماز خوانديم ، گفتند زكات بدهيد زكات داديم ، حالا كارشان به جايى رسيده كه مىآيند كتكمان مىزنند . بعد مثلى را ذكر كرد شبيه آنچه كه سعدى در گلستان آورده ، گفت اين حرفى است كه در مثل مىگويند : سگت را سير كن تا آخرش تو را به درد :\r\n يكى بچهء گرگ مىپروريد * چو پرورده شد خواجه را بردريد \r\nما اينها را آورده‌ايم سر سفرهء خودمان نشانده‌ايم ، حالا كه سيرشان كرده‌ايم به ما پريده‌اند ، به خدا قسم همين قدر كه من پايم به مدينه برسد آنوقت خواهيد ديد كه آن عزيزتر ذليل‌تر را ، آن قوى ضعيف را بيرون خواهد كرد « 1 » . مىخواست بگويد من بروم مدينه پيغمبر را از مدينه بيرون مىكنم . نوجوانى بود ده پانزده ساله به نام زيد بن ارقم كه بعد هم اسمش خيلى در تاريخ اسلام مىآيد . زيد بن ارقم خودش از انصار بود ، وقتى كه اين را شنيد عصبانى و ناراحت شد ، شروع كرد به پرخاش كردن به او . گفت اين فضوليها چيست كه مىكنى ؟ ! دربارهء پيغمبر چنين حرفى مىزنى ؟ ! آمد خدمت پيغمبر اكرم ، گفت : يا رسولَ اللَّه من در يك مجمع خصوصى كه اين افراد حضور داشتند بودم كه عبداللَّه بن ابى چنين حرفى زد . پيغمبر اكرم فرستاد عبداللَّه بن ابى بيايد . عبداللَّه آمد و شروع كرد به قسمهاى غِلاظ و شِداد خوردن كه من چنين حرفى نزدم ، به من بسته‌اند ، خودم مسلمانم ، من مؤمنم ، اين بچه بى خود آمده اين سخن را گفته . ديگرانى هم كه از انصار آنجا بودند شروع كردند به معذرت‌خواهى : يا رسول اللَّه اين بچه است ، حالا ممكن است اشتباه كرده باشد ، ممكن است كه روى غرضى گفته باشد و شما به حرف اين بچه ترتيب اثر ندهيد . پيغمبر اكرم آنجا چيزى نگفتند .\r\n\r\n\r\n\r\n\r\n","description":"","footnote":"\r\n( 1 )\r\n. حالا اين را در ميان جمعى مىگويد كه همه از انصار و از كسان خودش هستند .\r\n","page_name":" 322 ","page_number":326},
  {"content":"\r\n\r\nهمان جا بود كه عمر آمد گفت : يا رسول اللَّه عبداللَّه بن ابى را بكش ، او كه منافق است ، خودت مىدانى كه منافق است . فرمود من اگر اين را بكشم بعد مردم خواهند گفت محمد اصحاب خودش را دارد مىكشد . يك وقت دستور داد حركت كنيد برويم . حالا هوا خيلى گرم است و هيچ وقت پيغمبر در آن ساعت دستور حركت نمىداد ، معمولًا صبر مىكردند شب بشود ، هوا خنك بشود . عده‌اى از بزرگان انصار ، سعد بن عُباده از اوس و حُصَيد بن حُضَير از خزرج ، آمدند و گفتند : يا رسول اللَّه شما هيچ گاه اين وقت حركت نمىكرديد ، چطور اين وقت ؟ فرمود مگر نشنيديد كه رفيقتان چه گفته است ؟ چه گفته يا رسول اللَّه ؟ چنين حرفى را زده . گفتند يا رسول اللَّه - به تعبير من - غلط كرده ، عزيز تو هستى ، ذليل اوست . فرمود به هر حال من بايد بروم . تا گفتند پيغمبر اكرم حركت كرد ، همه حركت كردند . آن روز را تا شب حركت كرد و توقف نكرد ، آن شب را هم تا صبح رفت و جز اوقات نماز توقف نمىكرد . فردايش هم باز آنقدر حركت كرد كه آفتاب تابيد . چنان اين مردها و مركبها ذلّه « 1 » شدند كه نوشته‌اند همين قدر كه دستور داد پايين بيايند هر كس كه پايين آمد [ نقش بر زمين شد . 
  ]\r\nسيره نويس‌ها و همان اصحاب نقل كرده‌اند كه پيغمبر عمداً اين كار را كرد .\r\nفهميد كه الآن اين قضيه حرفش در ميان اصحاب بازگو مىشود ، او يك چيز مىگويد اين يك چيز مىگويد ، بسا هست او يك طرف را مىگيرد اين يك طرف را مىگيرد ، يك عده مىگويند عبداللَّه بن ابى چنين كارى كرده يك عده مىگويند او چنين كارى نكرده ، همينها بعد سبب لجبازىها و اختلاف مىشود . خواست به آنها مجال حرف زدن و فكر كردن در اين موضوع ندهد تا قضيه حل شود . حدود بيست و چهار ساعت يكسره حركت كرد تا رسيد به محلى كه باز هم به مدينه نزديك بود ، كه تا دستور داد پايين بياييد همين جور همه افتادند و هنوز سرشان به زمين نرسيده بود خوابشان برد . در همين حال بود كه اين سوره نازل شد و نظر زيد بن ارقم را تأييد كرد .\r\nاز آن طرف ، عبداللَّه بن عبداللَّه بن ابى يعنى پسر همين عبداللَّه كه يك مرد مسلمان قوىّالايمانى بود آمد گفت : يا رسول اللَّه من شنيده‌ام پدرم چنين حرفى گفته\r\n\r\n\r\n\r\n\r\n","description":"","footnote":"\r\n( 1 ) . [ بسيار خسته 
  ]\r\n","page_name":" 323 ","page_number":327},
  {"content":"\r\n\r\nاست . اگر پدرم مستحق كشتن است و تو فرمان قتلش را مىدهى ، به خودم بده . بعد گفت : يا رسول اللَّه همه مىدانند ، تمام آشنايان مىدانند كه من از نظر عاطفهء پدر و مادرى كسرى ندارم ، بر عكس هيچ كس به اندازهء من پدر دوست نيست ، من پدرم را به حساب عاطفهء پدرى فوق‌العاده دوست دارم ( اين را صريح گفت ) ولى اگر شما فرمان بدهيد بكشم مىكشمش . دلم هم نمىخواهد كس ديگر بكشد براى اينكه پدرم را خيلى دوست دارم ، مىترسم يك مؤمنى او را بكشد ، بعد من هر وقت او را ببينم چون قاتل پدرم را مىبينم تحريك بشوم ، يك وقت گول بخورم آسيبى به او به عنوان قاتل پدر بزنم ، مؤمنى را به خاطر يك كافر بكشم ، بعد خودم بشوم يك كافر .\r\nاجازه بده خودم بكشم . فرمود : نه ، من دستور كشتنش را ندادم ، تو هم به او نيكى كن ، مادامى كه او در زمرهء ما هست به او نيكى كن .\r\nمىخواستند وارد مدينه شوند . عبداللَّه ، همين پسر عبداللَّه بن ابى ، خودش جلوتر آمد دم دروازهء مدينه ، شمشيرش را كشيد و ايستاد . كسى نمىداند كه اين چه مىخواهد . تا پدرش رسيد و گفت : ما و أنت ؟ يعنى چه خبر دارى ، خبر تازه چيست ؟ گفت خبر تازه‌اى نيست . حالا همه تعجب كرده‌اند كه اين كار براى چيست . به پدرش گفت : به هر حال تو اينجا توقيف هستى ، حق ندارى به روى . گفت :\r\nچرا ؟ گفت : تا پيغمبر اجازه ندهد كه تو حق دارى بيايى مدينه ، من به تو اجازه نمىدهم . پدر را در دروازهء مدينه توقيف كرد ؛ تا پيغمبر اكرم - كه معمولًا خودشان در فاقه و در آخر اصحاب حركت مىكردند و حتى گاهى تنهاى تنها حركت مىكردند كه اگر وامانده‌اى باشد در راه نماند - رسيدند . عبداللَّه بن ابى رفت پيش پيغمبر به شكايت پسرش : يا رسول اللَّه من مسلمانم ، من چنين و چنين ، پسرم به من اجازهء ورود به مدينه را نمىدهد ، مىگويد تا شما اجازه ندهيد نمىتوانى وارد شوى .\r\nفرمود : به او اجازه بدهيد . آنوقت اجازه به او داد . آنگاه عبداللَّه بن ابى آمد مدينه ، چند روزى بيشتر نگذشت كه مريض شد و مرد .\r\nشأن نزول اين سورهء منافقون اين قصه است كه در اينجا در مورد عبداللَّه بن ابى آمده است . بعد كه اين جور شد حضرت رسول رو كردند به عمر و فرمودند : عمر ! حالا اين جور بهتر شد يا آن جورى كه تو مىگفتى ؟ اگر من عبداللَّه بن ابى را آن روز كشته بودم چه فتنه‌ها پشت سرش بود ولى الآن به اين شكل در آمد كه پسرش به او اجازه نمىدهد وارد مدينه بشود ؛ يعنى اين كسى كه يك روز مىگفت عزيزترين\r\n\r\n","description":"","footnote":"","page_name":" 324 ","page_number":328},
  {"content":"\r\n\r\nافراد ذليل‌ترين را از مدينه اخراج خواهد كرد ( روح سخنش اين بود : پايم به مدينه برسد پيغمبر را از مدينه بيرون خواهم كرد ) ديديم كارش به جايى رسيد كه بچه‌اش اجازهء آمدن به مدينه را به او نمىداد . خيلى عجيب است ! اين كسى كه مىگفت پيغمبر را از مدينه بيرون مىكنم نزديكترين افرادش كه پسرش بود به او اجازه نمىداد كه وارد مدينه بشود ، گفت اگر بخواهى بىاجازه وارد بشوى مىكشمت . اگر پيغمبر اجازه بدهد داخل مدينه بشوى اجازه مىدهم و الّا من اجازهء داخل شدن به تو نمىدهم .\r\n\r\nترجمهء آيات\r\nاذا جاءَكَ الْمُنافِقونَ قالوا نَشْهَدُ انَّكَ لَرَسولُ اللَّهِ آنگاه كه منافقان مىآيند پيش تو ، مىگويند از دل و جان شهادت مىدهيم كه تو پيامبر خدا هستى . قرآن مىگويد : وَ اللَّهُ يَعْلَمُ انَّكَ لَرَسولُهُ و خدا خود مىداند - يعنى اين شهادت خداست ، خدا خود شهادت مىدهد - كه تو پيامبر او هستى . اما در مقابلِ اينكه اينها شهادت مىدهند كه تو پيامبر خدا هستى خدا شهادت مىدهد كه اينها دروغ مىگويند : وَ اللَّهُ يَشْهَدُ انَّ الْمُنافِقينَ لَكاذِبونَ خدا هم شهادت مىدهد كه اينها در شهادت خودشان دروغ مىگويند . اتَّخَذوا ايْمانَهُمْ جُنَّةً فَصَدّوا عَنْ سَبيلِ اللَّهِ . قرآن يكى از نقشه‌هاى اينها را ذكر مىكند ، مىگويد با قسمهاى غلاظ و شداد خودشان مردم را مىفريبند . در ميان مردم افراد ساده‌ترى هستند . بعضى از افراد با اينكه قرائن و شواهد بر يك امرى دلالت مىكند و خيلى خوب هم دلالت مىكند ، همين قدر كه روبرو مىشوند با يك كسى كه مىبينند همين جور مرتب خودش را به زمين و آسمان مىزند قسم مىخورد ، تحت تأثير قرار مىگيرند ، مىگويند اين قسمها مىخورد . قرآن مىگويد قسمها بخورند ، شما چرا گول قسمهاى اينها را مىخوريد ؟ ! در جلسهء پيش نقل كرديم داستان حاطب بن ابى بلتعه و آن زنى كه حاطب وسيلهء او نامه‌اى براى مردم مكه فرستاده بود ، بعد پيغمبر اكرم باخبر شد و حضرت امير را با زبير و مقداد فرستاد كه برويد نامه را از او بگيريد . اين زن يك زن چرب‌زبانى بود . اولا گفت بياييد اثاثم را نگاه كنيد . نگاه كردند چيزى نبود . شروع كرد به قسم خوردن كه نامه كجا بود ، من يك زن بيچاره چه نامه‌اى از كسى مىبرم . زبير و مقداد گفتند لابد نامه‌اى نيست كه اين همه قسم مىخورد . حضرت امير فرمود چنين چيزى محال است ، اگر نبود\r\n\r\n","description":"","footnote":"","page_name":" 325 ","page_number":329},
  {"content":"\r\n\r\nپيغمبر نمىگفت . يك دفعه شمشيرش را كشيد ، گفت : پيغمبر خلاف نمىگويد ، يا نامه را مىدهى و يا گردنت را همين جا مىزنم . آن زن دست برد و نامه را از ميان موهايش درآورد .\r\nغرض اين است كه قسم دروغ ، افرادى را گول مىزند . قرآن مىفرمايد اين قسمهاى مردم شما را گول نزند . يك نفر مسلمان بايد عميق‌تر از اين حرفها باشد .\r\nگفتم اسلام اجازه نمىدهد كه به بهانهء اينكه فلان شخص متظاهر به اسلام است و مسلمان واقعى نيست او را بكشند چون اين بهانه‌ها بعدها سبب مىشود كه افراد ديگر بهانهء دروغين بسازند ؛ بعلاوه اسلام مسلمانى مىخواهد كه آنقدر عميق باشد كه زير پردهء اين تظاهرات را درك كند . اين فايده‌اش چيست كه بگويند فلان كس منافق است پس او را بكشيم ، آن ديگرى منافق است پس او را بكشيم . به جاى همهء اينها مسلمان بايد تيزهوش و تيزبين باشد ، فراست داشته باشد به تعبيرى كه در حديث آمده : اتَّقوا مِنْ فَراسَةِ الْمُؤْمِنِ فَانَّهُ يَنْظُرُ بِنورِ اللَّهِ . به جاى همهء اينها مسلمانان بايد فراست داشته باشند تا منافق را از غير منافق تشخيص بدهند . قرآن مىگويد :\r\nوَ لَتَعْرِفَنَّهُمْ فى لَحْنِ الْقَوْلِ « 1 » باطن بالاخره از ظاهر بروز مىكند ، كمى دقت مىخواهد .\r\nاتَّخَذوا ايْمانَهُمْ جُنَّةً قسمهايشان را سپر خودشان قرار داده‌اند و به اين وسيله مانع مردم از راه خدا شده‌اند ، با قسمهايشان خودشان را در ميان مسلمين جا زده‌اند و آنوقت در داخل مسلمين صدّى « 2 » ، يك وسيلهء منع و انحرافى به وجود آورده‌اند . انَّهُمْ ساءَ ما كانوا يَعْمَلونَ خيلى بد عمل مىكنند يعنى عمل اينها بسيار عمل بد و خطرناكى است .\r\nمنافقين همه‌شان يا لااقل بعضىشان مانند يهود در ابتدا گمان نمىكردند كه اسلام به صورت چنين قدرتى در بيايد كه موجش آنها را هم ريشه‌كن كند . يهود خودشان را در مقابل مشركين مىديدند و گفتند پيغمبر كه مىآيد مسألهء اهل كتاب را هم طرح مىكند ، اين امر جانب ما را تقويت مىكند . بعد كه ديدند اين حساب حساب ديگرى است آنوقت به فكر مبارزهء جدى افتادند . در ميان منافقين هم در ابتدا افراد زيادى بودند كه از اول نمىخواستند راه نفاق بپيمايند ولى بعد ديدند كه\r\n\r\n\r\n\r\n\r\n","description":"","footnote":"\r\n( 1 ) . محمّد صلى الله عليه و آله / 30 .\r\n( 2 ) . « صدّ » با صاد يعنى مانع شدن كه با « سدّ » با سين خيلى نزديك يكديگرند .\r\n","page_name":" 326 ","page_number":330},
  {"content":"\r\n\r\nاينها به كلى از بين مىروند و مضمحل مىشوند ، راه نفاق را پيمودند . آيهء قرآن اين است كه ذلِكَ بِانَّهُمْ امَنوا ثُمَّ كَفَروا اين به اين موجب است كه اينها ايمان آوردند و سپس كافر شدند . مفسرين در اينجا اختلاف كرده‌اند كه آيا مقصود اين است كه اينها اول واقعاً ايمان آوردند بعد مخالف شدند يا مقصود از اين « بعد » بعد زمانى نيست و « ايمان آوردند » يعنى اسلام آوردند ، اظهار اسلام كردند اما در باطن كافر بودند .\r\nظاهراً اوّلى مقصود است . اينها ابتدا گرايش پيدا كردند ولى بعد كفر و عناد ورزيدند و كفر بعد از ايمان اثرش بر قلب انسان اين است كه قلب انسان را كور مىكند : فَطُبِعَ عَلى قُلوبِهِمْ پس بر دلهاى اينها مهر زده شد و اينها ديگر نمىفهمند كه چه مىكنند ، مثل آدمهاى عقده‌دار كه وقتى آدم عقدهء يك كارى را داشته باشد اين عقده او را چنان به يك كارى مىكشاند كه خودش هم نمىفهمد كه اصلًا چه مىكند ، حالت يك آدم مصروع را پيدا مىكند .\r\nوَ اذا رَايْتَهُمْ تُعْجِبُكَ اجْسامُهُمْ وَ انْ يَقولوا تَسْمَعْ لِقَوْلِهِمْ كَانَّهُمْ خُشُبٌ مُسَنَّدَةٌ يَحْسَبونَ كُلَّ صَيْحَةٍ عَلَيْهِمْ . قرآن مىگويد وقتى اينها را مىبينى اين اندامها و جسمهاى اينها تو را به عَجَب مىآورد ، يعنى خيلى ظاهرهاى خوبى دارند . سخنشان هم خيلى خوب است . اين قدر ظاهر خوبى دارند و خوب حرف مىزنند كه جالب است . ظاهر و ديدنشان به گونه‌اى است كه آدم مىخواهد تماشاشان كند ، حرفهاشان هم به گونه‌اى است كه آدم مىخواهد گوش كند . اما وقتى كه دقت كنى مىبينى كه اينها روح ندارند : كَانَّهُمْ خُشُبٌ مُسَنَّدَةٌ مثل چوبهاى خيلى قشنگ هستند ، چوب بى روح ، جمادى كه آن را به ديوار تكيه داده باشند ؛ روح و باطن ندارند . جمله‌اى است كه مىگويند : « الْخائِنُ خائِفٌ » خائن خائف است . [ اينها نيز هر صدايى را به زيان خود مىپندارند : يَحْسَبونَ كُلَّ صَيْحَةٍ عَلَيْهِمْ . 
  ] « 1 »\r\n\r\n\r\n\r\n\r\n","description":"","footnote":"\r\n( 1 ) . [ آخر نوار چند ثانيه‌اى ناقص است . 
  ]\r\n","page_name":" 327 ","page_number":331},
  {"content":"\r\n\r\n\r\nتفسير سورهء منافقون ( 2 )\r\nاعوذ باللَّه من الشيطان الرجيم وَ إذا قيلَ لَهُمْ تَعالَوْا يَسْتَغْفِرْ لَكُمْ رَسولُ اللَّهِ لَوَّوْا رُؤوسَهُمْ وَ رَأَيْتَهُمْ يَصُدّونَ وَ هُمْ مُسْتَكْبِرونَ . سَواءٌ عَلَيْهِمْ أَسْتَغْفَرْتَ لَهُمْ أمْ لَم‌ْتَسْتَغْفِرْ لَهُمْ لَن‌ْيَغْفِرَاللَّهُ لَهُمْ انَّ اللَّهَ لا يَهْدِى الْقَوْمَ الْفاسِقينَ . هُمُ الَّذينَ يَقولونَ لاتُنْفِقوا عَلى مَنْ عِنْدَ رَسول‌ِاللَّهِ حَتّى يَنْفَضّوا وَ للَّهِ خَزائِنُ السَّمواتِ وَ الْارْضِ وَ لِكنَّ الْمُنافِقينَ لايَفْقَهونَ . يَقولونَ لَئِنْ رَجَعْنا الَى الْمَدينَةِ لَيُخْرِجَنَّ الْأَعَزُّ مِنْهَا الْاذَلَّ وَ للَّهِ الْعِزَّةُ وَ لِرَسولِهِ وَ لِلْمُؤْمِنينَ وَ لكِنَّ الْمُنافِقينَ لايَعْلَمونَ « 1 » .\r\nاين آيات مربوط به منافقين و سوره هم به نام سورهء منافقون است . دربارهء نفاق و منافق به‌طور كلى و دربارهء منافقين در اسلام در جلسهء گذشته توضيحاتى داديم و باز هم لازم است توضيحاتى داده شود كه به دو سه نكته اشاره مىكنم .\r\n\r\n\r\n\r\n\r\n","description":"","footnote":"\r\n( 1 ) . منافقون / 5 - 8 .\r\n","page_name":" 328 ","page_number":332},
  {"content":"\r\n\r\n\r\nاختلاف ميان تشيع و تسنن در مورد منافقين\r\nنكتهء اول راجع به منافقين در صدر اسلام است كه گفتيم اينجا يك نوع اختلاف نظرى ميان شيعه و سنى وجود دارد . اهل تسنن معمولًا منافقينى را كه در قرآن از آنها ياد شده است و بلكه اساساً منافقين در دورهء اسلام را منحصر مىدانند به منافقين مدنى ، يعنى منافقينى كه از انصار هستند ، و معتقدند كه اينها در اوايل ورود پيغمبر اكرم صلى الله عليه و آله به مدينه پيدا شدند و بعد در سالهاى آخر حيات پيغمبر اكرم صلى الله عليه و آله هم ريشه‌شان كنده شد و كارشان تمام شد . اين‌طور هم تعليل مىكنند - كه تا اين مقدار حرف درستى است - كه در مدينه گروهى بودند كه در رأسشان مردى بود به نام عبداللَّه بن ابَىّ كه اينها از اول ، از آمدن پيغمبر ناراضى بودند ، يعنى آمدن پيغمبر اكرم منافع خاص آنان را در خطر مىانداخت ، ولى موج اسلام در مدينه موجى بود غيرقابل مقاومت و اينها چاره‌اى نداشتند الّا اينكه خود را در زير پوشش اسلام مخفى كنند ؛ يعنى در باطن همان كه بودند بودند ، ولى تظاهر به اسلام مىكردند . شك ندارد كه چنين گروهى در مدينه بوده‌اند و اينها منافق بوده‌اند و بسيارى از آيات هم ناظر به همانهاست و شأن نزول آيات نفاق اغلب در مورد همانهاست .\r\nولى آيا منافقين منحصر بودند به همين منافقين مدنى كه به قول اين حضرات ريشهء آنها هم در همان زمان پيامبر كنده شد ، و يا نه منافقين منحصر به اينها بودند و نه ريشهء خود اينها كنده شد ؟\r\nوقتى كه پيغمبر اكرم صلى الله عليه و آله از دنيا رفت ، منافقين هنوز گروهى قوى و نيرومند بودند . اين مطلب دلايلى دارد . يكى اينكه اين يك امر واضح و روشنى است كه همان‌طور كه موج اسلام در مدينه خواه‌ناخواه سبب شد كه عده‌اى هم كه درواقع مسلمان نبودند تظاهر به اسلام كنند ، در سالهاى آخر يعنى بعد از آنكه مكه فتح شد ، عين همان جريان ، در مكه تكرار شد ؛ يعنى موج اسلام باز مكه را آنچنان گرفت كه باز عده‌اى از مردم مكه ، از همان قرشىها ، وقتى ديدند كه ديگر اين موج غيرقابل مقاومت است خودشان را در زير پوشش اسلام مخفى كردند . امثال ابوسفيان در حدود بيست سال با پيغمبر اكرم صلى الله عليه و آله جنگيده بودند و به شدت هم مخالفت كرده بودند ، احقاد بدريه و حديبيه و احديه در اينها بود ، كشته‌ها داده بودند ، در راه مبارزه با اسلام همه چيزشان را درواقع از دست داده بودند . شك ندارد كه وقتى موج اسلام مكه را گرفت و اينها تظاهر به اسلام كردند ، اسلام اينها يك اسلام واقعى نبود و لهذا\r\n\r\n","description":"","footnote":"","page_name":" 329 ","page_number":333},
  {"content":"\r\n\r\nعمار ياسر در مورد اينها فرمود : « ما أَسْلَموا وَ لكِنْ اسْتَسْلَموا » « 1 » يعنى درواقع اسلام نياوردند ، تظاهر به اسلام كردند .\r\nو اما اينكه سياست پيغمبر اكرم در مورد منافقين چه سياستى بود ، دربارهء منافقين اهل مدينه مورد اتفاق است . سياست ايشان دربارهء منافقين سياست حذَر و احتياط بود ، نه اينكه كسانى كه تظاهر به اسلام مىكنند ، مادامى كه عملى بر ضد انجام نداده‌اند ، اينها را پيغمبر اكرم بكشد ؛ اين‌طور نبوده است .\r\nمطلب ديگر اين است كه اين مطلب كه اينها مدعى مىشوند كه حتى منافقين مدينه با وفات پيغمبر اكرم يا نزديك به وفات ايشان به كلى ريشه‌كن شدند اين هم يك حرف صد در صد قابل قبولى نيست كه حتى منافقين مدينه همچنين شده باشند .\r\n\r\nنكته‌اى از علامهء طباطبايى\r\nنكته‌اى علامه طباطبايى ذكر كرده‌اند و نكتهء خوبى هم هست و آن اين است :\r\nمسأله‌اى كه فوق‌العاده نظر را جلب مىكند اين است كه چطور است كه منافقين تا پيغمبر اكرم زنده هستند تحريكات مىكنند ولى پيغمبر كه از دنيا مىرود و دورهء خلافت خلفا مىرسد ديگر نامى از اين منافقين نيست ؟ منافقين كوچكترين تحريك و دسيسه‌كارى در دورهء خلفا نكردند . اينها چطور يك مرتبه مؤمن و عابد شدند ؟ ! تا پيغمبر زنده بود ، اينها مؤمن واقعى نشدند ولى آيا پيغمبر كه از دنيا رفت ، يك مرتبه اينها مؤمن واقعى شدند و يا اينها در دورهء خلافت ، منافع خودشان را تأمين‌يافته ديدند و از اين جهت صدايشان خوابيد ؟ اين خودش مسألهء فوق‌العاده‌اى است كه تا پيغمبر زنده است اين‌همه صداى اينها هست - كه در خود قرآن منعكس است - ولى پيغمبر كه از دنيا مىرود ، يك مرتبه گويى چنين افرادى اصلًا وجود نداشته‌اند و اصلًا ديگر در تاريخ اسلام اسمى از منافقين برده نمىشود . اين نشانهء اين است كه در اثر وفات پيغمبر اكرم صلى الله عليه و آله و برقرارى خلافت ، جريان شكلى پيدا كرد كه منافقين منافع خودشان را تأمين‌يافته ديدند ، اين بود كه ديگر اسمى و صدايى از آنها نبود . اين مطلب حتى در مورد منافقين مدينه صادق است و در مورد\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 32 / ص 325 .\r\n","page_name":" 330 ","page_number":334},
  {"content":"\r\n\r\nمنافقين مكه امثال ابوسفيان كه تاريخچهء خيلى روشنى دارد .\r\nمسألهء ديگر اين است كه آيا منافقين منحصر به همين دو گروه هستند ، يعنى گروههايى بعد از آن كه مىبينند موجى آنچنان شديد است و غيرقابل مقاومت ، از اول خودشان را در زير اين پوشش مىبرند ، و يا ممكن است افرادى ابتدا مؤمن باشند و بعد منافق بشوند ؟ بله ، همه‌جور احتمال در كار بشر هست ؛ همان‌طور كه ممكن است افرادى مؤمن باشند و بعد كافر شوند ، به طريق اولى اين احتمال هست كه افرادى مؤمن باشند و بعد منافق بشوند . آنهايى كه كافر مىشوند چرا كافر مىشوند ؟ انسان بعد از اينكه ايمان پيدا كرد و واقعاً چيزى را انتخاب كرد ، هميشه در معرض امتحانات هست و در آن وقت است كه گاهى انسان لغزش پيدا مىكند و كافر مىشود و به طريق اولى منافق هم ممكن است بشود و بلكه احتمال اينكه منافق بشود خيلى بيشتر است و شايد اسلام از منافقينى كه در يك دوره مؤمن راستين بوده‌اند و بعد منافق شده‌اند بيشتر ضرر برده است تا منافقينى كه از اول منافق بوده‌اند . منافقينى كه از اول منافق بودند ، اعتمادها را نتوانستند جلب كنند ، ولى منافقينى كه از ابتدا منافق نبودند و بعد منافق شدند اعتمادها را جلب كرده و بعد منافق شدند و خطر اينها خيلى بيشتر است . حتى همهء منافقين مدينه مثل عبداللَّه بن ابىّ نبودند كه از ابتدا منافق باشند بلكه عده‌اى از آنان ابتدا مؤمن بودند و بعد منافق شدند . قرآن مىفرمايد : « ذلِكَ بِأَنَّهُمْ امَنوا ثُمَّ كَفَروا » « 1 » .\r\nپس اين كه ما بگوييم همين كه كسى اسلام آورد اگر از ابتدا اسلامش اسلام حقيقى باشد و از روى نفاق نباشد ، اين ديگر تا ابد اسلامش از روى نفاق نيست ، اصلى نيست كه دليلى داشته باشد كه انسان بتواند بپذيرد ، بلكه اصل غيرقابل پذيرشى است .\r\n\r\nتكيهء قرآن بر حذر از منافقين\r\nمسأله‌اى كه فوق‌العاده توجه انسان را به خود جلب مىكند اين است كه در قرآن بيش از هر كتاب ديگرى روى احتياط و حذر از منافقين تكيه شده است . شما در هر كتاب مذهبى ديگرى مىبينيد كه صحبت از مؤمن و كافر است ، ولى قرآن در مقابل\r\n\r\n\r\n\r\n\r\n","description":"","footnote":"\r\n( 1 ) . منافقون / 3 .\r\n","page_name":" 331 ","page_number":335},
  {"content":"\r\n\r\nمؤمن ، دو گروه را قرار مىدهد : كافر و منافق . مؤمن يعنى يك انسان با ايمانِ يكچهره كه چهرهء درونش ايمان و چهرهء برونش هم ايمان است . كافر يعنى يك انسان بىايمان يكچهره كه چهرهء درونش بىايمانى و چهره برونش هم بىايمانى است . ولى منافق يك بىايمان دو چهره است كه چهرهء درونش بىايمانى و چهرهء برونش ايمان است . اين اگر مسأله‌اى بود كه اختصاص به همان گروه منافقين مدينه مىداشت اين‌همه آيه در مورد منافقين نازل نمىشد . اين قضيه به صدر اسلام هم اختصاص نداشته و براى ذيل اسلام و بلكه براى دنيا هميشه بوده است .\r\n\r\nنفاق ، از مختصات بشر\r\nنكتهء ديگر اين است كه نفاق از مختصات بشر است . معمولًا در حيوانات اثرى از نفاق يعنى دوچهرگى و دورويى ديده نمىشود . شايد خيلى به ندرت در بعضى از حيوانات زيرك چنين چيزى ديده شود ، يعنى حيوان به حالتى بر ضد حالتى كه داراست تظاهر كند . حيوان اگر خشم بگيرد آثار خشم در صدايش و حنجره‌اش ظاهر مىشود ؛ اگر خوشحال شود فوراً جست و خيز مىكند ؛ اگر دردش بيايد ناله مىكند . هر صدايى از حيوان يك نشانهء واقعى است از حالتى كه دارد و ميان حالتش و آن صدا يا علامتى كه از خود بروز مىدهد اختلاف نيست ؛ اين انسان است كه اين قدرت را دارد كه ممكن است با يك نفر در نهايت درجه دشمن باشد و در دلش حقد و كينهء او را داشته باشد ولى وقتى با او بنشيند تظاهر به دوستى كند و با چهرهء باز برخورد كند و اظهار خوشوقتى و خوشحالى كند . اكثر تعارفاتى كه در ميان مردم معمول است نوعى نفاق است براى اينكه دروغ است . كسى به خانه‌اى مىآيد و صاحبخانه مىگويد قدم روى چشم ما گذاشتيد ، چنين و چنان كرديد ، اما همين كه مهمان مىرود ، خلافش را مىگويد و باطنش را ظاهر مىكند . بشر به دليل اينكه هوشش بيشتر و عقلش زيادتر است مىتواند منافق‌گرى و دورويى كند « 1 » .\r\nهرچه انسانها بدوىتر هستند صريح‌تر هستند يعنى فاصلهء ميان درون و\r\n\r\n\r\n\r\n\r\n","description":"","footnote":"\r\n( 1 ) . سالهاى اولى كه به تهران آمده بودم پيش يك نفر چند درسى انگليسى خواندم . مىگفت مثَلى در انگليسى هست كه مىگويند : « خدا به انسان زبان داده براى اينكه هميشه ضد آنچه كه فكر مىكند بگويد » .\r\n","page_name":" 332 ","page_number":336},
  {"content":"\r\n\r\nبيرونشان كمتر است . هرچه انسانها به طرف تمدن آمدند و هرچه كه فرهنگ و تمدنشان پيش رفت بر نفاقشان افزوده شد ، يعنى فاصلهء ميان اين دو چهره‌شان زياد شد و اين امر مثالهاى بسيارى دارد به‌طورى كه دنياى ما را بايد گفت « دنياى نفاق » .\r\nآن انسانهاى اوّلى در صورتى كه منافق‌گرى مىكردند ، اگر فاصلهء دو چهره‌شان چهار سانتيمتر بود حالا انسانها در حدى منافق شده‌اند كه فاصلهء ميان دو چهره‌شان چند فرسخ است و كشف اين [ نفاقها 
  ] فوق‌العاده مشكل است . اين نيرنگهايى كه استعمارچىهاى دنيا مىزنند و كارهايى كه مىكنند اگر لاى اولش را باز كنى چيزى نمىفهمى ؛ لاى دوم را كه باز كنى باز هم نمىفهمى ؛ لاى سوم را كه باز كنى چيزى نمىفهمى ؛ آن لاى صدمش را اگر كسى باز كند ، آن نيت حقيقى را در آن لاى صدم مىفهمد .\r\nحذر از اينها خيلى مشكل است . هر مقدار كه نفاق شديدتر و پرپيچ و خم‌تر و دقيق‌تر باشد احتياط از آن مشكلتر و دشوارتر است . « هُمُ الْعَدُوُّ فَاحْذَرْهُمْ » « 1 » . دستور ، دستور احتياط است . احتياطكردن از اينها صد درجه دشوارتر و مشكلتر است .\r\nمرحوم آقا ميرزا محمد صادق اصفهانى از علماى خيلى بزرگ و هم‌دورهء مرحوم آقا سيد ابوالحسن بودند . ايشان بعد به اصفهان آمد كه اگر در نجف مانده بود خودش مرجع تقليد بود . ايشان گفته بود از اصفهان براى سفر حج عازم مكه شدم ( در آن وقت بيشتر با كشتى مىرفتند و از كشورهايى عبور مىكردند ) . در يكى از سفارتخانه‌هاى خارجى دنبال گذرنامه رفته بودم . يك وقت ديدم مردى با زبان فارسى فصيح صدا زد : آقا ميرزا صادق ! آقا ميرزا صادق ! بعد مثل يك آدم كاملًا آشنا شروع به صحبت كرد . هرچه فكر كردم ديدم او را نمىشناسم . آخر گفت : من را نمىشناسى ؟ گفتم : نه . گفت : من در زمان مشروطيت در نجف در فلان حجره بودم ، و خودش را معرفى كرد . يادم آمد كه او طلبه‌اى بود از شاگردهاى مرحوم آخوند كه آنچنان زاهد و مقدس و متدين بود و آنچنان درسهايش را هم خوب حاضر مىكرد كه مورد اعتماد همه قرار گرفته بود . معلوم شد كسى بوده كه سى سال مأموريت داشته است .\r\nبشر اين‌قدر قدرت و توانايى دارد كه پرده روى چهرهء خودش بكشد و چهرهء\r\n\r\n\r\n\r\n\r\n","description":"","footnote":"\r\n( 1 ) . منافقون / 4 .\r\n","page_name":" 333 ","page_number":337},
  {"content":"\r\n\r\nواقعى خود را پنهان كند . « هُمُ الْعَدُوُّ فَاحْذَرْهُمْ » . قرآن مىفرمايد از اين‌طور دشمنان بپرهيز .\r\n\r\nكتمان ممدوح و نيكو\r\nمطلب ديگر اين است كه اگرچه درصورتىكه انسان قدرت و توانايى اينكه بتواند اسرار خود را مخفى كند نمىداشت اين نوع عملِ خدعه و فريبكارى را كه بالاترين خدعه‌هاست انجام نمىداد ، ولى بشر به واسطهء همين توانايى كه دارد مىتواند از بزرگترين فضيلتها برخوردار باشد ، فضيلتى كه نقطهء مقابل نفاق است . هر كتمانى كه نفاق نيست . نفاق يعنى باطن بد و نيت بد را به قصد خدعه و فريب مردم مخفى كردن ؛ جو فروختن و گندم‌نمايى كردن . عكس قضيه چگونه است ؟ عكس قضيه اين‌گونه است كه انسانى به كمالاتى از معنويت رسيده باشد كه اگر مردم از آن اطلاع پيدا كنند دست و پايش را مىبوسند ، خاك پايش را برمىدارند ولى او اين كمالات را مخفى مىكند و مىخواهد اين راز بين خودش و خداى خودش باشد ؛ ببين تفاوت ره از كجاست تا به كجا ؟\r\nداستان آن غلام را شنيده‌ايد كه در خانهء امام زين‌العابدين عليه السلام بود . سال قحطى و سختى بود و باران نيامده بود . مردم به صحرا رفته بودند و دائماً دعا مىكردند و نماز مىخواندند . شخصى مىگويد : من غلامى را در يك غربت و تنهايى و خلوت در آنجا ديدم . نماز خواندن و عبادت او و گريه و خشوع او و مناجاتى كه با حق كرد و دعايى كه كرد مرا مجذوب كرد . من شك نكردم كه بارانى كه آمد از دعاى او بود .\r\nدنبالش را گرفتم و تصميم گرفتم هرطور كه هست او را در اختيار بگيرم براى اينكه غلام او بشوم . خدمت امام زين‌العابدين عليه السلام رفتم و عرض كردم : من مىخواهم اين غلام را از شما بخرم نه براى اينكه غلام من باشد بلكه براى اينكه مخدوم من باشد و من خدمتگزار او باشم . غلام را حاضر كردند . وقتى او را خريدم ، نگاه حسرتبارى به من كرد و گفت : تو چه كسى هستى كه مرا از مولايم جدا كردى ؟ گفتم : قربان تو ، من تو را براى اين نخريدم كه تو را خدمتگزار خودم قرار بدهم ، بلكه براى اين خريدم كه خدمتگزار تو باشم . من در تو چيزى ديدم كه در كس ديگرى نديدم . جز براى اينكه خدمتگزار تو باشم هيچ قصد و غرضى نداشتم . من مىخواهم از محضر تو بهره ببرم و بعد جريان را به او گفتم . تا جريان را گفتم رو كرد به آسمان و گفت : خدايا\r\n\r\n","description":"","footnote":"","page_name":" 334 ","page_number":338},
  {"content":"\r\n\r\nاين رازى بود بين من و تو . من نمىخواستم بندگان تو از آن اطلاع پيدا كنند . حال كه بندگانت را مطلع كرده‌اى خدايا مرا ببر . همين را گفت و جان به جان‌آفرين تسليم كرد .\r\nبشر قدرت كتمان كردن دارد ، اما چه چيزى را بايد كتمان كند ؟ يكى بدى را كتمان مىكند و تظاهر به خوبى مىكند و ديگرى از اين قدرت و از اين كمال و توانايى به اين نحو استفاده مىكند كه اسرارش را - كه اگر مردم اطلاع پيدا كنند او را به عرش برين مىرسانند - از مردم پنهان نگاه دارد .\r\nدر قرآن دربارهء بعضى از فقرا چنين آمده است : « يَحْسَبُهُمُ الْجاهِلُ اغْنياءَ مِنَ التَّعَفُّفِ » « 1 » . اين ، نقطهء مقابل نفاق است . بعضى از فقرا به واسطهء اينكه عفيف هستند آنچنان روى فقر و نادارى خودشان را مىپوشانند و نمىخواهند كسى بفهمد كه آنها فقير هستند كه مردم خيال مىكنند آنها اغنيا هستند .\r\nپس نه اين است كه اگر ظاهر با باطن فرق داشته باشد مطلقاً بد است . اگر انسان كارى كند كه باطنش از ظاهرش بهتر باشد و هميشه كوشش كند كه ظاهرش يك درجه پايين‌تر از باطنش باشد خيلى هم خوب است و براى انسان كمال است . آنچه كه اسمش نفاق است ، فريب است ، خدعه است ، گول‌زدن مردم است .\r\nتعبيرى در سوره « علق » آمده است كه مىفرمايد : « كَلّا لَئِنْ لَم‌ْيَنْتَهِ لَنَسْفَعاً بِالنّاصِيَةِ . ناصِيَةٍ كاذِبَةٍ خاطِئَةٍ » « 2 » [ چنين نيست ، اگر از كارش دست برندارد 
  ] در قيامت موى پيشانى او را خواهيم گرفت ، اين پيشانى دروغگوى خطاكار . پيشانى دروغگو ، يعنى اين سيماى دروغگو ، سيمايى كه مردم فكر مىكنند كه او چه آدم خوبى است اما اين سيما دروغ مىگويد . نمىفرمايد زبانش دروغ مىگويد بلكه مىفرمايد خود پيشانىاش دروغ مىگويد .\r\nدر آيهء بعد ، قرآن لحن اكيدى دارد . بعد از آن كه تشت رسوايى منافقين از بام افتاد و معلوم شد كه اينها خطا كرده‌اند ، بعضى به آنها گفتند : برويد خدمت رسول اكرم صلى الله عليه و آله و اظهار ندامت كنيد و از ايشان بخواهيد از خداوند براى شما طلب مغفرت كند . اين سخن به آنها برمىخورَد ! « وَ إذا قيلَ لَهُمْ تَعالَوْا يَسْتَغْفِرْ لَكُمْ رَسول‌ُاللَّهِ\r\n\r\n\r\n\r\n\r\n","description":"","footnote":"\r\n( 1 ) . بقره / 273 .\r\n( 2 ) . علق / 15 و 16 .\r\n","page_name":" 335 ","page_number":339},
  {"content":"\r\n\r\nلَوَّوْا رُؤوسَهُمْ » وقتى به آنها گفته مىشود بياييد تا پيغمبر براى شما استغفار كند سرشان را مىپيچند كه اين حرفها چيست كه مىزنيد ؟ « وَ رَأَيْتَهُمْ يَصُدّونَ وَ هُمْ مُسْتَكْبِرونَ » اينها را مىبينى در حالى كه صد مىكنند - كه هم ممكن است به معناى اعراض خودشان باشد و هم به معناى اعراض دادن مردم : خودشان روى برمىگردانند و يا مانع مردم هستند - و آنها تكبر مىورزند . كسى كه به پيغمبر ايمان داشته باشد ، محال است در مقابل ايشان استكبار بورزد .\r\nقرآن مىفرمايد ولى كار اينها از اين حرفها گذشته است . به آنها گفته‌اند بياييد پيغمبر براى شما استغفار كند ؛ مگر اين گناهان با اين استغفارها آمرزيده مىشود ؟\r\n« سَواءٌ عَلَيْهِمْ أَسْتَغْفَرْتَ لَهُمْ امْ لَم‌ْتَسْتَغْفِرْلَهُمْ لَنْ يَغْفِرَ اللَّهُ لَهُمْ » فرقى نمىكند ، چه تو براى اينها استغفار بكنى و چه نكنى خدا هرگز اينها را نخواهد آمرزيد . « إنَّ اللَّهَ لايَهْدِى الْقَوْمَ الْفاسِقينَ » خدا مردم فاسق و خارج را هدايت نمىكند . فسوق همان خروج است .\r\nآيهء بعد گويى مىخواهد بيان كند كه چرا خداوند اينها را نمىآمرزد . قرآن يك گناه اين منافقين را كه اهانتى بود كه به خدا ، پيغمبر اكرم صلى الله عليه و آله ، اسلام و مؤمنين كردند گوشزد مىكند : « هُمُ الَّذينَ يَقولونَ لاتُنْفِقوا عَلى مَنْ عِنْدَ رَسول‌ِاللَّهِ » اينها همان كسانى هستند كه به ياران خودشان مىگويند چرا به اين مردمى كه نزد پيغمبر هستند انفاق مىكنيد ؟ چرا به اصحاب مهاجر پيغمبر انفاق مىكنيد ؟ كلمهء « انفاق » را به كار برده‌اند . قرآن در سورهء حشر همين قصه را نقل مىكند و كلمهء « ايثار » را به كار مىبرد . ايثار يعنى ازخودگذشتگى . اينها كه كلمهء « انفاق » را به كار مىبرند مىخواهند مهاجرين را تحقير كنند . گويى چنين مىگويند كه چرا مثلًا به اين گداها اين‌قدر پول مىدهيد ؟ البته اين را در بين رفقاى خودشان مىگفتند كه بعد ، از طرف زيد بن ارقم - كه در آن وقت بچه‌اى بود و در آنجا حاضر بود و آنها متوجه نبودند كه ممكن است خبر بدهد - قضيه فاش شد . « هُمُ الَّذينَ يَقولونَ لاتُنْفِقوا عَلى مَنْ عِنْدَ رَسول‌ِاللَّهِ حَتّى يَنْفَضّوا » اينها كسانى هستند كه مىگويند به مردمى كه نزد پيغمبر هستند انفاق نكنيد تا متفرق شوند .\r\nقرآن مىفرمايد : « وَللَّهِ خَزائِنُ السَّمواتِ وَالْارْضِ » چه فكر كرده‌ايد ؟ شما خيال\r\n\r\n","description":"","footnote":"","page_name":" 336 ","page_number":340},
  {"content":"\r\n\r\nكرده‌ايد كه ريشهء همه چيز ، شندر غاز « 1 » پولى است كه مردم مىدهند ؟ خيلى به اصطلاح ، اقتصادى و مادى فكر كرده‌ايد . مسأله ، مسألهء ايمان است ، مسألهء اتكاى به خداست و مسألهء نصرت الهى است . اگر مردمى استحقاق اين را پيدا كنند كه خدا بخواهد آن مردم را پيروز كند ، همهء آن وسائل را فراهم مىكند ، مال و ثروت هم برايشان فراهم مىكند . خزائن آسمانها و زمين مال خداست ، براى خدا كار مشكلى نيست كه بخواهد وسيله‌اى را فراهم كند . « وَلكِنَّ الْمُنافِقينَ لايَفْقَهونَ » ولى منافقين اين چيزها را نمىفهمند .\r\n\r\nذلّت عبداللَّه بن ابَىّ\r\n« يَقولونَ لَئِنْ رَجَعْنا الَى الْمَدينَةِ لَيُخْرِجَنَّ الْأَعَزُّ مِنْهَا الْاذَلَّ » مىگويند اگر ما به مدينه بازگرديم آن كه عزيزتر است ذليل‌تر را بيرون خواهد كرد . عبداللَّه‌بن ابىّ مىگفت پايم كه به مدينه برسد پيغمبر را بيرون مىكنم .\r\nقرآن مىفرمايد : « وَللَّهِ الْعِزَّةُ وَ لِرَسولِهِ وَ لِلْمُؤْمِنينَ » عزت منحصراً از آنِ خدا و پيامبر و مؤمنين است ، يعنى تو ذليل‌تر از آن هستى كه بخواهى چنين كنى ، تو آنقدر ذليلى كه خودت هم نمىدانى : « وَ لكِنَّ الْمُنافِقينَ لايَعْلَمونَ » .\r\nعبداللَّه بن ابىّ هنوز به مدينه نرسيده بود كه خداى متعال دو بار ذلت او را به او نشان داد . اين‌طور اشخاص كه منافق و ترسو هستند وقتى كه در ميان رفقاى خودشان هستند رجز مىخوانند ولى در جمع به كلى شكل ديگرى به خود مىگيرند .\r\nوقتى كه آمد خدمت پيغمبر ، قسمهاى غِلاظ و شِدادى خورد كه اصلًا من اين حرفها را نگفته‌ام و اينها را به من دروغ بسته‌اند . اين اولين ذلتش بود . بعد هم پسرش آمد خدمت پيغمبر اكرم صلى الله عليه و آله و عرض كرد : يا رسول‌اللَّه همه مىدانند كه در ميان انصار ، جوانى نسبت به پدر و مادرش خوشرفتارتر از من نيست . من پدرم را به عنوان يك پدر دوست دارم ولى پدر من منافق است . اگر حق پدرم كشته شدن است فرمان بده تا خودم او را بكشم . فرمود : نه . با اينكه پيغمبر اكرم صلى الله عليه و آله او را نهى كرد ، آمد كنار\r\n\r\n\r\n\r\n\r\n","description":"","footnote":"\r\n( 1 ) . [ كنايه از پول اندك . ( غاز : كوچكترين واحد پول در عهد قاجاريه . ده غاز معادل يك شاهى بود - فرهنگ معين ) . 
  ]\r\n","page_name":" 337 ","page_number":341},
  {"content":"\r\n\r\nدروازهء مدينه ايستاد . هر كس مىآمد ، مىديد كه او دارد قدم مىزند و شمشيرش هم دستش است . پدرش از دور پيدا شد . جلوى او را گرفت و گفت حق ورود به مدينه را ندارى . تا پيغمبر اجازه ندهد من نمىگذارم وارد مدينه شوى . اين آدمى كه اينچنين لاف مىزد كه اگر به مدينه برگردم پيغمبر را از مدينه بيرون مىكنم ، كارش به جايى رسيد كه روز بعد ( بيش از يك روز هم تا رسيدن به مدينه فاصله نشد ) نزديكترين افراد به او يعنى پسرش به او گفت من بدون اجازهء پيامبر نمىگذارم وارد مدينه بشوى .\r\n« يا أيُّهَا الَّذينَ امَنوا لاتُلْهِكُمْ أَمْوالُكُمْ وَ لا أَوْلادُكُمْ عَنْ ذِكْرِاللَّهِ وَ مَنْ يَفْعَلْ ذلِكَ فَأُولئِكَ هُمُ الْخاسِرونَ » . گويى قرآن مىخواهد اين‌طور نتيجه بگيرد كه اين كسانى كه اين‌همه باد و بروت مىكنند و اين حرفها را مىزنند ، غرورشان به مال و ثروتى است كه دارند . فكر مىكنند هر چه هست مال و ثروت است و ثروت هم دست ماست پس همه چيز دست ماست ، قدرت هم دست ماست ؛ پيغمبر و مهاجرين كه از مكه آمده‌اند ثروتى ندارند ، ثروت مال ماست . ما همين‌قدر كه جلوى اين جريان اقتصادى را بگيريم ، خواه‌ناخواه متفرق مىشوند . اين غرور را از مال و ثروت پيدا كرده‌اند . بعد هم كه عبداللَّه بن ابىّ خود را به عنوان عزيزتر حساب مىكند ، تكيه‌اش به قوم و فاميل و بچه‌هايش است .\r\nقرآن به عنوان نصيحت به مؤمنين خطاب مىكند كه اى اهل ايمان ، ببينيد چطور مال و ثروت و فرزندان و فاميل ، سبب غفلت و غرور و سبب نفاق عده‌اى شد . مبادا اين‌جور چيزها مانع شما و غافل‌كنندهء شما از خدا باشد . « يا أَيُّهَا الَّذينَ امَنوا لاتُلْهِكُمْ أَمْوالُكُمْ وَ لا أَوْلادُكُمْ عَنْ ذِكْرِ اللَّهِ » اى اهل ايمان ثروتهاى شما و فرزندان شما ، شما را از ياد خدا باز ندارد و غافل نكند آنچنان كه آنها را غافل كرده است . « وَ مَنْ يَفْعَلْ ذلِكَ فَأُولئِكَ هُمُ الْخاسِرونَ » . هر كس اين كار را بكند و اينچنين بشود يعنى مال و ثروتش موجب غفلتش بشود زيانكار است . كلمهء « خسران » به كار رفته است چون در مال ، نفع و زيان مطرح است . همين مال كه عين سود است ، تبديل به زيان مىشود .\r\n« وَ أَنْفِقوا مِمّا رَزَقْناكُمْ مِنْ قَبْلِ أَنْ يَأْتِىَ أَحَدَكُمُ الْمَوْتُ » برعكس ، بناى كار خودتان را بر انفاق بگذاريد و اينكه تا زنده هستيد از مال و ثروت خودتان ، خودتان استفاده كنيد . استفادهء شما در اين است كه اينها را در راه خدا بدهيد و تنها به اين وسيله است كه مال خود را براى خود جاويد كرده‌ايد .\r\n\r\n","description":"","footnote":"","page_name":" 338 ","page_number":342},
  {"content":"\r\n\r\n\r\nسخن اميرالمؤمنين عليه السلام\r\nعلى عليه السلام پولى به دستشان رسيد . ايشان اين پول را در دستشان حركت مىدادند و مىفرمودند كه اى پول ، اى دينار ، اى درهم ، تو آن وقت مال من هستى كه تو را خرج كنم . برعكسِ آنچه معمولًا خيال مىكنند كه مىگويند پول تا وقتى كه در دست من است مال من است ، ايشان فرمودند : پول تا در دست من است مال من نيست ؛ وقتى كه پول را خرج كردم آن وقت است كه مال من مىشود .\r\n« وَ أَنْفِقوا مِمّا رَزَقْناكُمْ مِنْ قَبْلِ أَنْ يَأْتِىَ أَحَدَكُمُ الْمَوْتُ » انفاق كنيد از آنچه كه به شما روزى داده‌ايم پيش از آنكه مرگ يكى از شما فرا برسد . وقتى كه مرگ فرا مىرسد ، آن وقت است كه هر كس آرزو مىكند كه اى كاش مهلتى داشت و مىتوانست از مال خود در راه خدا خرج كند ، در درجهء اول واجبات را و در درجهء دوم مستحبات را انجام دهد . بعضى گفته‌اند : اينجا مقصود واجبات است . شايد همچنين باشد .\r\n« فَيَقولَ رَبِّ لَوْلا أَخَّرْتَنى الى أَجَلٍ قَريبٍ » خدايا چرا مدت كمى به من مهلت نمىدهى ؟ كمى به من مهلت بده ، همين‌قدر مهلت بده كه بتوانم مالم را در راه تو خرج كنم . « فَأَصَّدَّقَ وَ أَكُنْ مِنَ الصّالِحينَ » تا در راه خدا صدقه بدهم و از مردمان صالح و شايسته باشم . ولى قرآن مىفرمايد : « اجل مسمّى » تخلف‌پذير نيست . « وَلَنْ يُؤَخِّرَ اللَّهُ نَفْساً اذا جاءَ اجَلُها » خدا هرگز هيچ نفْسى را كه اجلش فرا رسيده ، به تأخير نمىاندازد ؛ اينها خيال و حرف است . « وَاللَّهُ خَبيرٌ بِما تَعْمَلونَ » و خدا به آنچه كه شما انجام مىدهيد خبير و آگاه است .\r\nدربارهء « وَ أَكُنْ مِنَ الصّالِحينَ » كه در همين آيه بود كه خدايا چرا اجل مرا به تأخير نينداختى تا صدقه بدهم و از صالحين باشم ، ابن‌عباس گفته است : « أَصَّدَّقَ » اشاره است به اينكه حق واجب مالم را بدهم « وَ أَكُنْ مِنَ الصّالِحينَ » يعنى حج واجب خودم را انجام بدهم . دربارهء كسانى كه حج واجبشان را انجام نداده‌اند ( و ظاهراً دربارهء كسانى هم كه حقوق مالى واجب ديگران را ادا نكرده‌اند چنين تعبيرى هست ) در حديث آمده است كه وقتى مىخواهند بميرند ، به آنها گفته مىشود حالا ديگر مختاريد ، مىخواهيد يهودى بميريد ، مىخواهيد نصرانى بميريد ؛ ديگر نمىتوانيد مسلمان بميريد . حج در سابق واقعاً يك عمل رياضت و نيمه‌جهاد بوده است ولى حالا به صورت تفنن و سفر تفريحى درآمده است .\r\n\r\n","description":"","footnote":"","page_name":" 339 ","page_number":343},
  {"content":"\r\n\r\n\r\nذكرى از امام حسن عليه السلام\r\nاز جمله چيزهايى كه در مورد امام حسن مجتبى عليه السلام - كه اين ايام ، ايام شهادت ايشان است - نوشته‌اند اين است كه ايشان در عمرشان مكرر ( شايد بيست بار ) هر چه داشتند نصف كردند ؛ نصف را براى خود نگه داشتند و نصف ديگر را در راه فقرا و مواردى كه لازم بود ، انفاق كردند .\r\nامام حسن عليه السلام سفرهاى متعدد پياده به حج مشرف شدند . با اينكه مركوب داشتند ولى سوار نمىشدند و اين عمل را براى خودشان به صورت يك رياضت و عبادت واقعى درمىآوردند . مقام ايشان بالاتر از اين است كه بخواهيم اين حرفها را بزنيم ولى شك ندارد كه براى افراد عادى هم آن حالى كه در سفر پياده پيدا مىشود هرگز با اين تنعمها حاصل نمىشود .\r\nامام مجتبى عليه السلام در حالْ پيدا كردن در هنگام عبادت فوق‌العاده بودند . دشمنان ايشان ، چه تهمتها به ايشان زدند ، چه دشمنان امويشان و بدتر از آنها دشمنان عباسى ، چون در دورهء بنىالعباس علويانِ بنىالحسن زياد قيام مىكردند و دستگاه سياست و تبليغات بنىالعباس براى اينكه سادات بنىالحسن را بكوبد شروع به تبليغات عليه جدّ آنها يعنى امام حسن عليه السلام كرده بود : زن خيلى زياد گرفته است ، مرد عياشى بوده است و از اين جور نسبتها ، در صورتى كه امام مجتبى عليه السلام « أعبد » اهل زمانشان بوده‌اند . نماز كه مىخواندند سراسر گريه بود و اگر به آيه‌اى از آيات قرآن مىرسيدند كه در آن آيه ذكرى از عذاب بود ، مىافتادند و غش مىكردند .\r\nنمونه‌اى بودند از پدر بزرگوارشان على عليه السلام . آنچه كه دربارهء على عليه السلام شنيده‌ايد ، نمونه‌اش دربارهء امام حسن عليه السلام صادق است . اين كه روزگار با اين وجود مقدس در زمان خودش چه كرد و بعد در زمانهاى بعد از خودش دستگاه خلافت عباسى چه كرد داستان درازى دارد . ده سالى كه بعد از پدر بزرگوارشان زنده بودند كه بين نه تا ده سال طول كشيد ( اميرالمؤمنين عليه السلام در سال چهلم هجرى و امام حسن عليه السلام در سال چهل و نهم هجرى از دنيا رفتند ) دورهء حكومت استبدادى سياه معاويه است و بيشترين فشارها روى شخص امام است . ديگر معاويه از هيچ‌گونه آزار و اذيت و تحقير و تبليغى عليه امام حسن عليه السلام خوددارى نمىكرد . در اوايل حكومت معاويه هنوز به اصطلاح آنچنان كه بايد و شايد صابون معاويه و بنىاميه به\r\n\r\n","description":"","footnote":"","page_name":" 340 ","page_number":344},
  {"content":"\r\n\r\nجامهء مردم نخورده بود ؛ اواخر حكومت معاويه و در زمان حكومت يزيد بود كه تشت اينها ديگر به‌طوركلى از بام افتاد والّا قبلًا مردم مىگفتند معاويه مرد باكفايتى است . معاويه به حكم اينكه بعد از خودش تمام انديشه‌اش اين بود كه خلافت به پسرش يزيد برسد موانع را در زمان حيات خودش يكى پس از ديگرى برمىداشت و اين اختصاص به امام حسن عليه السلام ندارد . عدهء ديگرى هم كه از نظر مردم يا از نظر خودشان كانديداى خلافت بودند ، همه را از بين برد مثل سعد بن وقّاص . معاويه سعد بن وقّاص پدر عمر سعد را مسموم كرد و كشت چون يكى از شش نفرى بود كه عمر براى شورا معين كرد . قهراً در ميان مردم [ شايع 
  ] بود كه سعد مردى است كه لياقت خلافت دارد براى اينكه خليفهء دوم او را هم جزو آن شش نفر نامزد كرد .\r\nمردى است به نام « عبدالرحمن بن خالد » كه پسر خالد بن وليد است . چون پدرش سردار معروفى بود خودش هم ادعاهايى داشت . معاويه او را هم مسموم كرد و از بين برد و حتى چندين نفر از بنىاميه را كه داعيهء خلافت داشتند از بين برد . در مورد آنها ، هدف معاويه فقط اين بود كه خودشان را از بين ببرد ولى راجع به امام حسن عليه السلام هدف ديگرى هم داشت و آن اين بود كه مىخواست علاقه و محبت به امام حسن عليه السلام را از بين ببرد ، چون مىدانست مردم به اهل‌بيت علاقه و محبت دارند و بعد هم مىخواست به خيال خود روح امام حسن عليه السلام را در زمان حياتشان خرد كند . به حاكم مدينه سپرده بود كه روزهاى جمعه موظف هستى حتماً در حضور حسن بن على پدرش را لعن و سب كنى . در آيهء نماز جمعه خوانديم كه وقتى نماز جمعه اقامه مىشود بر همه واجب است شركت كنند . اگر كسى شركت نمىكرد نمىتوانست بگويد من كه شركت نمىكنم براى اين است كه اينها لياقت اين را ندارند كه نماز جمعه را اقامه كنند . فوراً مىگفتند اين فرد مخالف نماز جمعه و كافر است و او را تكفير مىكردند به‌طورى كه همان مردم مقدس مىريختند و او را مىكشتند .\r\nامام در نماز جمعه شركت مىكرد . آنوقت در حضور حضرت و در كنار قبر پيغمبر صلى الله عليه و آله خطبهء نماز جمعه - كه در دو جلسه پيش عرض كرديم كه وظيفهء امام جمعه در هنگام ايراد خطبه چيست - تبديل شده بود به لعن و سبّ على عليه السلام . در آخر كار هم معاويه به فكر افتاد كه امام حسن عليه السلام را از ميان بردارد . اين بود كه وسيلهء مسموم كردن را فراهم كرد ، آن هم نه يك بار ، بلكه دو بار يا سه بار\r\n\r\n","description":"","footnote":"","page_name":" 341 ","page_number":345},
  {"content":"\r\n\r\nايشان را مسموم كرد . . . « 1 »\r\n\r\n\r\n\r\n\r\n","description":"","footnote":"\r\n( 1 ) متاسفانه جملات انتهايى نشده است\r\n","page_name":" 342 ","page_number":346},
  {"content":"\r\n\r\n\r\n[ تفسير سورهء تغابن 
  ]\r\n\r\nتفسير سورهء تغابن ( 1 )\r\nبسم‌اللَّه الرحمن الرحيم يُسَبِّحُ للَّهِ ما فِى السَّمواتِ وَ ما فِى الْارْضِ لَهُ الْمُلْكُ وَ لَهُ الْحَمْدُ وَ هُوَ عَلى كُلِّ شَىْءٍ قَديرٌ . هُوَ الَّذى خَلَقَكُمْ فَمِنْكُمْ كافِرٌ وَ مِنْكُمْ مُؤْمِنٌ وَ اللَّهُ بِما تَعْمَلونَ بَصيرٌ . خَلَقَ السَّمواتِ وَ الْارْضَ بِالْحَقِّ وَ صَوَّرَ كُمْ فَأَحْسَنَ صُوَرَكُمْ وَ الَيْهِ الْمَصيرُ . يَعْلَمُ ما فِى السَّمواتِ وَ الْارْضِ وَ يَعْلَمُ ما تُسِرّونَ وَ ما تُعْلِنونَ وَ اللَّهُ عَليمٌ بِذاتِ الصُّدورِ « 1 » .\r\nاين سوره ، سورهء مباركهء تغابن و پنجمينِ مسبّحات است ؛ پنجمين سوره‌اى است كه با « سبّح » و يا « يسبّح » شروع شده است و از آن جهت سورهء تغابن ناميده شده است كه در يكى از آيات اين سوره كه خواهد آمد ( آيهء نهم ) مىفرمايد : « يَوْمَ يَجْمَعُكُمْ لِيَوْمِ الْجَمْعِ ذلِكَ يَوْمُ التَّغابُنِ » آن روزى كه خدا شما را در روزِ جمع گرد مىآورد و آن روز ، روزِ تغابن است . اين كه معناى تغابن چيست ، هنگامى كه به آن آيه رسيديم\r\n\r\n\r\n\r\n\r\n","description":"","footnote":"\r\n( 1 ) . تغابن / 1 - 4 .\r\n","page_name":" 343 ","page_number":347},
  {"content":"\r\n\r\nان‌شاءاللَّه عرض مىكنيم .\r\nدر قسمتهاى اول اين سوره ، تكيهء آيات بر مسألهء بازگشت به خداوند يعنى مسألهء معاد و همچنين نبوت است و در آخر ، آيات مربوط به انفاق و صبر و برخى امور ديگر خواهد آمد ، ولى ظاهراً بيشتر تكيهء آيات اين سوره بر مسألهء معاد است به طورى كه مسائلى هم كه در ابتدا ذكر مىفرمايد به منزلهء تمهيد و مقدمه‌چينى يعنى ذكر مقدمات استدلال براى مسألهء معاد است .\r\nشروع سوره با اين آيه است : « يُسَبِّحُ للَّهِ ما فِى السَّمواتِ وَ ما فِى الْارْضِ » هرچه در آسمانها و هرچه در زمين است ذات اللَّه را تسبيح و تنزيه مىكنند . هر اسمى از اسماء الهى اسم يك صفت خاص است ، مثل « عليم » كه خدا را به صفت خاص علم ياد مىكنيم ، يا « رحيم » كه خدا را به صفت خاص رحمت ياد مىكنيم ، يا « قدير » كه خدا را به صفت خاص قدرت ياد مىكنيم . ولى كلمهء « اللَّه » اسم يك صفت خاص نيست ، بلكه « اللَّه » يعنى آن ذاتى كه هر صفتى كه صفت كمال است و هر اسمى كه « اسم حُسنى » شمرده شود [ در بر دارد . 
  ] درواقع « اللَّه » اسم جامع است ، اسمى است كه اجمال همهء آن اسمهاست و آن اسمهاى ديگر همه تفصيل اين يك اسم هستند .\r\n\r\nمعناى تسبيح موجودات\r\nهمهء ماسوا ، همهء مخلوقات ، تسبيح‌گو و تنزيه گوى او هستند . راجع به اين مطلب ، مكرر در اوائل سوره‌هاى ديگر بحث كرده‌ايم كه آيا مقصود از تسبيح ، آن چيزى است كه فلاسفه آن را « تسبيح تكوينى » مىنامند و به اصطلاح « زبان حال » مقصود است و نه زبان واقعى ، و يا قرآن امر بالاترى را مىگويد ؟\r\n« زبان حال » شهادتى است كه حالت يك فرد مىدهد . مثلًا دو انسان را مىبينيد ، به قيافهء يكى كه نگاه مىكنيد ( مثل افرادى كه در بعضى از نقاط مملكت ما هستند و غذا و ويتامين كافى به آنها نمىرسد ) لاغر و گرفته است و يك انسان ديگر را كه نگاه مىكنيد مىبينيد برعكس ، چهرهء او قرمز است و پىهاى او در زير پوست جمع شده است . مىگوييد : قيافهء اين فرد اول شهادت مىدهد كه غذاى مناسب پيدا نكرده است بر خلاف قيافهء فرد دوم . در اين شهادت ، زبان در كار نيست يعنى كسى حرف نمىزند ولى اين حالت گوياست ؛ حالت است كه حرف مىزند . اين را مىگوييم « زبان حال » .\r\n\r\n","description":"","footnote":"","page_name":" 344 ","page_number":348},
  {"content":"\r\n\r\nمطابق اين قول ، معناى تسبيح موجودات اين است كه حالت همهء موجودات حالتى است كه شهادت مىدهند بر سُبّوحيت خداوند و بر منزه بودن خداوند از هرگونه نقص در ذات و در صفات و در افعال .\r\nولى مكرر عرض شده است كه قرآن مطلبى بالاتر از اين مىگويد . البته شك ندارد كه همهء موجودات به زبان حال چنين شهادتى را مىدهند ولى از آيات قرآن استنباط مىشود كه يك امر بالاتر از زبان حال در كار است ؛ يعنى هر ذره‌اى از ذرات موجودات با خداى خودش سرّى دارد و هر ذره‌اى از ذرات موجودات در حدّ خودش از يك شعور و آگاهى نسبت به خالق خود برخوردار است و اين زبان حتى « زبان قال » است نه « زبان حال » و لهذا تعبير قرآن اين است : « إنْ مِنْ شَىْءٍ الّا يُسَبِّحُ بِحَمْدِهِ وَ لكِنْ لاتَفْقَهونَ تَسْبيحَهُمْ » « 1 » .\r\nاگرچه كلمهء « يسبّح » وصف [ فعل 
  ] موجودات است ، چه تسبيح به زبان حال و چه تسبيح به زبان قال ، اما در ضمنِ معناى آن اين است كه اوست خداى منزه از هر نقص و از هر نيستى و از هر كاستى در ذات و در صفات و افعال . خودِ « يُسَبِّحُ » دربارهء معرفت‌اللَّه و آنچه كه به خداى متعال مربوط مىشود ، به ما معيار و مقياس مىدهد : آن چيزى را مىتوان به خدا نسبت داد كه با سبوحيت حق سازگار باشد و هرچه كه با سبوحيت حق ناسازگار است نمىتوان به او نسبت داد و آيه نشان مىدهد كه مقدمه‌اى است براى بحث معاد . يكى از مسائلى كه خدا در فعل خودش از آن منزه است مسألهء عبث در خلقت است ، اينكه خلقت عبث و بيهوده باشد و براى يك خير و يك غرض ذاتى نباشد كه در آيهء « خَلَقَكُمْ . . . بِالْحَقِّ » در مورد آن بحث مىكنيم .\r\nپس ذات حق‌تعالى منزه است و همهء اشياء و ذرات وجود او را تنزيه مىكنند .\r\nذات حق منزه است از هرگونه صفت نقص و از هرگونه كار نقص كه يكى از آنها اين است كه معادى در كار نباشد .\r\n\r\nمُلك خداوند\r\nلَهُ الْمُلْكُ ؛ كه خودش يا مضمونش زياد در قرآن آمده است و اين از آن كلماتى\r\n\r\n\r\n\r\n\r\n","description":"","footnote":"\r\n( 1 ) . اسراء / 44 .\r\n","page_name":" 345 ","page_number":349},
  {"content":"\r\n\r\nاست كه بايد باور كنيم كه تصورش آنقدر بزرگ است كه در اذهان كوچك امثال ما آنچنان كه بايد و شايد جا نمىگيرد . مكرر گفته‌ايم كه تفاوت « مُلك » و « مِلك » اين است كه مِلك را در مورد داراييهاى اقتصادى و ثروت به‌كار مىبرند و مُلك را در مورد داراييهاى قدرت ؛ يعنى هرچه كه در تحت نفوذ و سيطره و قدرت انسان باشد .\r\nهر مِلكى را مىشود گفت مُلك هم هست ولى هر مُلكى مِلك نيست . معنى آيه اين است كه خداوند مَلِك و مالك مطلق هستى است ، صاحب اصلى هستى است ، اصلًا در مقابل مَلِكيت و مالكيت او كه همه چيز مال خود اوست و در تحت سلطهء خود اوست ديگر هيچ قدرتى معنى و مفهوم ندارد ؛ تقسيم مِلك و تقسيم مُلك با خدا كه اين مقدار مال من و اين مقدار مال تو ، معنى ندارد . او مَلِك مطلق هستى است ، حال كه ملك مطلق هستى است ، پس در مقابل آنچه كه او بخواهد ديگر مسألهء مانع و « مىشود » و « نمىشود » معنا ندارد . براى قدرتهايى كه در داخل هستى است ، در مقابل يك قدرت ، قدرت ديگرى مقاومت و ايستادگى مىكند ، اما آن كسى كه تمام هستى ، يكپارچه در تحت نفوذ و قدرت اوست ، در مورد آنچه حكمتش اقتضا كند ، ديگر براى او مسألهء « نمىشود » و امثال آن معنى ندارد . پس استبعادهايى كه گاهى افرادى در مورد معاد مىكنند مانند آنچه كه قرآن نقل مىكند : « مَنْ يُحْيِى الْعِظامَ وَ هِىَ رَميمٌ » « 1 » ( استخوان پوسيده را چه كسى زنده مىكند ؟ ) ناشى از اين است كه شخص ، خود را معيار و مقياس قرار داده و با حساب خود اوضاع را سنجيده است . در كار خدا فقط حكمت خودش حكمفرماست . نمىخواهم بگويم حكمت خداوند قدرت او را محدود مىكند ، محدوديت در كار نيست ، قدرت او عين حكمت اوست . آنچه را كه حكمتش اقتضا مىكند و اراده و مشيّت حكيمانه‌اش اقتضا مىكند انجام مىدهد و اين مسأله كه اين ، كار مشكلى است و آن ، كار آسانى است ، ديگر در آنجا مطرح نيست .\r\n\r\nحمد و شكر\r\nوَ لَهُ الْحَمْدُ . حمد امرى است كه به اين طرف يعنى به جانب انسان مربوط مىشود .\r\nحمد يعنى چه ؟ حمد يعنى ستايش و بلكه سپاس . سه لغت است در عربى كه معانى\r\n\r\n\r\n\r\n\r\n","description":"","footnote":"\r\n( 1 ) . يس / 78 .\r\n","page_name":" 346 ","page_number":350},
  {"content":"\r\n\r\nآنها خيلى به يكديگر نزديك است و ما نمىتوانيم در فارسى مرادف صددرصد براى آنها پيدا كنيم . يكى لغت « مدح » است ، ديگرى لغت « حمد » و سومى لغت « شكر » . شايد معناى مدح تا اندازهء زيادى مشخصتر باشد . مدح يعنى ستايش‌كردن ، ستايش كردنِ چيزى به خاطر كمال و جمالى كه دارد ، اعم از آنكه آن كمال و جمالش كمال و جمال اختيارى باشد يا غير اختيارى .\r\nخوبيهاى اشخاص دو نوع است : يكى خوبيهايى است كه خودشان آن خوبى را انتخاب كرده و به وجود آورده‌اند . مثلًا يك نفر ادب را اختيار مىكند و بىادبى را كنار مىگذارد ، درس‌خواندن را انتخاب مىكند تنبلى را كنار مىگذارد ، جود و سخا را انتخاب مىكند بخل را كنار مىگذارد . اينها كارهاى اختيارى است ، به دست خود انسان بوده كه اين كار را بكند يا نكند . چنين فردى كمالى را كه خودش براى خودش انتخاب كرده است داراست . ولى كمالهايى هست كه اختيارى و به انتخاب خود شخص نيست . مثلًا اگر كسى قهرمان زورمندى و داراى بنيهء قوى باشد اين‌طور نبوده كه ضعف بنيه را اختيار نكرده و زورمندى را اختيار كرده است . قوّت بنيه چيزى است كه دراختيار او نبوده و خلقت به او داده است . يا كسى كه چهره و اندام زيبا دارد خودش اين چهره و اندام را براى خود انتخاب نكرده است بلكه براى او انتخاب كرده‌اند . حتى در مورد جمادات و حيوانات هم همين‌طور است ، مثل يك گوهر گرانبهاى زيبا و يا يك اسب زيبا . در مورد همهء اينها مدح گفته مىشود : فلان قهرمان را مدح مىكنم ، فلان گوهر گرانبها و يا فلان اسب را ستايش مىكنم . مدح در اين‌گونه موارد است ولى حتماً بايد به زبان باشد .\r\nولى حمد و شكر در مورد كارهاى زيباى اختيارى است بالخصوص در مورد انعامها . وقتى از ناحيهء كسى به اختيار خود او خيرى به انسان برسد انسان او را حمد و يا شكر مىكند . پس هم بايد پاى خير رساندن در ميان باشد و هم پاى يك عمل اختيارى ، تا انسان در مقابل آن عمل اختيارى طرف مقابل را حمد كند . در تعريف حمد گفته‌اند : « هو الثّناء باللّسان على الجميل الاختيارى » و حرف درستى هم هست .\r\n« لَهُ الْحَمْدُ » يعنى حمد منحصراً از آن اوست . اين همان مفاد « الْحَمْدُ للَّهِ رَبِّ الْعالَمين » است كه ما در نمازها مىخوانيم . گفته‌اند در « الْحَمْدُ للَّهِ » لام ، لام اختصاص است . « الْحَمْدُ للَّهِ » يعنى جنس حمد اختصاص به خدا دارد . اين معنايش چيست ؟ آيا\r\n\r\n","description":"","footnote":"","page_name":" 347 ","page_number":351},
  {"content":"\r\n\r\nغيرخدا را نبايد حمد كرد ؟ پاسخ اين است كه هم غيرخدا را بايد حمد كرد و شكر كرد و هم غيرخدا را نبايد حمد كرد و شكر كرد . اما غيرخدا را بايد حمد كرد و بايد شكر كرد چرا كه وقتى انسانى به انسانى ديگر انعام و خدمت مىكند وظيفه ايجاب مىكند كه از او تشكر كند . « مَنْ لَم‌ْيَشْكُرِ الْمَخْلوقَ لَم‌ْيَشْكُرِ الْخالِقَ » . اما در عين حال انسان بايد بداند كه هر انعامى از ناحيهء هر كس به او برسد به هر نسبت كه به آن شخص ارتباط دارد بيش از آن به خدا ارتباط دارد ، يعنى شما در همان حال كه از كسى كه به شما خدمت كرده تشكر مىكنيد و يا او را حمد مىكنيد در همان حال هم بگوييد : « الحمد للَّه » حمد از آن خداست ، چون آن فرد ، هم خودش و هم فكر و اراده‌اش و هرچه كه بخواهيد بگوييد باز مال خداست و فعل خداست و همه‌چيز در نهايت امر به خدا برمىگردد . ولى به اين نكته بايد توجه كرد كه بازگشت همه چيز به خدا معنايش نفى [ سببيت 
  ] انسانهاى ديگر و نفى هيچ سبب ديگرى نيست و اين يك مسألهء بسيار دقيقى است . در عين‌اينكه هر چيزى به سبب خود بستگى دارد ، به خدا بستگى دارد نه اينكه به سبب خودش بستگى ندارد . اين است كه بين مسألهء « اعتماد به نفس » و « اعتماد به خدا » تضادى نيست و بين مسألهء حمد و سپاس يك مخلوق و حمد و سپاس خدا تضادى نيست .\r\nشنيدم يك فيلم كمونيستى چينى در يكى از دانشگاهها نمايش داده‌اند . در آن فيلم پدر و پسرى مبارزه مىكنند و در مبارزه موفق مىشوند . پدر كه پير است و به اصطلاح به نسل گذشته تعلق دارد مىگويد : خدا را شكر مىكنيم كه موفق شديم .\r\nپسر مىگويد : نه پدر ، چرا خدا را شكر كنيم ؟ ! ما از خودمان بايد ممنون باشيم ، تكيه‌مان بايد بر خودمان باشد .\r\nولى تعليم اسلامى چيست ؟ آيا تعليمات اسلامى در اين موارد مىگويد تو خودت مانند يك عروسك خيمه‌شب‌بازى هستى ، و يا مىگويد تو كه هستى ديگر خدا يعنى چه ؟ تعليمات اسلامى هيچ‌كدام را نمىگويد بلكه مىگويد : در عين اينكه به خودت اعتماد مىكنى خدا را هم سپاسگو باش ، يعنى ميان ايندو به هيچ شكل تضادى برقرار نيست ، كه اين خود داستان مفصلى است .\r\nپس ، از « يُسَبِّحُ » اين نكته را فهميديم كه يكى از مقياسها و معيارهاى فعل خدا اين است كه بايد با سبوحيت الهى سازگار باشد ، و از « لَهُ الْمُلْكُ » فهميديم كه قدرت مطلق دست اوست . پس هرچه را كه حكمتش اقتضا كند مانعى در مقابل\r\n\r\n","description":"","footnote":"","page_name":" 348 ","page_number":352},
  {"content":"\r\n\r\nقدرت او نيست . در « لَهُ الْحَمْدُ » وقتى مىگوييم حمد منحصراً مال اوست ضمناً اين مطلب را مىگوييم : اصلًا كار او جز انعام و جز جمال و زيبايى نيست ؛ اين خودش يك مقياس و معيار ديگرى است . كارهاى خداوند همه از قبيل كارهاى حمدخيز است يعنى همه از نوع نعمت است ، از نوع جمال و زيبايى است و هر كار جميلى به خدا برمىگردد ؛ فقط نقصها به خدا برنمىگردد .\r\n« وَ هُوَ عَلى كُلِّ شَىْءٍ قَديرٌ » در مُلكش تبعيضى نيست كه بعضى چيزها مال او باشد و بعضى نباشد ؛ همه مال اوست و هيچ چيزى نيست كه او بر آن ناتوان باشد ؛ بر هر كارى كه شما فرض كنيد او قادر است .\r\nتا اينجا شؤون و صفات و اسماء الهى گفته مىشود و از راه معرفت‌اللَّه و از راه توحيد براى معاد مقدمه‌چينى مىشود .\r\nآيهء بعد مربوط به انسان است : « هُوَ الَّذى خَلَقَكُمْ فَمِنْكُمْ كافِرٌ وَ مِنْكُمْ مُؤْمِنٌ » اوست كه شما را آفريده است ؛ تا اينجا كه آفريده شده‌ايد همه يك گروه هستيد اما بعد از آفرينش ، به حكم آنكه موجودهايى مختار و آزاد در انتخاب فعل هستيد دو گروه مىشويد : گروهى كفر و گروهى ايمان را انتخاب كرده و مىكنند ؛ انسانهايى راه راست را انتخاب مىكنند و انسانهايى راه انحرافى را . اين آيه نظير اين آيه است : « انّا خَلَقْنَا الْانْسانَ مِنْ نُطْفَةٍ امْشاجٍ نَبْتَليهِ فَجَعَلْناهُ سَميعاً بَصيراً . انّا هَدَيْناهُ السَّبيلَ امّا شاكِراً وَ امّا كَفوراً » « 1 » .\r\n« وَ اللَّهُ بِما تَعْمَلونَ بَصيرٌ » و خدا به همهء آنچه شما انسانها اعم از كافر و مؤمن انجام مىدهيد آگاه است ؛ كوچكترين عملى از اعمال شما از ديد الهى دور نمىماند و هيچ چيزى از او پنهان نمىماند . اين آيه مربوط به خصوص انسان بود .\r\n\r\nآفرينش به حق به پا شده است\r\n« خَلَقَ السَّمواتِ وَالْارْضَ بِالْحَقِّ » . اين درواقع فلسفهء خلقت است : آسمان و زمين را به حق آفريده است . نقطهء مقابل حق چيست ؟ باطل . باطل همان است كه به آن پوچ ، بىمعنا و بىمحتوا مىگوييم . هر شئ بىمحتوا را به اعتبارى باطل و به اعتبارى عبث مىگوييم . امروز اصطلاح « بىمعنا » بيشتر شايع شده است و من در اينجا از همين\r\n\r\n\r\n\r\n\r\n","description":"","footnote":"\r\n( 1 ) . انسان / 2 و 3 .\r\n","page_name":" 349 ","page_number":353},
  {"content":"\r\n\r\nاصطلاح رايج استفاده مىكنم .\r\nدو كلمهء « معنىدار » و « بىمعنا » از كجا گرفته شده است ؟ الفاظى كه بشر در محاورات خود به كار مىبرد الفاظ معنىدار است و قبلًا اين لغات را براى معانىاى وضع كرده‌اند . مثلًا اگر مىگويم « آب » ، اين « آ به علاوهء ب ساكن » يك معناى قراردادى دارد كه همان مادهء سيالى است كه مورد احتياج انسان است . همين‌طور است اگر مىگويم خانه ، زمين و يا آسمان . ولى ممكن است كسى لغتى از خودش بسازد - مثل بعضيها كه شوخى مىكنند و الفاظى كه هيچ معنى ندارد پشت سر يكديگر رديف مىكنند - و كلمه‌اى را به كار ببرد كه شما در هر كتاب لغتى هم بگرديد آن را پيدا نكنيد ، چون اساساً معنى ندارد يعنى پوچ و توخالى است ؛ فقط لفظ است و هيچ محتوايى ندارد .\r\nاين اصطلاح در باب كارها هم - كه امورى واقعى هستند - به‌كار مىرود . اگر انسان كارى را براى رسيدن به حقيقتى كه مقتضاى طبيعت و فطرت انسان است ( يعنى كمال انسان به آن بستگى دارد ) انجام دهد اين كار « بامعنا » ست . مثلًا يك دانش‌آموز به مدرسه مىرود ، براى چه ؟ ( اين « براى » فوراً پشت سرش مىآيد ) براىاينكه درس بخواند و باسواد بشود . چرا مىخواهد باسواد شود ؟ زيرا آدم بىسواد بىخبر است و بسيارى چيزها را نمىفهمد . يك دانش‌آموز مىرود و با معلومات مىشود براى اينكه علم پيدا كند . اين را مىگوييم يك كار « بامعنى » ، كارى كه معنىاش هم در آن هست ، زيرا اين كار مقدمه‌اى است براى رسيدن به چيزى كه خير است .\r\nاين خيرها در نهايت به كجا مىرسد ؟ به جايى مىرسد كه آن خير ، بالذات است و ديگر در آنجا چرا ندارد و منطق الهى و منطق مادى در اين جهت تفاوتى ندارند . همان مسألهء مدرسه رفتن يك دانش‌آموز را دنبال مىكنيم : يك كودك چرا مدرسه برود ؟ براى اينكه درس بخواند . براى چه درس بخواند ؟ تا داراى سواد و معلومات بشود و بعد رشته‌اى مثل رشتهء فنى را انتخاب كند . براى چه رشتهء فنى را انتخاب كند ؟ براى اينكه مهندس شود . براى چه مهندس شود ؟ ( در اينجا دو جنبهء فردى و اجتماعى پيدا مىكند . حال جنبهء فردى را درنظر مىگيريم ) . اگر مهندس شود ماهى چندين هزار تومان حقوق مىگيرد و بعد از آن مىتواند يك زندگى خيلى مرفه و خوبى براى خودش ترتيب دهد و خوش زندگى كند . براى چه خوش\r\n\r\n","description":"","footnote":"","page_name":" 350 ","page_number":354},
  {"content":"\r\n\r\nزندگى كند ؟ ديگر « براى » ندارد ؛ در منطق مادى آدم همه چيز را مىخواهد براى اينكه در دنيا خوش زندگى كند . در اين مسير كه حركت كنيم بالاخره مىرسيم به چيزى كه آن چيز ، ديگر براى خودش است ، يعنى خوشى زندگى فردى در منطق فردى ؛ اين ديگر آخرين حد است .\r\nهمچنين است اگر كسى از راه منطق اجتماعى وارد شود : يك فرد مهندس مىشود تا بعد بتواند كارهاى خيلى مهم انجام دهد و به جامعهء خودش خدمت كند و چنين افرادى مىتوانند جامعهء خود را از جامعهء خارجى بىنياز كنند تا ديگر احتياج نداشته باشيم هر چيزى را از خارج وارد كنيم و مىتوانيم مستقل شويم . مستقل شويم كه چه بشود ؟ براى چه مستقل شويم ؟ براى اينكه جامعهء ما هم ترقى كند و ما هم به سطح جامعه‌هاى ديگر برسيم و بلكه از آنها هم جلو بيفتيم . براى چه جلو بيفتيم ؟ پاسخ داده مىشود كه ديگر « براى » ندارد ، اينها امورى است كه بشر به فطرت خودش آنها را مىخواهد مثل سعادت اجتماع ؛ اين ديگر خودش خير مطلق است .\r\nحال كسى را فرض كنيد كه با منطق آخرتى محض بخواهد صحبت كند .\r\nمىگويد فلان‌كار را مىكنم براى اينكه خدا دستور داده است و اگر دستور خدا را اطاعت كنم خدا از من راضى است . اگر اطاعت كرديم و خدا راضى شد بعدش چه مىشود ؟ بعد كه خدا راضى شود سعادت داريْن ( دنيا و آخرت ) را به دنبال دارد .\r\nفرض كنيم به سعادت دارين نائل شديم بعدش چه ؟ مىگويد : ديگر « بعد » ندارد ، مگر سعادت هم بايد بعد داشته باشد ؟ مگر انسان سعادت دارين را كه داشت باز آن را هم بايد براى امر ديگرى بخواهد ؟\r\nاين است كه هر منطقى را كه شما دنبال كنيد به جايى مىرسد كه ديگر آنجا خود بشر مىايستد ، اما نه از باب اينكه راه ندارد كه جلو برود ، بلكه از باب اينكه به نهايت رسيده است .\r\nنقطهء مقابل ، كار پوچ است ؛ كارى كه همان قدم اولش لنگ مىزند . مثالهاى متعارفى در اين مورد ذكر مىكنند . معمولًا اغلب اشخاص اين نوع اعتيادها را دارند :\r\nيكى عادتش اين است كه با انگشترش بازى مىكند ، ديگرى عادتش اين است كه با تسبيحش بازى مىكند و سومى با ريشش بازى مىكند . مىپرسيم براى چه با ريشت بازى مىكنى ؟ مىگويد الكى . اين « الكى » يعنى پوچ ، بيهوده . اين قبيل كارها\r\n\r\n","description":"","footnote":"","page_name":" 351 ","page_number":355},
  {"content":"\r\n\r\nاز همان قدم اول « براىِ » ندارد تا به قدم دوم برسد . كارى است كه فقط همان كار است و براى هيچ انجام شده است ، كارى است غيرحكيمانه ، غيرعاقلانه . اگر انسان كارى انجام دهد كه اگر از او بپرسند براى چه چنين مىكنى ، « براى » نداشته باشد ، اين كار را مىگوييم پوچ ، باطل .\r\nبرمىگرديم به كارهاى بامعنا و غيرپوچ . آنجا كه در آخر ، امرى مثل سعادت فرد مطرح مىشود معنايش اين است كه اين امر يك كمال است . خود كمال ، ديگر براى انسان مطلوب بالذات است و نه تنها براى انسان بلكه در عالم خلقت [ كمال ، مطلوب بالذات است . 
  ]\r\nقرآن منطقش اين است كه خلقت آسمانها و زمين از آن جهت كه منتسب به ذات حق است يك كار پوچ و بيهوده نيست . اين يك امر بديهى است كه هر چيزى وجودش كمال است و نيستىاش نقص . وجود عالم بر عدمش رجحان داشته است يعنى نفس وجود دادن به آن كمال بوده است و علاوه بر اين چون عالم ما عالم حركت است و هر موجودى بايد تدريجاً به منتهاى كمال خود برسد پس خدا عالم را خلق كرده است تا موجودات به نهايت كمال خودشان برسند . قرآن حرفش اين است كه نه تنها انسان بلكه همهء موجودات قافله‌اى هستند كه به طرف عالم آخرت حركت مىكنند و براى همهء آنها عالم آخرت هست . اگر نشئهء بعد از اين دنيا كه نشئهء بقا و جاودانگى است و نشئه‌اى است كه كِشته‌ها در آنجا به ثمر مىرسد نبود ، كار اين دنيا عبث بود ، همان‌طور كه اگر دورهء كِشت داشته باشيم و دورهء درو نداشته باشيم عبث است . خدا خلقت را به حق آفريده است و خلقت پوچ نيست و معنا دارد . روح آخرت يعنى بازگشت اشياء به سوى خداوند ؛ از خداوند به وجود آمده‌اند و به خداوند بازمىگردند . اگر از خدا به‌وجود مىآمدند و به خدا باز نمىگشتند ، خلقت باطل بود .\r\nيك مقدمه براى قيامت همين مسأله است كه آفرينش به حق به پا شده است ، آفرينش پوچ و باطل نيست ، آفرينش « براىِ » دارد . اما بايد توجه داشت كه اين در فكر كوچك ماست كه به سعادت فرد و سعادت اجتماع كه مىرسيم در اين نقطه مىايستيم ، ولى اگر كسى اين « براىِ » ها را خوب تعقيب كند مىبيند آن چيزى كه همهء « براىِ » ها به آنجا منتهى مىشود خودِ خداست ؛ آن نهايتى كه وقتى به آنجا مىرسند ديگر آنجا نهايت كار است و آنجاست كه همه چيز به پايان مىرسد خداى\r\n\r\n","description":"","footnote":"","page_name":" 352 ","page_number":356},
  {"content":"\r\n\r\nمتعال است . خداى متعال خودش حق است و خلقت را كه به حق آفريده است درواقع اين‌گونه است كه خلقت را به سوى خود آفريده است .\r\n\r\nمراد از نيكو كردن صورت انسان\r\n« وَ صَوَّرَ كُمْ فَأَحْسَنَ صُوَرَكُمْ » خدا شما را مصور گردانيد و صورت شما را نيكو گردانيد . مفسرين اين سؤال را مطرح كرده‌اند كه آيا مقصود از « صورت » در اينجا همان است كه در فارسى به آن « چهره » مىگوييم و مقصود آيه اين است كه خدا اندامهاى انسان مثل چشم را زيبا آفريد ؟ اين در سورهء « وَالتين » آنجا كه مىفرمايد : « لَقَدْ خَلَقْنَا الْانْسانَ فى احْسَنِ تَقْويمٍ » به تفصيل گفته خواهد شد . مفسرين گفته‌اند كه مقصود از « وَ صَوَّرَكُمْ فَأَحْسَنَ صُوَرَ كُمْ » اين است كه در خلقت شما نيكوترين تعبيه‌ها را فرمود و هر چيزى به جاى خودش نيكوست . « الَّذى أَحْسَنَ كُلَّ شَىْءٍ خَلَقَهُ » « 1 » هر چيزى نيكو آفريده شده است و مقصود از اينكه نيكو آفريده شده ، اين است كه متناسب با آن هدفى است كه براى آن آفريده شده است . هر چيزى كه براى هدفى آفريده مىشود نيكو بودنش به اين است كه براى آن هدفش هرچه بهتر باشد .\r\nانسان اتومبيل مىسازد . بهترين اتومبيل كدام اتومبيل است ؟ بهترين اتومبيل آن اتومبيلى است كه هدفهايى را كه منظور از اتومبيل است بهتر تأمين كند . يك اتومبيل به عنوان يك وسيلهء نقليه به چه چيزهايى نياز دارد ؟ به موتور ، ترمز ، فرمان و برخى چيزهاى ديگر . بهترين اتومبيل آن است كه متناسب با هدفهايى كه انسان از يك اتومبيل دارد همهء ويژگيهاى لازم را به بهترين وجه داشته باشد .\r\nپس معناى اينكه « انسان را خوب آفريديم » اين است كه همهء ابزارهاى لازم را در وجود او براى رسيدن به آن هدفى كه انسان براى آن خلق شده است تعبيه كرديم .\r\n« وَ الَيْهِ الْمَصيرُ » . گفتيم « خَلَقَ السَّمواتِ وَالْارْضَ بِالْحَقِّ » يعنى آسمانها و زمين را به حق و نه به باطل آفريد ، يعنى به سوى هدفى و به سوى مقصدى آفريد . اين كاروان كه حركت مىكند دارد به كجا مىرود ؟ مراد از حركت ، حركت مكانى نيست تا كسى بگويد مثلًا خورشيد ساكن است و حركت نمىكند ، بلكه مقصود اين است كه اين\r\n\r\n\r\n\r\n\r\n","description":"","footnote":"\r\n( 1 ) . سجده / 7 .\r\n","page_name":" 353 ","page_number":357},
  {"content":"\r\n\r\nجهان در مجموع تحولها و تكاملهايى كه پيدا مىكند به سوى چه و به سوى كه مىرود ؟ همهء فكرهاى مادى اينجا كه مىرسند پايشان لنگ است . مىگويند : مىرود به ناكجاآباد ، نيست‌آباد ! قرآن خيلى واضح و روشن مىگويد جهان جز به سوى خود او به هيچ جاى ديگر نمىرود : « وَ الَيْهِ الْمَصيرُ » .\r\nكلمهء « صيرورت » در فلسفه‌هاى امروزى از كلمات خيلى رايج است و در فلسفهء اسلامى از زمان ملاصدرا خيلى رايج شده است و در اصطلاحات برخى فلسفه‌هاى جديد از قبيل فلسفهء هگل « صيرورت » كه امروز به آن « شدن » مىگويند زياد به‌كار مىرود . آنچه در عالم است نه اين است كه چيزهايى است كه مىگردد « 1 » بلكه آنچه هست اساساً عين گرديدن است . مثلًا هر انسان يك قطعه « گرديدن » است ، حقيقتش شدن است ، چيزى جز شدنِ پىدرپى نيست ؛ يعنى چيزى مىشود و بعد چيز ديگرى مىشود و همين‌طور .\r\n عارفان در دمى دو عيد كنند * عنكبوتان مگس قديد كنند \r\n« وَ الَيْهِ الْمَصيرُ » . اين گرديدنها به سوى كجاست ؟ قرآن مىگويد به سوى اوست .\r\nاين « به سوى او » همهء حرفها را حل مىكند . متأسفانه كتابهايى به‌نام به سوى او نوشته‌اند كه حقيقتاً چيزى كه نيست « به سوى او » است .\r\n\r\nعلم خداوند به سرّ و پنهان‌تر از سرّ\r\n« يَعْلَمُ ما فِى السَّمواتِ وَ الْارْضِ وَ يَعْلَمُ ماتُسِرّونَ وَ ماتُعْلِنونَ » . بعد از اينكه مىفرمايد بازگشت همه به سوى اوست ، انسان را متوجه مىكند كه مراقب باش !\r\nانسان دو جور مىتواند مراقبت كند : يك مراقبت ، مراقبتهايى است كه انسانى از انسانهاى ديگر مىكند كه اين هميشه ملازم است با نوعى نفاق كه در سورهء منافقون خوانديم . مثلًا ، بلاتشبيه ، اگر گفتند داريد به گمرك مىرسيد معمولًا برخى افراد به خود مىآيند و مىخواهند كارى كنند كه آنچه به مأمور گمرك مىنمايانند غير از چيزى باشد كه واقعاً هست . مثلًا طورى قيافه مىگيرند كه آنها متوجه چيزى نشوند . انسان زود پرده‌اى روى خودِ واقعى خود مىكشد و يك خود مصنوعى براى خودش درست مىكند تا بتواند مفرّى پيدا كند . قرآن به دنبال « وَ الَيْهِ الْمَصيرُ » فوراً\r\n\r\n\r\n\r\n\r\n","description":"","footnote":"\r\n( 1 ) . [ به معنى شدن ، چيز ديگر شدن ، تبديل شدن . 
  ]\r\n","page_name":" 354 ","page_number":358},
  {"content":"\r\n\r\nمىفرمايد : پيشاپيش به شما بگوييم : او همه چيز را مىداند ، پس مراقبت شما اين‌طور باشد كه خودتان را درست بسازيد نه اينكه خودتان چيزى باشيد و خود را چيز ديگرى بنمايانيد . ديگر در آنجا نماياندن و اين حرفها معنى ندارد ، پس خودتان را واقعاً درست بسازيد .\r\nبعد مىفرمايد : « وَ اللَّهُ عَليمٌ بِذاتِ الصُّدورِ » و خدا به آنچه در سينه‌هاست آگاه است .\r\nمفسرين اينجا اين مطلب را مطرح كرده‌اند كه بعد از اينكه مىفرمايد : « وَ يَعْلَمُ ماتُسِرّونَ وَ ماتُعْلِنونَ » ( مىداند آنچه را شما پنهان مىكنيد و آنچه را آشكار مىكنيد ) ديگر « وَ اللَّهُ عَليمٌ بِذاتِ الصُّدورِ » چيز علاوه‌اى نيست ؛ يعنى آن چيزهايى كه در سينه‌ها هست همان است كه در باطن مخفى كرده‌ايد . ولى اين‌طور نيست بلكه « و اللَّهُ عليمٌ بِذاتِ الصُّدورِ » يك چيز علىحده است . « يَعْلَمُ ماتُسِرّونَ وَ ماتُعْلِنونَ » يعنى آنچه را كه شما مخفى مىكنيد و آنچه را آشكار مىكنيد مىداند ولى هم آنچه را كه آشكار مىكنيد و هم آنچه را كه مخفى مىكنيد خودتان مىدانيد چيست ؛ هرچه شما مىدانيد او هم مىداند . « وَ اللَّهُ عَليمٌ بِذاتِ الصُّدورِ » نه تنها او آنچه را كه شما مىدانيد مىداند بلكه او هرچه را كه در باطن شماست مىداند ؛ يعنى در باطن شما چيزهايى هست كه خودتان هم نمىدانيد . مكرر گفته‌ايم : اين كه در سورهء مباركهء طه مىفرمايد : « انَّهُ يَعْلَمُ السِّرَّ وَ أَخْفى » « 1 » خدا از سرّ آگاه است و از پنهان‌تر از سرّ ، معلوم مىشود كه از سرّ پنهان‌تر هم چيزى هست . انسان يك علنى دارد و يك سرّى ، ديگر از سرّ پنهان‌تر چيست ؟ وقتى از حضرت صادق عليه السلام سؤال مىكنند كه « از سرّ پنهان‌تر » ديگر چيست ، مىفرمايد : سرّ آن پنهانى است كه خودت از وجود آن آگاهى ، و پنهان‌تر از سرّ چيزهايى است كه خودت هم خبر ندارى ؛ يعنى خودت غافلى ، خودت فراموش كرده‌اى ولى الآن در باطنت وجود دارد . بر خلاف آنچه افراد خيال مىكنند كه هرچه ما فراموش كرده‌ايم محو شده است ، آنچه كه فراموش كرده‌اى در تو وجود دارد منتها نمىتوانى به‌ياد بياورى . اين يك مسألهء دقيقى است .\r\n\r\n\r\n\r\n\r\n","description":"","footnote":"\r\n( 1 ) . طه / 7 .\r\n","page_name":" 355 ","page_number":359},
  {"content":"\r\n\r\n\r\nدنيا ، قيامت كوچك\r\n« الَمْ يَأْتِكُمْ نَبَأُ الَّذينَ كَفَروا مِنْ قَبْلُ فَذاقوا وَبالَ أَمْرِهِمْ وَ لَهُمْ عَذابٌ أَليمٌ » . قرآن هميشه از خودِ دنيا به عنوان يك قيامت كوچك ياد مىكند ، يعنى چنين نيست كه اعمال انسان در همين دنيا هيچ بازگشتى نداشته باشد . اين را از اين جهت ذكر مىكند كه انسانها چون اهل دنيا هستند و دنيا را جلوى چشمشان مىبينند عواقب دنيوى بيشتر در آنها اثر مىگذارد با اينكه خيلى كوچكتر از عواقب اخروى است ، زيرا آخرت فعلًا از چشمشان مخفى است . قرآن مىفرمايد قسمتى از عقوبتها و مكافاتها در همين دنيا به انسانها مىرسد . آيهء شريفهء مزبور مىفرمايد : آيا خبر و داستان و سرگذشت ملتها و امتهايى كه قبل از شما بوده‌اند به اطلاع شما نرسيده است كه اينها چگونه عاقبت و نتيجهء سوء اعمال خود را در همين دنيا و در همين دادگاه الهى چشيدند ؟ يعنى اين راه غلطى كه اينها مىروند و پيغمبر اكرم صلى الله عليه و آله و همهء انبياء مىآيند براى اينكه مردم را از اين راه غلط نجات دهند راهى است كه در دنيا هم عاقبت شومى دارد . بعد اين سؤال مطرح مىشود كه آيا اينها ديگر كارشان تمام شد و به حسابشان رسيدگى شد ؟ نه ، « وَ لَهُمْ عَذابٌ اليمٌ » عذابى دردناك [ در انتظار آنهاست . . . « 1 » . 
  ]\r\n\r\n\r\n\r\n\r\n","description":"","footnote":"\r\n( 1 ) . [ متأسفانه چند دقيقهء آخر نوار ضبط نشده است . 
  ]\r\n","page_name":" 356 ","page_number":360},
  {"content":"\r\n\r\n\r\nتفسير سورهء تغابن ( 2 )\r\nاعوذ باللَّه من الشيطان الرجيم زَعَمَ الَّذينَ كَفَروا أَنْ لَنْ يُبْعَثوا قُلْ بَلى وَ رَبّى لَتُبْعَثُنَّ ثُمَّ لَتُنَبَّؤُنَّ بِما عَمِلْتُم وَ ذلِكَ عَلَى اللَّهِ يَسيرٌ . فَامِنوا بِاللَّهِ وَ رَسولِهِ وَ النّورِ الَّذى أَنْزَلْنا وَ اللَّهُ بِما تَعْمَلونَ خَبيرٌ . يَوْمَ يَجْمَعُكُمْ لِيَوْمِ الْجَمْعِ ذلِكَ يَوْمُ التَّغابُنِ وَ مَنْ يُؤْمِنْ بِاللَّهِ وَ يَعْمَلْ صالِحاً يُكَفِّرْ عَنْهُ سَيِّئاتِهِ وَ يُدْخِلْهُ جَنّاتٍ تَجْرى مِنْ تَحْتِهَا الْانْهارُ خالِدينَ فيها أَبَداً ذلِكَ الْفَوْزُ الْعَظيمُ . وَ الَّذينَ كَفَروا وَ كَذَّبوا بِاياتِنا اولئِكَ أَصْحابُ النّارِ خالِدينَ فيها وَ بِئْسَ الْمَصيرُ « 1 » .\r\nگفتيم كه بيشتر آيات سورهء مباركهء تغابن تذكر معاد است . آياتى كه قبلًا خوانديم نوعى ذكر مقدمه و به اصطلاح مقدمه‌چينى براى معاد بود و اساساً مهمترين رسالت پيامبران آگاه كردن مردم از همين امر است . اينكه مكرر در مكرر راجع به معاد بحث مىشود ، براى اين است كه يك رسالت اصلى پيامبران همين است .\r\n\r\n\r\n\r\n\r\n","description":"","footnote":"\r\n( 1 ) . تغابن / 7 - 10 .\r\n","page_name":" 357 ","page_number":361},
  {"content":"\r\n\r\n\r\nدو رسالت اصلى پيامبران\r\nدر رسالت پيامبران دو چيز ، اصلِ اصل همه چيز ديگر است . يكى مسألهء توحيد و اقسام توحيد است و از آن جمله توحيد در عبادت ( غير خدا را پرستش نكردن ) و دوم مسألهء معاد يعنى بازگشت همهء مردم به سوى خداوند و به يك اعتبار بازگشت همهء مردم به سوى اعمال و رفتار و كردار خودشان . اگر بخواهيم از ديد ديگرى به اين مطلب نظر كنيم اين‌طور بايد بگوييم كه همهء رسالت انبياء در دو چيز خلاصه مىشود كه يكى مربوط به خداست و ديگرى مربوط به انسان است و هر دو هم به يك اصل برمىگردد . آنچه كه مربوط به خداست ، يگانگى حق است از هر جهت ، كه انسان بايد اين يگانگى را درك كند و بر اساس اين يگانگى حق عمل كند . آنچه مربوط به انسان است اين است كه انسان يك موجود فانى نيست ، موجودى باقى است و سعادت و شقاوت جاويدان او را اعمال و رفتار او در اين دنيا باعث مىشود ؛ هر گونه در اين دنيا عمل كند در آنجا نتيجه‌اش را خواهد گرفت .\r\nمعمولًا اين دعوت پيامبران در هر دو جبهه با يك نوع مقاومتى روبرو مىشد ، هم در جبههء توحيد و هم در جبههء معاد و در هر كدام به يك شكل خاص . در جبههء معاد اغلب به صورت يك استبعاد بود : مگر چنين چيزى ممكن است ؟ انسان بعد از اينكه مُرد ، ديگر مرد و تمام شد ، فانى و نيست شد . خيال مىكردند مردن براى انسان فنا و نيستى است . وقتى كه انسان مرد و نيست شد و اعضاى بدنش متفرق گرديد و هر جزئى به جايى پراكنده شد ، مگر مىتوان باور كرد كه باز همين انسان مبعوث و محشور بشود ؟ قرآن مىفرمايد : « زَعَمَ الَّذينَ كَفَروا أَنْ لَنْ يُبْعَثوا » .\r\n« زَعَمَ » را معمولًا به « گمان كرد » ترجمه مىكنند . در زبان عربى چند لفظ ديگر هم داريم كه معانى آنها به معناى « زَعَمَ » نزديك است ، مثل « حَسِبَ » و « ظَنَّ » .\r\n« زعم » با « ظنّ » و با « حسب » فرق مىكند . « زَعَمَ » را معمولًا در جايى مىگويند كه اظهار يك ادعا باشد ، غير از اين است كه انسان در مورد چيزى فقط در ذهن خودش گمان مىكند و خيالى در ذهنش مىچربد . معنى « زَعَمَ » اين نيست كه اينها در دل خودشان خيال مىكنند و اين خيال در ذهنشان مىچربد ، اگر مقصود اين مىبود كلمهء « ظَنَّ » به‌كار برده مىشد ؛ بلكه « زَعَمَ » يعنى چيزى را كه به آن يقين ندارند اظهار مىدارند . درواقع « زَعَمَ » در اينجا يعنى ادعا مىكنند . در نهج‌البلاغه ، حضرت راجع به عمروعاص كه بحث مىكنند مىفرمايند : « عَجَباً لِابْنِ النّابِغَةِ يَزْعُمُ\r\n\r\n","description":"","footnote":"","page_name":" 358 ","page_number":362},
  {"content":"\r\n\r\nلِأَهْلِ الشّامِ أَنَّ فِىَّ دُعابَةً » « 1 » يعنى شگفتا و عجبا از پسر نابغه ( مقصود عمروعاص است ) كه در برابر مردم شام چنين ادعا مىكند ، نه اينكه در دل خودش گمان مىكند . او در عيب‌جويى از من چنين ادعاى پوچى مىكند كه من صلاحيت خلافت ندارم ، براى اينكه من انسان خوشرو و مزّاحى هستم و انسانى كه خليفه است بايد عبوس و خشمگين باشد تا مردم از او بترسند !\r\nادعاهايى را كه بىمبنا و بر اساس تخيلات پوچ باشد « زعْم » مىگويند . « به زعم فلان‌كس » يعنى به ادعاى خيالى و پوچ او ، ادعايى كه هيچ اصل و مبنايى ندارد . بنابراين معناى « زَعَمَ الَّذينَ كَفَروا » اين است كه كافران ادعا مىكنند ، ولى ادعايى كه هيچ مبنا و اصلى ندارد ، ادعاى پوچ .\r\nكافران چه ادعا و چه اظهارى مىكنند ؟ « زَعَمَ الَّذينَ كَفَروا أَنْ لَنْ يُبْعَثوا » چنين ادعا مىكنند كه هرگز مبعوث نخواهند شد و هرگز بعث و برانگيختن و حشرى نخواهد بود .\r\n\r\nاقامهء برهان در عين تكرار مدعا\r\nقرآن در اينجا جوابى مىدهد كه اين جواب دو جنبه دارد ؛ در عين اينكه تكرار مدعاست اقامهء برهان بر مدعا هم هست .\r\nتوضيح [ جنبهء اول 
  ] اين است كه اگر كسى چيزى را مشاهده كرده است كه ديگران مشاهده نكرده‌اند و ديگران دائماً او را تكذيب مىكنند چه راهى براى بيان دارد جز اينكه دائم قسم بخورد كه والله من راست مىگويم ؟ مثلًا كسى ادعا مىكند كه من شب كه اينجا خوابيده بودم ، نيمه‌شب صدايى شنيدم و هنگامى كه بلند شدم ديدم افرادى براى دزدى آمده‌اند . مرا كه ديدند فرار كردند و رفتند . كسى مىآيد و مىگويد آقا تو بى خود مىگويى . چنين فردى چه راهى براى اثبات اين مطلب دارد جز اينكه دائم قسم بخورد كه به خدا من راست مىگويم ؟\r\nخود حضرت رسول صلى الله عليه و آله عين همين تعبير را دارند . ايشان در اوايل بعثت مردم را در تپهء « صفا » - كه يكى از دو طرف سعى صفا و مروه است - جمع كردند . در مكه رسم بر اين بود كه وقتى حادثهء مهمى پيش مىآمد و مىخواستند به مردم اعلام كنند ،\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 84 .\r\n","page_name":" 359 ","page_number":363},
  {"content":"\r\n\r\nآن كسى كه مىخواست اعلام كند به كوه صفا مىرفت . پيامبر اكرم صلى الله عليه و آله كه در دوران قبل از رسالت هم به عنوان امين و صادق و راستگو و مرد فوق‌العاده و متينى شناخته مىشدند بالاى تپهء صفا رفته و مردم را فراخواندند . مردم جمع شدند . به آنها فرمودند : اگر به شما خبر بدهم كه من پشت كوهستان مكه رفته‌ام و ديده‌ام كه يك لشكر جرّار قصد حمله به مكه را دارند آيا قبول مىكنيد ؟ ( مقصود امرى است كه براى خودم مشهود است ) همه گفتند : البته ، ما از تو جز راستى و درستى نديده‌ايم ؛ تو صادق و امين هستى و سخنت را مىپذيريم . وقتى از آنها اقرار گرفتند فرمودند : پس من به شما خبر مىدهم كه وراى اين زندگى شما زندگى ديگرى هست و آن زندگى ديگر چنين و چنان است ؛ من آنچه را كه ديده‌ام به شما مىگويم . ابولهب كه عموى پيامبر بود يك دفعه دستهايش را به هم كوبيد و گفت : براى يك چنين مطلبى ما را جمع كردى ؟ ! ما خيال كرديم صحبت پول و زندگى است .\r\nغرض اين است كه وقتى كسى حقيقتى را مشاهده كرده است و آنچه را كه مىداند به مردمى كه نمىدانند اطلاع مىدهد آنگاه كه مردم او را تكذيب كنند ، راهش اين است كه مرتب قسم بخورد كه مطلب همين‌طور است كه من مىگويم و اشتباهى در آن نيست و عين حقيقت است . از اين نظر قرآن جواب را به همين شكل مىدهد : « زَعَمَ الَّذينَ كَفَروا أنْ لَنْ يُبْعَثوا قُلْ بَلى وَ رَبّى لَتُبْعَثُنَّ ثُمَّ لَتُنَبَّؤُنَّ بِما عَمِلْتُمْ وَ ذلِكَ عَلَىاللَّهِ يَسيرٌ » بگو به پروردگارم قسم كه چنين است ، البته و البته به پروردگارم قسم كه شما مبعوث خواهيد شد و تمام كارهايى كه امروز انجام مىدهيد در آينده يك به يك به اطلاع شما خواهد رسيد و به حساب اعمال شما رسيدگى خواهد شد و اين امر مستبعدى نيست . خداست ، وقتى كه خدا مىگويد ، بر خدا همهء كارها آسان است . اين يك جنبهء قضيه است .\r\nجنبهء دوم قضيه اين است كه برهان مطلب هم گفته شده است . توضيح اينكه به هر اسمى از اسمهاى خداوند مىتوان قسم خورد ولى در اينجا به « رب » قسم خورده شده است . اگر فرموده بود « بَلى وَاللَّهِ » قسم بود و اگر فرموده بود « بَلى وَالرَّحْمنِ » باز قسم بود ولى مىفرمايد : « بَلى وَ رَبّى » يعنى بله ، سوگند به ذات خداوند كه پروردگار من است و پروردگار همهء عالم است . اين « پروردگار » يعنى آن ذاتى كه اشياء را در رسيدن به كمال و غايتى كه استعداد رسيدن به آن را دارند پرورش مىدهد .\r\nپروراندن يعنى چه ؟ حقيقت پروراندن چيست ؟ فراهم‌كردن مقدمات و وسائل براى\r\n\r\n","description":"","footnote":"","page_name":" 360 ","page_number":364},
  {"content":"\r\n\r\nچيزى كه استعداد رسيدن به كمال و غايتى را دارد به طورى كه آن چيز به نهايت خودش برسد . يك تخم گل مىتواند همان ابتدا فاسد شود ، جوانه از زمين كه بيرون آمد مىتواند به خاطر نرسيدن آب يا امر ديگرى از بين برود . ولى پروراندن گل اين است كه كمالات و استعدادات گل به نهايت برسد ؛ تا آنجا كه ممكن است شكوفه كند و گل بدهد . خداوند كه « رب‌ّالعالمين » است ، يعنى استعدادهايى را كه در ذات موجودات هست به فعليت مىرساند . استعداد انسان و بلكه هر موجودى در دنيا پايان نمىپذيرد . انسان استعداد بقا دارد و خداى رب‌ّالعالمين و پرورش‌دهندهء موجودات ، انسان را تا آنجايى كه مىتواند برود مىبرد .\r\nپس در ضمن يك قسم برهان مطلب هم گفته شده است . خداوند متعال مكرّر در قرآن مىفرمايد خلقت « عبث » نيست ، بيهوده و بدون هدف و غايت نيست ؛ چنين نيست كه اشياء در وسط راه معلق و فانى شوند . خداى متعال در نهايت امر هر موجودى را به هر حدى كه بايد برسد مىرساند و حد نهايى انسان جاودانگى و باقىماندن است .\r\nپس اينكه فرمود : « سوگند به پروردگارم كه پروردگار همهء جهانيان است شما مبعوث مىشويد » يعنى بعث شما شأنى از شؤون ربوبيت حق‌تعالى است .\r\n« ثُمَّ لَتُنَبَّؤُنَّ بِما عَمِلْتُمْ » بعد خبر داده مىشويد به آنچه انجام داده‌ايد . « لَتُنَبَّؤُنَّ » از مادهء « نبأ » است و « نبأ » يعنى خبر ، اطلاع ، آگاهى . اين فعل ، مجهول است و با نون تأكيد ثقيله آمده است ؛ يعنى قطعاً و شديداً خبر داده مىشويد به تمام اعمالى كه انجام داده‌ايد .\r\nمقصود از خبردادن و آگاه‌كردن انسان در اينجا چيست ؟ خبردادن يك وقت مثل خبردادن‌هايى است كه در دنياست . مثل اينكه براى يك نفر در جايى پرونده‌اى تشكيل داده‌اند و بعد از چند سال كه خودش هم فراموش كرده كه چه كرده است ، محتواى پرونده‌اش را به او اطلاع مىدهند كه در فلان وقت چنين كردى و در اوقات ديگر چنان . ولى قرآن آياتش يكديگر را تفسير مىكنند . در بعضى آيات مىفرمايد كه خود اعمال انسانها در آنجا حضور دارند ؛ يعنى خود اعمال انسان را به انسان ارائه مىدهند و كتاب انسان كه همان كتاب نفس انسان است ، اين كتاب پيچيده در\r\n\r\n","description":"","footnote":"","page_name":" 361 ","page_number":365},
  {"content":"\r\n\r\nآنجا باز مىشود و بعد به او مىگويند : « إِقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسيباً » « 1 » .\r\nپس خبردادن در آنجا اين‌طور است كه ناگهان انسان مىبيند كه با ميليونها و بلكه ميلياردها عمل ( عملهاى طرف راست و عملهاى طرف چپ ، عملهاى صالح و عملهاى ناصالح ) مواجه است ، چون « لايُغادِرُ صَغيرَةً وَ لا كَبيرَةً الّا أَحْصيها » « 2 » . بالأخره همان اعمال سرنوشت انسان را تعيين مىكنند كه آيا به طرف چپ چربيده است يا به طرف راست . معنى راست و چپ را در توضيح آيهء شريفهء « فَأَصْحابُ الْمَيْمَنَةِ ما أَصْحابُ الْمَيْمَنَةِ » « 3 » بيان كرديم .\r\nحال كه اين‌طور است كه به موجب ربوبيت پروردگار ، بعث و جزا و پاداش در كار است و خبردار شدن از اعمال به معنايى كه گفته شد در كار است « فَامِنوا بِاللَّهِ وَ رَسولِهِ وَ النّورِ الَّذى أَنْزَلْنا » پس ايمان آوريد به ذات اللَّه و به رسول و پيام‌آور او و به آن نورى كه ما فرود آورديم . اين نور براى راهنمايى در همين راه طولانى است كه شما از اينجا تا ابديت در پيش داريد ، يعنى قرآن . وقتى كه برايتان روشن شد كه چنين راهى طويل و طولانى به سوى جاودانگى داريد ، به خدا كه خالق شماست و بازگشت شما به سوى اوست و به رسول او كه آن پيام را آورده و آن حقيقت را براى شما روشن كرده است و به قرآن كه نورى است كه براى روشن‌كردن همين راه فرستاده شده است ايمان بياوريد .\r\n« وَاللَّهُ بِماتَعْمَلونَ خَبيرٌ » و بدانيد كه خدا به تمام اعمال شما آگاه است . شما خدايى داريد كه « لَاتَأْخُذُهُ سِنَةٌ وَ لا نَوْمٌ » « 4 » غفلتى و خوابى او را نمىگيرد و به همهء اعمال شما ناظر است . پس به اصطلاح « مراقبةاللَّه » داشته باشيد ، هميشه در حال مراقبه باشيد ، هميشه بدانيد كه در حضور خداوند هستيد و هر كارى كه مىكنيد و هر عملى كه\r\n\r\n\r\n\r\n\r\n","description":"","footnote":"\r\n( 1 ) . اسراء / 14 .\r\n( 2 ) . كهف / 49 .\r\n( 3 ) . واقعه / 8 .\r\n( 4 ) . بقره / 255 .\r\n","page_name":" 362 ","page_number":366},
  {"content":"\r\n\r\nانجام مىدهيد و هر فكرى كه مىكنيد همه در حضور خداوند است و او به آنها آگاه است .\r\n\r\nيوم‌الجمع\r\nما چه موقع مبعوث مىشويم ؟ معلوم است كه در روز قيامت مبعوث مىشويم . روز قيامت القابى دارد ، ولى اين القاب ، القاب تشريفاتى نيست بلكه هر لقب به اعتبار خصوصيتى است كه در آن روز هست . يكى از القاب روز قيامت « يوم‌الجمع » است .\r\nجهانِ دنيا « يوم‌الفرق » است و جهان غيب و جهان آخرت « يوم‌الجمع » است .\r\n« يوم‌الفرق » يعنى روز تفرق و پراكندگى ، روزِ از يكديگر دور بودن ، چه از نظر مكانى و چه از نظر زمانى .\r\nاز نظر مكانى كه خيلى واضح است . الآن ما كه اينجا هستيم يك عمرِ شصت ساله ، هفتاد ساله در يك گوشهء دنيا مىكنيم و اصلًا از انسانهايى كه پنجاه فرسخ آن طرف‌تر زندگى مىكنند خبر نداريم ، ما از آنها بىخبريم و آنها از ما بىخبرند ؛ تا چه رسد به آنها كه در قاره‌هاى ديگر دنيا هستند و تا چه رسد به انسانهايى كه احتمالًا در كرات ديگر وجود دارند .\r\nاما از نظر زمانى ، ما در يك قطعهء مخصوصى از زمان قرار گرفته‌ايم . كسانى كه قبل از ما بوده‌اند از ما جدا هستند و آنهايى هم كه بعد از ما خواهند آمد از ما جدا هستند . معمولًا هر كسى حداكثر پدر و پدربزرگ خودش را ديده است ولى پدرِ پدربزرگ خودش و بالاتر را نديده است و اغلب اشخاص اسمشان را هم نمىدانند چيست ، غير از سادات عظام كه آن هم به افتخار سيادت ، نسب خودشان را حفظ مىكنند و چه افتخار بزرگى است . ديگرِ مردم اساساً [ سلسلهء نسب 
  ] خود را نمىدانند . هر كس دلش مىخواهد بداند مثلًا جد پنجم او چه كسى بوده و كجا زندگى مىكرده و چگونه انسانى بوده است ولى نمىداند . به طريق اولى انسان در مورد نسل آيندهء خود نمىداند كه آيا نوهء او و نوهء پسر او و نوهء نوهء او به دنيا خواهند آمد يا نه و اگر به دنيا مىآيند چگونه انسانهايى خواهند بود ؟ هيچ يك را انسان نمىداند ؛ در قطعه‌اى از زمان قرار گرفته است ، هم جداست از گذشتگان و هم جداست از آيندگان .\r\nاما قيامت « يوم‌الجمع » است . اولين و آخرين در يك جا و در يك ظرف گرد مىآيند و ديگر مسألهء زمان در آنجا به شكلى كه در دنيا مطرح است مطرح نيست و نيز مسألهء مكان به شكلى كه در دنيا مطرح است در آنجا مطرح نيست . در دعاهاى ماه رمضان ، يكى از دعاهاى سحر اين است : « وَ إذا جَمَعْتَ الْاوَّلينَ وَ الْآخِرينَ يَوْم‌َالْقِيامَةِ\r\n\r\n","description":"","footnote":"","page_name":" 363 ","page_number":367},
  {"content":"\r\n\r\nفَارْحَمْنا » خدايا ! آنگاه كه اولين و آخرين را در قيامت گرد مىآورى به ما ترحم بفرما !\r\nپس در قيامت از فرق به سوى جمع مىرويم . اين متفرقات مكانى و زمانى ، در آن جهان همه مجتمعات و با هم هستند . اين يك لقب قيامت است .\r\n\r\nدو معنا براى « يوم‌التغابن » :\r\n\r\nمعناى اول\r\nيك لقب ديگر قيامت كه قرآن ذكر فرموده است « يوم‌التغابن » است . تغابن از مادهء « غَبْن » است . « غَبْن » داريم و « غَبَن » كه معانى نزديك به هم دارند . اين مصرع از صبيان است : « غَبْن در زرها زيان است و غَبَن در رأيها » . اين ، اصطلاح بازارى است كه در يك معامله و داد و ستدى كه كسى انجام مىدهد اگر كمتر از آنچه كه داده است بگيرد اسمش مىشود « غبْن » . اين در مال است . اگر انسان در فكر ضرر كند مىشود « غَبَن » . به هر حال مادهء « غبن » مربوط به از دست‌دادن سرمايه است .\r\nقيامت روز « تغابن » است . « تغابن » به اصطلاح علماى صَرف از باب « تفاعل » است و در معناى باب « تفاعل » اشتراك است . وقتى كه دو نفر يا بيش از آن در كارى شركت داشته باشند گاهى آن را در باب « تفاعل » بيان مىكنند . « تضاربَ زيدٌ و عمروٌ » يعنى زيد و عمرو هر دو در عمل زدن شريك هستند . « تغابن » يعنى مشاركت كردن در غبن . بعضى از مفسرين جنبهء باب تفاعل اين كلمه را درنظر نگرفته‌اند و همين‌قدر گفته‌اند كه روز قيامت روز غبن است ، روز مغبونيت است ، به اين معنا كه هر كسى احساس مغبونيت مىكند ، هم سعيد احساس مغبونيت مىكند و هم شقى .\r\nيك مثال عادى بازارى مىزنيم . اگر معاملهء يك زمين پيش بيايد ، عده‌اى آن را مىخرند و عدهء ديگرى سرمايهء خودشان را صرف آن نمىكنند و صرف چيز ديگرى مىكنند . بعد كه اين زمين ترقى مىكند هر دو دسته احساس مغبونيت و ناراحتى مىكنند . آن كسى كه نخريده احساس مغبونيت مىكند كه عجب معاملهء مفتى پيش آمد و انجام ندادم و آن كسى هم كه معامله كرده است باز ناراحت است كه چرا كم خريدم ، اى كاش بيشتر مىخريدم .\r\nدر قيامت همهء مردم مگر افراد بسيار نادرى كه يك لحظه را هم از دست نداده‌اند احساس غبن مىكنند . حساب مىكنند كه ما هفتاد سال عمر كرديم . هفتاد سال يعنى هفتاد « سيصد و شصت و پنج روز » . هفتاد را در سيصد و شصت و پنج\r\n\r\n","description":"","footnote":"","page_name":" 364 ","page_number":368},
  {"content":"\r\n\r\nضرب كنيد و بعد آن را در بيست و چهار ساعت ضرب كنيد و بعد تعداد ساعتها را ضرب در شصت دقيقه كنيد . هر كس پيش خود حساب مىكند كه از هر دقيقهء اين عمر مىتوانستم استفاده كنم . در حديث است كه ساعات و لحظات عمر انسان همه در مقابلش مجسم مىشود . بعد نگاه مىكند مىبيند مثلًا در پنج هزار دقيقه يك دقيقه هست كه پر كرده است و سفيد است ، دقيقه‌هايى را سياه كرده است و دقيقه‌هايى را خالى نگه داشته است . آن لحظاتى كه سفيدىاش بيش از سياهى است ، يعنى وقت خودش را نورانى كرده و از آن استفاده كرده است . در حديث است كه اگر مىشد كسى در قيامت به‌خاطر احساس مغبونيت بميرد اكثر اهل محشر مىمردند . آنوقت مىگويد چقدر عمر من تلف شد و از بين رفت ! مىتوانست تمام كارهاى من بر اساس رضاى حق و بر طريق پيمودن صراط عبوديت باشد . حتى من مىتوانستم لحظات خواب خود را عبادت كنم . انسان به خواب احتياج دارد . انسان اگر كارهايش بر اساس برنامهء الهى باشد همهء كارهايش عبادت مىشود . خوابى كه بر اساس احتياج باشد ، براى اين باشد كه انسان رفع خستگى كند تا باز به كارهايى بپردازد كه در آنها رضاى حق باشد عبادت است . غذا خوردنش هم عبادت مىشود ، شوخى و مزاح‌كردنش هم عبادت مىشود . هرچه كه در اين مسير در حد نياز باشد و هدف اصلى انسان خدا باشد همه عبادت مىشود . آيا من مىتوانم شش يا هفت ساعت پشت سر هم بخوابم و همهء خواب من عبادت باشد ؟ البته مىتوانم .\r\nاما آن كسىكه هيچ لحظات نورانى ندارد ديگر واويلاست . « وَأَنْذِرْهُمْ يَوْمَ الْحَسْرَةِ إذْ قُضِىَ الْامْرُ وَ هُمْ فى غَفْلَةٍ وَ هُمْ لايُؤْمِنون » « 1 » . يكى از اسمهاى قيامت « يَوْمُ الْحَسْرَة » است ، روز تأسف . مىفرمايد انذار كن ، بترسان مردم را از روز تأسف ، وقتى كه ديگر كار از كار گذشته است و ديگر راه بازگشتى نيست ، سرمايه‌ها همه هدر رفته است ولى امروز در حال غفلت است .\r\nپس آنها كه تغابن را به همان معناى خود غبْن گرفته‌اند و از معناى باب تفاعل آن قطع نظر كرده‌اند به هر حال درست معنا كرده‌اند و در حديث هم آمده است كه در قيامت همهء مردم مگر نوادرى از آنها ( الّا ما شَذَّ وَ نَدَر ) احساس غبن مىكنند حتى سعدا و اهل بهشت .\r\n\r\n\r\n\r\n\r\n","description":"","footnote":"\r\n( 1 ) . مريم / 39 .\r\n","page_name":" 365 ","page_number":369},
  {"content":"\r\n\r\n\r\nمعناى دوم\r\nاما اگر نظر به باب تفاعل داشته باشيم ، آنچنان كه در بعضى تفاسير از جمله تفسير الميزان به اين نكته توجه كرده‌اند [ معناى ديگرى از آيه فهميده مىشود . 
  ] تغابن يك كار اشتراكى است . تغابن در جايى است كه دو نفر كه با يكديگر همكارى دارند ، احساس كنند كه هر دو ضرر كرده‌اند . اين مسأله‌اى است كه گاهى در فقه مطرح مىشود و يادم هست كه در شرح لمعه مطرح شده است كه آيا ممكن است دو نفر با يكديگر معامله كنند و هر دو مغبون شوند ؟ در باب غبن مىگويند آن طرفى كه مغبون است « خيار فسخ » دارد و حق دارد معامله را فسخ كند . قهراً اين مسأله را طرح كرده‌اند كه آيا مىشود خيار غبن براى هر دو طرف پيدا شود ، يعنى هم فروشنده مغبون باشد و هم خريدار ؟ وجوهى ذكر كرده‌اند .\r\n\r\nخاطره‌اى از فريمان\r\nيادم هست در سالهاى قبل از اينكه ما قم برويم و بچه بوديم ، در فريمان يك رئيس شهربانى بود كه هيكل عجيبى داشت . معلوم بود كه سواد طلبگى هم دارد و يك انسان فاسق ، فاجر ، مشروب‌خوار و فوق‌العاده ظالمى بود . حتى ابوى ما را كه يگانه ملاى روحانى آن منطقه بودند مجبور كرده بود كه بايد حتماً مكلّا شوند و ايشان ديگر از خانه بيرون نمىآمدند . يك دايى هم داشتيم كه او هم طلبه و اهل علم و خيلى خوش‌ذوق بود . يك وقت دايى ما را كه به شهربانى برده بود گفته بود : حاج شيخ ! من يك مسأله از تو سؤال مىكنم : آيا مىشود معامله‌اى واقع شود كه هر دو طرف فروشنده و خريدار مغبون باشند ؟ دايى ما هم كه خيلى اهل ذوق بود باتوجه به اينكه طرف مقابل شرابخوار بود گفته بود بله ، خريد و فروش شراب .\r\nحال در قيامت اين مغبونيت طرفينى در كجاست ؟ مفسرين گفته‌اند گاهى دو نفر و يا بيش از دو نفر ، هزاران نفر با يكديگر براى يك هدف اشتراك مساعى مىكنند ، نوعى معامله مىكنند . يك نفر به اصطلاح يك عده ايادى دارد كه آنها فرمانهاى او را اجرا مىكنند و اين فرمانها در طريق ظلم و ستم به مردم و خلاف رضاى پروردگار است . به تعبير قرآن يك نفر متبوع است و ديگران تابع . متبوع به تابع خودش فرمان مىدهد كه فلان جرم را مرتكب شو و او هم انجام مىدهد . او از اين راضى است و اين از او راضى است . متبوع از تابع خودش راضى است ، چون\r\n\r\n","description":"","footnote":"","page_name":" 366 ","page_number":370},
  {"content":"\r\n\r\nفرمانهاى او را دقيقاً اجرا مىكند و تابع از متبوع خودش راضى است براى اينكه در مقابل فرمانهايى كه اجرا كرده است ، متبوع امكانات زيادى براى او فراهم كرده است . اين خودش نوعى معامله است ؛ با هم داد و ستد كرده‌اند .\r\nتابع و متبوع در دنيا خيال مىكنند هر دو از اين معامله سود برده‌اند . در روز قيامت است كه مىفهمند از اين اشتراك مساعى و همكارى و از اين داد و ستدى كه در دنيا با يكديگر داشته‌اند هر دو ضرر كرده‌اند . اگر در دنيا معامله‌اى كه فروشنده و خريدار هر دو ضرر كنند احياناً وجود نداشته باشد در آخرت اين نوع معامله‌ها [ وجود دارد . 
  ] برخى مفسرين گفته‌اند مقصود از اين‌كه روز قيامت روز تغابن است اشاره است به آنجا كه در آيهء ديگر مىفرمايد : « إذْ تَبَرَّأَ الَّذينَ اتُّبِعوا مِنَ الَّذينَ اتَّبَعوا » « 1 » .\r\nيكى از تابلوهايى كه قرآن از قيامت مجسم مىكند تابلوى تبرّى متبوعها از تابعها ، و تابعها از متبوعهاست . تابعها و متبوعها با همكارى يكديگر جنايت و ظلم كرده‌اند .\r\nتابع مىخواهد به گردن متبوع بيندازد ، مىگويد : من كه كاره‌اى نبودم ، به من دستور دادند و من اين كاررا كردم ، و متبوع مىگويد : به من مربوط نيست ، آن كسى كه اين كار را كرده است مقصر است . نظير كارى كه يزيد و ابن‌زياد مىكردند كه در همين دنيا اين قضيه اتفاق افتاد . يزيد مىگفت : خدا لعنت كند ابن‌زياد را ، من كه نگفته بودم اين‌طور بكند ، و ابن‌زياد مىگفت : خدا لعنت كند يزيد را كه اين دستور را داد ؛ اگر او دستور نمىداد من اين كار را نمىكردم .\r\nقرآن مىگويد تابع و متبوع هر دو مغبونند و هر دو ضرر كرده‌اند . اينها معامله‌هايى در دنيا كرده‌اند و هر دو هم در اين معامله مغبون هستند . اين مغبونيت را در دنيا احساس نمىكنند اما در آخرت احساس مىكنند .\r\nچنان كه گفتيم اين سوره را كه « سورهء تغابن » مىنامند به اعتبار اين آيه است :\r\n« يَوْمَ يَجْمَعُكُمْ لِيَوْمِ الْجَمْعِ ذلِكَ يَوْمُ التَّغابُنِ » بعثت و بعث در آن روزى است كه شما را جمع مىكند و گرد مىآورد ، آن روزى كه نامش « يوم‌الجمع » است ؛ اولين و آخرين در آن روز گرد هم مىآيند . « ذلِكَ يَوْمُ التَّغابُنِ » روز مغبونيت و يا روز اشتراك دو همكار در مغبونيت ، آن روز است .\r\nاما آن كسانى كه [ اين‌قدر 
  ] مغبون نيستند . اين‌گونه افراد يا اصلًا مغبون نيستند\r\n\r\n\r\n\r\n\r\n","description":"","footnote":"\r\n( 1 ) . بقره / 166 .\r\n","page_name":" 367 ","page_number":371},
  {"content":"\r\n\r\nكه گفتيم يك اقليتى هستند و يا مغبونيتشان از اين جهت است كه چرا ما كم سود برديم ، اى كاش بيش از اين كار كرده بوديم . مىفرمايد : « وَ مَنْ يُؤْمِنْ بِاللَّهِ وَ يَعْمَلْ صالِحاً يُكَفِّرْ عَنْهُ سَيِّئاتِهِ » آن كسى كه به ذات حق ايمان واقعى بياورد و موحد واقعى باشد و عمل شايسته انجام دهد خداوند بديهاى او را مىپوشاند .\r\n\r\nمغفرت\r\nاين را مكرر عرض كرده‌ايم كه وقتى قرآن كلمهء عمل صالح را به‌كار مىبرد ، عمل شايسته بايد از چه نظر شايسته باشد . « عمل » را پشت سر « ايمان » ذكر مىكند . هر ايمانى نوعى عمل را ايجاد مىكند ؛ عمل انسان را ايمان انسان تعيين مىكند . يك فرد وقتى موحد و خداشناس شد ، خودِ خداشناسى ، براى انسان برنامه تعيين مىكند . به قول امروزيها جهان‌بينى براى انسان ايدئولوژى مىسازد . انسان جهان را هرگونه كه ببيند ، آن برنامهء عملى كه بايد تنظيم كند خواه‌ناخواه بايد بر اساس آن نوع بينش باشد . « وَ مَنْ يُؤْمِنْ بِاللَّهِ » آن كسى كه بينش او بينش توحيدى باشد « وَ يَعْمَلْ صالِحاً » و بر اساس بينش توحيدى عمل كند ، عملش شايستهء بينش او باشد ، اولين بشارت قرآن براى چنين فردى اين است : « يُكَفِّرْ عَنْهُ سَيِّئاتِهِ » ايمان و عمل صالح گناهان او را جبران مىكند و روى بديهاى او را مىپوشاند . اين همان مسألهء مغفرت الهى است . نمىشود كه از بشر عادى انتظار داشت كه گناه از او سر نزند . ولى يك وقت هست كه گناه در حدى است كه روى عمل صالح را مىپوشاند و يك وقت هم ايمان و عمل در حدى است كه روى گناه را مىپوشاند . اين كه در قرآن مجيد آمده است به اعمال مردم رسيدگى مىشود و ميزان و سنجشى در آنجا هست ، معنايش اين است كه تا كدام طرف بچربد ؛ آيا اعمال صالح روى اعمال ناصالح را مىپوشانند و يا اعمال ناصالح روى اعمال صالح را مىپوشانند ؟ آنجا كه اعمال صالح روى گناهان را مىپوشانند قرآن تعبير به « تكفير » يعنى پوشاندن و جبران كردن مىكند و آنجا كه گناهان روى اعمال نيك را مىپوشانند و غلبه با گناهان است تعبير به « حبط » مىشود . اعمال صالح چنين افرادى حبط مىشود و از بين مىرود .\r\nپس « يُكَفِّرْ عَنْهُ سَيِّئاتِهِ » يعنى خداوند گناهان او را مىپوشاند . هميشه عرض كرده‌ايم كه مادهء « كُفْر » كه كلمهء « كَفَرَ » هم از آن مشتق است به معنى پوشاندن است .\r\nخداوند متعال هر انسانى اعم از مسلم و كافر را با فطرت توحيدى آفريده است و\r\n\r\n","description":"","footnote":"","page_name":" 368 ","page_number":372},
  {"content":"\r\n\r\nهمهء مردم در فطرت يكسان هستند . كافر از آن جهت كافر ناميده مىشود كه روى فطرت خودش را با اعمال ناصالح مىپوشاند ، روى حقيقت را مىپوشاند ؛ يعنى حقيقتى بر او ظاهر مىشود ولى او روى آن را مىپوشاند و مىخواهد آن را نبيند .\r\nاين اولين بشارت براى موحدى است كه عمل صالح انجام مىدهد .\r\n« وَ يُدْخِلْهُ جَنّاتٍ تَجْرى مِنْ تَحْتِهَا الْأَنْهَارُ » و او را به بهشتهايى وارد مىكند كه در زير آن نهرها جارى است . « خالِدينَ فيها » و [ چنين افرادى 
  ] جاويدان و براى هميشه در سعادت باقى خواهند ماند . « ذلِكَ الْفَوْزُ الْعَظيمُ » و آن است فوز و رستگارى بزرگ .\r\n« وَالَّذينَ كَفَروا وَ كَذَّبوا بِاياتِنا اولئِكَ أَصْحابُ النّارِ خالِدينَ فيها وَ بِئْسَ الْمَصيرُ » .\r\nگروه مغبونها را شرح مىدهد ، آنهايى كه كافر شدند . كسانى كه روى چهرهء حقيقت و روى نور فطرت خودشان را مىپوشانند و كفر و عناد مىورزند و آيات ما را دروغ مىپندارند و عملًا تكذيب مىكنند ياران آتش هستند و براى هميشه در آنجا خواهند بود . دربارهء بهشت فرمود : « ذلِكَ الْفَوْزُ الْعَظيم » آن است رستگارى بزرگ ، و دربارهء جهنم مىفرمايد : « وَ بِئْسَ الْمَصير » چه بد « گرديدنگاهى » است . « مصير » از مادهء « صيرورت » است . صيرورت يعنى گرديدن و به اصطلاح امروز « شدن » . چه بد است كه انسان گرديدنش و شدنش و تحولش به آنجا باشد كه جهنم است . دائماً مىشود و مىگردد ، چه مىشود ؟ « أصحاب النّار » مىشود ، يار آتش مىشود كه از او جدايى ندارد .\r\nآيهء بعد كه « ما أَصابَ مِنْ مُصيبَةٍ إلّابِإِذْنِ اللَّهِ وَ مَنْ يُؤْمِنْ بِاللَّهِ يَهْدِ قَلْبَهُ وَ اللَّهُ بِكُلِّ شَىْءٍ عَليمٌ » بحث ديگرى است كه در جلسهء بعد مطرح خواهيم كرد .\r\n\r\nدوستيهاى مشترك در آن جهان\r\nعرض كرديم كه قرآن كريم قيامت را « يوم‌التغابن » ناميده است ، روز مغبونيت و يا روز مغبونيت مشترك . روز مغبونيت مشترك يعنى روزى كه بعضى از آنچه در اين دنيا همكارى است در آن دنيا به صورت ضرر مشترك ظاهر مىشود .\r\nعكس قضيه هم هست . در آن جهان همكاريهايى به تعبير قرآن به صورت « خُلّت » و دوستيهاى مشترك ظاهر مىشود . از آيات قرآن چنين استنباط مىشود كه پيوندها و همكاريهاى افراد با يكديگر اگر براى خدا باشد در قيامت گسسته نمىشود و بلكه مستحكمتر مىشود ، ولى پيوندهايى كه در دنيا بر اساس گناه و ظلم\r\n\r\n","description":"","footnote":"","page_name":" 369 ","page_number":373},
  {"content":"\r\n\r\nاست و بر اساس حق و حقيقت نيست ، تمام اينها در آن جهان گسسته مىشود و تبديل به دشمنى مىشود . آيهء قرآن اين است : « الْأَخِلّاءُ يَوْمَئِذٍ بَعْضُهُمْ لِبَعْضٍ عَدُوٌّ إلَّا المُتَّقينَ » « 1 » . تعبير قرآن در اينجا كلمهء « خليل » است . « اخلّاء » به معنى دوستان است ولى معناى آن مقدارى از كلمهء دوستان عميق‌تر است . « خُلّت » از همان ماده‌اى است كه مىگوييم : « تخلّل » . مثلًا اگر آبى در زمين فرو برود ، مىگوييم متخلّل شده است يعنى خُلل و فُرَجى را كه در اينجا بوده پر كرده است . فرض كنيد مقدارى خاك در اينجا هست ؛ آب كه روى آن مىريزيم در خاك جذب مىشود ، حجم بيشترى را ايجاد نمىكند . يا در استكان كه قدرى شكر مىريزيم و روى آن كمى آب مىريزيم ، بر حجم شكر افزوده نمىشود . علتش اين است كه در اين وسطها جاهاى خالى و « خلل » وجود دارد . آب آن جاهاى خالى را پر مىكند . بعد كه مقدارى بيشتر آب بريزيم كه حجم آن از آن جاهاى خالى بيشتر باشد آب بالا مىآيد .\r\nدو نفر دوست ، وقتى كه دوستيهايشان در يكديگر نفوذ كرده باشد مثل اين است كه در يكديگر فرو رفته‌اند يعنى جزء يكديگر شده‌اند . محبتِ يكى جاهاى خالى قلب ديگرى را پر كرده و محبت دومى جاهاى خالى قلب اوّلى را پر كرده است .\r\nابراهيم عليه السلام را « خليل‌اللَّه » مىگويند . بعضى از عرفا خيلى از اين كلمهء خليل‌اللَّه خواسته‌اند راجع به مرتبهء حضرت ابراهيم استفاده كنند . گفته‌اند ايشان « خليل‌اللَّه » ناميده شده است از اين جهت كه آنچنان با خداوند يگانگى پيدا كرده است كه گويى ابراهيمى وجود ندارد .\r\n« أَلْأَخِلّاءُ يَوْمَئِذٍ بَعْضُهُمْ لِبَعْضٍ عَدُوٌّ إلَّاالْمُتَّقين » . پيوندها در قيامت همه بريده مىشود و تبديل به دشمنى مىشود مگر پيوندى كه ميان متقين است ؛ آنها كه يكديگر را به خاطر خدا دوست دارند ، آنها كه به معنى واقعى برادر دينى هستند . آن سنخيتى كه ميان آنها وجود دارد كه آنها را با يكديگر دوست كرده است ، سنخيت معنوى و الهى است . دوستى ميان متقين در قيامت از بين نمىرود و باقى مىماند .\r\nحديثى در كافى هست كه در داستان راستان هم نقل كرده‌ايم كه روزى پيامبر اكرم صلى الله عليه و آله رو به اصحاب خود كرده و فرمودند : « اىُّ عُرَى الْايمانِ أَوْثَقُ ؟ » كدام\r\n\r\n\r\n\r\n\r\n","description":"","footnote":"\r\n( 1 ) . زخرف / 67 .\r\n","page_name":" 370 ","page_number":374},
  {"content":"\r\n\r\nدستگيرهء ايمان مستحكمتر و محكمتر است ؟ ايمان دستگيره‌هاى زيادى دارد كه با تمام آنها انسان مىتواند خود را نگهدارى كند . فرمود : كدام يك از دستگيره‌هاى ايمان محكمتر است ؟ يك نفر عرض كرد : نماز . ديگرى عرض كرد : روزه . سومى گفت : زكات . چهارمى گفت : حج . . . فرمود : همهء اينها كه شما مىگوييد درست است و از دستگيره‌هاى ايمان هستند ، ولى آن محكمترين دستگيره‌ها چيز ديگرى است .\r\nعرض كردند : شما بفرماييد يا رسول‌اللَّه . فرمودند : « الْحُبُّ فِىاللَّهِ وَالْبُغْضُ فِىاللَّهِ » « 1 » اين كه افراد يكديگر را به خاطر حق دوست بدارند و به خاطر حق دشمن بدارند ؛ يعنى انسان با كسى دشمن باشد به خاطر خدا ، به‌خاطر ظلمش و فسقش ، و با ديگرى دوست باشد به خاطر توحيدش و ايمانش و عدالتش و عمل صالحش . فرمود محكمترين دستگيره‌هاى ايمان اين است .\r\n« أَلْأَخِلّاءُ يَوْمَئِذٍ بَعْضُهُمْ لِبَعْضٍ عَدُوٌّ إلَّاالْمُتَّقينَ » دوستان در آنجا همه با يكديگر دشمن هستند مگر پرهيزكاران ، آن كسانى كه اساس دوستىشان خدا بوده است .\r\n\r\n\r\n\r\n\r\n","description":"","footnote":"\r\n( 1 )\r\n. بحارالانوار ، ج 27 / ص 56 .\r\n","page_name":" 371 ","page_number":375},
  {"content":"\r\n\r\n\r\nتفسير سورهء تغابن ( 3 )\r\nاعوذ باللَّه من الشيطان الرجيم\r\nما أصابَ مِنْ مُصيبَةٍ الّا بِاذْنِ اللَّهِ وَ مَنْ يُؤْمِنْ بِاللَّهِ يَهْدِ قَلْبَهُ وَاللَّهُ بِكُلِّ شَىْءٍ عَليمٌ . وَ أَطيعُوا اللَّهَ وَ أَطيعُوا الرَّسولَ فَانْ تَوَلَّيْتُمْ فَانَّما عَلى رَسولِنَا الْبَلاغُ الْمُبينُ . اللَّهُ لا إلهَ إلّاهُوَ وَ عَلَى اللَّهِ فَلْيَتَوَ كَّلِ الْمُؤْمِنونَ « 1 » .\r\nآيات قبل از اين آيهء كريمه به معاد مربوط بود و اين آيه و دو آيهء بعد به توحيد و اخلاق و خُلقياتى كه ناشى از توحيد مىشود مربوط است . مىفرمايد : « ما أصابَ مِنْ مُصيبَةٍ إلّابِإذْنِ اللَّهِ » مصيبتى به كسى نمىرسد مگر به اذن خدا ، يعنى بدون اذن خدا هيچ مصيبتى به كسى نمىرسد . بعد مىفرمايد : « وَ مَنْ يُؤْمِنْ بِاللَّهِ يَهْدِ قَلْبَهُ » اگر كسى ايمان راستين به خدا پيدا كند ، خدا قلب و دل او را راهنمايى مىكند تا حقيقت و حقايق را خوب درك كند . « وَاللَّهُ بِكُلِّ شَىْءٍ عَليمٌ » خدا به هر چيزى داناست . اين ترجمهء تحت‌اللفظى اين آيهء كريمه بود . دو سه لغت در اينجا هست كه ابتدا آنها را\r\n\r\n\r\n\r\n\r\n","description":"","footnote":"\r\n( 1 ) . تغابن / 11 - 13 .\r\n","page_name":" 372 ","page_number":376},
  {"content":"\r\n\r\nتوضيح مىدهيم و بعد مجموع آيه را تفسير مىكنيم .\r\n\r\nمعناى كلمهء « مصيبت »\r\nكلمات « أصابَ » و « مُصيبَة » در اينجا آمده است . اصل اين لغت يعنى مادهء « أصابَ يُصيبُ » به معناى رسيدن است ، ولى رسيدن چيزى از بالا . اگر چيزى از بالا به پايين بيايد ، به اين امر « صوب » مىگويند . اين بيت در مطوّل آمده است :\r\n وَ كَأَنَّ مُحْمَرَّ الشَّقيقِ إذا تَصَوَّبَ أوْ تَصَعَّدَ * أعْلامُ ياقُوتٍ نُشِرْنَ عَلى رِماحٍ مِنْ زَ بَرْجَدٍ « 1 » \r\nگل شقايق را توصيف مىكند : آن شقايق قرمز به تبع حركت باد گاهى سر را پايين مىگيرد و گاهى بالا ، گويى پرچمهايى از ياقوت است كه بر روى نيزه‌هايى از زبرجد قرار داده‌اند . چون خود گل قرمز است و ساقه سبز ، شاعر چنين گفته است . غرض از بيان اين بيت ، اين كلمهء « تصوّب » است كه در مقابل « تصعّد » قرار گرفته است .\r\n« تَصَعَّدَ » يعنى بالا رفت و « تَصَوَّبَ » يعنى فرود آمد . اين رسيدن از بالا به پايين ، هم در مورد نعمت و رفاه و هم در مورد مصيبت و ناراحتى در قرآن به كار رفته است :\r\n« ما أصابَكَ مِنْ حَسَنَةٍ فَمِنَ اللَّهِ وَ ما أصابَكَ مِنْ سَيِّئَةٍ فَمِنْ نَفْسِكَ » « 2 » . كلمهء « اصاب » هم در مورد خوبى و هم در مورد بدى به كار رفته است . پس مادهء « اصاب » به معناى فرود آمدن چيزى از بالاست ، اعم از آنكه آن چيز خوب باشد و يا بد .\r\nولى لغت « مصيبت » كه از همين مادهء « اصاب » است و اسم فاعل مفرد مؤنث از باب افعال است بيشتر اختصاص پيدا كرده است به حادثه‌اى كه براى انسان ناراحت‌كننده و به اصطلاح حادثه‌اى سوء باشد ، حادثه‌اى كه در آن سختى و رنج و ناراحتى باشد ؛ ديگر به حادثهء خوب مصيبت گفته نمىشود . مادهء « اصاب و يصيب » در مورد خوبيها هم اطلاق مىشود ولى كلمهء « مصيبت » اختصاص پيدا كرده است به حادثه‌هايى كه به انسان مىرسد و رنج‌آور و ناراحت‌كننده است .\r\nضمناً معلوم شد كه قرآن كريم در اين تعبيرى كه در باب نعمات و در باب بلايا و شدائد و سختيها و حوادثى كه به انسان مىرسد به كار برده است ، به اعتبار انتسابى\r\n\r\n\r\n\r\n\r\n","description":"","footnote":"\r\n( 1 ) . مطوّل ، فن بيان ، باب تشبيه ، ص 313 از چاپ حروفى .\r\n( 2 ) . نساء / 79 .\r\n","page_name":" 373 ","page_number":377},
  {"content":"\r\n\r\nكه به خداوند متعال دارد - خداوندى كه قاهر است ( وَ هُوَ الْقاهِرُ فَوْقَ عِبادِهِ ) « 1 » و بالاى همهء اشياء قرار گرفته است ( نه بالاى مكانى ) و همه چيز در تحت قدرت و فرمان اوست - هم چيزهايى كه خوشايند است ( حسنات ) و هم چيزهايى كه ناخوشايند است ( سيئات ) همه را به اين تعبير ذكر مىكند : آنچه از بالا به پايين فرود مىآيد .\r\n\r\nمعناى كلمهء « اذن »\r\nكلمهء ديگرى كه احتياج به توضيح دارد كلمهء « اذن » است . ما معمولًا در فارسى به جاى كلمهء « اذن » كلمهء « اجازه » و يا « جواز » را به كار مىبريم كه تا اندازهء زيادى با هم فرق دارند و من به خاطر ندارم كه در قرآن به جاى كلمهء اذن ، مادهء جواز به كار رفته باشد .\r\nاذن يعنى چه ؟ ريشهء اين لغت را اينچنين بيان مىكنند ، مىگويند اذن اعلام رخصت است . كسى مىخواهد كارى انجام دهد و احتياج دارد كه شخص ديگرى موافقت يا عدم مخالفت خود را اعلام كند . اين را « اذن » مىگويند . « اين كار را به اذن پدرم كردم » يعنى پدرم اعلام كرد كه من مخالف نيستم . در مفهوم اذن ، اعلام خوابيده است . اصلًا اين لغت در زبان عربى هر جا به كار برده مىشود ، به معناى اعلام است :\r\n« ثُمَّ اذَّنَ مُؤَذِّنٌ أَيَّتُهَا الْعيرُ إنَّكُمْ لَسارِقونَ » « 2 » كه در داستان يوسف است : اعلام‌كننده‌اى اعلام كرد [ كه اى اهل قافله هر آينه شما سارق هستيد . 
  ] به اذان به همين جهت كه اعلام است « اذان » مىگويند . فرق اذان با اقامه اين است كه اقامه مقدمهء برپاداشتن نماز است ، با اقامه نماز شروع مىشود ، ولى اذان اعلام است . ما اگرچه ، هم اذانى كه مقدمهء نماز باشد داريم و هم اذان اعلامى ، ولى اصل معناى اذان اعلام است كه كسى بالاى مأذنه مىرود و با صداى بلند به مردم اعلام مىكند كه موقع نماز است و آماده براى نماز باشيد . پس مسألهء اذن ، اعلام رخصت است ، اطلاع دادن به طرف مقابل است كه مانعى نيست . به فارسى مىگوييم : اجازه داديم . كلمهء « اجازه » كه در فارسى به كار مىرود و عربى است ، از مادهء « جواز » به معناى عبور است . وقتى كسى مىخواهد از دروازه‌اى و يا مرزى عبور كند و از آنجا بگذرد ، نياز دارد كه شخص\r\n\r\n\r\n\r\n\r\n","description":"","footnote":"\r\n( 1 ) . انعام / 18 .\r\n( 2 ) . يوسف / 70 .\r\n","page_name":" 374 ","page_number":378},
  {"content":"\r\n\r\nديگرى به او جواز بدهد ، يعنى به او اعلام كند كه حق عبور كردن و گذشتن دارد .\r\nدر عالم آنچه به انسان مىرسد ، دو جور است : بعضى چيزها براى انسان خوشايند است و بعضى چيزها ناخوشايند و ناراحت‌كننده ، كه انسان آنها را براى خودش مصيبت مىداند . آسيبهايى را كه به جان و مال انسان مىرسد ، آسيبهايى كه به فرزندان و دوستان انسان مىرسد « مصيبت » مىگوييم .\r\n\r\nآيا مصيبتها به اذن الهى است ؟\r\nآيا مصيبتهايى كه به انسانها و خصوصاً مؤمنين مىرسد به اذن الهى است يا به اذن الهى نيست ؟ قرآن مىفرمايد همهء اينها به اذن خداست . معناى اين مطلب اين مىشود كه هر مؤثرى كه در دنيا روى اشياء اثر مىگذارد - مؤثر هرچه مىخواهد باشد ، انسان يا غير انسان - اين مؤثر در اثرى كه مىكند ، حتى آب كه مىخواهد غرق كند و آتش كه مىخواهد بسوزاند ، خداوند متعال كه زمام همهء امور به دست اوست ، اگر بخواهد مانع براى يك مقتضى ايجاد كند ، مىكند . درست است ، طبيعت آتش سوزاندن است و طبيعت آب مثلًا غرق كردن است و طبيعت يك انسان ظالم چنين است كه مىخواهد ظلم كند ، ولى خداوند متعال اگر بخواهد و اگر مصلحت بداند كه مانعى در مقابل او ايجاد كند ، مىكند . همين‌قدر كه مانع در مقابل او ايجاد نمىكند ، معنايش اين است كه اين به اذن خدا واقع شده است ؛ خدا اعلام رخصت كرده است ، يعنى خدا مانع ايجاد نكرده است .\r\nالبته نبايد امر تشريعى را با امر تكوينى اشتباه كرد . تشريع يعنى قانون ، يعنى آنجا كه تكليف و وظيفهء انسان [ مطرح 
  ] است . امر تشريعى يعنى كار از آن جهت كه خدا مىخواهد انسان با اختيار و آزادى آن را انجام دهد . اينكه فلان امر تشريعى مورد رضاى خداست ، معنايش اين است كه در يك امرى كه مربوط به حوزهء عمل انسانهاست و انسانها بايد از روى اختيار انجام بدهند ، رضايت خدا اين است كه اين‌طور انجام بدهند نه آن‌طور ؛ يعنى خدا به اين نحوهء از عمل امر كرده است و از آن نحوهء ديگر نهى كرده است . مسألهء نظام تكوين ربطى به مسألهء تكليف و قوانين و شرايعى كه به انسانها تعلّق دارد ، ندارد « 1 » .\r\n\r\n\r\n\r\n\r\n","description":"","footnote":"\r\n( 1 ) . [ دربارهء نظام تكوين و تشريع توضيحات بيشترى خواهد آمد . 
  ]\r\n","page_name":" 375 ","page_number":379},
  {"content":"\r\n\r\n\r\nسه ديدگاه دربارهء اذن الهى در نظام تكوين\r\nدر باب نظام تكوين آيا اين‌طور بايد فكر كنيم كه اشياء كه عمل مىكنند و حوادثى كه واقع مىشود - العياذ باللَّه - علىرغم خواست خداست ؟ زلزله‌اى مىآيد و شهرى را خراب مىكند . اين زلزله يك سلسله علل طبيعى دارد : در جوف زمين فعل و انفعال‌هايى رخ مىدهد و در زير زمين ريزشهايى صورت مىگيرد كه باعث زير و رو شدن قسمتهايى از زمين مىشود . ممكن است كسى حوادث را با الغاى نظام حكيمانهء اسباب و مسببات درنظر بگيرد و بگويد : اين زلزله را خدا خواست اما به اين معنا كه خدا ملَكى را فرستاد و گفت : اين زمين را تكان بده و او هم تكان داد و يا خود خدا به طور مستقيم آمد زمين را تكان داد و زلزله پديد آمد . نه ، اين‌طور نيست .\r\nنيز ممكن است كسى معتقد شود كه قضيه برعكس است : خدا عالم را بر اساس نظامى خلق كرده است . اين عالم بدون اشيايى كه الآن وجود دارند امكان‌پذير نبود .\r\nآتش بايد در عالم باشد ، آب بايد در عالم باشد ، هوا بايد در عالم باشد . همهء اينها كه در عالم باشند ، آن وقت قانون جاذبه بايد در عالم باشد ، قوانين ديگر بايد در عالم باشد و اينها هم كار خودشان را مىكنند ، چه خدا بخواهد و چه خدا نخواهد . خدا دستگاهى را خلق كرده است و در آن دستگاه حوادثى واقع مىشود كه خود خدا هم نمىخواسته ، ولى مىشود . خدا كه نخواسته زلزله بشود ، ولى وقتى اين طبايع وجود داشته باشد - طبايعى كه وجودشان لازم هم هست و خيرشان بر شرشان مىچربد - خواه‌ناخواه چه خدا بخواهد و چه خدا نخواهد ، اين حوادث رخ مىدهد . اين هم يك طرز تفكر كه اين نيز غلط است .\r\n\r\nنظريهء سوم : امر بين امرين در نظام تكوين\r\nديدگاه صحيح كه نامش « امر بين امرين در نظام تكوين » است نظر سومى ارائه مىدهد . خداوند مىفرمايد : « ماأَصابَ مِنْ مُصيبَةٍ إلّابِإذْن‌ِاللَّهِ » . اين كلمهء « إلّا بِإذْن‌ِاللَّهِ » امر بين امرين را در نظام تكوين بيان مىكند و اين آيه مفسّر آيات ديگرى است كه در جاهاى ديگر آمده است . قرآن مىفرمايد هر بدى كه مىرسد ، به اذن خدا مىرسد . « به اذن خدا مىرسد » معنايش اين است كه نه اينچنين خيال كن كه هيچ علل و اسبابى دخالت ندارد و نه اينچنين خيال كن كه دخالت آنها به نحوى است كه\r\n\r\n","description":"","footnote":"","page_name":" 376 ","page_number":380},
  {"content":"\r\n\r\nچه خدا بخواهد و چه نخواهد آن كار مىشود ، بلكه به اذن خدا مىشود ؛ يعنى اگر خدا مىخواست مانع ايجاد كند ، مانع ايجاد مىكرد ، اگر مىخواست شرطى از آن شروط را از بين ببرد ، از بين مىبُرد . كما اينكه در موارد زيادى موانعى ايجاد مىكند و يا شرطى را از بين مىبرد . پس قضيه اين است كه آنچه در عالم واقع مىشود ، يك سلسله حوادث و علل و معلولهايى است كه كار خودشان را انجام مىدهند ، اما نه به معناى اين كه چه خدا بخواهد و چه خدا نخواهد . اين مطلب را با مثال توضيح مىدهم :\r\nفرض كنيد فردى مىخواهد از مرز عبور كند ، ولى آن مرزدار هم روى مصالح كلى مملكت اگر بخواهد جلوى او را بگيرد مىگيرد . پس يك‌وقت مىگوييم : اين كار را اصلًا مستقيماً مرزدار مىكند و آن فرد دخالتى ندارد ، آن فرد مثل سنگى است كه از اين طرف مرز به آن طرف برده شده است . و يك‌وقت مىگوييم آنهايى كه مىآيند و عبور مىكنند مرزدار هيچ نقشى ندارد . نظريهء سوم مىگويد [ درست است كه فرد است كه عبور مىكند ولى 
  ] در عين حال يك نيروى كنترل‌كننده‌اى هست كه اگر بخواهد مانعى ايجاد كند و يا شرطى را از بين ببرد چنين خواهد كرد .\r\nمثال درجهء بالاترى را درنظر مىگيريم : شمرى مىخواهد سر امام حسين عليه السلام را ببُرد . اين شمر است كه دارد مىبرد و امام حسين عليه السلام يك انسان است كه از گوشت و پوست و رگ و پى و امثال اينها ساخته شده است و شمر هم انسان ديگرى است كه قدرت و نيرو دارد ، شمشير و چاقو و نيزه دارد . آيا اينجا هم مىتوانيم بگوييم اين كار به اذن‌اللَّه انجام مىپذيرد ؟ بله ، به اين معنا كه اگر خدا مىخواست ، يعنى اگر مصلحت كلى اقتضا مىكرد كه جبراً جلوى اين ظالم گرفته بشود و جبراً مانع مظلوميت اين مظلوم بشود ، البته جلوى او گرفته مىشد . ولى خداوند متعال در مورد كارى كه انسانها از روى اراده و اختيار بايد بكنند امر - به معناى دستور - صادر كرده است ، دستور داده است كه ظالم به اختيار خودش ظلم نكند و به مظلوم دستور داده است كه از خود دفاع كند و دفاع كرده است . با همهء اينها اگر ظالم باز بخواهد ظلم كند ، خدا اگر بخواهد به زور و به جبر مچش را بگيرد ، مىگيرد . ولى اين كه خدا به جبر جلوى انسانها را بگيرد بر خلاف نظام كلى احسن است . اگر خداوند به جبر جلوى انسانها را بگيرد آنوقت نه كمالى وجود خواهد داشت ، نه اطاعتى و نه معصيتى .\r\nشايد من نتوانسته باشم معناى كلمهء « باذن‌اللَّه » را آن‌طور كه بايد و شايد تقرير\r\n\r\n","description":"","footnote":"","page_name":" 377 ","page_number":381},
  {"content":"\r\n\r\nكنم ، ولى اين مسأله يعنى امر بين امرين در نظام تكوين ، يكى از اصول معارف قرآن است . همان‌طور كه در امور اختيارىِ انسانها ، نه جبر است و نه تفويض ، در نظام تكوين هم امر بين امرين حاكم است . جبر اين است كه علىرغم خواست انسانها قدرتى آنها را به انجام كارى ملزم كند . تفويض يعنى به خود واگذارشدگى و استقلال . اصلًا استقلال مطلق مساوى با واجب‌الوجود بودن است . كفربودن تفويض از كفربودن جبر بالاتر است و كمتر نيست . همان‌طور كه در ميان جبر و تفويض ، راهى است كه راه صحيح همان راه است - كه بحث ما در آن نيست - در نظام تكوين يعنى در تأثير و تأثرهايى هم [ كه در عالم صورت مىگيرد 
  ] امر بين امرين حاكم است . در كارى كه خورشيد با نورافشانى خود انجام مىدهد ، ماه با حركات خود انجام مىدهد ، هوا و آتش و آب و نيروى الكتريسيته انجام مىدهند امر بين امرين حاكم است .\r\n\r\nمعناى رضا به قضاى الهى\r\nاينجاست كه معناى مصلحت و رضا به قضاى الهى روشن مىشود . اگر حادثه‌اى پيش بيايد و خداى متعال جلوى اين حادثه را نگيرد - كه معناى جلوى حادثه را نگرفتن اين است كه به اذن اوست و اگر مصلحت اقتضا مىكرد جلوى حادثه را مىگرفت - معلوم مىشود كه مصلحت كلى اقتضا نمىكرده است كه خداوند جلوى آن را بگيرد . اگر انسان ايمان به اين حقيقت داشته باشد ، به دنبالش « خُلق توحيدى » پيدا مىشود ؛ يعنى بعد از آن كه حادثه‌اى واقع شد در انسان حالت رضا پيدا مىشود ، مىگويد لابد مصلحت بوده است ، اگر مصلحت نبود خداى متعال جلوى آن را مىگرفت . حال كه خدا جلوى اين حادثه را نگرفته است پس مصلحتى هست ولو اين كه من آن مصلحت را ندانم .\r\n\r\nعموميت اذن الهى\r\nدر اينجا نكتهء ديگرى هست . گفتيم كلمهء « اذن » به معنى اعلام رخصت است . اين در جايى است كه مأذون ( اذن داده شده ) يك موجود شاعر باشد ، شعور داشته باشد .\r\nاذن در مورد انسانها درست است ولى حتى در مورد حيوانها با اينكه داراى درجه‌اى از شعور هستند درست نيست ، يعنى جلوگيرى نكردن از يك حيوان در انجام يك\r\n\r\n","description":"","footnote":"","page_name":" 378 ","page_number":382},
  {"content":"\r\n\r\nكار اذن تلقى نمىشود . فرض كنيد گزنده‌اى مىخواهد كارى بكند و انسان با اينكه مىتواند جلوى او را بگيرد جلوى او را نگيرد . اين معنايش اين نيست كه من به اين حيوان اذن دادم ، چون معناى اذن ، اعلام است . « مأذون » بايد داراى درجه‌اى از شعور باشد كه بداند در كارش نيازمند به اذن شماست و منتظر اعلام شما باشد و بعد از اعلام ، آن كار را انجام دهد درحالى كه حيوان چنين نيست و لهذا اذن فقط در مورد انسانها صادق است . [ مطلبى كه گفتيم در جايى است كه اذن‌دهنده انسان باشد . 
  ]\r\nولى قرآن كلمهء اذن را در مورد همهء موجودات به كار برده است : در مورد انسان ، در مورد حيوان ، در مورد نباتات و حتى در مورد جمادات . اين به چه جهت است ؟ كأ نّه در تعبير قرآن مطلب از اين قرار است كه همهء موجودات در برابر خداوند به منزلهء عبيد و بندگانى در مقابل مولايى هستند . همچنان كه عبيد و بندگان در كارهاى خود نيازمند به اعلام رخصت مولا هستند ، همهء اشياء در كارهاى خودشان نيازمند به اعلام رخصت [ از طرف خداوند 
  ] هستند . اشياء كه [ به ظاهر 
  ] غيرشاعر هستند ، در درون خودشان نسبت به خداى خود نوعى شعور و ادراك دارند . خداوند متعال براى اين كه بفهماند همهء موجودات از نوعى شعور و ادراك و از يك رابطهء شعورى با خداى خودشان برخوردار هستند ، كلمهء « اذن » را به كار مىبرد : « ما أصابَ مِنْ مُصيبَةٍ إلّابِإذْنِ اللَّهِ » . « وَ مَنْ يُؤْمِنْ بِاللَّهِ يَهْدِ قَلْبَهُ » . برخى از افرادى كه چهار كلمه با علوم آشنايى پيدا مىكنند و بعد در زندگى عملى عوام‌الناس مذهبى مطالعه مىكنند ، منطق خودشان را يك منطق برتر و بالاتر تصور مىكنند و فكر مىكنند آنها چيزهايى را كشف كرده و مىدانند كه اين آدم عامى نمىداند ، در صورتى كه ايمان ، رسيدن به يك منطق برترى است كه چندين درجه ما فوق اين منطقهايى است كه ما اسم آنها را « علمى » گذاشته‌ايم . اين كه انسان بتواند همين مطلب را در نظام عالم درك كند كه همهء اشياء در تأثيرات خود يك رابطهء اذن و مأذونى با خداى خود دارند و اگر سببى كار خودش را كرد و مانع ايجاد نشد ، اين مانع ايجاد نشدن مبنى بر مصلحتى است ، [ كار هر كسى نيست . 
  ] يك خداشناسىِ عميق ، يك توحيد در ذات و توحيد در فاعليتى لازم است كه انسان داشته باشد تا به اين حقيقت راه پيدا كند . لهذا بعد فرموده است :\r\n« وَ مَنْ يُؤْمِنْ بِاللَّهِ يَهْدِ قَلْبَهُ » . آن‌كه به خدا ايمان بياورد ، خدا قلب او را هدايت مىكند ،\r\n\r\n","description":"","footnote":"","page_name":" 379 ","page_number":383},
  {"content":"\r\n\r\nيعنى انسان تا از يك ايمان قوى برخوردار نباشد به اين حقيقت راه نمىيابد .\r\n« وَاللَّهُ بِكُلِّ شَىْءٍ عَليمٌ » خدا به همه چيز آگاه است . اگر كسى بخواهد مؤثرهايى را كه در عالم در هر « آن » تأثير مىگذارند حساب كند ، اصلًا قابل احصا نيست . ديگر ارقامى از قبيل ميليارد و صدها ميليارد و ميلياردها ميليارد ، و ميلياردها ميلياردها ميليارد و امثال اينها در اينجا كارگر نيست ، بلكه غيرمتناهى است ؛ يعنى در هر آن و در هر لحظه ، غيرمتناهى مؤثر در غيرمتناهى متأثر اثر مىگذارد . اگر فقط بدن يك انسان را درنظر بگيريد در آنِ واحد ميليونها عامل در يكديگر اثر مىگذارند تا چه رسد به همهء انسانها ، و تا چه رسد به همهء آنچه در كرهء زمين است و همهء آنچه در منظومهء شمسى است و همهء آنچه در كهكشانها و در عالمِ غيرمتناهى است . معناى « ماأصابَ مِنْ مُصيبَةٍ إلّابِإذْن‌ِاللَّه » در واقع نوعى نظارت الهى بر جريانات عالم است .\r\n« وَاللَّهُ بِكُلِّ شَىْءٍ عَليمٌ » . اگر تو اللَّه را شناختى ، خاطرت جمع باشد ، او به همه چيز آگاه است ، هيچ‌كدام از تأثيرها و مؤثرها و متأثرها و اثرها از نظارت الهى كه نامش « باذن‌اللَّه » است خارج نيست . معناى توحيد همين است .\r\n\r\nاذن الهى در نظام تشريع\r\nتا اينجا بحث دربارهء نظام تكوين بود . گفتيم امر ديگرى داريم به نام « نظام تشريع » .\r\nنظام تشريع يعنى چه ؟ انسان از آن جهت كه موجودى داراى عقل و اراده و مؤثرى از مؤثرهاى عالم است ، به حكم اين كه داراى عقل و اراده است ، اثر خود را جبراً و بدون انتخاب انجام نمىدهد . هميشه در ميان دوراهى است و اين خود اوست كه بايد اثر خود و عمل خود را انتخاب و اختيار كند . كلمهء اختيار از مادهء « خير » است ، يعنى از دو طرف خير و شر ، مصلحت و غيرمصلحت ، آن كه خير است آن را برگزيند كه در مورد انسان اگر غير از اين باشد با انسانيت انسان منافات دارد . در اينجا چه برنامه‌اى هست ؟ در اينجا فقط برنامهء راهنمايى است ، خداى متعال انسان را راهنمايى مىكند . وحى ، شرع و دين ، يعنى راهنمايى انسان در كارهاى خودش كه اين‌گونه اختيار كند و مصلحتش در آن است و اگر آن‌گونهء ديگر اختيار كند بر ضرر اوست .\r\nاين هم باز دو قسم است : يك قسمت تشريع الهى است ، يعنى قانونى است كه خدا وضع كرده است و پيغمبر اكرم صلى الله عليه و آله آن قانون را فقط به مردم ابلاغ مىكند . در\r\n\r\n","description":"","footnote":"","page_name":" 380 ","page_number":384},
  {"content":"\r\n\r\nكنار اين امر ، امر ديگرى هست و آن اين است كه خداى متعال در مسائل خصوصى و جزئى ، يعنى در مسائل اجرايى ، به پيغمبر حق امر و نهى داده است و بر مردم واجب است كه امر و نهى او را اطاعت كنند . اين است كه مىفرمايد : « وَأطيعُوا اللَّهَ وَأَطيعُوا الرَّسولَ » امر خدا را اطاعت و پيروى كنيد و امر پيغمبر را .\r\nدر اينجا دو احتمال هست : يكى اينكه بگوييم مقصود از اطاعت رسول همان اطاعت خداست در آنچه كه خدا دستور داده است ، چون پيغمبر هيچ چيزى را از ناحيهء خود نمىگويد . هرآنچه شما در دستورات دين عمل كنيد ، هم عمل به دستور خداست و هم عمل به گفتهء پيغمبر است .\r\nبعضى از مفسرين به گونهء ديگرى گفته‌اند و درست هم هست و از آيات ديگر قرآن هم اين مطلب استنباط مىشود . گفته‌اند مسألهء اطاعت خدا در قوانين دينى و مسألهء اطاعت پيغمبر در مسائل اجرايى است . مثلًا « جهاد كنيد » امر خداست . بسيار خوب ، مىخواهيم جهاد كنيم . پيغمبر تعيين مىكند كه مثلًا اسامه امير جيش باشد و زيد و عمرو و بكر بايد با جيش اسامه همراه شوند . اين قانون كلى الهى نيست ، مربوط به امر جزئى و شخصى است ، ولى اين هم مانند آن قانون كلى اطاعتش واجب است . خدا او را « ولىّ امر مسلمين » قرار داده است و اطاعت امر ولىّ امر مسلمين واجب است . در مقام تشبيه مثل اين است : دستور خدا اين است كه اطاعت امر والدين واجب است . اگر والدين شخص ، او را از يك سفر مباح نهى كنند ، آيا رفتن به اين سفر مخالفت خداست يا مخالفت والدين ؟ مخالفت والدين است ، ولى چون مخالفت والدين است ، مخالفت خدا هم هست ، زيرا خدا امر كرده است كه اطاعت امر والدين واجب است . درست است كه خدا مستقيم نگفته است كه اين مسافرت را نرو ، دستور مستقيم خدا اين نيست ، دستور مستقيم خدا اين است كه اطاعت والدين واجب است ، ولى دستور غيرمستقيم خدا اين است كه رفتن به اين سفر حرام است . چون والدين اينچنين امر مىكنند ، قهراً اين ، امر خدا مىشود .\r\n« فَإنْ تَوَلَّيْتُمْ فَإنَّما عَلى رَسولِنَا الْبَلاغُ الْمُبينُ » اگر اعراض كرديد ، پشت كرديد و روى گردانديد ( اطاعت نكردن را روگرداندن مىگويند ) و امر خدا و رسول را اطاعت نكرديد ، جبرى در كار نيست . همانا آنچه بر رسول و فرستادهء ماست ابلاغ و رساندن آشكار است .\r\n\r\n","description":"","footnote":"","page_name":" 381 ","page_number":385},
  {"content":"\r\n\r\n\r\nرابطهء اطاعت و عبادت\r\n« اللَّهُ لا إلهَ إلّاهُوَ » معبودى جز خدا نيست . [ از جهت معنا 
  ] اين آيه دنبالهء آيهء قبل است . [ در آيهء قبل صحبت از « اطاعت » بود و در اين آيه مسألهء « عبادت » مطرح شده است . ارتباط اين دو آيه از اين جهت است كه 
  ] هر طاعتى نوعى عبادت است .\r\nما دو جور عبادت داريم : يك عبادت ، عبادت معمولى است يعنى مراسم نيايش‌آميز ، مثل نماز كه براى خدا مىخوانيم ، يا هر نيايشى كه يك عابد در مقابل معبود خود انجام مىدهد . قرآن در مواردى اطاعتهايى را عبادت مىنامد ، بلكه هر اطاعتى نوعى عبادت است . قرآن راجع به موسى عليه السلام و فرعون و بنىاسرائيل ، اين‌طور نقل مىفرمايد كه موسى عليه السلام به فرعون گفت : « وَ تِلْكَ نِعْمَةٌ تَمُنُّها عَلَىَّ أَنْ عَبَّدْتَ بَنىإسْرائيلَ » « 1 » يك منّتى هم سر من مىگذارى كه همهء بنىاسرائيل را عابد خودت قرار داده و تعبيد كرده‌اى ؟ ! درصورتىكه نه بنىاسرائيل بردهء مصطلح بودند - چون به حسب ظاهر آزاد بودند - و نه مىرفتند پيش فرعون نيايش كنند ، ولى فرعون بنىاسرائيل را اجباراً به اطاعت خود وادار كرده بود . قرآن اين اطاعت را « تعبيد » يا « عبادت » ناميده است ، و آيات مشابهى در اين زمينه هست و در نهج‌البلاغه هم شواهدى داريم .\r\nانسان فقط خدا را بايد اطاعت كند و اطاعت پيغمبر هم چون خدا امر كرده است اطاعت خداست . اگر خدا امر نكرده بود كه پيغمبر را اطاعت كنيد ، اطاعت پيغمبر لازم نبود . « اللَّهُ لا إلهَ إلّاهُوَ » يعنى معبودى جز خدا نيست . در واقع مىخواهد بفرمايد مطاعى جز خدا نيست ؛ يعنى هيچ موجودى جز خدا استحقاق و شايستگى مطاع بودن ندارد و جز اطاعت خدا هيچ اطاعتى براى انسان روا نيست . « لا إلهَ » يعنى « لا إطاعَةَ و لاعبادةَ » . « إلَّا اللَّهُ » يعنى معبودى و مطاعى جز خدا نيست . « وَ عَلَىاللَّهِ فَلْيَتَوَ كَّلِ الْمُؤْمِنونَ » و مؤمنين تنها بايد به خدا توكل كنند .\r\n\r\nرابطهء اطاعت و توكل\r\nهر اطاعتى مستلزم يك نوع توكل است . اطاعت از توكل جدا نيست ، حتى اطاعت غيرخدا . اطاعت يك انسان از نوعى توكل به آن انسان جدايىناپذير است . انسانى\r\n\r\n\r\n\r\n\r\n","description":"","footnote":"\r\n( 1 ) . شعراء / 22 .\r\n","page_name":" 382 ","page_number":386},
  {"content":"\r\n\r\nرا فرض كنيد كه در يك دستگاه انسانى كار مىكند ، مثل يك كارمند كه در دستگاه دولت كار مىكند . چنين شخصى دستورهايى را كه دريافت مىكند اجرا مىكند . در مقابلِ اين كه براى اين دستگاه كار مىكند ، اين دستگاه متعهّد است مخارج ماهانهء او را برساند ، مثلًا اگر بيمار شد در بيمارستان از او پذيرايى كند . اطاعت ، يك رابطهء طرفينى است . از يك طرف اطاعت كردن ، تسليم بودن ، جز دربارهء امر آن مقام يا آن دستگاه و جز دربارهء وظيفه نينديشيدن و از طرف ديگر تعهد به تحت حمايت قرار دادن و او را به خود وانگذاشتن . البته در دستگاههاى بشرى توكل صحيح نيست .\r\nيكى از اشتباهاتى كه در باب توكل مىشود ، خلط ميان « توكل در سرنوشت » و « توكل در وظيفه » است . ما در باب توكل يك وظيفه داريم كه همان اطاعت است . ما بايد كار را به منظور اطاعت و به منظور [ امتثال 
  ] امر انجام دهيم ولى اوست كه ما را در حفاظت خود قرار مىدهد . بعضى از افراد به جاى اينكه توكل در سرنوشت كنند ، توكل در وظيفه مىكنند ، يعنى به جاى اينكه اطاعت كنند ، توكل مىكنند . نه ، اطاعت كن ، ببين او چه دستور داده است ؛ اگر دستور داده است كه حركت كنى حركت كن و اگر دستور داده است نروى نرو ، تو خود را آمادهء اجراى دستور او كن و آنوقت اعتماد داشته باش كه او تو را به خود وا نمىگذارد . مثلًا به انسان گفته‌اند تو وظيفه دارى تحصيل علم كنى و درس بخوانى . اين امر خداست . اگر كسى بگويد من به جاى اينكه درس بخوانم توكل مىكنم ، صحيح نيست . اين مرحله ، مرحلهء اطاعت است . اطاعت كن و مرحلهء نهايى را كه سرنوشت است به او واگذار كن ، تو به وظيفه‌ات عمل كن . اگر گفته‌اند بر تو لازم و واجب است كسب و كار كنى ، اگر بگويى به جاى كار كردن توكل مىكنم صحيح نيست . كاركردن وظيفه است ، كاركردن اطاعت است ؛ تو اطاعت كن ، دستور را اجرا كن اگرچه [ سرنوشت آن را 
  ] به او واگذار كرده‌اى . « اللَّهُ لا إلهَ إلّاهُوَ وَ عَلَىاللَّهِ فَلْيَتَوَ كَّلِ الْمُؤْمِنونَ » معبودى جز او نيست ، مطاعى جز او نيست ، پس مؤمنين فقط او را اطاعت مىكنند و تنها بايد بر او توكل كنند .\r\n« يا أَيُّهَا الَّذينَ امَنوا إنَّ مِنْ أَزْواجِكُمْ وَ أَوْلادِكُمْ عَدُوّاً لَكُمْ فَاحْذَروهُمْ وَ انْ تَعْفوا وَ تَصْفَحوا وَ تَغْفِروا فَانَّ اللَّهَ غَفورٌ رَحيمٌ » . اين آيات به آيات قبل كه در مورد توكل و اطاعت است مربوط است ولى در عين حال سياق ديگرى است . اى اهل ايمان ! بعضى از همسران و بعضى از فرزندان شما دشمنان شما هستند ، « فَاحْذَروهُمْ » از آنها\r\n\r\n","description":"","footnote":"","page_name":" 383 ","page_number":387},
  {"content":"\r\n\r\nبترسيد . منظور قرآن كريم چيست ؟\r\n\r\nمراد از دشمنى همسران و فرزندان\r\n« إنَّ مِنْ أزْواجِكُمْ » يعنى بعضى از زنان يا بعضى از شوهران شما . ازواج جمع زوج است . مىفرمايد بعضى از همسران و بعضى از فرزندان شما دشمن شما هستند . آيا مقصود همين دشمنى ظاهرى و كينه‌توزى است كه گاهى زن و شوهر از يكديگر تنفر پيدا مىكنند و دشمن و خصم يكديگر مىشوند به طورى كه هر يك مىخواهد كارى به ضرر ديگرى انجام دهد ؟ گاهى پدر و فرزند با يكديگر تا حدى دشمن مىشوند كه شمشير به روى يكديگر مىكشند . آيا قرآن اين را مىخواهد بگويد ؟\r\nاين چيزى است كه همهء مردم درك مىكنند . كسى با زنش اختلاف داشته باشد خودش بهتر از ديگران مىداند ؛ با بچه‌اش اختلاف داشته باشد اين را بهتر مىداند .\r\nمراد قرآن اين نيست ، بلكه منظور كارهاى دشمنانه است در عين اينكه اين كارها دوستى است . چون [ مثلًا پدر خود را 
  ] دوست دارند دشمن‌اند و اين آنجاست كه دوستى آنها با دوستى خدا تعارض پيدا مىكند . شأن نزول آيه اين است : مؤمنى در مكه به رسول اكرم صلى الله عليه و آله ايمان مىآورد . خود ايمان‌آوردن در مكه مستلزم يك سلسله محروميتهاست . زن و بچهء انسان نه از اين جهت كه با او دشمن هستند ، بلكه از باب نصيحت ، خيلى دوستانه چيزهايى به او مىگويند : رهايش كن ، اصلًا حلاوت زندگى را از خودت و از ما گرفته‌اى و ما را دچار ناراحتى و رنج و تعب كرده‌اى . آن مؤمن به مرحله‌اى مىرسد كه مىخواهد مهاجرت كند . مهاجرت شوخى نيست .\r\nمهاجرت يعنى چه ؟ يعنى تمام خانمان را درهم ريختن . آن‌وقت است كه همسر مىآيد گريه‌كنان به دست و پا مىافتد و هزار جور وظيفه و تكليف شرعى براى آدم درست مىكند و فرزند به نوعى ديگر . همسر ، بچهء شيرين دو سالهء خودش را مىآورد و مىگويد : آخر حيفت نمىآيد كه اين بچه را به امان خدا رها كنى ؟ تو كه از اينجا به روى ديگر برگشت ندارى .\r\nشك ندارد كه انسان نسبت به خاندان خودش مسؤوليت بزرگى دارد . اين آيه معنايش اين نيست كه انسان مسؤوليتى را كه نسبت به همسر و فرزندان خود دارد فراموش كند ، ولى اين را بايد توجه كند كه يك مسؤوليت الهى هم هست . آنجايى كه يك فرد مىخواهد به ميدان شهادت برود ، آنجا چه ؟ ملاحظات خانوادگى در نهايت\r\n\r\n","description":"","footnote":"","page_name":" 384 ","page_number":388},
  {"content":"\r\n\r\nدرجهء اهميت است ، ولى اگر پاى يك چنين چيزى به ميان آمد چطور ؟\r\nچند نفر معدود بودند كه همسران يا مادرانشان در كربلا بودند . يكى جوانى است به نام « وهب » . وقتى نوبتش شد و خواست به ميدان برود زنش كه تازه‌عروس بود آمد به دامنش چسبيد و گفت : تو كه مىروى مرا به چه كسى مىسپارى ؟\r\nاينجاست كه فيل به زانو درمىآيد . مادرش گفت : پسرجان ! مبادا حرف زنت را گوش كنى ، تو امروز كار مهمترى دارى . شك ندارد كه همسر موضوع مهمى است ، موضوع كوچكى نيست و وهب مسؤوليت بزرگى در مقابل همسر خود داشت ، اما يك مسؤوليت و وظيفهء بزرگترى در برابر سيدالشهداء داشت . همين همسر كه عشق مىورزد ، همان عشقش از آن نظر كه جلوى حقيقتى را گرفته است به منزلهء يك نوع دشمنى است . فرزند هم همين‌طور است .\r\nقرآن از انسان يك موجودِ از همه چيز گذشته جز خدا مىخواهد ، اين است كه مىفرمايد : مال شما فتنه است ، اولاد شما فتنه است ، يعنى بازدارنده هستند . قرآن نمىگويد شما فرزند نداشته باشيد يا فرزندانتان را دوست نداشته باشيد ، احساس مسؤوليت نداشته باشيد و يا مال نداشته باشيد و اصلًا مال خودتان را رها كنيد ؛ چنين چيزى نيست . ولى هيچ‌يك از اينها نبايد در حدى باشد كه وقتى پاى حق و پاى خدا و پاى تكليف بزرگترى در ميان مىآيد بتواند پاىبند انسان باشد . « قُلْ إنْ كانَ اباؤُكُمْ وَ أبْناؤُكُمْ وَ إخْوانُكُمْ وَ ازْواجُكُمْ وَ عَشيرَتُكُمْ وَ امْوالٌ اقْتَرَفْتُموها وَ تِجارَةٌ تَخْشَوْنَ كَسادَها وَ مَساكِنُ تَرْضَوْنَها احَبَّ إلَيْكُمْ مِنَ اللَّهِ وَ رَسولِهِ وَ جِهادٍ فِى سَبيلِهِ فَتَرَبَّصوا حَتّى يَأْتِىَ اللَّهُ بِأَمْرِهِ وَ اللَّهُ لا يَهْدِى الْقَوْمَ الْفاسِقينَ » « 1 » اگر پدران ، فرزندان ، برادران ، همسران ، عشيره ، مال و ثروت ، شغل و مسكن در نزد شما از خدا عزيزتر هستند ، صبر كنيد و سر جايتان باشيد تا به شما خبر بدهيم . و صلّى اللَّه على محمد و آله الطاهرين . \r\n\r\n\r\n\r\n","description":"","footnote":"\r\n( 1 )\r\n. توبه / 24 .\r\n","page_name":" 385 ","page_number":389},
  {"content":"\r\n\r\n\r\nتفسير سورهء تغابن ( 4 )\r\nاعوذ باللَّه من الشيطان الرجيم\r\nيا أيُّهَا الَّذينَ امَنوا إِنَّ مِنْ أزْواجِكُمْ وَ أوْلادِكُمْ عَدُوّاً لَكُمْ فَاحْذَروهُمْ وَ إنْ تَعْفوا وَ تَصْفَحوا وَ تَغْفِروا فَإنَّ اللَّهَ غَفورٌ رَحيمٌ . إنَّما أمْوالُكُمْ وَ أوْلادُكُمْ فِتْنَةٌ وَ اللَّهُ عِنْدَهُ أجرٌ عَظيمٌ . فَاتَّقُوا اللَّهَ مَا اسْتَطَعْتُمْ وَ اسْمَعوا وَ أطيعوا وَ أنْفِقوا خَيْراً لِأَنْفُسِكُمْ وَ مَنْ يُوقَ شُحَّ نَفْسِهِ فَأُولئِكَ هُمُ الْمُفْلِحونَ . إنْ تُقْرِضُوا اللَّهَ قَرْضاً حَسَناً يُضاعِفْهُ لَكُمْ وَ يَغْفِرْ لَكُمْ وَ اللَّهُ شَكورٌ حَليمٌ . عالِمُ الْغَيْبِ وَ الشَّهادَةِ الْعَزيزُ الْحَكيمُ « 1 » .\r\nدو آيهء اول را در جلسهء گذشته مختصرى تفسير كرديم و مجدداً با توضيح بيشترى بيان مىكنيم . در آيهء اول مىفرمايد : اى اهل ايمان ، بعضى از جفتها و همسران شما و بعضى از فرزندان شما دشمنان شما هستند . عرض شد كه ازواج به معنى همسران است ، هم شامل زن مىشود و هم شامل مرد . اين نكته را بايد توجه داشت كه اين كه\r\n\r\n\r\n\r\n\r\n","description":"","footnote":"\r\n( 1 ) . تغابن / 14 - 18 .\r\n","page_name":" 386 ","page_number":390},
  {"content":"\r\n\r\nمىفرمايد بعضى از همسران و فرزندان شما دشمنان شما هستند ، منظور اين نيست كه بعضى از همسران و بعضى از فرزندان شما احساسات دشمنانه نسبت به شما دارند . شكى نيست كه چنين چيزى هست ، يعنى زياد اتفاق مىافتد كه همسرانى نسبت به همسران خود و يا فرزندانى نسبت به پدران خود احساسات كينه‌توزانه دارند ، اين به‌جاى خود ؛ بحث آيهء قرآن فعلًا دربارهء آن مطلب نيست ، بحث دربارهء اين است كه گاهى چيزهايى براى انسان به شكلى درمىآيد كه اثر آنها براى انسان مانند اثر دشمن است . سرگرمى خاصى كه تو با او دارى ، به تو آن مىكند كه يك دشمن مىكند .\r\nپس در اينجا منظور ، آن همسران و فرزندانى كه واقعاً نسبت به همسران و يا پدرانشان احساسات دشمنانه و كينه‌توزانه دارند نيست ؛ برعكس ، مقصود مواردى است كه احساسات خيلىدوستانه‌اى دارند و در شأن نزول آيه هم شخصى از صحابهء پيغمبر اكرم صلى الله عليه و آله را نام مىبرند كه هر وقت تصميم مىگرفت در هجرتى و يا در جهادى شركت كند يا در كار خيرى مشاركت كند [ خانواده‌اش 
  ] از شدت محبتى كه به او داشتند مىآمدند در حضورش گريه مىكردند تا بالأخره او را از تصميمش منصرف مىكردند . اينها كه دشمنش نبودند ، بلكه چون خيلى دوستش داشتند مرتب گريه مىكردند ، ولى رفتار آنها عملًا مانند رفتار يك دشمن بود .\r\nپيغمبر اكرم صلى الله عليه و آله فرمود : دشمنان شما آنها نيستند كه در ميدان جنگ با شما مقابله مىكنند و با آنها مىجنگيد و كشته مىشوند ، بلكه دشمن شما يكى نفس خود شماست كه در ميان دو پهلوى شما قرار گرفته است و ديگر آن دسته از همسران و فرزندان شما كه مانع راه شما مىشوند . البته قرآن هم مىفرمايد : « بعضى » از همسران و فرزندان شما دشمنان شما هستند نه همهء همسران و فرزندان .\r\n\r\nسه‌گونه دشمن براى انسان\r\nنفس انسان كه دشمن انسان است ، چگونه دشمنى است ؟ آيا دشمن‌بودن نفس انسان با انسان به معنى اين است كه احساسات كينه‌توزانه با انسان دارد ، يا فقط مىخواهد به هوا و ميل خودش رفتار كند ولى همين كه مىخواهد به هوا و ميل خودش رفتار كند ، نتيجه‌اش رفتارى دشمنانه خواهد بود ؟ دومى صحيح است . اين است كه مىفرمايد : « فَاحْذَروهُمْ » بترسيد و احتياط كنيد از دشمنى اين دشمنها . آن دشمنى كه\r\n\r\n","description":"","footnote":"","page_name":" 387 ","page_number":391},
  {"content":"\r\n\r\nبا چهرهء دشمنانه با انسان روبرو مىشود خطرش كمتر است از دشمنى كه با چهرهء دشمنانه روبرو نمىشود و حتى با قصد دشمنى هم روبرو نمىشود . از اينجا معلوم مىشود كه انسان سه‌گونه دشمن مىتواند داشته باشد :\r\nدستهء اول دشمنانى هستند كه با قصد دشمنى و با چهرهء دشمنى با انسان روبرو مىشوند كه دشمنهاى آشكار و علنى هستند .\r\nدستهء دوم دشمنانى هستند كه با قصد دشمنى و با چهرهء دوستى با انسان روبرو مىشوند . مسلّماً خطر دوستان منافق براى انسان از خطر دشمنان صريح بيشتر است .\r\nدستهء سوم كسانى هستند كه با چهرهء دوستى مىآيند و با قصد دوستى هم مىآيند ولى رفتارشان و تقاضاهايشان به گونه‌اى است كه از تيرباران كردن يك دشمن ، بيشتر و بالاتر است . گاهى مادر انسان ضررش براى انسان از هر دشمنى بيشتر و بالاتر است . مادر با چهرهء دوستى و با قصد دوستى ، با فرزندش رفتارى مىكند كه دشمن آن‌گونه رفتار نمىكند .\r\nيك امر كوچك را به عنوان مثال عرض مىكنم : در بين‌الطلوعين پدر مىخواهد فرزندش را براى نماز بيدار كند . مادر خطاب به پدر مىگويد : آيا دلت مىآيد بچه‌ات را از اين خواب خوش بيدار كنى ؟ دلش براى اين فرزند مىسوزد و مىخواهد به او مهربانى كند و او را ناراحت نكند و لذا او را براى نماز بيدار نمىكند .\r\nاين مادر دشمنى است كه با چهرهء دوستى و با قصد دوستى سراغ فرزند خود آمده است .\r\nپس معلوم مىشود خطر دشمنى كه با چهرهء دوستى و با قصد دوستى مىآيد و آنچه را كه بر ضرر انسان است مىخواهد ، از خطر كافر و حتى منافق بيشتر است .\r\nلهذا قرآن در اين آيه خطر اين‌جور دشمنها را به انسان گوشزد مىكند ، دشمنى كه با چهرهء دوستى و با قصد دوستى با انسان مواجه مىشود .\r\nدر ادامهء آيه مىفرمايد : « وَ إنْ تَعْفوا وَ تَصْفَحوا وَ تَغْفِروا فَإنَّ اللَّهَ غَفورٌ رحيمٌ » .\r\nتفاوت دشمنى نوع سوم با دشمنى نوع دوم و نوع اول در اين است كه دشمنى نوع سوم از آن دو خطرناكتر است ولى اين تفاوت نيز هست كه در اينجا سوء نيت در كار نيست ، با حسن نيت دشمنى صورت مىگيرد يعنى دشمنىِ از روى جهالت است .\r\nدر صدر اسلام مسلمينى بودند كه در مواردى كه همسران و فرزندان مانع\r\n\r\n","description":"","footnote":"","page_name":" 388 ","page_number":392},
  {"content":"\r\n\r\nمىشدند هيچ به حرف آنها گوش نمىكردند . بعدها كه اوضاع به نفع مسلمين گردش كرد و خود آن همسران و فرزندان هم مجبور شدند مهاجرت كنند ، بعضى از مسلمين مىخواستند به انتقام آن روزهايى كه آنها مانع بودند ديگر با آنها هيچ معاشرتى نكنند و آنها را از خودشان طرد كنند . قرآن مىفرمايد : شما به حرف آنها گوش نكنيد ولى كينهء آنها را هم در دل خود نگه نداريد ، عفو كنيد و صفح كنيد .\r\n\r\nتفاوت « صفح » و « عفو »\r\nصفح - چنان كه در گذشته هم گفته‌ايم - با عفو تفاوت دارد . وقتى كسى كار خطايى مىكند هم استحقاق معاقبه و مجازات دارد و هم استحقاق ملامت . عفو ، گذشت از مجازات است ولى صفح يك درجه بالاتر است . صفح اين است كه انسان نه تنها آن مجازات معمول را انجام نمىدهد بلكه اصلًا نامش را هم نمىبرد ، به روى طرف هم نمىآورد ، اسمش را هم نمىبرد و لهذا اولياءاللَّه هميشه مقامى بالاتر از عفو دارند يعنى عفو آنها به‌صورت صفح است .\r\nا نَس بن مالك در خانهء رسول خدا صلى الله عليه و آله خدمت مىكرد . مىگويد رسول اكرم صلى الله عليه و آله در بسيارى از اوقات روزه مىگرفتند و بعد هم غذاى بسيار ساده‌اى ، چه هنگام سحر و چه افطار ، مىخوردند و معمولًا افطارى ايشان يك مقدار شير بود كه من تهيه مىكردم . يك شب كه ايشان با عده‌اى از صحابه بودند خيلى دير به منزل آمدند ، آنقدر دير كه من خيال كردم ايشان در منزل يكى از اصحاب افطار كرده‌اند .\r\nمن هم شير را خودم خوردم و بعد هم رفتم و خوابيدم . وقتى كه رسول اكرم آمدند حس كردم كه ايشان هنوز افطار نكرده‌اند ( ظاهراً انس بن مالك از كسى پرسيد كه آيا رسول اكرم صلى الله عليه و آله امشب جايى مهمان بودند و او گفت نه ) . هيچ چيز ديگرى هم در دسترس نبود . رفتم و خودم را مخفى كردم . ايشان وقتى ديدند چيزى موجود نيست رفتند و خوابيدند . انس كه خود قصه را بازگو كرده است و نه رسول اكرم ، مىگويد : رسول اكرم صلى الله عليه و آله تا زنده بودند چيزى در اين مورد به روى من نياوردند .\r\nاين را مىگويند صفح . قرآن مىفرمايد عفو كنيد و صفح كنيد .\r\n\r\nغفران\r\n« وَ تَغْفِروا » . غفران از « غَفْر » به معناى پوشاندن است . باز « پوشاندن » درجهء بالاترى\r\n\r\n","description":"","footnote":"","page_name":" 389 ","page_number":393},
  {"content":"\r\n\r\nاست ؛ يعنى روى [ گناه 
  ] را با رحمت پوشاندن . چرا مىگوييم « مغفرت » الهى ؟ به اين جهت كه انسان گناهى به درگاه الهى مرتكب مىشود كه استحقاق مجازات دارد .\r\nخداوند متعال او را مجازات نمىكند و از او صفح مىكند و به روى بنده‌اش هم نمىآورد و بالاتر اينكه روى آن را هم مىپوشاند ، روپوشى مىكند . اين « روپوشى » يكى از اين جهت است كه نمىگذارد ديگران از آن اطلاع پيدا كنند و [ ديگر اينكه 
  ] از رحمت و فضل خودش هم چيزى اضافه به او مىدهد . و لذا قرآن مىفرمايد : « وَإنْ تَعْفوا وَتَصْفَحوا وَ تَغْفِروا فَإنَّ اللَّهَ غَفورٌ رَحيمٌ » . اگر در مورد همسران و فرزندان خطاكار عفو كنيد و صفح كنيد و غافر باشيد بدانيد كه خداوند هم غفور و رحيم است . يعنى اگر چنين كنيد همان كارى را كرده‌ايد كه خدا در مقابل بندگان گناهكار خود مىكند ؛ مظهر اسم « يا غفور » باشيد ، مظهر اسم « يا رحيم » باشيد .\r\nاينجا از آن مواردى است كه در جملهء شرطيه چيزى كه به منزلهء علت است جانشين « جزا » شده است . در قرآن كريم اين امر نظاير زيادى دارد و يكى از فنون بلاغت است . در سورهء لقمان قبلًا خوانديم : « وَ مَنْ يَشْكُرْ فَانَّما يَشْكُرُ لِنَفْسِهِ » هر بنده‌اى كه شاكر باشد بداند كه اين شكر به سود خودش است . خداوند نيازى به شكر بندگان ندارد و اثر شكر بندگان باز به خود بندگان برمىگردد . عبوديت [ موجب 
  ] تكامل بشر است . اين جمله به صورت شرط و جزا بيان شده است . در ادامه مىفرمايد : « وَ مَنْ كَفَرَ فَإنَّ اللَّهَ غَنىٌّ حَميدٌ » « 1 » و كسى كه كفر بورزد ضررش به خودش برمىگردد .\r\nولى « ضررش به خودش برمىگردد » به عنوان جزا نيامده است بلكه به جاى آن فرموده است : خداوند از همهء جهانيان بىنياز است .\r\nدر آيهء مورد بحث هم نمىفرمايد اگر عفو كنيد ، صفح كنيد و بيامرزيد براى شما خيلى بهتر است ، بلكه مىفرمايد : پس به درستى كه خداوند غفور و رحيم است ، كه از آن مىتوان فهميد كه چقدر اين عفو و صفح و غفران خوب است .\r\nتا اينجا سخن در اين بود كه بعضى از همسران و بعضى از فرزندان در عين اينكه احساسات آنان نسبت به شما احساسات دوستانه است ولى ممكن است رفتارشان دشمنانه باشد و مؤمنين بايد احتياط كنند .\r\n\r\n\r\n\r\n\r\n","description":"","footnote":"\r\n( 1 )\r\n. لقمان / 12 .\r\n","page_name":" 390 ","page_number":394},
  {"content":"\r\n\r\n\r\nاموال و اولاد مىتواند فتنه باشد\r\nبعد مىفرمايد : « إنَّما امْوالُكُمْ وَ أوْلادُكُمْ فِتْنَة » جز اين نيست كه اموال و ثروتهاى شما و فرزندان شما براى شما فتنه هستند . كلمهء « فتنه » همان مفهوم امتحان و آزمايش را دارد . البته فتنه از اين جهت « فتنه » گفته مىشود كه چيزى است كه انسان را به خود مشغول مىكند و امتحان بودنش به همين است . در قرآن مىخوانيم : « وَ نَبْلوكُمْ بِالشَّرِّ وَالْخَيْرِ فِتْنَةً وَ إلَيْنا تُرْجَعونَ » « 1 » .\r\nآيا اين چيزهايى كه موجب آزمايش بشر است خيرند يا شر ؟ ممكن است چيزى به ظاهر خير باشد يعنى نعمت باشد و ممكن است چيزى شر باشد يعنى بلا باشد ولى عمده اين است كه انسان در مقابل آن چيزى كه موضوع امتحان اوست چه عكس‌العملى نشان مىدهد . ممكن است عكس‌العمل انسان دربارهء نعمت و بلا به‌گونه‌اى باشد كه هر دو براى او « نعمت » شود و ممكن است عكس‌العمل او در برابر نعمت و بلا به گونه‌اى باشد كه هر دو براى او « نقمت » شود . اين است كه نبايد هر چيزى را كه مايهء امتحان انسان است بد دانست بلكه بايد آن را خوب دانست ، زيرا امتحان براى سه منظور مختلف صورت مىگيرد :\r\n\r\nسه نوع امتحان\r\nگاهى امتحان همان است كه به آن اختبار و آزمايش مىگوييم كه شخص امتحان‌كننده وقتى مىخواهد مجهولى را تبديل به معلوم كند آزمايش مىكند . مثلًا مواد غذايى را به آزمايشگاه مىبرند براى اينكه ببينند سالم است يا نه . اين امتحانى است كه هدف امتحان‌كننده از آن اين است كه مىخواهد حقيقتى را كشف كند . در مورد خداوند متعال نسبت به بندگان چنين امتحانى معنى ندارد .\r\nنوع دوم امتحانى است كه براى اتمام حجت است يعنى براى اين است كه به خود امتحان شونده [ امرى را 
  ] ثابت كنند . يك معلم كه در طول سال با دانش‌آموز كار مىكند ، خودش مىداند كه به كدام دانش‌آموز بايد نمرهء قبولى بدهد و به كدام نمرهء رد بدهد ؛ به كدام‌يك بايد بيست بدهد ، به كدام‌يك نوزده و به كدام‌يك چهارده ، ولى مسلّم است كه اگر امتحان‌نكرده بخواهد اين نمره‌ها را بدهد غير از آن كسى كه\r\n\r\n\r\n\r\n\r\n","description":"","footnote":"\r\n( 1 ) . انبياء / 35 .\r\n","page_name":" 391 ","page_number":395},
  {"content":"\r\n\r\nبيست گرفته همه اعتراض مىكنند . او امتحان مىكند تا بر همه روشن شود كه نمره‌هايى كه مىخواهد بدهد همه درست است . البته ممكن است معلمى واقعاً نتيجهء امتحان را نداند ولى اگر هم بداند باز امتحان مىكند ، براى اينكه مطلب براى همه روشن باشد و اتمام حجت شده باشد . امتحان به اين معنا در مورد خداى متعال معنى دارد . ممكن است خداى متعال بنده‌اى را مورد امتحان قرار بدهد براى اينكه حجت بر آن بنده تمام شود .\r\nنوع سوم امتحان كه مهمتر است [ به معناى 
  ] عمل تمرينى براى امتحان‌شونده است يعنى خداوند متعال - كه البته در مورد غيرخداوند متعال هم صدق مىكند - انسان را در بوته‌اى قرار مىدهد براى اينكه در آن بوته آنچه از استعداد در درون او هست به فعليت برسد . مثل آدمى كه خودش يا ديگرى را به آب مىاندازد براى اينكه شنا ياد بگيرد . اين نوع امتحان نوعى عمل و رفتار براى كمال‌يافتن است در جنگيدن با آب ، و در تلاش كردن در آب است كه انسان شناگر مىشود . اگر به كسى بگويند برو در آب شنا كن و او بگويد من شنا بلد نيستم ، هروقت شنا ياد گرفتم داخل آب مىروم ، چنين شخصى اگر پنجاه سال هم كنار يك رودخانه و يا استخر بايستد و شناكردن ديگران را ببيند يا قواعد شناكردن را در كتاب بخواند شناگر نمىشود ؛ در داخل آب است كه انسان شناگر مىشود .\r\n\r\nامتحان الهى\r\nامتحانهاى الهى براى اين جهت است كه انسان در خلال آن گرفتاريها [ كمال يابد . 
  ]\r\nگرفتارىِ در نعمت يك جور گرفتارى است و گرفتارى در نقمت جور ديگر است .\r\nهمه چيز براى اين است كه انسان گرفتار آن شود و خود را از آن آزاد كند . انسان در دنيا نيامده كه از كنار نعمتها و از كنار بلاها و گرفتاريها بگذرد ، بلكه آمده است در درياى نعمتها و در درياى گرفتاريها خودش را بيندازد و سالم بيرون بيايد . اگر كسى در عمرش اساساً خودش را در بلايا و مصائب و سختيها قرار ندهد و هميشه از آن كنار بگذرد ، هرگز چيزى نمىشود . اگر كسى هم اساساً دستش به نعمت نرسد كمالى كه در اين دنيا بايد پيدا كند ، پيدا نمىكند . كمال انسان به اين است كه در دنيا ، هم با نعمتها و هم با شدتها هرچه بيشتر درگير شود و از اين درگيرى آزاد بيرون بيايد .\r\nدر مورد ابتلاءها حديثى هست از امام صادق عليه السلام كه مىفرمايند : « إنَّ اللَّهَ إذا\r\n\r\n","description":"","footnote":"","page_name":" 392 ","page_number":396},
  {"content":"\r\n\r\nأَحَبَّ عَبْداً غَتَّهُ بِالْبَلاءِ غَتّاً » « 1 » يعنى خداى متعال آنگاه كه بنده‌اى را دوست بدارد او را در درياى بلا فرو مىبرد . غت ، فرورفتن در آب است . تشبيه به فرورفتن در آب شده است .\r\nاميرالمؤمنين عليه السلام جمله‌اى دارند در نهج‌البلاغه ، مىفرمايند « الدُّنْيا دارُ مَمَرٍّ لا دارُ مَقَرٍّ » دنيا عبورگاه است نه قرارگاه ، هر كسى كه مىآيد بالاخره از اينجا مىگذرد « وَ النّاسُ فيها رَجُلانِ » و مردم در دنيا دو گروهند « رَجُلٌ باعَ نَفْسَهُ فَأَوْبَقَها وَ رَجُلٌ ابْتاعَ نَفْسَهُ فَأَعْتَقَها » « 2 » يك گروه در اين بازار خودشان را مىفروشند و هلاك مىكنند ، حال يا در بازار نعمتها و يا در بازار نقمتها ، و گروهى ديگر در اين بازار خودشان را مىخرند و آزاد مىكنند . ولى همه به اين بازار مىآيند و همه بايد در اين بازار بيايند ، تا كه خودش را در اينجا بخرد و آزاد كند و كه خودش را در اينجا بفروشد و هلاك كند ؟\r\nخداوند متعال در آنجا كه فرمود « إنَّ مِنْ أزْواجِكُمْ وَ أوْلادِكُمْ عَدُوّاً لَكُمْ » آن جنبهء دشمنى و خطر برخى از همسران و فرزندان را يادآورى كرد و در آيهء بعد كه فرمود :\r\n« إنَّما امْوالُكُمْ وَ اوْلادُكُمْ فِتْنَةٌ » جنبهء امتحان بودن و « لابدّ منه » بودن آنها را بيان كرد .\r\nاينها مايه‌هاى امتحان شما هستند ، مايهء امتحان بودن مستحق ملامت نيست ، به شما بستگى دارد كه از اين امتحان چگونه بيرون بياييد .\r\n« وَاللَّهُ عِنْدَهُ أجْرٌ عَظيمٌ » و آن كه در نزد او اجر بزرگ است اللَّه است .\r\n\r\nتقوا\r\n« فَاتَّقُوا اللَّهَ مَا اسْتَطَعْتُمْ » پس تقواى الهى داشته باشيد تا آن حدى كه قدرت داريد .\r\n« تقوا » از آن كلمات عجيبى است كه در قرآن و در نهج‌البلاغه زياد به‌كار رفته است و مكرر گفته‌ايم كه اين كلمه ترجمهء فارسى ندارد . ريشه‌اش از « وَقْى » به معناى نگهدارى است . پس درواقع « اتَّقوا » يعنى خود را نگه داريد ، ولى بعد كلمهء ديگرى ذكر مىكنيم كه به اصطلاح تضمين است : خود را نگه داريد ، مثلًا از فلان چيز بترسيد .\r\nخودِ تقوا « خودْ نگهدارى » است ، « خودْ نجات دادن » است و مستلزم مفهوم\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 15 ، جزء اول ، ص 55 ، چاپ كمپانى ، نقل از كافى .\r\n( 2 ) . نهج‌البلاغه ، كلمات قصار ، حكمت 133 .\r\n","page_name":" 393 ","page_number":397},
  {"content":"\r\n\r\nآزادى معنوى است .\r\nدر مورد « تقوا » دو سخنرانى در قديم داشتم و همه متكى به نهج‌البلاغه بود « 1 » .\r\nاميرالمؤمنين عليه السلام مىفرمايد : « إنَّ التَّقوى نَجاةٌ مِنْ كُلِّ هَلَكَةٍ وَ عِتْقٌ مِنْ كُلِّ مَلَكَةٍ » « 2 » تقوا مايهء نجات از هر هلاكتى و مايهء آزادى از هر مملوكيتى است .\r\nتقواى واقعى همان است كه انسان را نجات مىدهد ، انسان را آزاد و رها مىكند . انسان در زير امتحانها ( چه امتحان به نعمتها و چه امتحان به نقمتها ) بايد تقوا داشته باشد كه اين تقواست كه او را نجات مىدهد و آزاد و رها مىكند ، و گفتيم كه انسان بايد با همهء اينها درگيرى پيدا كند منتها بايد خود را آزاد كند . لهذا بعد مىفرمايد : « فَاتَّقُوا اللَّهَ » . حال كه ثروتها و فرزندان ، نعمتها و فتنه‌ها و امتحانهايى است كه بايد شما با آنها درگيرى پيدا كنيد پس تقوا پيشه كنيد . « مَا اسْتَطَعْتُمْ » يعنى به هر اندازه كه قدرت داريد تقوا پيشه كنيد .\r\n\r\nرفع يك شبهه\r\nدو آيه در قرآن هست كه بعضى از مفسرين - و نه همهء آنان - خيال كرده‌اند كه اين دو آيه به نوعى با يكديگر منافات دارند و يكى را ناسخ ديگرى دانسته‌اند . يكى آيه‌اى است كه مىفرمايد : « يا ايُّهَا الَّذينَ امَنُوا اتَّقُوا اللَّهَ حَقَّ تُقاتِهِ » « 3 » يعنى تقواى خدا را داشته باشيد آنچنان كه شايستهء اين تقواست . و آيهء دوم همين آيهء مورد بحث است : « فَاتَّقُوا اللَّهَ مَا اسْتَطَعْتُمْ » تقواى الهى داشته باشيد به آن اندازه كه قدرت داريد .\r\nبعضى از مفسرين گفته‌اند كه آيهء دوم ناسخ آيهء اول است ، تخصيصى است در مفاد آيهء اول ، چون اين‌كه « آنچنان كه او شايسته است تقواى او را داشته باشيد » ما فوق قدرت بشر است . آيهء دوم مىفرمايد شما كه نمىتوانيد آنچنان كه او شايسته است تقواى او را داشته باشيد پس به اندازهء قدرت خودتان تقوا داشته باشيد .\r\nهمان‌طور كه بعضى از مفسرين مخصوصاً صاحب تفسير الميزان مىفرمايند اين سخن درست نيست ، اين دو آيه اصلًا با يكديگر منافات ندارند . چنين نيست كه\r\n\r\n\r\n\r\n\r\n","description":"","footnote":"\r\n( 1 ) . [ رجوع شود به كتاب ده‌گفتار . 
  ]\r\n( 2 ) . نهج‌البلاغه ، خطبهء 228 ، با اندك اختلاف .\r\n( 3 ) . آل‌عمران / 102 .\r\n","page_name":" 394 ","page_number":398},
  {"content":"\r\n\r\nدر آيهء اول گفته شده باشد نسبت به خدا آنچنان كه شايستهء اوست ولو اينكه ما فوق قدرت شما باشد تقوا داشته باشيد ؛ يعنى آن آيه تكليف به ما فوق قدرت كرده باشد ؛ خدا هيچ‌گاه تكليف به ما فوق قدرت نمىكند ، بلكه آيهء اول ناظر به اين است كه تقواى هر چيزى متناسب با خود آن چيز است . با توجه به اينكه گفتيم تقوا يعنى « خود نگهدارى » ، مثلًا اگر انسان بخواهد خودش را از كيفرهاى قوانين دنيوى نگه دارد حداكثر خودنگهدارى اين است كه يك تخلف ظاهر و روشنى نكند . « حَقَّ تُقاتِه » در مورد قوانين دنيوى همين مقدار است . اما آيا قانون بشرى اقتضا دارد كه من در قلب خودم هم رضايت به آن داشته باشم ؟ نه ، ديگر قانون بشرى چنين اقتضايى ندارد . آيا من در دل خودم هم خلاف آن را خطور ندهم ؟ نه ، اين يك امر قراردادى اجتماعى است كه بيش از آنچه گفتيم اقتضا ندارد . ولى تقواى الهى داشتن مطلب ديگرى است . اينكه انسان صرفاً در عمل مخالفت نكند ، يك درجه از تقواى الهى است . تقواى به قلب ، تقواى به عقل ، تقواى به تمام وجود ، اينها هم درجات تقوا هستند . پس آن آيه‌اى كه مىفرمايد : « إتَّقُوا اللَّهَ حَقَّ تُقاتِهِ » نظر به كيفيت دارد و كيفيت تقواى الهى با كيفيت تقواهاى ديگر متفاوت است ، و در « فَاتَّقُوا اللَّهَ مَا اسْتَطَعْتُمْ » مىخواهد بفرمايد هر مقدار نيرو داريد صرف تقوا كنيد ، هراندازه كه مىتوانيد .\r\n« وَ اسْمَعوا » و بشنويد ، يعنى امر خدا را و فرمان خدا را بشنويد . گفته‌اند مقصود از « بشنويد » نه اين است كه اطاعت كنيد ، چون بعد مىفرمايد « وَ أطيعوا » . « بشنويد » يعنى گوش شنوا داشته باشيد ، يعنى با قلب خودتان اعتقاد پيدا كنيد ، بدانيد كه اين به سود شماست . « وَ أَطيعوا » و در عمل اطاعت كنيد . « وَ اسْمَعوا » و « وَ أطيعوا » دو درجه از تقوا هستند .\r\n« و أنْفِقوا خَيْراً لِأنْفُسِكُمْ » آن چيزى كه براى خودتان خير است انفاق كنيد . در معناى اين آيه احتمالاتى هست . « أَنْفِقوا » معنايش معلوم است كه همان انفاق است ، مخصوصاً كه قبل از آن ، سخن از مال بود : « انَّما امْوالُكُمْ وَ اوْلادُكُمْ فِتْنَةٌ » . اگر « خَيْراً » مفعول « أنْفِقوا » باشد يعنى خير را انفاق كنيد .\r\nدر قرآن به طور مكرر از ثروت حلال تعبير به « خير » شده است ، مانند « إنْ تَرَكَ خَيْراً الْوَصِيَّةُ لِلْوالِدَيْنِ وَ الْاقْرَبينَ » « 1 » . در اينجا هم مىفرمايد : « أنْفِقوا خَيْراً لِأَنْفُسِكُمْ » از\r\n\r\n\r\n\r\n\r\n","description":"","footnote":"\r\n( 1 ) . بقره / 180 .\r\n","page_name":" 395 ","page_number":399},
  {"content":"\r\n\r\nاين خيرها چيزى به خودتان انفاق كنيد ، كه بعضى از مفسرين گفته‌اند مفهوم اجتماعى دارد ؛ يعنى شما اگر از مال خودتان به افراد ديگر خير برسانيد به خودتان رسانده‌ايد ، يعنى ديگران هم مثل شما هستند ؛ بايد آنها را از خودتان بدانيد و آنها را غير حساب نكنيد . ولى بعضى مثل صاحب تفسير الميزان آيه را جور ديگرى تفسير كرده‌اند ، گفته‌اند : در قرآن مكرر اعمال انسان را به‌عنوان پيش‌فرستاده‌ها تعبير مىكند مثل آيهء سورهء حشر : « يا أيُّهَا الَّذينَ امَنُوا اتَّقُوا اللَّهَ وَلْتَنْظُرْ نَفْسٌ ما قَدَّمَتْ لِغَدٍ » « 1 » و تعبير « ما قَدَّمَتْ يَداهُ » « 2 » و « بِما قَدَّمَتْ أَيْديهِمْ » « 3 » هم در قرآن زياد آمده است . بنابراين معناى آيه چنين است : انفاق كنيد و پيش بفرستيد خير را براى خود ؛ اعمال شما پيش‌فرستاده‌هاست ، كوشش كنيد كه آن چيزى كه پيش مىفرستيد خير باشد .\r\n\r\nشُحّ نفس\r\n« وَ مَنْ يوقَ شُحَّ نَفْسِهِ فَاولئِكَ هُمُ الْمُفْلِحونَ » . اين مضمون در آيات پيش هم آمده بود ؛ در سورهء حشر هم اين مضمون را خوانديم . « شُح » عبارت است از بخل توأم با طمع و حرص . بخل يعنى امساك ، در مقابل جود كه بخشندگى است .\r\nدر قرآن ، هم كلمهء « بخل » و هم كلمهء « شُح » آمده است . آن‌طور كه بعضى گفته‌اند بخل عبارت است از همان حالت امساك . در فارسى هم مىگوييم فلان‌كس آدم بخيلى است ، يعنى آدم ممسكى است ، جود و بخشش ندارد . شُح ، بخل است به‌علاوهء حرص . حال ممكن است كسى بخيل باشد يعنى نسبت به آنچه دارد خيلى ممسك باشد اما حرص اينكه باز بيشتر به دست آورد نداشته باشد . حريص نيست اما آنچه را كه دارد با گاز انبر هم نمىتوان از دستش بيرون آورد . بعضى ديگر حريص هستند ، آزمند هستند و دائماً مىخواهند جمع كنند اما متقابلًا بخشنده هم هستند . ولى « شحيح » به آدمى مىگويند كه هر دو را با هم جمع كرده باشد ، هم آزمند است و دائماً مىخواهد جمع كند و هم آنچه را كه دارد حاضر نيست به هيچ قيمتى\r\n\r\n\r\n\r\n\r\n","description":"","footnote":"\r\n( 1 ) . حشر / 18 .\r\n( 2 ) . كهف / 57 ؛ نبأ / 40 .\r\n( 3 ) . بقره / 95 ؛ نساء / 62 ؛ قصص / 47 ؛ روم / 36 ؛ شورى / 48 ؛ جمعه / 7 .\r\n","page_name":" 396 ","page_number":400},
  {"content":"\r\n\r\nجود كند . اين ديگر بدترين صفتها در مورد مال و ثروت است .\r\nرسول اكرم صلى الله عليه و آله در دورهء اسلام در حال طواف بودند . مردى را ديدند كه در حال طواف چنين دعا مىكند : خدايا مرا بيامرز اگرچه مىدانم كه مرا نمىآمرزى ! فرمودند : چرا خدا تو را نيامرزد ؟ عرض كرد : يا رسول‌اللَّه ! گناه من خيلى زياد است .\r\nاز كوهها و از زمين و از آسمان هم بيشتر است . فرمودند : آيا گناه تو از خدا هم بزرگتر است ؟ گناه تو از خدا كه ديگر بزرگتر نيست ؛ گناهت چيست ؟ گفت : يا رسول‌اللَّه ! من آدمى هستم كه اگر كسى سراغ من بيايد و از من يك درهم بخواهد جان من مىخواهد بيرون بيايد ؛ اگر بفهمم كسى از من چيزى مىخواهد اينچنين ناراحت مىشوم . فرمود : دور شو ، آيا نمىدانى كسى كه اينچنين باشد بوى بهشت را نمىشنود ؟ آيا اين آيهء قرآن را نشنيده‌اى : « وَ مَنْ يوقَ شُحَّ نَفْسِهِ فَاولئِكَ هُمُ الْمُفْلِحونَ » ؟\r\nتعبير قرآن را ببينيد . شح را براى انسان به منزلهء يك دشمن تلقى كرده است .\r\nقبلًا خوانديم : « إنَّ مِنْ أَزْواجِكُمْ وَ أوْلادِكُمْ عَدُوّاً لَكُمْ » برخى از همسران و فرزندان شما دشمنان شما هستند ، و بعد خداوند چنين فرمود : « إنَّما امْوالُكُمْ وَ أوْلادُكُمْ فِتْنَةٌ » . در اينجا ديگر ازواج ذكر نشده است . اولاد دو بار ، ازواج يك بار و اموال هم يك بار ذكر شده است . در آيهء مورد بحث مىفرمايد : « وَ مَن يوقَ شُحَّ نَفْسِهِ » . شُح باز مربوط به مال است . هر كسى كه نگهداشته بشود از شر شح ، يعنى از اين دشمن . مىبينيم شح كه صفتى مربوط به مال است مانند يك دشمن تلقى شده است . نتيجه اين مىشود كه همان‌طور كه ازواج و اولاد عملًا گاهى به‌صورت دشمن درمىآيد ، مال و ثروت هم گاهى به‌صورت دشمن درمىآيد ولى آن كه دشمن است خودِ وجود عينى مال نيست بلكه آن صفت قائم به نفس انسان است كه نامش « شُح » است . كسانى كه از شر اين دشمن نگهداشته بشوند آنها رستگاران هستند ؛ يعنى در صورتى كه كسى از اين شر نگهداشته نشود هيچ‌وقت رستگار نمىشود .\r\n« إن تُقْرِضُوا اللَّهَ قَرْضاً حَسَناً يُضاعِفْهُ لَكُمْ » اگر قرض بدهيد به خدا ، قرض نيك ، قرض‌الحسنه ، خدا آن را به شما رد مىكند و مضاعف هم مىكند . « وَ يَغْفِرْ لَكُمْ » و از گناهان گذشتهء شما هم مىگذرد « وَاللَّهُ شَكورٌ حَليمٌ » و خدا شكور و قدردان و حليم و بردبار است . اين تعبير را در گذشته داشتيم : « مَنْ ذَا الَّذى يُقْرِضُ اللَّهَ قَرْضاً حَسَناً » « 1 » . در\r\n\r\n\r\n\r\n\r\n","description":"","footnote":"\r\n( 1 ) . حديد / 11 .\r\n","page_name":" 397 ","page_number":401},
  {"content":"\r\n\r\nاينجا مىفرمايد : « إنْ تُقْرِضُوا اللَّهَ قَرْضاً حَسَناً » اگر به خدا قرض بدهيد قرض حسن .\r\n\r\nقرض حسن\r\nكلمهء « قرض » معنايش در اصطلاح معمولى همين است كه كسى مالى را به شخص ديگرى به عنوان قرض بدهد تا بعد پس بگيرد . اين دو گونه است : يك وقت هست كه بدون هيچ‌گونه سودى و منفعتى آن را مىدهد و پس مىگيرد ، اين را مىگويند قرض حسن . اما اگر سودى بخواهد ، به هر نوع و به هر رنگى كه باشد ، اين اسمش « ربا » است كه از آن حرام‌ترين حرامهاست يعنى يك گناه بسيار كبيره است . اين در مورد قرض . قرآن همين تعبير را ذكر كرده است ولى در تعبيرات قرآن وقتى مىفرمايد كه به خدا قرض‌الحسنه بدهيد ، هم شامل قرض‌الحسنهء معمولى مىشود و هم شامل امرى ديگر . در مورد اول ، معناى آيه اين مىشود : آنچه كه شما به بندگانى كه نيازمند به قرض هستند بدون چشمداشت و سود قرض بدهيد گويى به خدا قرض داده‌ايد ، اجرش را از خدا بخواهيد . ولى آيهء قرآن منحصر به اين نيست . هر نوع عمل خيرى را قرآن قرض‌الحسنه تلقى مىكند ، مخصوصاً خيرات مالى را ، يعنى آنچه را كه شما انفاق مىكنيد . انفاقاتى كه در راه خدا مىكنيد در واقع به خدا قرض داده‌ايد ؛ يعنى هيچ انفاقى از انسان نيست كه از دست برود . همين كه انفاق مىكنيد ، در واقع به خدا قرض‌الحسنه داده‌ايد .\r\n\r\n[ تفسير سورهء طلاق 
  ]\r\n\r\nتفسير سورهء طلاق ( 1 )\r\nبسم‌اللَّه الرحمن الرحيم يا ايُّهَا النَّبِىُّ اذا طَلَّقْتُمُ النِّساءَ فَطَلِّقوهُنَّ لِعِدَّتِهِنَّ وَ احْصُوا الْعِدَّةَ وَ اتَّقُوا اللَّهَ رَبَّكُمْ لا تُخْرِجوهُنَّ مِنْ بُيوتِهِنَّ وَ لا يَخْرُجْنَ الّا انْ يَأْتينَ بِفاحِشَةٍ مُبَيِّنَةٍ وَ تِلْكَ حُدودُ اللَّهِ وَ مَنْ يَتَعَدَّ حُدودَ اللَّهِ فَقَدْ ظَلَمَ نَفْسَهُ لا تَدْرى لَعَلَّ اللَّهَ يُحْدِثُ بَعْدَ ذلِكَ امْراً . فَاذا بَلَغْنَ اجَلَهُنَّ فَأَمْسِكوهُنَّ بِمَعْروفٍ اوْ فارِقوهُنَّ بِمَعْروفٍ وَ اشْهِدوا ذَوَىْ عَدْلٍ مِنْكُمْ وَ اقيمُوا الشَّهادَةَ للَّهِ ذلِكُمْ يُوعَظُ بِهِ مَنْ كانَ يُؤْمِنُ بِاللَّهِ وَ الْيَوْمِ الْاخِرِ وَ مَنْ يَتَّقِ اللَّهَ يَجْعَلْ لَهُ مَخْرَجاً . وَ يَرْزُقْهُ مِنْ حَيْثُ لايَحْتَسِبُ وَ مَنْ يَتَوَكَّلْ عَلَى اللَّهِ فَهُوَ حَسْبُهُ انَّ اللَّهَ بالِغُ امْرِهِ قَدْ جَعَلَ اللَّهُ لِكُلِّ شَىْءٍ قَدْراً « 1 » .\r\nاين سورهء مباركه يكى از سه سوره‌اى است كه با جملهء « يا ايُّهَا النَّبىُّ » شروع مىشود .\r\nسوره‌هايى كه با اين جمله شروع مىشود ، يكى سورهء احزاب است ، يكى اين سوره و يكى سورهء بعد كه سورهء تحريم است . در اين سوره قسمت زيادى از آيات مربوط\r\n\r\n\r\n\r\n\r\n","description":"","footnote":"\r\n( 1 ) . طلاق / 1 - 3 .\r\n","page_name":" 398 ","page_number":402},
  {"content":"\r\n . \r\n","description":"","footnote":"","page_name":" 399 ","page_number":403},
  {"content":"\r\n\r\nبه احكام طلاق است و از اين جهت كه بسيارى از مسائل اين سوره اختصاص به زنها دارد ، گاهى اين سوره را « سورةالنساء الصغرى » ناميده‌اند ، يعنى سورةالنساء كوچك ، چون يك سورةالنساء بزرگ داشتيم كه بعد از سورهء آل‌عمران بود و با جملهء « يا ايُّهَا النّاسُ اتَّقوا رَبَّكُمْ » شروع مىشد .\r\nدر قرآن كريم به مسائلى كه حكما و فلاسفه آنها را اصطلاحاً « مسائل تدبير منزل » مىنامند ، يعنى حقوق و احكام خانوادگى ، اهميت زياد داده شده است و با اينكه قرآن به جزئيات مسائل نمىپردازد ولى در اين مسائل بيش از مسائل ديگر به جزئيات پرداخته است و اين نشانهء اهميتى است كه قرآن به مسائل زندگى خانوادگى يا تدبير منزل مىدهد . يكى از آن مسائل مسألهء طلاق است . در سورهء بقره هم راجع به طلاق در چند آيه بحث شده است .\r\n\r\nافراط مسيحيت كاتوليكى در مسألهء طلاق\r\nدر باب طلاق ، قوانين دنيا بين افراط و تفريط است . در بعضى از قوانين اساساً طلاق را به هيچ شرطى و با هيچ قيدى و در هيچ وضعى مجاز نمىدانند ، همان چيزى كه مسيحيت كاتوليكى روى آن پافشارى مىكند كه ازدواج همين‌قدر كه منعقد شد ديگر قابل انفساخ نيست و طلاق نبايد وجود داشته باشد . واضح است كه اين يك امر غيرطبيعى است ، براى اينكه ازدواجهايى صورت مىگيرد كه بعد به هيچ شكل قابل ادامهء واقعى نيست . ما دو گونه ادامه داريم . يك وقت ازدواج مىخواهد به اين صورت ادامه پيدا كند كه اين دو فرد يعنى زن و شوهر عملًا و واقعاً با يكديگر زندگى خانوادگى داشته باشند . زندگى خانوادگى بالاخره يك نوع زندگى اشتراكى است ، و شركتى است آن هم شركتى كه سرمايهء اصلىاش عواطف طرفين است ؛ غير از يك شركت تجارى است كه سرمايهء اصلىاش مال و پول و ثروت است . و يك وقت مىگوييم فقط اسم زن و شوهر رويشان باشد ولو اينكه هميشه مانند دو دشمن بخواهند با يكديگر زندگى كنند . اين كه روح و حقيقت ازدواج نيست . و از همين جهت است كه اين تز كاتوليكها در همهء كشورهاى اروپايى شكست خورده و تنها جايى كه باقى مانده بود خود رُم بود كه گويا در آنجا هم بالاخره شكست خورد .\r\nچون قانون اجازهء طلاق نمىداد ، آمار نشان مىداد - و روزنامه‌ها طبق آمارهايى كه خود آنها داده بودند مىنوشتند - كه چندين ده‌هزار ازدواجهايى وجود دارد كه عملًا\r\n\r\n","description":"","footnote":"","page_name":" 400 ","page_number":404},
  {"content":"\r\n\r\nمتاركه است ، يعنى زن براى خودش مىچرخد مرد براى خودش و چندين سال مىگذرد و همديگر را نمىبينند . با همهء اين احوال باز كليسا اجازه نمىدهد كه رابطهء ازدواج منفسخ بشود . واضح است كه اين يك امر غيرطبيعى و غيرعادى است .\r\n\r\nطلاقهاى هاليوودى\r\nنقطهء مقابل اين ، طلاقهايى است كه اسم اينها را بايد « طلاقهاى هاليوودى » گذاشت ، يعنى كوچكترين بهانه‌اى كافى است براى اينكه طلاق صورت بگيرد ، يعنى يك امر بسيار عادى ، مثل دوستىيى كه دو نفر با يكديگر پيدا مىكنند براى اينكه با همديگر همسفر باشند ، يك روز هم تصميم مىگيرند [ از هم جدا شوند . 
  ] يكى از آن دو كه تصميم گرفت و گفت ديگر من نمىخواهم با تو هم‌خرج باشم كار تمام است و چيز ديگرى نمىخواهد ، شرط و قيدى ضرورت ندارد . در هر جا كه اين نظام برقرار شده است عملًا نظام خانوادگى وجود ندارد ، يعنى هر مردى در طول عمرش با دهها زن ازدواج كرده ، شش ماه با اين ، يك سال با آن ، يك مدت بىزن و . . . و هر زنى همين‌طور ، با چندين مرد ازدواج كرده ، چند روز با اين ، چند روز با آن و . . . اين درست بر خلاف آن روح فطرى [ ازدواج 
  ] است .\r\nازدواج و زوجيّت يك امر فطرى در بشر است ، يعنى مسألهء ازدواج صرفاً براى اطفاء غريزهء جنسى نيست ، مسألهء وحدت و صميميتى است كه بايد پايدار بماند ، كه داستانش مفصل است و خودمان در برخى كتابها بحث كرده‌ايم . اينجاست كه حتماً بايد فلسفه‌اى وجود داشته باشد كه از يك طرف پايهء ازدواج را تحكيم كند يعنى تا حد امكان نگذارد اين پيمان متزلزل شود ولى « نگذارد » نه به معنى اينكه قانوناً و با زور جلويش را بگيرد ، چون شركتى كه اساس آن بر شركت عواطف است معنى ندارد كه زور بخواهد آنجا حكمفرما باشد . مثل رابطهء امام جماعت و مأموم است كه پايهء اين رابطه بر ارادت و اعتقاد است ، يعنى مردمى كه مىآيند اقتدا مىكنند بايد به اين امام جماعت اعتقاد و ارادت داشته باشند . محكم كردن پايهء اين اعتقاد بر اساس زور امكان‌پذير نيست . فرض كنيد يك آقايى واقعاً هم عادل است ، خيلى هم آدم خوب و باتقوايى است ولى به هر حال مردم محل به او ارادت ندارند ؛ نمىشود مردم را به چوب بست كه شما بايد ارادت داشته باشيد . ارادت « چوب بستن » ى نيست .\r\nچيزى كه بر پايهء عاطفه برقرار شده است و بايد برقرار باشد زور در آنجا حكمفرما\r\n\r\n","description":"","footnote":"","page_name":" 401 ","page_number":405},
  {"content":"\r\n\r\nنيست . پس بايد تدابيرى انديشيد كه بر اساس آن تدابير روح ازدواج كه صميميت و وحدت است متزلزل نشود ، و اين تدابير را گاهى بايد از مقدمات خيلى دور شروع كرد .\r\nاينكه اسلام هرگونه التذاذ جنسى را در خارج از كانون خانواده شديداً تحريم كرده است براى استحكام اساس خانواده است . هر انسانى ، چه مرد و چه زن ، بالأخره يك نيازهاى جنسى و يك نوع لذتهاى جنسى دارد كه بايد از اين نظر ارضاء بشود . يكى از آنها التذاذ نظرى است . اگر جامعه اين در را به روى انسانها باز كند كه در كوچه و خيابان و مجلس و محفل ، همه جا اين وسيله در نهايت درجه فراهم باشد ، آنوقت براى چنين مرد يا زنى كه تا اين حد از نظر لذت نظرى اشباع مىشود محيط خانوادگى جز يك امر كسالت‌آور چيز ديگرى نيست ، يعنى ديگر نگاه‌كردن آن مرد به صورت زن خودش برايش لذتى ندارد بلكه يك امر كسالت‌آور است ، و نگاه‌كردن آن زن به شوهر خودش ديگر لذتى برايش ندارد يك امر كسالت‌آور است . همين‌طور لذت لمسى ، تا چه رسد به لذتهاى بالاتر . اگر بنا بشود كه اين محدوديت در اجتماع باشد براى اينكه عواطف متوجه داخل خانواده بشود ، قهراً به اين شكل درمىآيد كه مرد براى زن ، مىشود يگانه موجودى كه كانون اشباع‌شدن غريزهء اوست ؛ و زن براى مرد ، مىشود يگانه موجودى كه ارضاءكنندهء اوست . اين خود به خود در ايجاد وحدت و صميميت مؤثر است ، فوق‌العاده هم مؤثر است . اگر عكس قضيه باشد همين چيزى است كه الآن ما در دنيا مشاهده مىكنيم .\r\nبايد با تدابير اجتماعى پايهء اين امر را كه نامش ازدواج است محكم كرد . طلاق يعنى چه ؟ طلاق يعنى به هم ريخته شدن و پاشيده شدن كانونى كه به هر حال [ كانون عواطف است . 
  ] در اين جهت كليسا حق دارد اگر مىگويد ازدواج يك پيمان مقدس است . اسلام هم مىگويد كه ازدواج يك پيمان مقدس است . در اين مطلب هيچ شكى نيست . پس بايد تا حد امكان تدابيرى به كار برد كه اين پيمان باقى بماند و به هم خوردن اين پيمان امرى است مبغوض و منفور ، يعنى حتىالامكان بايد كوشش كرد كه چنين چيزى صورت نگيرد . ولى اگر به مرحله‌اى رسيد كه اين پيمان روح خودش را از دست داد - كه گفتيم روحش حداقل ، صميميت و سازش است - ديگر در اينجا به زور نگه‌داشتنش معنى ندارد .\r\n\r\n","description":"","footnote":"","page_name":" 402 ","page_number":406},
  {"content":"\r\n\r\n\r\nطلاق ، حلال مبغوض\r\nجمله‌اى پيغمبر اكرم دارد كه از همين جمله اين فلسفه را خوب مىشود درك كرد .\r\nاين جمله را شيعه و سنى بالاتفاق نقل كرده‌اند و از مسلّمات اسلام است كه طلاق ، حلالِ مبغوض است بلكه ابغض الحلال است . به نظر مىرسد اين تناقض است . اگر چيزى مبغوض شارع باشد بايد آن را تحريم كند . حلال و مباح يعنى امرى كه نه مطلوب است و نه مبغوض . ولى طلاق را پيغمبر فرمود حلال است و مبغوض ، يعنى چه ؟ معنايش اين است كه يك امرى است كه اسلام نمىخواهد مقدمات آن رخ بدهد و [ پيمان ازدواج 
  ] به مرحله‌اى برسد كه بىروح باقى بماند ، به مرحلهء ناسازگارى و به مرحله‌اى از سردى برسد كه ديگر فقط زور مىتواند [ زن و شوهر 
  ] را در كنار يكديگر نگه دارد . [ از نظر 
  ] اسلام مبغوض است كه چنين امرى به اين مرحله برسد . ولى چون با زور نمىشود آن را نگه داشت مىگويد نگه دار اما من نمىگويم به زور نگه دار ؛ من مىخواهم خودت نگه دارى و خودت نگهدار باشى . و لهذا در اخبار و روايات ما هست « 1 » كه پيغمبر اكرم فرمود از يك طلاق عرش الهى مىلرزد ( تَهْتَزُّ مِنْهُ الْعَرْشُ ) . اين خودش خيلى معنى دارد . به پيغمبر اكرم خبر دادند كه ابو ايوب انصارى امّ ايوب را طلاق داد . فرمود : « انَّ طَلاقَ امِّ ايّوبَ لَحوبٌ » طلاق امّ ايوب يك گناه بزرگ است ، كه همين سبب شد ابو ايوب اين كار را نكرد .\r\n\r\nتدابير زمان طلاق و بعد از طلاق\r\nاز جمله تدابيرى كه براى منفسخ نشدن پيمان ازدواج به كار برده شده است ، تدابيرى است كه براى زمان طلاق و بعد از طلاق اتخاذ شده است . ( برخى تدابير ، تدابير ابتدائى است كه مىخواهد [ كار 
  ] منجر به طلاق نشود ، و تدابير ديگرى اخذ شده است براى اينكه اگر طلاق صورت گرفت مهلت و فرجه و فرصتى باشد كه اين قضيه عود كند و به حال اول برگردد . ) اسلام براى زن مطلّقه ، الّا موارد استثنائى ، عده قائل شده است . البته ما دو جور طلاق داريم : طلاق بائن و طلاق رِجعى . طلاق بائن طلاقى است كه به صِرف طلاق كار تمام است يعنى عده‌اى در كار نيست ، مثل\r\n\r\n\r\n\r\n\r\n","description":"","footnote":"\r\n( 1 ) . عرض كرديم اينها رواياتى است كه ميان شيعه و سنى مشترك است يعنى از مسلمات اسلام است و جاى شك و شبهه نيست .\r\n","page_name":" 403 ","page_number":407},
  {"content":"\r\n\r\nطلاقهايى كه به صورت خُلع صورت مىگيرد . طلاق خُلع آن جايى است كه كراهت از ناحيهء زوجه شروع مىشود نه از ناحيهء زوج ، و زوجه براى اينكه مرد را به طلاق راضى كند يك چيزى به او مىدهد ، مثلًا مهرش را مىبخشد ، يا حق ديگرى دارد آن را مىبخشد ، يا پول دستى به او مىدهد و مرد طلاق مىدهد . در اينجا ديگر حق رجوع سلب شده است . يا زنى كه به اصطلاح غيرمدخوله باشد ، يعنى ازدواجى كه به زفاف منتهى نشده باشد ، آن هم عده ندارد . و يا زنى كه به حد يأس رسيده باشد ( يائسه شده باشد ) كه ديگر زاينده و بچه‌زا نيست ، او هم عده ندارد . اينها را « طلاق بائن » مىگويند . غير اين را « طلاق رجعى » يا « طلاق عِدّى » مىگويند ، يعنى طلاقهايى كه عده دارد و حق رجوع هم در آنها باقى است .\r\nيك فلسفهء عده همين است كه مهلت و فرصتى باشد . اغلب ، طلاقها در اثر يك عصبانيت يا ناراحتى پيش مىآيد ، فوراً مىگويند برويم طلاق بدهيم و زود طلاق مىدهند . اين عصبانيتها و ناراحتيها چند روز هست ، بعد تدريجاً فرو مىنشيند و پشيمانى رخ مىدهد . اگر عده در كار نباشد ، گرماگرم كار از اين طرف اين طلاق مىدهد ، از آن طرف او مىرود ازدواج مىكند ، بعد كه پشيمان شد ديگر راه رجوعى نيست . اين است كه اين مهلت را برقرار كرده‌اند براى اينكه فرصتى [ براى رجوع باشد . 
  ] « 1 »\r\n\r\n\r\n\r\n\r\n","description":"","footnote":"\r\n( 1 ) . [ متأسفانه بقيهء بيانات استاد شهيد روى نوار ضبط نشده است . 
  ]\r\n","page_name":" 404 ","page_number":408},
  {"content":"\r\n\r\n\r\nتفسير سورهء طلاق ( 2 )\r\nاعوذ باللَّه من الشيطان الرجيم\r\nو من يتق اللهَ يَجْعَلْ لَهُ مَخْرَجاً . وَ يَرْزُقْهُ مِنْ حَيْثُ لا يَحْتَسِبُ وَ مَنْ يَتَوكَّلْ عَلَى اللَّهِ فَهُوَ حَسْبُهُ انَّ اللَّهَ بالِغُ أمْرِهِ قَدْ جَعَلَ اللَّهُ لِكُلِّ شَىْءٍ قَدْراً . وَ اللّائى يَئِسْنَ مِنَ الْمَحيضِ مِن نِسائِكُمْ إنِ ارْتَبْتُمْ فَعِدَّتُهُنَّ ثَلاثَةُ أشْهُرٍ وَ اللّائى لَمْ يَحِضْنَ وَ اولاتُ الْاحْمالِ أَجَلُهُنَّ أنْ يَضَعْنَ حَمْلَهُنَّ وَ مَنْ يَتَّقِ اللَّهَ يَجْعَلْ لَهُ مِنْ أمْرِهِ يُسْراً « 1 » .\r\nآيات مباركهء سورهء طلاق را تفسير مىكرديم ، به وسطهاى يك آيه رسيديم كه با « فَاذا بَلَغْنَ أَجَلَهُنَّ فَامْسِكوهُنَّ بِمَعْروفٍ أَوْ فَارِقوهُنَّ بِمَعْروفٍ » شروع مىشد و به اينجا رسيديم كه « وَ مَنْ يَتَّقِ اللَّهَ يَجْعَلْ لَهُ مَخْرَجاً . وَ يَرْزُقْهُ مِنْ حَيْثُ لايَحْتَسِبُ » . در اين آيات سورهء مباركهء طلاق در چند جا در وسط مطلب ، بدون آنكه مطلب تمام و قطع شده باشد - مطلبى كه راجع به احكام و مقررات طلاق است و رجوع و انفاقى كه بر مرد در مدت عدّه لازم است و ضرورت اينكه زن در همان خانهء خودش تا پايان عدّه\r\n\r\n\r\n\r\n\r\n","description":"","footnote":"\r\n( 1 ) . طلاق / 2 - 4 .\r\n","page_name":" 405 ","page_number":409},
  {"content":"\r\n\r\nبماند و امثال اينها - سخن از تقوا و توكّل آمده است . اول معنى اين جمله‌ها را ذكر مىكنيم بعد رابطه‌اش با مطالب گذشته را - كه تقريباً روشن است - عرض مىكنيم .\r\nدر اين آيه راجع به تقوا مىفرمايد : وَ مَنْ يَتَّقِ اللَّهَ يَجْعَلْ لَهُ مَخْرَجاً . وَ يَرْزُقْهُ مِنْ حَيْثُ لايَحْتَسِبُ .\r\nراجع به كلمهء « تقوا » مكرر بحث كرده‌ايم كه تقوا كه در قرآن كريم زياد آمده است ، از مادهء « وَقْى » است كه به معنى نگهدارى است ، و درواقع خود كلمهء « تقوا » مفهوم خودنگهدارى و خودحفظ كردن دارد . تقواى الهى يعنى انسان خود را از آنچه كه خدا نهى كرده است نگهدارى كند تا از عواقب آن مصون بماند .\r\n\r\nتقوا و خروج از مشكلات\r\nدر قرآن كريم مكرر به آثار تقوا اشاره و تصريح شده است ، و معمولًا آثار تقوا چيزهايى است درست عكس آنچه كه ابتدائاً انسانى كه بصيرتى ندارد از تقوا [ مىفهمد 
  ] يعنى در مورد تقوا خيال مىكند . يكى اينكه انسان وقتى كه بصيرتى نداشته باشد ، در ابتدا از تقوا محدوديت مىفهمد ، مىگويد : انسان بخواهد خودش را مقيّد به تقوا كند ، معنايش اين است كه خودش را در بن‌بست قرار بدهد ، به دور خودش خطى بكشد و براى خود محدوديت قائل بشود . قرآن درست نقطهء مقابل اين مطلب را ذكر مىكند ( و نكتهء لطيف همين است ) يعنى بىتقوايى است كه انسان را در بن‌بست قرار مىدهد ، و تقواست كه بن‌بست را مىشكند . اين خيلى به نظر عجيب مىرسد . انسان مىگويد آدمى همين‌قدر كه متقى شد ، يعنى براى خودش محدوديت قائل است . وقتى انسان براى خودش محدوديت قائل است ، به دست خودش براى خودش بن‌بست به وجود آورده است . قرآن مىفرمايد خير ، تقوا بن‌بست و محدوديت نيست ؛ برعكس است ، تقوا نداشتنْ انسان را دچار بن‌بستها و محدوديتهايى مىكند ، و تقوا راهى است كه خدا معين كرده است كه اگر انسان از آن راه برود محدوديت و بن‌بستى براى او نيست . اين است كه مىفرمايد : « وَ مَن يَتَّقِ اللَّهَ يَجْعَلْ لَهُ مَخْرَجاً » هر كسى كه تقواى الهى را پيشه كند خدا براى او راه بيرون رفتن از مضايق و مشكلات را قرار مىدهد ، يعنى خدا براى او راه باز مىكند براى خروج از بن‌بستها و بيرون آمدن از مشكلات .\r\n\r\n","description":"","footnote":"","page_name":" 406 ","page_number":410},
  {"content":"\r\n\r\n\r\nتقوا و روزى\r\nباز انسان اگر بصيرتى نداشته باشد در ابتدا خيال مىكند كه تقوا همچنان كه محدوديت است ، محروميت هم هست ، هم محدوديت است و هم محروميت ؛ اين‌طور مىگويد : آدم بايد زندگى كند ، با تقوا كه نمىشود زندگى كرد ، با تقوا زندگى كردن يعنى انسان خودش را از همه چيز محروم كند . باز قرآن عكس قضيه را ذكر مىكند : درست است ، انسان وقتى كه تقوا پيشه كند راههايى از روزى را - كه البته راههاى نامشروع است - [ از دست مىدهد . 
  ] آدم متقى هرگز از راههاى نامشروع به دنبال روزى نمىرود ، ولى خدا راه ديگرى از روزى به روى او باز مىكند كه آن راه مزيتى دارد كه راه عادى و معمولى ولو حلال هم باشد ندارد و آن اين است كه رزق « لايُحْتَسَب » به او مىرسد ، يعنى از راههايى روزى به او مىرسد كه خود گمان نمىبرد ، چون راهى است كه عادتاً از آن راه به آن نمىرسد ، يعنى حس مىكند كه از دست خدا دارد مىگيرد . گفتيم كه روزى هميشه به دست خداست ، از راه عادى هم به انسان برسد باز به دست خداست ، اما فرق است ميان اينكه انسان طورى زندگى كند كه دست خدا را و لطف خدا را در مورد خودش حس و مشاهده كند ، و اينكه آن را حس و مشاهده نكند . آدم متقى و پرهيزكار ، در روزى گرفتن از خدا دست خدا را مشاهده مىكند ، مىبيند كه او چطور آن محروميتهاى از راه نامشروع را تحمل كرد و چگونه خداوند درِ ديگرى به روى او گشود و باز كرد .\r\n\r\nداد و ستد در عمل با خدا\r\nهميشه گفته‌ايم كه توحيد موحد آن وقت به مرحلهء واقعى مىرسد كه انسان در عمل آن را تجربه كند ، يعنى در مرحلهء آزمايش قرار بدهد . اصطلاحى فرنگيها دارند كه كم‌كم در ميان ما هم رايج شده است . آنها راجع به سير و سلوك عرفانى تعبيرشان اين است : تجربهء دينى ، يعنى مسائل را عملًا تجربه كردن . دستورهاى اخلاقى دينى و توحيد عملى يعنى يك امر تجربى ، امرى كه انسان [ بايد 
  ] در عمل آن را آزمايش كند ، يعنى انسان با خدا در حال داد و ستد در عمل باشد ؛ از يك طرف او دستور خدا را به كار مىبندد ، از دستور خدا به خاطر هواى نفس و به خاطر منافع خودش منحرف نمىشود ، اگر دنبال منافع هم مىرود بر طبق دستور خدا مىرود ؛ اين كار اوست و آنچه كه از ناحيهء اوست ؛ [ از طرف ديگر 
  ] از ناحيهء خدا احساس مىكند كه\r\n\r\n","description":"","footnote":"","page_name":" 407 ","page_number":411},
  {"content":"\r\n\r\nچگونه خدا گره‌ها را از كار او باز مىكند . اين ، دو خصلتى بود كه عجالتاً در اين آيه براى تقوا ذكر شده است . در آيات بعد دو خصلت ديگر خواهد آمد .\r\n\r\nتوكّل\r\nبعد مىفرمايد : وَ مَنْ يَتَوَكَّلْ عَلَى اللَّهِ فَهُوَ حَسْبُهُ . تقوا بيشتر جنبهء عملى دارد ، توكّل بيشتر جنبهء روحى دارد . هر كسى كه به خدا توكل كند ، كار خود را به خدا بسپارد ، خدا كافى است . ولى كار به خدا سپردن كار ساده‌اى نيست ، يك ايمان بسيار راستينى مىخواهد كه انسان كار خودش را به خدا بسپارد ، و اگر انسان كارش را به خدا بسپارد حس مىكند كه او كافى است و ديگر به هيچ چيزى احتياج ندارد . « انَّ اللَّهَ بالِغُ أمْرِهِ قَدْ جَعَلَ اللَّهُ لِكُلِّ شَىْءٍ قَدْراً » خدا امر و فرمان خودش را مىرساند ، يعنى آنچه كه خداوند امر و اراده كرده است تخلف‌پذير نيست . خداست كه براى هر چيزى حد و اندازه قرار داده است ، اما خود او كه حد و اندازه ندارد ؛ يعنى هر سببى از سببها كاربرد محدود دارد ، چون در تحت قَدَر و اندازه قرار گرفته است ، الّا ذات مقدس حق‌تعالى كه كاربرد نامحدود دارد ؛ يعنى كار را به كسى مىسپارى كه مانع در مقابل ارادهء او معنى ندارد ، و به كسى سپرده‌اى كه او براى هر چيزى حد و اندازه و كاربرد محدود قرار داده است ولى خودش فوق حد و اندازه و كاربرد محدود است .\r\nپس هر كه به خدا توكل كند او كافى است .\r\nدر تقوا اين‌جور گفتيم : هر كسى كه تقواى الهى داشته باشد خدا راه بيرون آمدن از مشكلات را براى او فراهم مىكند و خدا به او روزى « لا يُحْتَسَب » مىدهد . در اينجا مىگوييم : « وَ مَنْ يَتَوَكَّلْ عَلَى اللَّهِ فَهُوَ حَسْبُهُ » گويى كار را از هر جهت يكسره مىكنيم : هر كسى كه به خدا توكل كند [ خدا 
  ] كافى است ، احتياج به هيچ چيزى ندارد . اين است كه در آيهء ديگر مىخوانيم : ا فَوِّضُ امْرى الَى اللَّهِ انَّ اللَّهَ بَصيرٌ بِالْعِبادِ « 1 » .\r\nحافظ در همين زمينه شعر خوبى دارد ، مىگويد :\r\n كار خود گر به خدا باز گذارى حافظ * اى بسا عيش كه با بخت خدا داده كنى \r\nتوكل هم مثل تقواست . در زبان عربى ( و شايد در زبان فارسى هم وجود داشته باشد ، ولى من در زبان فارسى تاكنون به اين مطلب توجه نداشتم ) فنى هست كه آن\r\n\r\n\r\n\r\n\r\n","description":"","footnote":"\r\n( 1 ) . غافر / 44 .\r\n","page_name":" 408 ","page_number":412},
  {"content":"\r\n\r\nرا جزء فنون بديعيه مىشمارند و نامش « تضمين » است . تضمين معنايش اين است كه كلمه‌اى ذكر مىشود و بعد متعلَّقى براى اين كلمه ذكر مىشود كه متعلَّق اين كلمه نيست ، متعلَّق كلمهء ديگرى است ، و معناى آن كلمهء ديگر را در اين كلمه اشراب و تضمين مىكنند ، مىگنجانند ، مثل اينكه در تقدير وجود داشته باشد . مثلًا ما مىگوييم : سَمِعَ اللَّهُ لِمَنْ حَمِدَه . در همين جمله تضمين وجود دارد . « سَمِعَ » يعنى شنيد ، كه در مورد خدا ديگر زمان ندارد ، شنيد و مىشنود يك معنا دارد . خدا مىشنود . اين كلمه اينجا تمام است . خدا مىشنود از براى كسى كه او را سپاس بگويد . مىشنود با « از براى » يعنى اين فعل با آن متعلَّق اگر چيزى در بين نباشد نمىچسبد ، ولى وقتى كه مىخواهد بگويد : مىشنود و اجابت مىكند ، اين « اجابت مىكند » در ضمن است .\r\nخدا مىشنود و استجابت مىكند ( مىشنود در حالى كه استجابت‌كننده است ) مر كسانى را كه او را سپاس مىگويند . اينجا در مفهوم « سَمِعَ » ، « سَميعٌ مُجيبٌ » افتاده است ، « سَمِعَ وَ اجابَ » . ايندو با همديگر با يك كلمه بيان شده است . كلمهء « تقوا » هم همين‌طور است . خود تقوا يك كلمه است ، اگر آن را با « اللَّه » يا « من‌اللَّه » بياوريم ( مانند تَقْوَى اللَّه ) كلمهء ديگرى در آن گنجانده شده است و مثلًا معنى « خائِفاً مِنَ اللَّهِ » مىدهد ؛ يك چنين چيزى .\r\n\r\nنكته‌اى دربارهء توكل\r\nدر كلمهء « توكل » هم همين‌گونه است . اين نكته را تا به حال نديده‌ام كسى ذكر كرده باشد ؛ به نظر اين‌جور مىآيد : توكل از مادهء « وَكَلَ » است كه وكالت هم از همين باب است . « وَكَلَ » يعنى واگذار كرد . توكيل كه به اصطلاح علم صَرف باب تفعيل « وَكَلَ » است ، يعنى وكيل گرفتن . وكيل يعنى كسى كه انسان كار را به او واگذار كرده است ، توكيل يعنى وكيل انتخاب كردن . علىالقاعده بايد به جاى « تَوَكَّلَ عَلَى اللَّهِ » ، « وَكَّلَ اللَّهَ » باشد ، يعنى هر كسى كه خدا را وكيل و كارگزار كار خودش قرار بدهد ، و حال آنكه توكّل معنايش قبول واگذارى است ، يعنى متعهدشدن و قبول كردن . علىالقاعده اين‌جور است كه موكّل ما هستيم ، متوكّل خداست ، نه اينكه متوكّل ما باشيم ، چون ما كه كار خدا را به عهده نگرفته‌ايم ؛ متوكِّل يعنى كسى كه كار را به عهده مىگيرد ، و خداست كه بناست كار ما را به عهده بگيرد . پس چطور است كه در همه جاى قرآن كلمهء « توكّل » به كاربرده شده است ؟ بعلاوه كلمهء « توكّل » با « عَلى » چه ارتباطى\r\n\r\n","description":"","footnote":"","page_name":" 409 ","page_number":413},
  {"content":"\r\n\r\nدارد ؟ « توكّل بر خدا » يعنى چه ؟ بايد بگوييم توكل به سوى خدا ، نه توكل بر خدا .\r\nكلمهء « عَلى » اينجا چه معنى مىدهد ؟\r\nتوكّل يك امر قراردادى نيست و يك امر ذهنى محض هم نيست كه انسان در ذهنش بگويد : من توكّل كردم . توكّل درواقع معنايش اين است كه انسان در كارهاى خودش فقط امر خدا را درنظر بگيرد ، طاعت خدا را در نظر بگيرد ، وظيفه را در نظر بگيرد و در سرنوشت خودش اعتماد به خدا كند . اين را توضيح بدهم .\r\nانسان اگر با خدا سروكار نداشته باشد ، چكار مىكند ؟ انسان هر تلاشى كه مىكند به منظور اين است كه سرنوشت و وضع خودش را خوب كند . انسان بالفطره طالب خوشى و سعادت خودش است . اين‌همه فعاليتها و تلاشهايى كه مردم مىكنند براى چيست ؟ همه براى اين است كه انسان مىخواهد خودش را خوشبخت و خوشبخت‌تر كند . پس تلاش خود انسان براى خوشبخت شدن است . اگر آمدند براى انسان وظيفه قرار دادند ، آنوقت انسان كارى را مىخواهد انجام بدهد به چه منظور ؟ چون وظيفه و تكليف است . من وظيفهء خودم را انجام مىدهم . حالا كه من مىخواهم وظيفهء خودم را انجام بدهم تكليف سرنوشت چه مىشود ؟ تكليف آن آيندهء سعادت‌بخش من چه مىشود ؟ من يك وقت كار مىكنم براى اينكه به خوشبختى برسم ، خودم تقريباً به خوشبختى خودم چسبيده‌ام و خودم خوشبختى خودم را متعهد شده‌ام . اما اگر انسان بخواهد در همهء مسائل اين‌طور فكر كند كه من ببينم وظيفهء من چيست و خدا در اينجا از من چه مىخواهد ، يك نوع جدايى مىافتد ميان كارى كه انسان مىخواهد بكند و سعادتى كه مىخواهد به دست بياورد .\r\nاينجاست كه توكل مىگويد : تو وظيفه را انجام بده و قبول كن ، تو قبول كن كه خدا از تو چه مىخواهد ، سرنوشتت را به او بسپار . البته وظيفهء الهى يك وظيفهء سرنوشت‌ساز هست .\r\n\r\nدو تعهد از ناحيهء بنده و خدا\r\nدر واقع در كلمهء « توكل » عهده‌دار شدن بنده هم هست ؛ يعنى دو عهده‌دارى و دو تعهد است ، يك عهده‌دار شدن از طرف بنده ، كه كلمهء « توكل » از اين جهت است ، و يك عهده‌دار شدن از طرف خدا : تو عهده‌دار وظيفهء خودت و طاعت خدا باش ، در\r\n\r\n","description":"","footnote":"","page_name":" 410 ","page_number":414},
  {"content":"\r\n\r\nسرنوشت اعتمادت بر خدا باشد . در « عَلَى اللَّه » كلمهء « معتمداً » تضمين شده است .\r\nتو در هر كارى توجّهت به وظيفهء خودت باشد ، ولى انسان كه نمىتواند نگران سرنوشت خودش نباشد ، در آن جهت تكيه‌ات بر خدا باشد . « تَوَكَّلْ مُعْتَمِداً عَلَى اللَّه » عهده‌دار كار خود و وظيفهء خودت باش ، درحالىكه تكيه‌ات به خدا باشد ؛ در سرنوشت تكيه‌ات به خودت نباشد ، به خدا باشد . تو اگر وظيفهء خودت را خوب انجام بدهى ، مطمئن باش سرنوشتت به دست او خوب خواهد شد و از بين نخواهد رفت .\r\nاز اينجا معلوم مىشود كه توكّلِ به معناى يك كار يك‌طرفه ، يعنى من هيچ تعهدى را نپذيرم ، فقط سرنوشتم را به خدا بسپارم ، بعد هم بروم بخوابم ، [ مردود است ؛ 
  ] پس تكليف وظيفه چه مىشود ؟ خدا آن وقت متعهد سرنوشت انسان مىشود كه انسان متعهد وظايف خودش بشود . تو راه خدا را پيش بگير و در هر كارى ببين وظيفه چيست ، به تكليف خودت عمل كن ، آن وقت ببين خدا چگونه سرنوشت تو را خوب مىسازد .\r\nپس در مفهوم توكل دو چيز خوابيده است : از طرف بنده قبول كردن وظايف الهى كه به او واگذار شده است ، از طرف خدا قبول كردن سرنوشت خوب كه بنده به او واگذار كرده است . خدا تكليف به تو واگذار كرده است ، تو آن را بپذير ؛ تو سرنوشتت را به خدا بسپار ، خدا آن را مىپذيرد .\r\nوَ مَنْ يَتَوَكَّلْ عَلَى اللَّهِ فَهُوَ حَسْبُهُ انَّ اللَّهَ بالِغُ أمْرِهِ قَدْ جَعَلَ اللَّهُ لِكُلِّ شَىْءٍ قَدْراً . اين جمله وسط همين آيات طلاق بود ، وسط آيه‌اى كه فرمود زنها را كه طلاق مىدهيد ، در مدت عده بايد در همان خانهء خودشان با همان وضع زندگى سابقشان بمانند و شما هم بر آنها انفاق كنيد و از آنها پذيرايى كنيد ، ولى حق رجوع داريد ، تا پايان كار مىرسد ، يعنى نزديك است كه عده تمام بشود ، حق رجوع شما باقى است ، اما شما اگر خواستيد رجوع كنيد به نيكى و خوبى رجوع كنيد ، و اگر خواستيد رها كنيد ، به نيكى رها كنيد . عرض كرديم مقصود از « به خوبى رجوع كنيد » اين است كه يك وقت با سوءنيت رجوع نكنيد كه بگوييد : الآن دارد مدتش تمام مىشود ، وقتى مدتش تمام مىشود مىرود شوهر مىكند ، پس من رجوع مىكنم براى اينكه مانع شوهركردنش بشوم ؛ وقتى كه رجوع كردى باز همان آش و همان كاسه ؛ نه ، رجوعى كه از سر حسن نيت و به قصد يك زندگى واقعى باشد ؛ و اگر نخواستيد رجوع كنيد\r\n\r\n","description":"","footnote":"","page_name":" 411 ","page_number":415},
  {"content":"\r\n\r\nبه خوبى از آنها جدا بشويد ، كه به خوبى جداشدن همان است كه در آيات ديگر نامش را « تمتيع » گذاشته‌اند ، يعنى نه تنها حقوق او را به وى بدهيد ، در حد امكان خودتان زائد بر حقوق زن مطلّقه هم يك چيزى از تمكن مالى بدرقه و همراهش كنيد كه سرشار از تمكن مالى از شما جدا بشود . بعد مسألهء شهادت عَدليْن را مطرح فرمود ، و بعد موعظه‌اى كه « ذلِكُمْ يُوعَظُ بِهِ مَنْ كان يُؤْمِنُ بِاللَّهِ » . بعد هم مسألهء تقوا و توكّل ، كه در اين‌جور مسائل تا انسان تقواى الهى نداشته باشد و تا به خدا توكّل نداشته باشد اين وظايف را عمل نمىكند .\r\nپس اينها كه در خلال اين آيات آمده است براى اين است كه زندگى خانوادگى هم - و بلكه بيشتر - نياز به تقوا و توكّل دارد . البته آيات تقوا و توكّل اختصاص به زندگى خانوادگى ندارد ، ولى اينكه در خلال آمده است براى اين است كه در اين مسائل هم تقوا و توكّل لازم است .\r\n\r\nمدت عدّه\r\nوَ اللّائى يَئِسْنَ مِنَ الْمَحيضِ مِن نِسائِكُمْ إنِ ارْتَبْتُمْ فَعِدَّتُهُنَّ ثَلاثَةُ أشْهُرٍ وَ اللّائى لَمْ يَحِضْنَ .\r\nدر آيات ديگر كه در سورهء بقره آمده است راجع به مدت عده كه عدهء زن چقدر است ، مشخص شده است كه « وَ الْمُطَلَّقاتُ يَتَرَبَّصْنَ بَانْفُسِهِنَّ ثَلاثَةَ قُروءٍ » زنهاى مطلّقه سه « قُرء » - كه دربارهء سه قرء بعضى گفته‌اند سه « طُهْر » يا سه عادت - تربّص مىكنند ، يعنى بايد سه عادت بعد از طلاق براى اينها پيدا بشود تا عده‌شان تمام شود .\r\nممكن است زنى باشد كه از سن حيض گذشته باشد ؛ اصطلاحاً به او « يائسه » مىگويند . ممكن است زنى باشد كه از سن حيض نگذشته است ولى حائض نمىشود . اين هم باز دو جور است ؛ گاهى محل شك است ، معلوم نيست كه علت حائض نشدنش سن است يا يك بيمارى ؛ و گاهى محل شك نيست . زنهايى كه حائض نمىشوند ولى قطعاً در سن حائض شدن هستند ، آنها تكليفشان اين است كه به جاى سه عادت سه ماه عده نگه دارند . زنهايى كه حائض نمىشوند ولى مورد شك است ( در قديم بالخصوص كه شناسنامه نبوده و سن و سالها مشخص نبوده است ، گاهى زنى احساس مىكرد كه عادت نمىشود ، ولى نمىدانست كه آيا به سن يأس رسيده است يا به علت يك بيمارى است ، كه اينها را معمولًا مىگويند :\r\n« مسترابه » يعنى محل شك ) دربارهء اينها هم قرآن مىفرمايد سه ماه عده نگه دارند :\r\n\r\n","description":"","footnote":"","page_name":" 412 ","page_number":416},
  {"content":"\r\n\r\n« وَ اللّائى يَئِسْنَ مِنَ الْمَحيضِ مِنْ نِسائِكُمْ إنِ ارْتَبْتُمْ فَعِدَّتُهُنَّ ثَلاثَةُ أشْهُرٍ » زنانى كه از حيض‌شدن مأيوس‌اند ولى شما شك داريد كه علت حيض‌نشدن سن است يا علت ديگرى دارد ، عدهء اينها سه ماه است ؛ و همچنين زنانى كه به علت بيمارى اصلًا حائض نمىشوند .\r\nزنان حامله تكليفشان چيست ؟ وَ اولاتُ الْاحْمالِ أَجَلُهُنَّ أن يَضَعْنَ حَمْلَهُنَّ . كلمهء « اولى » به معنى دارنده و صاحب است . « اولوا الامر » يعنى دارندگان امر ، واليان امر .\r\n« اولاتُ الْاحْمالِ » - كه مؤنث است - يعنى دارندگان حمل . ترجمهء فارسىاش همين كلمهء « باردار » است . حمل يعنى بار . در اصطلاح عربى و در اصطلاح فارسى هر دو ( شايد در بعضى زبانهاى ديگر هم اين‌جور باشد ) شايع اين است كه به بچه‌اى كه در رحم مادر است « بار » مىگويند ، و لهذا ما هم در زبان فارسى زن حامله را « باردار » مىگوييم ، و در عربى « حامل » مىگويند ؛ « حامله » نمىگويند چون اين امر اختصاص به زنها دارد . مثل حائض است كه ديگر حائضه نمىگويند ، چون مرد حائض نداريم كه بگوييم زن حائضه ، براى اينكه معلوم بشود كه زن است يا مرد .\r\n« اولاتُ الْاحْمالِ » همان معناى حامل را دارد : صاحبان بار ، دارندگان بار ، يعنى زنهاى حامل . تكليف عدهء اينها چيست ؟ زن معمولًا در مدت حمل عادت نمىشود ؛ استثنائى است كه بعضى از زنها عادت بشوند . آيا اينها هم سه ماه عده نگه دارند ؟ نه ، صاحبان حمل عدهء طلاقشان وضع حمل است . اگر ما فرض كنيم كه يك روز هم به حملش مانده است ، اگر زن طلاق داده بشود ، با صِرف وضع حمل عده‌اش منقضى مىشود ، و حتى اگر يك لحظه باقى مانده باشد . و اگر ابتداى حملش باشد و تا وقتى كه بخواهد وضع حمل كند نُه ماه مانده باشد عده‌اش اين نُه ماه است .\r\nعده‌هايى كه در اينجا ذكر مىكنيم عدهء طلاق است . ما يك عدهء وفات هم داريم كه اگر مرد بميرد زن بايد عده نگه دارد . عدهء وفات چهار ماه و ده روز است « ارْبَعَةَ اشْهُرٍ وَ عَشْراً » كه نصّ آيهء قرآن است . چون عدهء وفات چهار ماه و ده روز است ، گاهى اشتباه مىشود ، بعضى خيال مىكنند عدهء طلاق هم در جايى كه سه عادت نيست سه ماه و ده روز است ، مىگويند عدهء اين زن سه ماه و ده روز است ؛ خير ، ما سه ماه و ده روز نداريم ، چهار ماه و ده روز داريم در عدهء وفات . در عدهء طلاق ، سه ماه داريم در عدهء بعضى از زنها ، و سه عادت داريم در عدهء بعضى ديگر از زنها . عدهء وفات اختصاص ندارد ؛ همهء زنها ، حتى زنى كه يائسهء واقعى است يعنى سنش از سن\r\n\r\n","description":"","footnote":"","page_name":" 413 ","page_number":417},
  {"content":"\r\n\r\nعادت شدن و بچه‌آوردن گذشته است بايد عده نگه دارد ، در صورتى كه در طلاق اگر زن به سن يائسگى برسد اصلًا عده ندارد .\r\nحال مسأله‌اى پيش مىآيد كه اگر زنى شوهرش مُرد و زن حامله بود ، عدهء زن چقدر است ؟ آيا چهار ماه و ده روز است يا وضع حمل است ؟ به حسب فقه شيعه - كه از مسلّمات فقه شيعه است و از همان اول حضرت امير عليه السلام اين مطلب را توضيح دادند - زنى كه حامل باشد و شوهرش بميرد ، عده‌اش « ابْعَدُ الاجَلَيْن » است ، يعنى دورترين مدتها ؛ يعنى از اين چهار ماه و ده روز و مدت حمل ، هر كدام دور تر باشد عده‌اش همان است . اگر زن تازه حامله شده است و شوهرش مُرد ، نُه ماه بعد مىخواهد بزايد ، مدتش آن نُه ماه است . اگر زن وضع حملش قريب است ، مثلًا يك روز ديگر خواهد زاييد ، بايد عدهء چهار ماه و ده روز را نگه دارد .\r\nاينجا امر تقوا را تكرار مىفرمايد . تكرار اينها براى اين است - از آيهء بعد هم استنباط خواهيم كرد - كه قرآن مىخواهد اهميت فوق‌العادهء رعايت حدود خانوادگى را ذكر كند ، چون تقوا « خود نگهدارى » و رعايت حدود الهى است كه در ابتداى سوره هم فرمود : « وَ تِلْكَ حُدودُ اللَّهِ وَ مَنْ يَتَعَدَّ حُدودَ اللَّهِ فَقَدْ ظَلَمَ نَفْسَهُ » اينها حدود الهى است ، هر كه از اين حدود تجاوز كند به خود ستم كرده است . تقوا هم خود نگهدارى يعنى تجاوز نكردن از حدود و مقررات الهى است . اينكه تقوا و حفظ حدود الهى تكرار مىشود ، اشعار به اين است كه مسائل خانوادگى فوق‌العاده اهميت دارد ، و قبلًا عرض كرديم كه در كمتر مسأله‌اى قرآن به اندازهء مسائل خانوادگى به جزئيات مسأله پرداخته است ، و اين ، نهايتْ درجهء [ اهميت 
  ] مسائل مربوط به حدود خانوادگى را نشان مىدهد .\r\n\r\nتقوا و آسان‌شدن كارها\r\n« وَ مَنْ يَتَّقِ اللَّهَ يَجْعَلْ لَهُ مِنْ أَمْرِهِ يُسْراً » هر كسى كه تقواى الهى را پيشه كند خدا براى او در كارش سهولت و آسانى قرار مىدهد . اين جمله و جملهء « وَ مَنْ يَتَّقِ اللَّهَ يَجْعَلْ لَهُ مَخْرَجاً » نزديك به يكديگر است . باز انسان ، با بصيرت ناقص خودش خيال مىكند تقوا براى انسان اشكال ايجاد مىكند ، كار او را سخت و مشكل مىكند . قرآن مىگويد : عكس قضيه است ، كار را آسان مىكند . شما تقواى الهى را پيشه كنيد ، بعد ببينيد چگونه كارهاى سخت براى شما آسان مىشود . همين‌طور كه براى متقى\r\n\r\n","description":"","footnote":"","page_name":" 414 ","page_number":418},
  {"content":"\r\n\r\nبن‌بست وجود ندارد ، براى متقى كار سخت و مشكل وجود ندارد . « ذلِكَ امْرُ اللَّهِ أَنْزَلَهُ الَيْكُمْ » باز تأكيد مطلب است . آن ( يعنى اين دستورهايى كه به شما مىدهيم ) فرمان خداست . معلوم است كه [ چون 
  ] قرآن مىگويد ، فرمان خداست ؛ ولى اين ، تأكيد و تذكر ثانوى مطلب است : شوخى نيست ، فرمان خداست كه به سوى شما فرود آمده است . دوباره تكرار مىشود : « وَ مَنْ يَتَّقِ اللَّهَ يُكَفِّرْ عَنْهُ سَيِّئاتِهِ وَ يُعْظِمْ لَهُ اجْراً » ( اين دفعه عطف به ماسبق مىكند ) اگر تقواى الهى را پيشه كنيد ، تقوا آن بىتقواييها و گناهان گذشتهء شما را محو مىكند . تقوا نه تنها نگهدارى است ، شستشو هم هست . تقوا شستشوى گذشته هم هست ، پس تقوا پيشه كنيد تا آلودگيهاى گذشتهء شما شستشو بشود و از بين برود . هر كسى كه تقواى الهى را پيشه كند خداوند از ناحيهء او گناهان او را جبران مىكند ، اين تقواى فعلى كفّارهء آلودگيهاى گذشته مىشود « وَ يُعْظِمْ لَهُ اجْراً » اجر را - يا اجرى را - براى او عظيم مىكند ، خداى متعال اجر عظيم به او مىدهد .\r\nپاداشهاى گذشته كه در مورد تقوا بود ، به زندگى اين دنيا مربوط مىشد ( البته زندگى اين دنيا مقدمهء زندگى آخرت است ، به همديگر مربوط است ) : وَ مَنْ يَتَّقِ اللَّهَ يَجْعَلْ لَهُ مَخْرَجاً . وَ يَرْزُقْهُ مِنْ حَيْثُ لا يَحْتَسِبُ . . . وَ مَنْ يَتَّقِ اللَّهَ يَجْعَلْ لَهُ مِنْ أَمْرِهِ يُسْراً ؛ اينجا بيشتر جنبهء اخروى دارد : كسى كه تقواى الهى داشته باشد ، گناهانش شستشو مىشود ، وارد به پروردگار مىشود در حالى كه از گناهان گذشته پاك شده است . هر كسى كه تقواى الهى داشته باشد خداوند اجر او را ( كه قدر مسلّم اجر اخروى است ، شايد اجر دنيوى را هم شامل شود ) عظيم مىگرداند .\r\n\r\nنحوهء زندگى زن در مدت عدّه و فلسفهء آن\r\nعرض كرديم اين تقواها را در لابلاى مسائل مربوط به طلاق و روابط زوجيت بيان مىكند ، دو مرتبه سراغ همان مطلب مىرود :\r\nأسْكِنوهُنَّ مِنْ حَيثُ سَكَنْتُمْ مِنْ وُجْدِكُمْ وَ لا تُضارّوهُنَّ لِتُضَيِّقوا عَلَيْهِنَّ و انْ كُنَّ اولاتِ حَمْلٍ فَانْفِقوا عَلَيْهِنَّ حَتّى يَضَعْنَ حَمْلَهُنَّ فَانْ ارْضَعْنَ لَكُمْ فَاتوهُنَّ أُجورَهُنَّ وَ أْ تَمِروا بَيْنَكُمْ بِمَعْروفٍ وَ انْ تَعاسَرْتُمْ فَسَتُرْضِعُ لَهُ اخْرى .\r\n\r\n","description":"","footnote":"","page_name":" 415 ","page_number":419},
  {"content":"\r\n\r\nدر آيهء پيش كه فرمود : « لا تُخْرِجوهُنَّ مِنْ بُيوتِهِنَّ » گفتيم خود اين كلمه اشعار دارد كه زن در مدت عده كه مرد متعهد و عهده‌دار سكنا و نفقه و همه چيز اوست [ بايد مانند گذشته زندگى كند . 
  ] وقتى قرآن مىفرمايد : اينها را از خانهء خودشان بيرون نكنيد ، مقصود اين است كه اين خانه مال اوست ؛ همان‌طور كه قبل از طلاق در اين خانه بوده است ، به همان وضع و به همان حال باقى بماند ؛ و در اين جهت دو نكته مورد نظر است . يكى اينكه مرد نگويد ما حداقل وظيفه را انجام مىدهيم ؛ ما مدت حدود سه ماهى كه اين زن بايد اينجا باشد وظيفه داريم جايى به او بدهيم ، مىرويم در گوشه‌اى از همين منزل يك اتاقى به او مىدهيم مىگوييم همين‌جا باش ، بعد هم يك غذاى بخور و نميرى به او مىدهيم ، لباس هم به قدر احتياج به او مىدهيم ، مثل يك آدم بيگانه . قرآن مىگويد : در مدت عده در همان حد كه قبلًا زندگى مىكرده است زندگى كند . اين از يك جهت احترامى است به آن زن كه تحقير نشود .\r\nيك جنبهء ديگر قضيه اين است كه اساساً اين عده و سكناى در زمان عده در همان جاى اوّلى ، براى اين است كه وسيله‌اى باشد براى آشتى ، چون گفتيم طلاق « ابْغَضُ الْحَلال » است ، قرآن مىخواهد حتىالامكان مفارقت حاصل نشود ، و يكى از امكاناتى كه اسلام براى بازگشت به وجود مىآورد ، همين وضع سكونت زن در مدت عده در خانه است . و عجيب اين است كه با اينكه زن در مدتى كه مطلّقه است همسر نيست ، گو اينكه بعضى از احكام زوجيت باقى است ، ولى مخصوصاً در روايات دارد ( در تفسير الميزان مخصوصاً اين حديث را نقل كرده است ) كه زن مىتواند در اين مدت خودش را بيارايد ؛ براى اينكه بار ديگر در دل اين مرد نفوذ پيدا كند و قضيه به حالت اول بازگردد . اين يگانه جايى است كه به زن درحالىكه رسماً همسر نيست اجازهء خودنمايى و خودآرايى نسبت به مرد نيمه‌بيگانه داده شده است .\r\nحال با اينكه اين مطلب به اشاره از كلمهء « لا تُخْرِجوهُنَّ مِنْ بُيوتِهِنَّ » فهميده مىشد ، ولى قرآن به واسطهء كمال اهميتى كه مىدهد تصريح مىكند : « أسْكِنوهُنَّ مِنْ حَيْثُ سَكَنْتُمْ » آنها را همان‌جا سكنا بدهيد كه در زمان زوجيت داده بوديد ، نه اينكه تحقيرشان كنيد ، يك جاى پايين‌تر و پست‌تر به آنها بدهيد . در حدود وُجد و وجدانتان ( وجدان يعنى دريافت ) يعنى در حدود قدرت و تمكنتان به آنها جا\r\n\r\n","description":"","footnote":"","page_name":" 416 ","page_number":420},
  {"content":"\r\n\r\nبدهيد ، همان‌جا كه در حد قدرت خودتان جا داده بوديد . اين كلمهء « در حد قدرتتان » اينجا اضافه شده چون ممكن است يك مردى باشد كه در همان زمانى هم كه شوهرواقعى بود متناسب با قدرت و تمكنش از اين زن پذيرايى نمىكرد . كلمهء « مِنْ وُجْدِكُمْ » آمده است ، كأنّه دو مقياس بايد در كار باشد و هر يك كه بالاتر است [ عمل شود : 
  ] آنجا كه سكنا مىداديد ، و در حدود قدرت خودتان ؛ يعنى نه كمتر از شأن و قدرت خودتان ، نه اينكه شما كه يك آدم قدرتمندى هستيد بگوييد من در اين مسأله خودم را مثل فلان آدم فقير در نظر مىگيرم .\r\n\r\nحيلهء شرعى\r\n« وَ لا تُضارّوهُنَّ لِتُضَيِّقوا عَلَيْهِنَّ » با آنها مضارّه نكنيد . مضارّه يعنى آنها را تحت فشار زيان قرار ندهيد كه كار برايشان تنگ بشود كه بعد خودشان از اينجا بيرون بروند .\r\nگاهى مؤمنين دست به حيلهء شرعىشان خوب است . مَثَلى هميشه ما طلبه‌ها ذكر مىكرديم ، مىگفتند : يك طلبه‌اى ، گربه‌اى خيلى مزاحمش بود ، هميشه اين گربه مىآمد گوشتهايش را مىبرد . آخر يك روز به اين گربه گفت : اى حيوان آخرش به وجه شرعى حلالت خواهم كرد . به وجه شرعى اين شد كه اين گربه را در يك جوالى كرد و رفت در صحرا ، با خودش نان هم نبرد ، دو روز ماند ، گرسنه‌اش شد ، ديگر نمىتوانست برگردد . واقعاً آن وقت اكل ميته در مخمصه برايش مصداق پيدا مىكرد . گربه را كشت و به وجه شرعى حلالش كرد !\r\nگاهى مؤمنين كه دست به حيلهء شرعىشان خيلى خوب است ، مىگويند بسيار خوب ، خدا به ما تكليف كرده كه خانه و سكنا بدهيد ؛ اين غذا ، اين آب ، اين هم خانهء خيلى خوب . اما يك موجباتى فراهم مىكند كه خود آن زن از اينجا فرار كند . فرض كنيد كه مادرش با او خيلى بد بوده و مىداند كه اگر اتاق كنارى را به مادرش بدهد مادرش آنچنان او را اذيت مىكند كه بعد از يك هفته خودش فرار مىكند و از اينجا مىرود . موجباتى فراهم مىكند كه خودش نماند .\r\nاين مسائل دليل اهميت دادن قرآن است كه جزئيات را مطرح كرده است . اينكه مىگويند قرآن در مسائل مربوط به حقوق واقعى زن نهايت دقت را به كار برده است اينهاست . « وَ لا تُضارُّوهُنَّ لِتُضَيِّقوا عَلَيْهِنَّ » به آنها زيان وارد نكنيد ( يا موجبات زيان و ناراحتى آنها را فراهم نكنيد ) تا به اين وسيله بر آنها تضييق كنيد ، كار را بر آنها\r\n\r\n","description":"","footnote":"","page_name":" 417 ","page_number":421},
  {"content":"\r\n\r\nسخت بگيريد كه خودشان فرار كنند . خلاصه حيلهء شرعى به كار نبريد .\r\n\r\nوضعيت زن حامل\r\n« وَ انْ كُنَّ اولاتِ حَمْلٍ فَانْفِقوا عَلَيْهِنَّ حَتّى يَضَعْنَ حَمْلَهُنَّ » اگر اينها باردار باشند ، انفاق بر اينها را تا پايان باردارى ادامه بدهيد . ممكن است اينجا گفته شود كه شايد اين جمله تأكيد يا اضافه است ، براى اينكه وقتى دربارهء زن مطلّقه در مدت عده گفتيم :\r\n« لا تُخْرِجوهُنَّ مِنْ بُيوتِهِنَّ » و « فَأَنْفِقوا عَلَيْهِنَّ » شامل اينجا هم مىشود . ولى نه ، اين معنايى است كه به اصطلاح « عموم و خصوص من وجه » است ، موردى را دربر مىگيرد كه آن دربر نمىگرفت .\r\nمسأله‌اى در فقه مطرح است و آن مسأله اين است كه آيا همهء زنهاى مطلّقه بايد تا پايان عده در خانه بمانند و حق نفقه دارند يا فقط زنهايى كه طلاقشان طلاق رجعى است . عرض كرديم كه فلسفهء اينكه زن در اين مدت در خانه باشد و مرد هم بر او انفاق كند اين است كه امكانى براى آشتى كردن در كار باشد . اما اگر امكان آشتى كردن در كار نبود ، ديگر اين فلسفه وجود ندارد ، مثل طلاق سوم ؛ چون اگر مرد زن را سه‌طلاق بدهد ، ديگر در طلاق سوم حق رجوع ندارد ؛ حتى بعد از انقضاى عده هم حق ازدواج كردن با او را ندارد مگر اينكه با محلّل مجازات بشود ، يعنى يك مرد ديگر با اين زن ازدواج كند ، او هم به عقد دائم ازدواج كند ، و بعد از ازدواج هم حتماً با او آميزش كند ، و الّا صيغهء عقد خواندن و طلاق دادن كافى نيست ، بعد اگر به ميل خودش طلاق داد آنوقت شوهر اول حق دارد او را بگيرد . پس در طلاق سوم حق رجوع ندارد . بنابراين اين مسأله كه آن وقت زن در آن خانه بماند و انفاق بشود [ منتفى است و 
  ] آن فلسفه از بين مىرود . اين است كه مىگويند : در طلاق سوم ديگر اين حقوق ساقط مىشود .\r\nحال اگر اين طلاق سوم ، طلاق سومى بود كه زن در آن وقت حامله بود ، مسأله چگونه مىشود ؟ اينجا براى زن حامله يك فلسفهء ديگر وجود دارد كه در مدت عده‌اش كه همان مدت حمل است بايد مرد متكفل مخارجش باشد ، و آن نفسِ همان حامل بودن است ، يعنى اين فلسفه غير از فلسفهء رجوع در عده است . حتى اگر زنى كه الآن در حال حمل و باردار است فرضاً در وضعى باشد كه غيرقابل رجوع هم باشد ، باز بايد بر او انفاق بشود ، چون مسأله اين است كه بچه‌اى از همين مرد در\r\n\r\n","description":"","footnote":"","page_name":" 418 ","page_number":422},
  {"content":"\r\n\r\nرحم دارد . بچه‌اى كه بچهء اين مرد است و نفقهء آن بچه بر عهدهء اين پدر است نه بر عهدهء اين مادر ، الآن دارد از وجود اين زن تغذى مىكند ، پس تا وقتى كه اين زن به اين وضع هست حتماً مرد بايد زندگىاش را متكفل شود ، چون بچهء او در رحمش هست ، خواه قابل رجوع باشد و خواه نباشد . اين است كه اين را جداگانه ذكر فرموده است : وَ انْ كُنَّ اولاتِ حَمْلٍ فَانْفِقوا عَلَيْهِنَّ حَتّى يَضَعْنَ حَمْلَهُنَّ . گفتيم اين ملاك ديگرى دارد .\r\n\r\nوضعيت زن مرضعه\r\nبعد مسألهء مُرضِعَه در كار مىآيد . حال اگر وقتى كه زن را طلاق دادند قبلًا وضع حمل كرده و اكنون دارد بچه شير مىدهد ، تكليف چيست ؟ آن حالت اجبار و جبر [ در كار نيست ، 
  ] چون تا زن حامله بود بچه الزاماً از همين زن بايد تغذى كند ، راه ديگرى برايش وجود ندارد ، پس الزاماً خود آن زن بايد بر نفقهء اين مرد باشد ؛ ولى زن مرضعه يعنى زنى كه بچه شيرده است چطور ؟ اينجا الزامى نيست كه تغذى بچه از شير مادر باشد و نگهدارش هم مادر باشد ( در زمان حمل نگهدارش هم بود ) يا به زن ديگرى ( دايه ) بدهند . الزام نيست ولى اولويت هست ، و اولويت به اين معناست كه آن كسى كه بايد متعهد مخارج نگهدارى و عهده‌دارى اين بچه بشود مرد است ، ولى زن براى نگهدارى اولويت دارد ، يعنى اگر گفت : من نگه مىدارم ، بايد به او بدهيم و آن مزد و اجرى كه بايد بگيرد ( چون بچهء او را دارد شير مىدهد و نگه مىدارد ) در حد معمولى و متعارف دريافت كند ؛ يعنى اگر يك زن بيگانه بخواهد دايه باشد و شير بدهد و نگه دارد ، چقدر حق دارد مزد بگيرد ، اينجا هم مادر حق دارد آن مقدار مزد بگيرد ؛ و تا مادر هست به ديگرى نمىرسد ، حق حضانت با مادر است ، مگر اينكه مادر بگويد : اصلًا من نمىخواهم ، بچه‌ات مال خودت ؛ يا مادر دست بالا را بگيرد ، از حد متعارف بيشتر [ مطالبه كند ؛ 
  ] يعنى اجرت‌المثل اين مقدار است ، او بالاتر از آن را مىگويد ، كه اينجا مادر مىخواهد ضررى به پدر برساند . اگر مادر اضافه از حق خودش بخواهد ، بچه را از مادر مىگيرند و به فرد ديگر مىدهند .\r\n« فَانْ ارْضَعْنَ لَكُمْ » اگر اينها به سود شما شير بدهند ( اين كلمهء « ارْضَعْنَ لَكُمْ » عجيب است ، نمىفرمايد : « انْ ارْضَعْنَ اوْلادَهُنَّ » اگر بچه‌هايشان را شير بدهند . معلوم است ،\r\n\r\n","description":"","footnote":"","page_name":" 419 ","page_number":423},
  {"content":"\r\n\r\nمقصود اين است كه بچه‌ها را شير بدهند ، ولى مىفرمايد اگر شير بدهند به سود شما ، يعنى وظيفهء توست ، تو بايد غذاى اين بچه و موجبات نگهدارىاش را فراهم كنى ) « فَاتُوهُنَّ اجُورَهُنَّ » مزد و اجرت آنها را بايد بدهيد . . . « 1 »\r\n\r\n\r\n\r\n\r\n","description":"","footnote":"\r\n( 1 ) . [ چند جمله‌اى از پايان اين جلسه متأسفانه روى نوار ضبط نشده است . 
  ]\r\n","page_name":" 420 ","page_number":424},
  {"content":"\r\n\r\n\r\nتفسير سورهء طلاق ( 3 )\r\nاعوذ باللَّه من الشيطان الرجيم\r\nوَ كَأَيِّنْ مِنْ قَرْيَةٍ عَتَتْ عَنْ أَمْرِ رَبِّها وَ رُسُلِهِ فَحاسَبْناها حِساباً شَديداً و عَذَّبْناها عَذاباً نُكْراً . فَذاقَتْ وَبالَ أمْرِها وَ كانَ عاقِبَةُ أمْرِها خُسْراً . اعَدَّ اللَّهُ لَهُمْ عَذاباً شَديداً فَاتَّقُوا اللَّهَ يا اولِى الْأَلْبابِ الَّذينَ امَنوا قَدْ أنْزَلَ اللَّهُ إلَيْكُمْ ذِكْراً . رَسولًا يَتْلوا عَلَيْكُمْ اياتِ اللَّهِ مُبَيِّناتٍ لِيُخْرِجَ الَّذينَ امَنوا وَ عَمِلُوا الصّالِحاتِ مِنَ الظُّلُماتِ إلَى النّورِ وَ مَنْ يُؤْمِنْ بِاللَّهِ وَ يَعْمَلْ صالِحاً يُدْخِلْهُ جَنّاتٍ تَجْرى مِنْ تَحْتِهَا الْانْهارُ خالِدينَ فيها أَبَداً قَدْ أَحْسَنَ اللَّهُ لَهُ رِزْقاً « 1 » .\r\nآيات سورهء مباركهء طلاق را مىخوانديم ، تا آخرين آيه‌اى كه در جلسهء پيش خوانديم كه با اين جمله‌ها ختم مىشد : لِيُنْفِقْ ذو سَعَةٍ مِنْ سَعَتِهِ وَ مَنْ قُدِرَ عَلَيْهِ رِزْقُهُ فَلْيُنْفِقْ مِمّا اتيهُ اللَّهُ لا يُكَلِّفُ اللَّهُ نَفْساً إلّاما اتيها سَيَجْعَلُ اللَّهُ بَعْدَ عُسْرٍ يُسْراً « 2 » . همه مستقيم\r\n\r\n\r\n\r\n\r\n","description":"","footnote":"\r\n( 1 ) . طلاق / 8 - 11 .\r\n( 2 ) . طلاق / 7 .\r\n","page_name":" 421 ","page_number":425},
  {"content":"\r\n\r\nمربوط به مسائل طلاق و رجوع و عده و نفقهء ايام عده و حكم زن در حالى كه حامل باشد و مسألهء ارضاع يعنى شيردادن فرزند در صورتى كه ازدواج منجر به طلاق شود ، و اين‌گونه مسائل بود . ولى در خلال آيات ، مكرر به تعبيراتى نظير اين تعبير [ برمىخوريم : 
  ] « تِلْكَ حُدودُ اللَّهِ وَ مَنْ يَتَعَدَّ حُدودَ اللَّهِ فَقَدْ ظَلَمَ نَفْسَهُ » اينها حدود الهى هستند ( حدود جمع حد است و حد شايد بتوان گفت در فارسى مفهوم مرز را دارد ) ، اينهاست مرزهاى الهى ؛ يعنى خداوند متعال براى شما يك سلسله تكاليف و وظايف در اين مسائل و يك سلسله مرزبنديها مقرر فرموده است ، مواظب باشيد كه اين حدود و مرزها شكسته نشود .\r\nحال اگر اين مرزها شكسته شود چه مىشود ؟ چه كسى در اين ميان زيان كرده است ؟ اگر اين مرزها شكسته شود ضررش متوجه كيست ؟ نكتهء اساسى اين است .\r\nيك وقت انسان زورمندى مىآيد مرزها و قرقگاههايى معين مىكند و اگر كسى آن مرزها را بشكند آن شخص اين كار را تجاوز به خود تلقى مىكند و ممكن است كه عكس‌العمل شديد نشان دهد ؛ و يك وقت حدود و مرزهايى است كه يك خيرخواه براى يك انسان تعيين مىكند . مثال روشنش حدود و مرزهايى است كه پزشك براى بيمار تعيين مىكند . پزشك هم وقتى كه بيمارى را به او ارجاع كنند و بيمارى او را تشخيص بدهد ، ناچار دستورالعملى براى اين بيمار تعيين مىكند كه مثلًا از چه چيزهايى پرهيز كند و چه دستورهاى غذايى يا دوايى و در بعضى از بيماريها دواهاى ماليدنى و ماساژها را به كار ببندد . اين هم باز حدود و مرزهايى است كه يك طبيب براى مريض معين مىكند . ولى تفاوتش با آن حدود و مرزهايى كه يك نفر قلدر و زورمند معين مىكند اين است كه مرزهايى كه آن زورمند معين كرده است اگر انسان آن مرزها را بشكند خود شكستن مرز به ضرر شخص نيست ، بلكه فى حد ذاته ممكن است به نفعش باشد ؛ آنچه كه به ضرر اوست عكس‌العملى است كه آن زورمند نشان مىدهد . ولى در مورد دوم ، خود شكستن مرز قدم بر زيان خود برداشتن است و آن كه مرزها را تعيين كرده او هيچ عكس‌العملى نشان نمىدهد ؛ يعنى اگر كسى به دستورهاى طبيب عمل نكرد ، طبيب به او كارى ندارد و نمىگويد چون تو به حرف من گوش نكردى چنين ؛ مىگويد : ميل خودت ، من به مصلحت خودت گفتم ، مصلحت تو اين است ، تو اگر اين مرزها را بشكنى به خود ظلم كرده‌اى . اين ، نوع ديگرى از مرز شكستن است . اشعارى است از مولوى :\r\n گر شود بيمار دشمن با طبيب * ور شود كودك مخالف با اديب \r\nدرحقيقت دشمن جان خود است\r\n\r\nشكستن مرزهاى الهى به زيان خود انسان است\r\nحال اينجا كه قرآن مىفرمايد : « تِلْكَ حُدودُ اللَّهِ وَ مَنْ يَتَعَدَّ حُدودَ اللَّهِ فَقَدْ ظَلَمَ نَفْسَهُ » اشاره به اين مطلب است كه شكستن مرزهاى الهى از نوع دوم شكستن مرز است ، يعنى اقدام مستقيم به زيان خود است . خداوند متعال كه مقرراتى براى مردم برقرار كرده است ، اين مقررات به سود خدا نيست . خدا بىنياز مطلق است . نه رعايت كردن اين مقررات سودى براى خدا دارد و نه شكستن اين مقررات زيانى براى خدا دارد ، بلكه رعايت اينها سود براى شما دارد و شكستن اينها هم زيان براى شما دارد ؛ يعنى اين يك واقعيتى است در متن زندگى انسان كه خداوند به موجب اينكه اين واقعيت مكشوف است آن را براى شما بيان مىكند ؛ درست مثل همان حالت طبيعى . اين است كه به اين تعبير مىفرمايد كه « تِلْكَ حُدودُ اللَّهِ وَ مَنْ يَتَعَدَّ حُدودَ اللَّهِ فَقَدْ ظَلَمَ نَفْسَهُ » اينهاست مرزهاى الهى ، و هر كسى كه اين مرزها را بشكند به خود ستم كرده است ؛ يعنى خيال نكنيد مرزهايى است به نفع خدا ، مرزهايى است به نفع خود شما .\r\nهمچنين ديديم كه در خلال آيات گذشته كه مربوط به مسائل خانوادگى است ، اشارهء به اين مطلب در لابلاى حرفها مكرر در مكرر آمده است ، كه عرض كرديم نشانهء كمال اهميتى است كه قرآن براى مسائل خانوادگى قائل است .\r\nآيه‌اى كه امروز خوانديم آيه‌اى است كه ديگر مسألهء مقررات زوجيت در آن مطرح نيست ولى در عين حال مسائلى مطرح است كه اشاره‌اى به اين مطلب دارد .\r\nدر آن آيه حكم را روى فرد مىبُرد كه هر فردى كه اين مقررات را بشكند به خود ستم كرده است . بعد يك مرتبه مىفرمايد : وَ كَأَيِّنْ مِنْ قَرْيَةٍ عَتَتْ عَنْ أَمْرِ رَبِّها وَ رُسُلِهِ فَحاسَبْناها حِساباً شَديداً وَ عَذَّبْناها عَذاباً نُكْراً . يك دفعه حكم را مىبرد روى يك جامعه . ( هميشه گفته‌ايم كه در اصطلاح متداول وقتى ما مىگوييم قريه ، يعنى ده در مقابل شهر . قريه از مادهء « قرْى » به معنى جمع است . در قرآن به شهر هم گاهى قريه گفته مىشود ، به ده هم قريه گفته مىشود ؛ يعنى مردمى كه در يك جا باشند ، به اصطلاح امروز يك جامعه . ) چقدر در دنيا جمعيتها بودند كه در مقابل امر الهى طغيان كردند ( چون امر الهى را دنبال اين مسائل مىگويد اگرچه كلى بيان مىكند اما\r\n\r\n","description":"","footnote":"","page_name":" 422 ","page_number":426},
  {"content":"\r\n . \r\n","description":"","footnote":"","page_name":" 423 ","page_number":427},
  {"content":"\r\n\r\nاشاره به همين دستورهايى دارد كه در مورد روابط زوجيت هست و مردم كوچك مىشمارند . ) چقدر جامعه‌هايى كه اين دستورها را كوچك شمردند و در مقابل امر الهى طغيان كردند ( « عُتُوّ » يعنى طغيان و سركشى و بىاعتنايى ) ولى ما در همين دنيا ( تصريح است كه در همين دنيا ؛ مسألهء آخرت حسابش جداگانه است ) به حسابشان رسيديم ، يعنى عكس‌العمل كارشان در همين دنيا به آنها رسيد ، آن هم شَديد . مفسرين گفته‌اند « شديد » در اينجا يعنى در كمال دقت و موبه‌مو . « فَحاسَبْناها حِساباً شَديداً وَ عَذَّبْناها عَذاباً نُكْراً » و در همين دنيا آنها را عذاب كرديم ، عذاب منكَر و نشناخته‌اى .\r\nمنكر يعنى نشناخته ؛ وقتى مىخواهند بگويند يك شىءِ خيلى عظيم بىسابقه ، [ اين كلمه را به كار مىبرند . 
  ] « عَذاباً نُكْراً » در واقع يعنى يك عذاب بىسابقه ، نشناخته و وحشتناك .\r\nاين همان مفهوم « وَ مَنْ يَتَعَدَّ حُدودَ اللَّهِ فَقَدْ ظَلَمَ نَفْسَه » است ولى در مقياس اجتماع . آنجا به مقياس فرد فرمود كه هر كسى كه خودش اين كار را بكند به جان خود ستم كرده است ، اينجا مىگويد : اگر جامعه‌اى و عموم مردمى اين‌گونه باشند ، تعدى و تجاوز به مرزها و مقررات زوجيت چقدر جامعه‌هايى را به باد داده است . و اين عجيب است كه قرآن كريم در اين مسائل كه خيلى كوچك به نظر رسيده است ( اين مطلب را در مقدمهء كتاب نظام حقوق زن در اسلام بيان كرده‌ام ) وارد جزئيات شده است .\r\n\r\nتحقير مسائل حقوق خانوادگى در دنياى امروز\r\nجزء مسائلى كه دنياى امروز به عللى اين مسائل را كوچك شمرد و تحقير كرد ، مسائل حقوق و احكام خانوادگى است . گويا عربها آن را « حقوق شخصيه » مىنامند . از قديم اين مسأله مطرح بوده است كه آيا منطق نظام خانوادگى همان منطق نظام اجتماعى است ؟ يعنى هيچ فرق نيست ميان نظام خانوادگى و ساير نظامات اجتماعى ؟ اين هم يك تشكيلاتى است مثل همهء تشكيلات اجتماعى و بايد تابع مقررات ديگر اجتماعى باشد ؟ يا خير ، نظام خانوادگى يك واحد بالخصوص است و منطق مخصوص به خود دارد ، حقوقش حقوق مخصوص به خود است ، احكامش احكام مخصوص به خود است و منطقش منطق جدايى است ؟\r\nبزرگان بشريت در قديم اينچنين نظر مىدادند كه منطق زندگى خانوادگى يك منطق\r\n\r\n","description":"","footnote":"","page_name":" 424 ","page_number":428},
  {"content":"\r\n\r\nخاص به خود است ، آن را نبايد با منطق جامعهء بزرگ يكى دانست . حقوقش هم يك حقوق مخصوص به خود است . مقررات و احكامش ، حتى مجازاتهايش هم مخصوص به خود است . فيلسوفان دنيا از قديم‌الايام از افلاطون و ارسطو و بوعلى سينا گرفته [ تا ديگران 
  ] اين‌طور نظر مىدادند . قرآن هم براى زندگى خانوادگى به منطق خاص قائل است و قياسش را به منطق اجتماع غلط مىداند .\r\nدر دنياى اروپا جزء كارهايى كه صورت گرفت يكسان كردن زندگى خانوادگى با زندگى اجتماعى بود يعنى هر دو را با يك چوب راندن و تابع يك منطق دانستن ؛ يعنى زن و شوهرى هم يك شركت ساده‌اى است بر اساس آن منطق ، مثل شركت زراعى يا شركت تجارى . چطور دو نفر براى يك مقصد تجارى با همديگر يك شركت تشكيل مىدهند و شركت تشكيل دادن كار خيلى ساده‌اى است ؛ اين هم يك شركت خيلى ساده‌اى است نظير ساير شركتها . و همين امر سبب يك سلسله ناراحتيهاى فوق‌العاده در دنيا شده است كه الآن عواقبش را دنيا دارد مىبيند و مىچشد ، عواقب بسيار بدى . مسألهء گسيخته‌شدن روابط خانوادگى اكنون بلاى بزرگى است در دنيا .\r\n\r\nبرخى مسائل دنياى امروز\r\nشما اگر نشرياتى كه مؤسسات وابسته به سازمان ملل متحد منتشر مىكنند - كه بر اساس آمارهايى از همهء كشورهاى دنياست - مطالعه كنيد مىبينيد چند مسأله است كه جزء مسائل دنياى امروز تلقى مىشود . يكى مسألهء آلودگى محيط زيست است كه كم‌كم در ميان ما هم عنوان شده ، ولى در دنياى اروپا و آمريكا الآن يك مسألهء حساس حياتى شده است ، اينكه در اثر ازدياد وسائل صنعتى و ماشين و كارخانه و زياد شدن دود و لوازم سوختى ديگر و جارىشدن نفت و بنزين و روغن سوخته و امثال اينها رودخانه‌ها و درياها آلوده شده و نسل برخى حيوانات و گياهها از بين رفته است و اكنون خود بشر را تهديد مىكند ، و اگر همين‌طور پيش برود كم‌كم دنيا به حالتى درمىآيد كه غيرقابل زندگى خواهد بود . نه مىشود جلو اين ازدياد روزافزون وسايل صنعت را گرفت ( در ايران ما كه تازه پيدا شده است ) و نه مىشود با آن ساخت . آيندهء بسيار خطرناكى دارد . اين مسأله جزء مسائل حاد دنياى امروز تلقى مىشود .\r\n\r\n","description":"","footnote":"","page_name":" 425 ","page_number":429},
  {"content":"\r\n\r\nيكى ديگر از آن مسائل حاد و حساس ، مسائل مربوط به جوانان است به طوركلى . مسألهء جوانان در دنيا يك مسألهء حاد است . بايد نشرياتى را كه در سطح جهانى پخش و منتشر مىشود مطالعه كرد . در همه جاى دنيا يك حالت عصيانى در نسل جوان نسبت به نسل گذشته هست در شكلهاى مختلف . در خود اروپا به صورت يك نوع اعتراض عليه تمدن [ ظاهر شده است 
  ] كه اين هيپيگرى و غير آن تقريباً مظهرى از آن قضيه است .\r\nيكى ديگر از آن مسائل ، مسألهء گسيخته‌شدن روابط خانوادگى است به طور عموم ، كه حتى مسألهء جوانان تابعى از اين مسأله است . حال چطور شد كه به اين شكل درآمد ؟ اول يك خطاهاى كوچكى سبب مىشود ، ولى بعد به جايى مىرسد كه غيرقابل جبران است . مثلًا يكى از توابع اين قضيه مسألهء كودكهايى است كه نه پدر و نه مادر شناخته شده دارند . با اين‌همه وسائل جلوگيرى كه هست ، پيدايش فرزندهايى كه از روابط نامشروع پديد آمده‌اند يك مسأله است . اين فقط يك امر عاطفى نيست . بچه‌هايى كه از اين راه به دنيا مىآيند - و مادرها هم اغلبْ اينها را به مؤسسات عمومى واگذار كرده و رفته‌اند - بعد كه بزرگ مىشوند نه پدرى را مىشناسند و نه مادرى و اين امر بدترين ناراحتيهاى روحى را در آنها به وجود مىآورد ؛ چون فطرىِ هر انسانى است كه مىخواهد با گذشتهء خودش ارتباط داشته باشد و بداند از پاى كدام بوته درآمده است ، پدرش كيست ، پدربزرگش كيست ، برادرانش چه كسانى هستند ، مادرش كيست ، خاله‌اش كيست و . . . انسانى كه اين جور به دنيا بيايد هيچ‌وقت يك انسان سالم نخواهد بود . در آمارى كه اخيراً انگليسىها خودشان براى خودشان تهيه كرده بودند آمده بود كه از هر ده انگليسى يك نفر حرامزاده است . كار به اينجا رسيده است . اين امر قطع نظر از هر چيزى يك انسانهاى بيمار و طاغى به وجود مىآورد ، انسانى كه چون دستش به پدر و مادر نمىرسد با جامعهء خودش دشمن مىشود . اينها تازه بعضى از آن عوارض است ؛ و اين‌گونه عوارض است كه وقتى زياد و زيادتر شود به كلى جامعه‌اى را دگرگون مىكند .\r\nاين است كه قرآن كريم ( البته اين نكته‌اى است كه مفسرين هم متوجه آن هستند و برخى گفته‌اند ) يك عنايتى دارد كه در مسائل مربوط به حقوق زوجيت ، تأكيد و اصرار زياد بكند و توجه زياد افراد را به اين مطلب جلب كند و بعد عواقب\r\n\r\n","description":"","footnote":"","page_name":" 426 ","page_number":430},
  {"content":"\r\n\r\nسوئش حتى در دنيا را بيان كند ، تا چه رسد به آخرت . اين بود كه دنبال همين آيات يك مرتبه فرمود : « وَ كَأَيِّنْ مِنْ قَرْيَةٍ عَتَتْ عَنْ أَمْرِ رَبِّها وَ رُسُلِهِ » چه بسيارند جماعاتى كه از امر پروردگار و از امر و ارشادهاى پيغمبران پروردگار سرپيچى كردند و طغيان ورزيدند ، ولى اين چيزى نيست كه براى دنياى ديگر بماند ، در همين دنيا عواقبش را چشيده‌اند . « فَحاسَبْناها حِساباً شَديداً » كلمهء « حساب » آورده است . اين كلمه يك مفهوم خاصى دارد . حساب يعنى رسيدگى به پرونده . به دقايق اين پرونده در همين دنيا رسيدگى مىشود ، يعنى عكس‌العمل دقيق تكوينى در همين دنيا براى اين [ عمل 
  ] پيدا مىشود . « وَ عَذَّبْناها عَذاباً نُكْراً » و در همين دنيا ما آنها را معذب ساختيم به عذابى منكَر « فَذاقَتْ وَبالَ أمْرِها » در همين دنيا عاقبت و نتيجهء كار خود را چشيدند « وَ كانَ عاقِبَةُ أمْرِها خُسْراً » پايان كارشان زيان بود و زيان .\r\n\r\nشباهت و تفاوت دستورات خدا و دستورات طبيب\r\nگفتيم كه مرزهاى الهى شبيه مرزهايى است كه طبيب براى بيمار مشخص مىكند .\r\nكار طبيب صرفاً جنبهء ارشادى و راهنمايى دارد . اگر طبيب مىگويد : تو به دليل اينكه بيمارى قند دارى پس خربزه نخور ، اين به دليل زيانى است كه خربزه به حال تو دارد . اگر بخورى به خود ستم كرده‌اى ، والّا به حال طبيب هيچ فرق نمىكند كه تو بخورى يا نخورى .\r\nاوامر الهى از يك نظر عيناً همين‌طور است . متكلمين اصطلاحى دارند ، مىگويند : « ا لْواجِباتُ الشَّرْعِيَّةُ ا لْطافٌ فِى الْواجِباتِ الْعَقْلِيَّة » يعنى چيزى را كه شرع واجب كرده است يك لطف و يك راهنمايى است به چيزى كه عقل آن را واجب مىكند ؛ يعنى چيزى است كه اگر خود عقل انسان هم آن را كشف كند واجب مىكند .\r\nشارع راهنمايى مىكند به چيزى كه اگر عقل به آن برسد خود عقل هم كافى است .\r\nاگر طبيب به انسان مىگويد : تو بيمارى قند دارى خربزه نخور ، اين چيزى است كه تو خودت هم اگر معلومات طبيب را مىداشتى حكم مىكردى ، يعنى عقل خودت هم حكم مىكرد كه نبايد بخورى .\r\nولى يك تفاوت ميان امر خدا و امر طبيب هست و آن اين است كه طبيب فقط راهنماست و بس ؛ او ديگر مقام مُطاعيّت ندارد ؛ يعنى مريض مقامش نسبت به طبيب مقام عبد و مولى نيست . [ رابطهء 
  ] عبد و مولى حساب ديگرى هم [ ايجاد مىكند .\r\n\r\n","description":"","footnote":"","page_name":" 427 ","page_number":431},
  {"content":"\r\n\r\nفرض كنيم دستورى از طرف خدا هست كه 
  ] براى ما هيچ‌گونه مصلحتى ندارد . البته چنين امرى وجود ندارد ، ولى اگر ما فرض كنيم كه خدا به ما امر كرده به چيزى كه هيچ‌گونه مصلحتى براى ما ندارد ، آيا باز عقل مىگويد اطاعت امر خدا واجب است يا نه ؟ اگر طبيب به ما دستورى مىداد كه ما يقين داشتيم اين دستور هيچ فايده‌اى به حال ما ندارد ما نبايد عمل كنيم ، چون طبيب فقط راهنماست . اما اگر خدا امرى كند و ما فرض كنيم - كه فرض امر غيرواقع است - در آن هيچ‌گونه مصلحتى براى ما نيست ، باز هم به حكم عقل واجب است ، چرا ؟ چون او خداى ماست و ما عبد هستيم . وظيفهء عبد تسليم در مقابل امر مولى است . و حتى ما ضمن اينكه مىدانيم كه هيچ دستور خدا خالى از مصلحت نيست ، اگر دستور را رفتار كنيم ، از نظر حالت روحى خود ما دو حالت ممكن است داشته باشد : يكى اينكه ما به اين دستور عمل مىكنيم به حكم مصلحتى كه در اين دستور هست ، و ديگر اينكه ما به اين دستور عمل مىكنيم به حكم اينكه خدا دستور داده است ؛ درست است ، مصلحت هم دارد ولى من از آن جهت انجام مىدهم كه خدا دستور داده است . مثلًا به ما گفته‌اند روزه بگير ، به ما گفته‌اند مشروب نخور . يقين دارم اينكه گفته‌اند مشروب نخور يا روزه بگير ، به خاطر مصلحت خودم بوده است ، ولى من روزه مىگيرم چون خدا امر كرده است ؛ اگر مصلحت هم نمىداشت مىگرفتم . مشروب نمىخورم چون خدا گفته نخور ؛ اگر مفسده هم برايم نمىداشت نمىخوردم . اين خيلى بالاتر از آن است .\r\nحضرت امير مىفرمود : اگر خدا به من دستور بدهد ، چنانچه بهشت و جهنمى هم نمىداشت من عمل مىكردم ؛ چون خداست . ( وقتى مىگويد بهشت و جهنم ، ديگر مصالح دنيا [ به طريق اولى مطرح نيست 
  ] . ) اگر خدا به من امر كند و دستورى بدهد ، نه به دنبال آن دنيا باشد و نه آخرت ، براى من فرق نمىكند ، [ عمل مىكنم ، 
  ] چون او خداست و من بنده هستم ؛ و لهذا ما يك سلسله دستورها داريم كه مصلحت اين دستورها تا حدودى مخفى است ، و شايد هم تعمّد بوده است در اينكه مخفى نگه داشته شود . اين براى آن است كه ما به هر دستورى كه رسيديم نگوييم :\r\nفلسفه‌اش چيست ؟ من اول فلسفه‌اش را بايد بفهمم بعد عمل كنم . تو اگر بخواهى اول فلسفه‌اش را بفهمى بعد عمل كنى ، پس تو خدا را بندگى نمىكنى . طبيب هم وقتى چيزى بگويد و مصلحتش را بدانى عمل مىكنى . بندگى آن وقت است كه در عين اينكه من يقين دارم و مىدانم خدا براى خودش دستور نمىدهد براى من دستور\r\n\r\n","description":"","footnote":"","page_name":" 428 ","page_number":432},
  {"content":"\r\n\r\nمىدهد ، ولى اطاعت من به خاطر آن مصلحت نيست . آن وقت خودپرستى مىشود ، اگر به خاطر امر او باشد مىشود خداپرستى . سعى بين صفا و مروه چه فلسفه‌اى دارد ؟ ما مىدانيم خدا چون بدون فلسفه امر نمىكند فلسفه‌اى دارد ، اما من اين كار را انجام مىدهم فقط چون خدا گفته است . از نظر عبوديت ، اين [ عمل ، 
  ] كامل است ؛ يعنى انسان امر خدا را از آن جهت اطاعت كند كه امر اوست : من عبدم و او ربّ ؛ عبد وظيفه‌اش اين است ( نه وظيفهء به معنى تكليف ) يعنى دستور عقل و وجدانش اين است كه عبدى كه همه چيز را از مولاى خود دارد ، هستى و سلامتش از اوست ، همهء وسايل زندگىاش از اوست ، از آن هوايى كه در آن نفس مىكشد [ تا ساير نعمتها ، بدون چون و چرا دستور مولا را عمل كند . 
  ]\r\nحال اگر انسان امر طبيب را مخالفت كند ، فقط همان يك ضرر را متحمل شده كه آن مصلحت را از دست داده ، اما اگر امر خدا را مخالفت كند دو چيز را از دست داده است : يكى اينكه آن مصلحت را از دست داده ، و ديگر اينكه تمرّد كرده است در مقابل حقيقتى كه او استحقاق اطاعت دارد ؛ به اصطلاح عبدى است كه بر ضد فرمان مولاى خودش طغيان كرده است . يك قسمت از عذابهاى اخروى معلول حالت طغيان عبد است در مقابل مولاى خودش . اين است كه قرآن مىگويد : در اين گونه موارد ، هم عذاب دنياست و هم عذاب آخرت ؛ عذاب دنياست به حكم آنكه شما به مصالح و مفاسد خودتان راهنمايى شديد و عمل نكرديد ، اين عكس‌العمل طبيعى است و لايتخلّف ، و عذاب آخرت است به حكم اينكه شما به وظيفهء عبوديت خودتان عمل نكرديد . اين است كه بعد از عذاب دنيا كه در دو سه آيه فرمود ، مىفرمايد : أعَدَّ اللَّهُ لَهُمْ عَذاباً شَديداً . « فَذاقَتْ » را به صورت ماضى گفت كه گذشته‌ها را چشيدند و واقع شد ؛ علاوه بر اين ، عذاب دردناكى هم در آينده براى آنها مهياست .\r\n\r\nمعنى « اولىالالباب »\r\nفَاتَّقُوا اللَّهَ يا اولِى الْألْباب . مكرر « اتَّقوا » را در همين سوره داشتيم و گفتيم كه اشاره به همان مسائل مربوط به مطالب اين آيات است . دوباره مىفرمايد : پس تقواى الهى را پيشه بگيريد اى صاحبان خردها ، اى مغزدارها . « اولىالالباب » يعنى مغزدارها ، ولى مغزِ به اين معنا : ما در اصطلاح فارسى ، زبان خودمان ، وقتى مىگوييم مغز ،\r\n\r\n","description":"","footnote":"","page_name":" 429 ","page_number":433},
  {"content":"\r\n\r\nمقصودمان مخّ است . عرب به آن نمىگويد [ مغز . 
  ] آنچه كه لفظ « مغز » بر آن دلالت دارد عرب مىگويد « لُب » . در زبان عرب به اين چيزى كه ما مىگوييم مغز ، آنها مىگويند مخ . « لُب » مغزِ به آن معناست كه مثلًا ما مىگوييم مغز گردو يا مغز بادام . اگر چيزى پوسته‌اى داشته باشد و مادهء قابل استفاده‌اش در داخل آن پوسته قرار بگيرد - مثل همان مغز گردو و پوستى كه دور آن هست - آنجا عرب كلمهء « قشر » و كلمهء « لُب » را به كار مىبرد . قرآن در بسيارى از آيات عقل انسان را به منزلهء لُب - يعنى مغز به معنايى كه عرض كردم - مىداند ؛ يعنى آدم كه آدم است ، به اين هيكل و اندام نيست ؛ آدمى بودن آدم به آن چيزى است كه [ در باطن اوست . 
  ] اندام هر كسى براى او مثل پوست گردوست ، قشرى است كه بر روى حقيقت او قرار دارد . آدميت انسان به عقل و روح انسان است . اگر كسى از نظر اندام خيلى هم كامل و رشيد و سالم باشد اما روحى ، عقلى ، فكرى در درون نداشته باشد مثل بادامى است كه پوست خوبى دارد ولى وقتى بشكنيد مىبينيد پوك است . « يا اولِى الْالْباب » اى مغزدارها ، اى انسانهايى كه پوك نيستيد . « ا لَّذينَ امَنوا » اى عقل‌دارهايى كه ايمان آورده‌ايد . نگفت اى عقل‌دارها . ما عقل‌دارهايى داريم كه متأسفانه اين يك بال را دارند ايمان ندارند ، و ايمان‌دارهايى داريم كه عقل ندارند . اين خيلى تعبير عجيبى است : « يا اولِى الْالْبابِ الَّذينَ امَنوا » اى عقل‌دارهايى كه باايمان هم هستيد ؛ اى صاحبان اين دو مزيت عالى ؛ اى صاحبان عقل و ايمان . در بعضى آيات ديگر هست : وَ قالَ الَّذين اوتُوا الْعِلْمَ وَ الْايمانَ « 1 » . اينجا كلمهء عقل و ايمان آمده است .\r\n« قَدْ أنْزَلَ اللَّهُ إلَيْكُمْ ذِكْراً . رَسولًا يَتْلوا عَلَيْكُمْ » خدا فرود آورده است به سوى شما ذكرى رسولى . اين آيه از آن آياتى است كه در دو كلمه‌اش بايد دقت كرد . خود آيه اينچنين دلالت مىكند كه ما پيامبر را به سوى شما فرود آورده‌ايم و خود پيامبر ذكر است . اينجا راجع به دو كلمه‌اش بايد دقت كرد . يكى اينكه « ما فرود آورده‌ايم » يعنى چه ؟ اگر بگويند قرآن را فرود آورده‌ايم ، درست است ، كه مكرر هم خود قرآن فرموده : ( إنّا أنْزَلْناهُ فى لَيْلَةِ الْقَدْر ) « 2 » ولى پيامبر را فرود آورده‌ايم يعنى چه ؟\r\nجواب اين سؤال واضح است . مكرر در آيات ديگر عرض كرده‌ايم ، اغلب\r\n\r\n\r\n\r\n\r\n","description":"","footnote":"\r\n( 1 ) . روم / 56 .\r\n( 2 ) . قدر / 1 .\r\n","page_name":" 430 ","page_number":434},
  {"content":"\r\n\r\nخيال مىكنند فرود آوردن يعنى از يك مكان بالايى ، از يك كرهء بالا مثلًا كرهء ماه آورده باشند . به اين معنا قرآن هم فرود نيامده . خدا كه در آسمان قرار ندارد كه قرآن را بسازد و از آسمان به اينجا بفرستد . آن فرود آوردن از عالم غيب براى عالم دنيا ، مكان ندارد . آن نسبت به اين علوّ مرتبه دارد ، مثل اينكه مىگوييم خدايى كه قاهر است بر همهء ما . خدا كه قاهر است ، نه اينكه بالاى سر ما قرار دارد . خداوند چون عالى است و علوّ معنوى دارد ، مىگوييم بالاى سر ماست . پس به اين معنى قرآن هم فرود نيامده است ، و خود قرآن در بعضى آيات مىگويد : همه چيز را ما فرود آورديم . آهن را هم ما فرود آورديم ( وَ أنْزَلْنَا الْحَديدَ ) « 1 » . در يك آيه مىفرمايد : « وَ إنْ مِنْ شَىْءٍ إِلّا عِنْدَنا خَزائِنُهُ وَ ما نُنَزِّلُهُ إلّابِقَدَرٍ مَعْلومٍ » « 2 » همه چيز را ما فرود آورديم ؛ زمين را ما فرود آورديم ، آسمان را هم ما فرود آورديم . آسمان را از كجا فرود آوردند ؟\r\nآسمان را از آسمان فرود آوردند ؟ ! يعنى همه چيز از نزد ماست . اين فرود آمدن يعنى همه چيز با ارادهء ما پيدا شده است .\r\n\r\nپيامبر مذكِّر و يادآورنده است\r\nديگر اينكه چرا پيغمبر اكرم به عنوان « ذكر » ياد شده است ؟ كلمهء « ذكر » يعنى يادآورى . در فارسى شايد ما تعبير دقيقى نداشته باشيم ؛ كلمهء « بيدارى » را احياناً مىشود به كار برد ، كلمهء « يادآورى » را مىشود به كار برد ، كلمهء « آگاهى » را هم مىشود به كار برد . كلمهء « يادآورى » شايد به معنى اين آيه نزديكتر باشد . چه مىخواهد بگويد ؟ ما معلمى داريم و مذكِّرى . معلم كارش اين است كه چيزى را كه ما نمىدانيم به ما ياد مىدهد . بچه كه سر كلاس مىرود معلم مطالبى را كه تاكنون به ذهن بچه نيامده است براى اولين بار به او ياد مىدهد . قرآن نسبت به پيامبر كلمهء « معلم » را به كار برده : « وَ يُعَلِّمُكُمْ ما لَمْ تَكونوا تَعْلَمونْ » « 3 » پيامبر معلم مردم است . اين شك ندارد . ولى مذكّر كار ديگرى دارد . خيلى چيزها به طور مبهم در ذهن مردم هست ، اما حالت يك انسان خواب‌آلود را دارند . گاهى مىبينيد كسى چيزى را به انسان مىگويد و او مىگويد مرا بيدار كردى ؛ يعنى چيز جديدى به من ياد ندادى ،\r\n\r\n\r\n\r\n\r\n","description":"","footnote":"\r\n( 1 ) . حديد / 25 .\r\n( 2 ) . حجر / 21 .\r\n( 3 ) . بقره / 151 .\r\n","page_name":" 431 ","page_number":435},
  {"content":"\r\n\r\nمرا از غفلت خارج كردى ، دانسته‌هاى خفتهء روح مرا بيدار كردى . همان‌طور كه انسان كتاب دارد ، در قفسه مىگذارد ، گاهى آن را بيرون مىآورد و مطالعه مىكند ، خيلى چيزها را انسان ممكن است بداند ولى حالت غفلت دارد . حالت غفلت اين است كه [ مطلبى 
  ] در آن زواياى روح انسان خفته است ؛ يك كسى مىآيد او را بيدار مىكند ، دست روى آن مىگذارد . در مقام تشبيه مثل همين ضبطصوتهاست .\r\nضبطصوت بعد از آنكه صدا را ضبط كرد ، آن صدا به حالت ضبط شده روى نوار هست ، ولى بعد كه شما مىآييد آن را در دستگاه قرار مىدهيد و به كار مىاندازيد ، آنچه كه در آنجا به حالت ضبط شده هست به حالت ظهور و بروز درمىآيد .\r\nپيامبر ، گذشته از اينكه معلم است و مطالبى را به مردم مىگويد كه اصلًا نمىدانسته‌اند و نمىدانند ، مردم را نسبت به آنچه مىدانند آگاه و بيدار مىكند و يادآورى مىكند و از وجود خفتهء اينها يك وجود بيدار مىسازد . اين است كه قرآن به پيامبر فرموده است ذكر ، يادآورى ؛ اين خودش يك پارچه يادآورى است .\r\n« يَتْلوا عَلَيْكُمْ اياتِ اللَّهِ مُبَيِّناتٍ » تلاوت مىكند بر شما آيات خدا را ، قرآن را . در آن عصر اين عللى كه در عصرهاى بعد پيدا شد كه مردم اينقدر از قرآن دور بمانند نبود ، همه چيز مردم قرآن بود ؛ آيات قرآن را مردم به اين قصد گوش مىكردند كه به كار ببندند . يك بار شنيدن يك آيه كافى بود براى اينكه غذاى روز آن انسان باشد .\r\n« لِيُخْرِجَ الَّذينَ امَنوا وَ عَمِلُوا الصّالِحاتِ مِنَ الظُّلُماتِ الَى النّور » براى اينكه مردم را [ از ظلمات خارج كند و به نور بياورد 
  ] ولى به شرط اينكه ايمان بياورند و به اين دستورها عمل كنند ؛ براى اينكه ايمان آورندگان و عمل‌كنندگان به اين دستورها را از تاريكيها بيرون بياورد ، مردم را از ظلمتها خارج كند و به نور بياورد . از يك فضاى ظلمانى ، از آن محيطهاى جهل و غفلت [ خارج كند ؛ 
  ] چون جهل خودش محيط ظلمت است . معلوم است كه مقصود از « ظلمت » اين نيست كه مردم در يك اتاق تاريكى بودند و بعد پيامبر در را باز كرد . يا اين‌طور نبود كه مردم در جايى از زمين زندگى مىكردند كه آنجا هيچ‌وقت روز نبود هميشه شب بود ، بعد پيامبر مردم را آورد در جايى كه روز باشد . معلوم است اينكه پيغمبر مردم را از ظلمات خارج مىكند به نور ، يعنى از ظلمت جهل خارج مىكند ، به نور علم مىآورد ؛ از ظلمت غفلت خارج مىكند ، به نور تذكّر و تنبّه و يادآورى و بيدارى مىآورد ؛ از ظلمت گرفتارى گناهها و معصيتها و آلودگيها و تخديرهايى كه گناهها مىكند و از\r\n\r\n","description":"","footnote":"","page_name":" 432 ","page_number":436},
  {"content":"\r\n\r\nتاريكيهايى كه گناهها و فسقها مىآورد خارج مىكند و به فضاى نورانى تقوا و پارسايى و پاكيزگى وارد مىكند .\r\nباز اينجا مثل آيات پيش ، هم پاداش دنيا را ذكر مىكند و هم پاداش آخرت را .\r\nدر آنجا كيفر دنيا و كيفر آخرت را ذكر كرد ، در اين آيه پاداش دنيا و پاداش آخرت را ذكر مىكند . پاداش دنياشان اين است كه مردم را از اين ظلمتها خارج مىكند و به نور مىآورد . « وَ مَنْ يُؤْمِنْ بِاللَّهِ وَ يَعْمَلْ صالِحاً » ( تكرار مىكند چون ناظر به امر آخرت است ، يعنى ناظر به امر ديگرى است غير از آن كه قبلًا گفته بود ) و هر كسى كه به خدا ايمان بياورد و عمل را صالح و شايسته انجام دهد ، خدا او را وارد مىكند در بهشتهايى كه در پايين آن بهشتها نهرها جارى است ؛ يعنى آن دنيايش ، اين هم آخرتش . « خالِدينَ فيها أَبَداً » در نعمت الهى ، جاويدان باقى مىمانند . « قَدْ أَحْسَنَ اللَّهُ لَهُ رِزْقاً » يعنى نكتهء اساسى اين است كه مهماندارشان خداست ؛ خداست كه روزى را براى آنها نيكو كرده است . آنچه كه آن نعمت جاويدان را براى انسان خستگىناپذير مىكند خداست ؛ چون غير از خدا هر نعمتى را انسان داشته باشد خستگىآور است ، يعنى سيرىآور است ؛ انسان مىرسد به حالتى كه دلزدگى پيدا مىكند .\r\n\r\nراز دلزدگى\r\nراز دلزدگى چيست ؟ و حال اينكه [ آن نعمت جاويدان 
  ] يك امر غيرعادى و غيرطبيعى نيست . اگر چيزى مقتضاى طبيعت انسان است ، وقتى به آن رسيد ، چنانچه تا ابد هم آنجا باشد ، نسبت به چيزى كه مطابق اقتضاى طبيعت است نبايد تنفر پيدا شود . چرا يك چيزى كه مطابق اقتضاى طبيعت است ، طبيعت بعد از اينكه به او مىرسد پس از مدتى حالت انزجار پيدا مىكند ؛ يعنى يك امرى كه جاذبه دارد ، بعد از رسيدن ، مدتى كه ادامه پيدا مىكند تدريجاً جاذبه تبديل به دافعه مىشود . اين بر خلاف قانون طبيعت است . قانون طبيعت اين است كه آنچه نسبت به چيزى جاذبه دارد هميشه جاذبه دارد ، و اگر دافعه دارد هميشه دافعه دارد ؛ ولى اينكه يك شئ چيزى را جذب كند ، بعد همان چيز مايهء دفع شود [ غيرطبيعى به نظر مىرسد . 
  ]\r\nمىگويند : سرّش آن فطرت عجيب انسان است . انسان در عمق فطرت خودش لايتناهى را مىخواهد ، خدا را مىخواهد و با هر چيزى كه انسان ابتدا عشق مىورزد خيال مىكند آن معشوق حقيقى خودش را پيدا كرده است ولى مدتى كه با\r\n\r\n","description":"","footnote":"","page_name":" 433 ","page_number":437},
  {"content":"\r\n\r\nاو سرگرم مىشود و يك تجربهء واقعى روحى روى او انجام مىدهد ، خود روح به او مىگويد : اين او نيست . « اين او نيست » همان است كه ما بيزارى ، خستگى ، كسالت‌آورى مىناميم . وقتى ما مىبينيم چيزى كه اين‌همه آرزويش را داريم به آن مىرسيم بعد تدريجاً خستگى و كسالت پيدا مىكنيم و بعد يك وقت مىبينيم به تنفر كشيد ، اين در اثر تجربه‌اى است كه فطرت ما روى آن شئ انجام مىدهد ، بعد از مدتى او به زبان بىزبانى به ما مىگويد : بلند شويم برويم ، اين او نيست ؛ بايد برويم جاى ديگر تا خودش را پيدا كنيم .\r\n\r\nبهشت خستگىآور نيست\r\nاين است كه قرآن در مورد قيامت مىگويد : « لا يَبْغُونَ عَنْها حِوَلًا » « 1 » چون اين توهّم در ذهن اشخاص پيدا مىشود كه حالا ما بهشتها رفتيم ، بهشت براى انسان يك سال ، دو سال ، ده سال ، صد سال ، هزار سال لذت داشته باشد ، بعد عادى مىشود ، وقتى عادى شد ديگر خستگىآور مىشود [ و انسان مىگويد 
  ] عجب جاى ملالت‌آور و خستگىآورى است ! قرآن مىگويد : « لا يَبْغُونَ عَنْها حِوَلًا » غصهء اين را نخوريد ، اگر كسى آنجا بيايد ديگر تحول از آنجا را نمىخواهد .\r\nدر اينجا راز مطلب را بهتر روشن مىكند ، مىگويد : سرّ مطلب اين است كه مهماندارش خداست . محال است انسان از خدا بيزار شود و غير او را بخواهد . از هر چيزى بيزارى پيدا مىشود براى اينكه انسان مىخواهد به خدا برسد ؛ همين‌قدر كه يك ارتباط و اتصالى به او پيدا كرد ، آن وقت ارزش بهشت براى او اين نيست كه آنجا خوردن و پوشيدن و لذت‌جنسى هست ؛ ارزشش اين است كه سفرهء كرامت و پذيرايى اوست ؛ حس مىكند و تا ابد هم حس مىكند كه دارد به دست او پذيرايى مىشود . اين ديگر خستگىآور نيست . « قَدْ أَحْسَنَ اللَّهُ لَهُ رِزْقاً » خداست كه براى او رزق و روزى را نيكو گردانيده است . اين همان مقام رضوان الهى است كه اگر كسى به مقام رضوان الهى برسد ، به مقامى كه خدا از او راضى باشد و او به مقام رضاى پروردگار برسد ، براى او تنها چيزى كه هدف و مقصد است رضوان پروردگار است ، كه در آيات متعددِ قرآن روى اين موضوع تكيه شده است ( وَ رِضوانٌ مِنَ اللَّهِ اكْبَرُ ) .\r\n\r\n\r\n\r\n\r\n","description":"","footnote":"\r\n( 1 )\r\n. كهف / 108 .\r\n","page_name":" 434 ","page_number":438},
  {"content":"\r\n\r\nالبته افرادى هستند كه بهشت آنها ( چون ما جنّات داريم و يك بهشت نيست ) بهشتى است كه شايد تا ابد به اين سفره توجه هم نكنند . آنها حسابشان حساب ديگرى است . « يا ايَّتُهَا النَّفْسُ الْمُطْمَئِنَّةُ . ارْجِعى الى رَبِّكِ راضِيَةً مَرْضِيَّةً . فَادْخُلى فى عِبادى . وَ ادْخُلى جَنَّتى » « 1 » اى آن نفس انسان ( يا اى نفس آن انسان ) كه به مقام اطمينان نائل شده است . اطمينان يعنى مقام آرامش . الان عرض كردم كه انسان به هر مطلوبى كه برسد قرار نمىگيرد و جاذبه تبديل به دافعه مىشود . قرآن در آيه‌اى تصريح كرده است : ا لَّذينَ امَنوا وَ تَطْمَئِنُّ قُلوبُهُمْ بِذِكْرِاللَّهِ ألا بِذِكْرِ اللَّهِ تَطْمَئِنُّ الْقُلوبُ « 2 » . « بِذِكْرِ اللَّه » را كه مقدم داشته ( مىگويند : تقديم ما هو حقه التأخير يفيد الحصر ) يعنى اى بشر بدان جز به يك چيز آرامش برقرار نمىشود ؛ اگر تمام اين دنيا را به بشر بدهند ، هيچ چيز باقى نماند ، مُلك زمين ، مُلك همهء آسمان ، مُلك لايتناهى ، باور نكن كه بشر به آرامش برسد ؛ فقط با خداست كه انسان به آرامش مىرسد . در آن آيه مىفرمايد : « يا ايَّتُهَا النَّفْسُ الْمُطْمَئِنَّةُ » اى نفسى كه به مقام آرامش رسيده‌اى ، يعنى اى نفسِ به خدا رسيده « ارْجِعى الى رَبِّكِ » بازگرد به سوى پروردگارت ( يعنى براى تو ديگر كوچكترين عايق و مانعى در كار نيست ، آزاد مطلقى از همهء ما سوى ) در حالى كه رابطهء تو با پروردگار رابطهء رضاى طرفينى است . ( تعبير عجيبى است ؛ خدا براى اين بنده چقدر حساب باز كرده است ! ) ما و تو ديگر از همديگر راضى هستيم ، تو از ما راضى و ما از تو راضى ( « راضيةً » يعنى تو از ما راضى « مرضيَّةً » ما از تو راضى ) . ديگر حالا بنده و خدا به جايى رسيده‌اند كه [ هردو از هم راضى هستند . 
  ] « 3 » رضا به معنى پسنديدن است : من تو را پسنديدم ، تو مرا پسنديدى ، كار تمام است .\r\n« فَادْخُلى فى عِبادى » ( اين هم جملهء عجيبى است ) پس داخل شو در زمرهء بندگان من . بعد از آنكه به مقام نفس مطمئنه رسيده‌اى و به مقام « راضيةً مرضيّةً » رسيده‌اى ، حالا داخل شو در عباد من . مگر قبلش داخل در عباد او نبوده است ؟ چرا ، قبلش هم داخل در عباد بوده است ، ولى اينجا « عِبادى » يك گروه خاص را مىگويد . بندگان من يعنى آنهايى كه از بندگىِ غير از من به كلى آزادند . گروه خاص را مىگويد ، والّا قبلش هم داخل در بندگان بود . بندگان من ، آنهايى كه فقط بندهء من‌اند ، نه بندهء دنيا و\r\n\r\n\r\n\r\n\r\n","description":"","footnote":"\r\n( 1 ) . فجر / 27 - 30 .\r\n( 2 ) . رعد / 28 .\r\n( 3 ) . [ چند ثانيه‌اى از سخنان استاد شهيد روى نوار ضبط نشده است . 
  ]\r\n","page_name":" 435 ","page_number":439},
  {"content":"\r\n\r\nحتى نه بندهء آخرت ، نه بندهء هواى نفس ، نه بندهء نعمت ، نه بندهء بهشت و جهنم ، فقط و فقط بندهء من‌اند . « وَ ادْخُلى جَنَّتى » و به بهشت من داخل شو ( اين « بهشت من » يك بهشت ديگرى است كه پاى هر كس به آنجا نمىرسد ) .\r\n\r\nامام حسين عليه السلام ، مصداق نفس مطمئنّه\r\nاز آياتى كه راجع به مقام انسان در قرآن آمده است كه انسان چه حدى دارد [ يكى همين آيه است . امام صادق عليه السلام در باره سورهء والفجر فرمود 
  ] « 1 » كه سورهء جد ما امام حسين است . اتفاقاً هر كسى كه سورهء والفجر را بشنود ابتدا توجهش به آيات اول اين سوره جلب مىشود . مخصوصاً بعد از پنج شش آيهء كوتاه اول ، بايد گفت اين سوره سورهء فرعون و سورهء قوم عاد است ، زيرا مىگويد : ألَمْ تَرَ كَيْفَ فَعَلَ رَبُّكَ بِعادٍ . إرَمَ ذاتِ الْعِمادِ . الَّذى لَمْ يُخْلَقْ مِثْلُها فِى الْبِلادِ . وَ ثَمودَ الَّذينَ جابُوا الصَّخْرَ بِالْوادِ . وَ فِرْعَوْنَ ذِىالْأوْتادِ . الَّذينَ طَغَوْا فِى الْبِلادِ . فَأكْثَروا فيهَا الْفَسادَ . فَصَبَّ عَلَيْهِمْ رَبُّكَ سَوْطَ عَذابٍ .\r\nگفتند چطور سورهء جد شماست ؟ فرمود آخرش را نگاه كن . البته سوره به فجر و مقام عبادت و عبادتهاى خاصان شروع شده : « وَ الْفَجْرِ . وَ لَيالٍ عَشْرٍ . وَ الشَّفْعِ وَ الْوَتْرِ » سخن از سپيده‌دم است ، سخن از شبهاى دهگانه است ( كه راجع به اينكه كدام شبهاى دهگانه است [ اختلاف است ؛ 
  ] بالأخره شبهاى خاص بندگان خداست ) و سخن از شفع و نماز شفع است ، دو ركعت از يازده ركعت تهجّد ، سخن از وتر و نماز وتر است .\r\n« وَ اللَّيْلِ إذا يَسْرِ » سوگندها به چنين چيزهايى ؛ يعنى طلوع و ابتدا و آغاز اين سوره به اين آيات است . بعد ، اين آيات عاد و ثمود و فرعون مىآيد ، ولى در آخر دوباره سوره به اول خودش برمىگردد .\r\nگفتند چگونه اين سوره سورهء جد شما حسين بن على است ؟ فرمود آن آيهء آخرش را ببينيد ؛ يعنى مصداق اين آيه امام حسين بود . خدا به زبان تكوين و به زبانى كه مصداق ظاهرِ واضح اين آيه او بود [ اين سخن را فرمود ؛ 
  ] امام حسين در كربلا به اين نداى الهى پاسخ مىگفت ؛ يعنى از در و ديوار صداى حقيقت بلند بود : اى حسين ، اى داراى اين آرامش و طمأنينهء الهى ، چون به مقام طمأنينهء الهى رسيده‌اى ديگر هيچ چيزى تو را تكان نمىدهد ، هيچ ناراحتى و سختى و مصيبتى ؛ تويى آن\r\n\r\n\r\n\r\n\r\n","description":"","footnote":"\r\n( 1 ) . [ چند ثانيه‌اى از سخنان استاد شهيد روى نوار ضبط نشده است . 
  ]\r\n","page_name":" 436 ","page_number":440},
  {"content":"\r\n\r\nكسى كه به آن مقام رسيده‌اى كه خدا به تو مىگويد : ما تو را پسنديده‌ايم و تو ما را .\r\nتو اكنون در گروه بندگان خاص من وارد شو . حال ، حسين مىخواهد به گروه كدام بندگان وارد شود ؟ معلوم است ، در گروه افراد مثل پيامبر و على و فاطمه ؛ والّا در گروه بندگان بود و با يك گروه از بندگان در حال جنگ بود . اما بندگان من ، آنهايى كه ديگر بندهء هيچ چيزى نيستند . وَ ادْخُلى جَنَّتى . در اين آيه مىفرمايد : راضِيَةً مَرْضِيَّةً .\r\nاين سخن خداست در اين آيه ؛ آخرين سخن اباعبداللَّه كه از وجود مقدسش شنيدند عين همين سخن است . مقارن با آخرين مقاومتش ، مقارن با آن لحظه‌اى كه ديگر مقاومتش پايان پذيرفته بود ، يعنى لحظهء سقوط از مركب ، مقارن با اينكه از مركب به روى زمين مىافتد اين آهنگ از زبان مباركش شنيده مىشود كه فرمود : رِضىً بِقَضائِكَ وَ تَسْليماً لِامْرِكَ لامَعْبودَ سِواكَ يا غِياثَ الْمُسْتَغيثينَ .\r\n\r\n","description":"","footnote":"","page_name":" 437 ","page_number":441},
  {"content":"\r\n\r\n\r\nتفسير سورهء طلاق ( 4 )\r\nاعوذ باللَّه من الشيطان الرجيم\r\nاللَّهُ الَّذى خَلَقَ سَبْعَ سَمواتٍ وَ مِنَ الْارْضِ مِثْلَهُنَّ يَتَنَزَّلُ الْامْرُ بَيْنَهُنَّ لِتَعْلَموا انَّ اللَّهَ عَلى كُلِّ شَىْءٍ قَديرٌ وَ انَّ اللَّهَ قَدْ احاطَ بِكُلِّ شَىْءٍ عِلْماً « 1 » .\r\nاين آيهء كريمه آخرين آيهء سورهء مباركهء طلاق است . اشاره‌اى به مسألهء خلقت و جريان اراده و حكمت الهى در كار خلقت است . مىفرمايد : اللَّه ، خدا همان كس است كه هفت آسمان آفريد ، و از زمين مانند آنها را ، امر الهى بين آنها فرود مىآيد ، براى اينكه شما بدانيد كه خدا بر هر چيزى تواناست و خدا به هر چيزى از نظر علم و دانش احاطه دارد ، يعنى علم خداوند محيط به همه چيز است .\r\n\r\nمسألهء هفت آسمان و هفت زمين\r\nدر اين آيه به چيزى اشاره شده است كه در آيات ديگر قرآن هم آمده است ولى در هر جايى قسمتى از مطلب . در قرآن مسألهء هفت آسمان مطرح است ، يعنى نصّ قرآن\r\n\r\n\r\n\r\n\r\n","description":"","footnote":"\r\n( 1 ) . طلاق / 12 .\r\n","page_name":" 438 ","page_number":442},
  {"content":"\r\n\r\nمجيد است كه هفت آسمان وجود دارد . در اين جهت نص است ، و آيا هفت زمين هم وجود دارد ، اين جهت اگرچه به آن صراحت نيست ولى ظاهر همين آيه ( تنها اين آيه است كه به هفت زمين اشاره كرده است ) اين است كه هفت زمين هم وجود دارد .\r\nبعد اين مسأله است كه امر الهى ميان اين آسمانهاست كه فرود مىآيد ، كه اين ضمناً اشاره‌اى است به اينكه آسمانها به يك اعتبار و به يك معنا محل حاملهاى امر الهى يعنى ملائكه و فرشتگان هستند .\r\nاين از جمله مسائلى است كه مكرر مورد سؤال قرار مىگيرد و افرادى مىپرسند ؛ البته از مسائلى نيست كه تازه مورد سؤال قرار گرفته باشد ، از صدر اسلام مسائل هفت آسمان خصوصاً با قرينهء هفت زمين و خصوصاً با بعضى آيات ديگرى كه در زمينهء آسمان است ، مورد سؤال بوده است كه يكى از آن آيات اين آيه است .\r\nدو آيهء نظير همديگر است كه يكى در سورهء « والصّافات » است و ديگرى در سورهء « فصّلت » . مىفرمايد : « إِنّا زَيَّنَّا السَّماءَ الدُّنْيا بِزينَةٍ الْكَواكِبِ » « 1 » يعنى ما نزديكترين آسمانها را با ستارگان مزيّن كرده‌ايم . و در يك آيهء ديگر دارد كه « وَ لَقَدْ زَيَّنَّا السَّماءَ الدُّنْيا بِمَصابيحَ » « 2 » ما نزديكترين آسمانها را با مصباحها ( چراغها ) مزيّن كرده‌ايم ، كه ظاهر قضيه مثل اين است كه ما بگوييم : اين سقف را با چراغ مزين كرده‌ايم ، و معنايش اين است كه اين چراغها در زير اين سقف قرار گرفته است . اين هم از قديم‌الايام مورد سؤال بوده است كه : يعنى چه كه ما نزديكترين آسمانها را به اين چراغها مزين كرده‌ايم ؟ ( بدون‌شك مقصود از چراغها ستارگان هستند ) .\r\nدر اينجا قرآن از اين نظر بيانى دارد كه به طور صد درصد نه با هيئت قديم وفق مىدهد و نه با هيئت جديد .\r\n\r\nنظر هيئت قديم\r\nاما از نظر هيئت قديم . هيئت قديم شكل خاصى داشت كه به طور قطع امروز منسوخ و باطل شده است و آن اين است كه قائل به نُه آسمان بود ( نُه كرسى فلك نهد انديشه زير پاى - تا بوسه بر ركاب قزل ارسلان زند ) كه آنها را نُه فلك مىگفتند ، و فلك اول\r\n\r\n\r\n\r\n\r\n","description":"","footnote":"\r\n( 1 ) . صافّات / 6 .\r\n( 2 ) . مُلك / 5 .\r\n","page_name":" 439 ","page_number":443},
  {"content":"\r\n\r\nيا آسمان اول عبارت بود از فلكى كه به عقيدهء هيئت قديمى - كه آن را « هيئت بطلميوسى » مىگويند - ماه در آن فلك و آسمان اختصاصاً قرار داشت و غير از ماه هيچ چيز ديگرى در آنجا قرار نداشت . آسمان دوم محيط به آسمان اول و چسبيدهء به آن بود ( مىگفتند مثل لايه‌هاى پياز كه به يكديگر چسبيده است ، و بين آسمانى و آسمانى خلئى وجود ندارد و محال است وجود داشته باشد ) و در همهء اين آسمان فقط يك ستاره وجود دارد كه عطارد است . آسمان سوم باز محيط بر آسمان دوم و چسبيدهء به آن است و در تمام آن هم فقط يك ستاره وجود دارد كه آن زهره است .\r\nدر آسمان چهارم همين‌طور يك ستاره وجود دارد كه خود خورشيد است . در آسمان پنجم يك ستاره كه آن مريخ است ، و در ششم مشترى ، و در هفتم زحل ، و در آسمان هشتم همهء ستارگان ثوابت ، و در آسمان نهم هيچ ستاره‌اى وجود ندارد .\r\nآنگاه وقتى مىخواستند آيات قرآن را به اين هيئت تطبيق كنند مىگفتند : اولًا چرا قرآن گفته است هفت آسمان ، و حال آنكه هيئت مىگويد نُه آسمان ؛ و ثانياً چرا قرآن مىگويد ما نزديكترين آسمانها را به ستارگان مزيّن كرده‌ايم و حال آنكه نزديكترين آسمانها فقط ماه در آن هست و باقى آسمانها هم هر كدام يك ستاره ، و آن آسمانى كه همهء ستارگان ثوابت در آن هست آسمان هشتم است نه نزديكترين آسمانها .\r\nاز آن مشكلتر مسألهء هفت زمين بود كه به هيچ شكلى قابل حل و توجيه نبود چون در آن هيئت ، زمين ما يگانه زمين موجود بود ، كه آن يگانه زمين موجود هم در مركز عالم قرار داشت و باقى [ ستارگان 
  ] در دور آن بودند . آن وقت اين مسأله خيلى مشكل مىشد .\r\n\r\nنظر هيئت جديد\r\nهيئت جديد به آسمان به آن معنا كه قدما قائل بودند به هيچ شكل قائل نيست ، كه اساساً آسمانى به آن معنا وجود داشته باشد . به حسب هيئت جديد آنچه وجود دارد فقط خود ماه و خورشيد و ستارگان هستند كه در فضا معلق‌اند بدون آنكه در آسمانى نصب شده باشند و آسمانى آنها را در خود قرار داده باشد . ما جز يك عده كرات معلق در فضا چيز ديگرى نداريم .\r\nمنتها در هيئت جديد يك مسألهء ديگر مطرح است : حال كه اين ستارگانى كه ما\r\n\r\n","description":"","footnote":"","page_name":" 440 ","page_number":444},
  {"content":"\r\n\r\nمىبينيم معلق در فضا هستند ، آيا هرچه بالاتر برويم به جايى مىرسيم يا نمىرسيم ؟ آيا اين فضا لايتناهى است و يا متناهى ؟ آيا اين جهان ما در جايى پايان مىپذيرد ، يا اساساً پايان‌پذيرى در كار نيست ؟ معلوم است كه علوم جديد كه بر اساس ابزارها و مشاهدات حسى كار مىكند ، از نظر علمى و مشاهدات حسى نمىتواند بيان كند كه فضا متناهى است يا غيرمتناهى ، فقط مىتواند بگويد : تاكنون به جايى نرسيده‌ايم ؛ چون حواس انسان ولو اينكه با قوىترين ابزارها كار كند بالاخره محدود و متناهى است . ولى در عين حال در همين امروز هم از نظر فرضيات علمى و فلسفى دو نظريه وجود دارد .\r\nيك نظريه مىگويد كه اين فضا محدود است . درست است كه مثلًا ماه و خورشيد و ستارگان آن‌طور كه قديميها خيال مىكردند نيست ، ولى فضا در نهايت امر محدود است . با اين حسابهاى كوچك ما ، هرچه ما حساب كنيم و جلو برويم فضا بسيار بسيار وسيع است . مثلًا بشر به اين حد رسيده است كه ستارگانى هستند كه فاصله‌شان با زمين آنقدر دور است كه نور - كه در هر ثانيه سيصد هزار كيلومتر حركت مىكند - بايد ميليونها سال ( شايد صد ميليون سال ) سير كند تا از آنجا به زمين برسد ؛ يعنى ممكن است ستاره‌اى در جايى از عالم بوده كه از آنجا به زمين نورافشانى مىكرده ؛ خودش صد ميليون سال پيش متلاشى شده و از بين رفته است ، نورش تازه حالا به ما مىرسد . در عين حال برخى از دانشمندان بزرگ زمان ما بر اساس بعضى از قرائن و دلائل فلسفى و رياضى ، باز جداً طرفدار اين هستند كه عالم در مجموع ابعاد خودش محدود است .\r\nيكى از كسانى كه اين نظريه را دارد و پافشارى كرده است و خلاف نظريه‌اش را هم كسى نتوانسته ثابت كند همين دانشمند معروفى بود كه در چند سال پيش فوت كرد و نظريهء نسبيت را در جهان آورد ، يعنى اينشتين . نظريهء او همان نظريهء محدود بودن ابعاد عالم است كه مىگويد اينچنين نيست كه [ عالم 
  ] نامتناهى باشد و هر چه ما پيش برويم عالمى باشد شبيه اين عالم ؛ در نهايت امر ( حال نهايتش چقدر است مطلب ديگرى است ؛ ممكن است فاصله‌اش چند ميليارد سال نورى باشد ) اين عالم ما محدود است و كروىّالشكل هم هست .\r\nبعد مسألهء زمينها مطرح مىشود كه زمين يعنى چه ؟ آيا هر كره‌اى را ما زمين مىگوييم ؟ يا زمين آن كره‌اى است كه در آن كره استعداد و شرايط حيات و زندگى\r\n\r\n","description":"","footnote":"","page_name":" 441 ","page_number":445},
  {"content":"\r\n\r\nوجود داشته باشد . اين هم جزء مجهولات علم است . حتى راجع به نزديكترين كرات هم هنوز اطلاع دقيقى از نظر علمى دردست نيست ، براى اينكه اين ستارگانى كه جزء منظومهء شمسى هستند ، همانهايى كه قدما براى هر كدام يك فلك قائل بودند ( عطارد و زهره و مريخ و مشترى و زحل و غيره ) ، همينها كه نسبت به ستارگان ديگر بسياربسيار به ما نزديك هستند ، هنوز بشر نتوانسته است بفهمد كه آيا آنها زمينى هستند مانند اين زمين ، يعنى شرايط مساعدى براى زندگى دارند يا ندارند . البته هر چند وقت يك بار اطلاعات و قرائنى ارائه مىكنند ولى هنوز صددرصد جنبهء علمى پيدا نكرده است و معلوم نيست قضيه از چه قرار است .\r\nدر اينجا يك مشكل از مشكلاتى كه آيات قرآن به حسب هيئت قديم داشت به سادگى حل مىشود ، و آن مشكلى است كه قرآن مىگويد : نزديكترين آسمانها را به ستارگان مزيّن كرده‌ايم . اگر اين‌جور باشد معلوم مىشود آنچه كه قرآن آسمان مىداند ما فوق همهء اين ستارگان است ، اين ستارگانى كه چندين ميليون سال نورى با ما فاصله دارند ؛ چون قرآن مىگويد : نزديكترينِ آن آسمانها به اين ستارگان مزيّن هستند . آن وقت معنى مزيّن بودن چيست ؟\r\n\r\nسخن پيامبر صلى الله عليه و آله\r\nحديثى هست كه يهوديهاى مدينه از پيغمبر اكرم معناى اين مطلب را سؤال كردند ، فرمود : چگونه سقف را با چراغ مزيّن مىكنند ؟ و حتى پيغمبر اكرم تصريح كرد به اينكه همهء ستارگان نسبت به نزديكترين آسمانها حكم قنديلى را دارند كه از سقف آويخته شده باشد ( كه آن وقت با علم قديم قابل توجيه نبود ) . پس معلوم مىشود آن نزديكترين آسمانها از دورترين ستارگان به ما دور تر است ، يعنى آن نزديكترين آسمانها ما فوق همهء اين ستارگان است كه هنوز بشر تا به آنجا برسد از نظر علمى خيلى فاصله دارد .\r\nبه اين شكل مسألهء آسمانها شكل ديگر و معنى ديگر به خودش مىگيرد ، يعنى نه تنها با هيئت قديم به هيچ شكل منطبق نيست ، يك امرى مىشود ماوراء هيئت جديد كه هيئت جديد هنوز در اين زمينه ساكت است ، يعنى نمىتواند نظر بدهد كه آيا در ماوراء دورترين ستارگان چه خبر است . بعد هفت آسمان است . هنوز از نظر علمى كسى به خود آن نزديكترين آسمانها نرسيده تا به مابعد آن برسد ، ولى قرآن\r\n\r\n","description":"","footnote":"","page_name":" 442 ","page_number":446},
  {"content":"\r\n\r\nخبر داده است كه هفت آسمان است .\r\nبعد مىرسيم به هفت زمين ، كه مقصود از هفت زمين چيست ؟ در هفت زمين احتمالاتى داده‌اند . گفتيم به حسب هيئت قديم كار هفت زمين خيلى مشكل بود ، يعنى توجيه كردنش جز تعبد راه ديگرى نداشت . در هيئت جديد گفته‌اند شايد مقصود از « هفت زمين » همين سياراتى باشد كه در منظومهء شمسى به دور خورشيد مىچرخند ، يعنى همين عطارد و زهره و مريخ و مشترى و زحل و دو ستارهء ديگر كه اخيراً كشف كردند : اورانوس و نپتون ؛ شايد اينها هستند كه مانند زمين ما خصلت زمينى دارند ( شايد همين‌طور باشد ) .\r\n\r\nروايتى از حضرت رضا عليه السلام\r\nولى در اينجا مفسرين روايتى از حضرت رضا عليه السلام نقل كرده‌اند كه اين روايت را در همهء تفاسير نقل كرده‌اند . آن روايت به هفت زمين ، يك شكل و معنى ديگر مىدهد ، معلوم مىشود كه زمينها غير از اين شكلْ زمينى است كه ما ابتدا تصور مىكنيم .\r\nوقتى كه از حضرت همين آيه را سؤال كردند ، مىگويند كه اول انگشتانشان را درهم كردند و بعد فرمودند : آسمان و زمين به يكديگر محبوك است ، يعنى به يكديگر وابسته است . راوى گفت : يعنى چه آسمان و زمين به يكديگر وابسته است ؟\r\nوابستگى ندارد ، خدا آسمان را بدون هيچ عمودى و بدون هيچ پايه‌اى برقرار كرده است . مگر خدا نمىفرمايد كه « اللَّهُ الَّذى رَفَعَ السَّمواتِ بِغَيْرِ عَمَدٍ تَرَوْنَها » خداست كه آسمانها را بدون عمودى كه ببينيد برافراشته است . امام فرمود : قرآن مىگويد : « بِغَيْرِ عَمَدٍ تَرَوْنَها » بدون عمودى كه شما ببينيد « فَهُناكَ عَمَدٌ وَ لكِنْ لا تَرَوْنَها » پس اينجا عمود هست ولى شما نمىبينيد ؛ يعنى عمودهايى كه آسمان و زمين را به يكديگر وابسته كرده است [ از جنس 
  ] آجر يا سيمان و يا آهن نيست كه كسى بخواهد ببيند ؛ وابستگى آسمان و زمين با نيروهايى است غيرمرئى ، كه اين منطبق مىشود با همين نيروى جاذبه و قوانينى كه الآن قائل‌اند . بعد حضرت معنى آسمانها و زمين را تشريح كرد ، دست خودش را نشان داد و فرمود : اين زمين را مىبينيد ؟ آسمانِ اول آن است كه بالاى زمين قرار گرفته است مانند يك قبّه‌اى . بعد فرمود : زمين دوم بالاى آسمان اول است . ( از روايت ، من به طور صريح نتوانستم بفهمم كه مقصود اين است كه يك زمينى بالاى آسمان اول است يا بالاى آسمان اول خودش براى يك موجوداتى\r\n\r\n","description":"","footnote":"","page_name":" 443 ","page_number":447},
  {"content":"\r\n\r\nزمين آنهاست ) آسمان دوم به منزلهء قبه‌اى بر آسمان اول است ؛ يعنى اين‌جور نيست كه هيئتىها مىگويند كه آسمانها به يكديگر چسبيده‌اند مثل پوست پياز . همين‌طور كه آسمان اول بر زمين مانند يك قبه است ، آسمان دوم بر آسمان اول مانند يك قبه است ، و بالاى آسمان دوم خود يك زمينى است . بعد همين آيه را خواند ، فرمود : اين است معنى قرآن كه مىفرمايد : اللَّهُ الَّذى خَلَقَ سَبْعَ سَمواتٍ وَ مِنَ الْارْضِ مِثْلَهُنَّ يَتَنَزَّلُ الْامْرُ بَيْنَهُنَّ .\r\nپس اين نظريهء قرآن نظريه‌اى است كه هيئت قديم آن را تأييد نمىكند و بلكه تضاد و تناقض هم با آن دارد ، هيئت جديد هم تأييد نمىكند ، ولى با اين بيانى كه عرض كرديم قرآن در حدودى بحث كرده است كه از حدود هيئت جديد بيرون است ، يعنى بحثى است در زمينهء ماوراء همهء ستارگان ، و قلمرو هيئت جديد هنوز داخل ستارگان است و به نهايت ستارگان هم نرسيده است .\r\n\r\nآسمانها ، قرارگاه ملائكه\r\nبعد قرآن مىفرمايد : [ يَتَنَزَّلُ الْامْرُ بَيْنَهُنَّ . ما مىتوانيم از 
  ] « 1 » آثار و روايات اسلامى بفهميم كه آسمانها به نحوى قرارگاه ملائكه هستند . البته ملائكه كه در آسمانها قرار دارند مثل انسان كه در زمين قرار دارد نيست كه يك جسمى باشد كه روى زمين بخواهد راه برود . اگر ما بخواهيم براى آنها شبيهى قائل بشويم ، مثل روح‌اند براى جسم ، نه مثل جسمى براى جسم ، يعنى آن ملائكه نوعى تعلق به آن آسمانها دارند آنچنان‌كه روحى به بدنى تعلق دارد ، اما حقيقت آنها چيست ، ما نمىدانيم . آن ملائكه‌اى كه امر الهى را حامل هستند و تدبير جهان را به عهده دارند ، نوعى تعلق و وابستگى به آن آسمانها دارند كه آن مقدارى كه ما درك مىكنيم از قبيل تعلقى است كه روح به بدن دارد . اين مطلبى است كه قرآن ذكر كرده است و تا اين مقدار را ما مىتوانيم بفهميم و بدانيم ، و بيش از آن شايد هنوز بايد علم بشر خيلى پيش برود تا به اين حقيقت نزديك شود .\r\n\r\n\r\n\r\n\r\n","description":"","footnote":"\r\n( 1 ) چند ثانيه‌اى از سخنان استاد شهيد روى نوار ضبط نشده است\r\n","page_name":" 444 ","page_number":448},
  {"content":"\r\n\r\n\r\n[ تفسير سورهء تحريم 
  ]\r\n\r\nتفسير سورهء تحريم ( 1 )\r\nبسم‌اللَّه الرحمن الرحيم\r\nيا ايُّهَا النَّبِىُّ لِمَ تُحَرِّمُ ما احَلَّ اللَّهُ لَكَ تَبْتَغى مَرْضاتَ ازْواجِكَ وَ اللَّهُ غَفورٌ رَحيمٌ . قَدْ فَرَضَ اللَّهُ لَكُمْ تَحِلَّةَ ايْمانِكُمْ وَ اللَّهُ مَوْليكُمْ وَ هُوَ الْعَليمُ الْحَكيمُ . وَ اذْ أَسَرَّ النَّبِىُّ الى بَعْضِ ازْواجِهِ حَديثاً فَلَمّا نَبَّأَتْ بِهِ وَ اظْهَرَهُ اللَّهُ عَلَيْهِ عَرَّفَ بَعْضَهُ وَ اعْرَضَ عَنْ بَعْضٍ فَلَمّا نَبَّأَها بِهِ قالَتْ مَنْ أَنْبَأَكَ هذا قالَ نَبَّأَنِىَ الْعَليمُ الْخَبيرُ . انْ تَتوبا الَى اللَّهِ فَقَدْ صَغَتْ قُلوبُكُما « 1 » .\r\nسورهء تحريم هم مثل سورهء طلاق با « يا ايُّهَا النَّبى » شروع شده است . ما در قرآن سه سوره داريم كه با « يا ايُّهَا النَّبى » شروع مىشود : سورهء تحريم و سورهء طلاق و سورهء احزاب كه قبل از يس بود . سورهء تحريم سوره‌اى است كه ابتدا مىشود در حالى كه اشاره‌اى دارد به جريانى كه ميان پيغمبر اكرم و بعضى از زنهاى ايشان واقع شده است . آنچه كه از قرآن فهميده مىشود - و خيلى جهاتش را تاريخ بيان كرده است و قسمتهاى كوچكى از آن هم هست كه از نظر تاريخ خيلى روشن نيست - اين است\r\n\r\n\r\n\r\n\r\n","description":"","footnote":"\r\n( 1 ) . تحريم / 1 - 4 .\r\n","page_name":" 445 ","page_number":449},
  {"content":"\r\n\r\nكه پيغمبر اكرم يك چيزى را كه بر خودش حلال بوده است ، بر خود به موجب يك قسم حرام كرده است . اين فى حد ذاته يك كار جايزى است . جزء چيزهايى كه ما داريم عهد و نذر و قسم است . انسان به موجب يك نذر مىتواند چيزى را بر خود واجب يا حرام كند ، كه در باب نذر به شرط رجحان مىشود اين كار را كرد ؛ يا يك امر مباح يا مستحب را مىتواند به موجب يك قسم بر خودش واجب كند ، يا يك مكروه را بر خودش حرام كند و يا يك مباح را بر خودش حرام كند . مثلًا آدمى سيگار مىكشد ، مرتب تصميم مىگيرد كه سيگار نكشد ، نمىتواند ، بعد قسم مىخورد كه براى مدت موقت يا براى هميشه سيگار نكشم . همين‌قدر كه قسم خورد ، ديگر كشيدن سيگار بر او حرام مىشود ، يعنى اگر بخواهد بكشد بايد كفاره بدهد ؛ با يك تفاوت مختصرى كه در فقه ميان نذر و عهد و قسم مطرح است .\r\n\r\nمفاد آيات\r\nبه هر حال يكى از مسائلى كه در فقه مطرح است اين مسأله است كه انسان با قسم مىتواند مستحبى يا مباحى را بر خود واجب كند ، مكروهى يا مباحى را بر خود حرام كند . آيه همين‌قدر نشان مىدهد كه پيغمبر اكرم يك امرى را كه بر او حلال و مباح بود به موجب قسم بر خودش حرام كرد و اين كار را براى جلب رضاى بعضى از زنهاى خودش كرد ؛ حال « براى جلب رضاى بعضى از زنها » يعنى چه ؟ آيا به اين شكل كه مثلًا آن زن تمايلى نداشت و پيغمبر اكرم براى اينكه ميل او را جلب كند [ اين كار را كرد ؟ 
  ] يا نه ، تحت فشار اذيّت زنهاى خودش قرار گرفته بود و براى رهايى از آزار آنها اين حلال را بر خودش حرام كرد . از آيات استفاده مىشود كه اين دومى است ، چون به دنبال آن فوراً به آن دو زن خطاب مىكند : امر شما دائر است ميان توبه كردن و ادامه دادن به كار خود . اگر توبه كنيد ، بايد هم توبه كنيد كه دلهاى شما فاسد شده ، ولى اگر بخواهيد ادامه بدهيد ( تهديد مىكند ) خدا به حمايت پيغمبر برمىخيزد .\r\nپس معلوم مىشود كه مسأله مسألهء آزار بعضى از زنها بوده است ، آن هم دو زن ، چون كلمهء « انْ تَتُوبا » دارد . و باز از آيه استفاده مىشود كه پيغمبر رازى را به يكى از زنها گفت و از او پيمان گرفت كه اين راز را به كسى نگويد و اين زن بر خلاف پيمانى كه با پيغمبر داشت رفت به آن ديگرى - كه با يكديگر خيلى رفيق و دوست بودند -\r\n\r\n","description":"","footnote":"","page_name":" 446 ","page_number":450},
  {"content":"\r\n\r\nگفت . بعد پيغمبر اكرم به حكم وحى الهى آگاه شد كه سرّ ميان اين دو نفر بازگو شده است . به او فرمود : چرا رفتى اين را به او گفتى ؟ او تعجب كرد ، گفت : چه كسى به تو گفت كه من به او گفته‌ام ؟ فرمود : خداى آگاه به من خبر داد كه تو اين راز را فاش كرده‌اى .\r\nحال در قرآن ضمن اينكه به اصولى در اين قضيه تصريح شده است ، خصوصيات به ابهام گذاشته شده است : پيغمبر چيزى را به موجب سوگند بر خود حرام كرد ، ولى آن چيز چه بود ، بيان نشده . پيغمبر به بعضى از زنهاى خودش رازى را گفت و او افشا كرد و به ديگرى گفت . آن كه راز به او گفته شده بود چه كسى بود كه به ديگرى گفت ؟ ( ولى اجمالًا معلوم است كه رازى بوده است ) و راز چه بود ؟ اين را هم باز قرآن مشخص نكرده است . آنها دو تن بودند كه قرآن به شدت به آنها حمله مىكند ، يعنى نشان مىدهد آنها در وضعى بودند كه عليه پيغمبر توطئه مىكردند ، تظاهر مىكردند ( تظاهر از ماده ظَهر است ؛ يعنى پشت به پشت يكديگر داده عليه پيغمبر اقدام مىكردند ) . قرآن مىگويد : شما يا بايد از اين راهتان برگرديد و توبه كنيد ، كه بايد هم توبه كنيد كه دلهاى شما منحرف شده است ، و اگر نكنيد خدا با قدرت الهى ، جبرئيل به قدرت وحى ( حتى قدرت اصلى و قدرتهاى وسط را هم ذكر مىكند ) ، صالح‌ترين فرد مؤمنين و تمام فرشتگان به حمايت او هستند .\r\nقرآن آنچنان موضوع را مهم گرفته است كه معلوم مىشود وضع خيلى خطرناك بوده است . در عين اينكه تصريح مىكند كه اينها دو نفر بوده‌اند ، ولى نمىگويد آن دو زن كدام دو زن بوده‌اند . آنگاه مىگويد : آن زن فاش كرد و بعد پيغمبر به او اطلاع داد كه تو فاش كردى ، و او حيرت‌زده شد و گفت : چه كسى به تو خبر داد ؟ از كجا فهميدى ؟ فرمود : خدا خبر داد . بعد پيغمبر قسمتى از راز را به آن زن گفت و قسمت ديگر را كتمان كرد ؛ يعنى وقتى كه به روى او آورد ، قسمتى از مطلب را به روى او آورد ، قسمت ديگر را كريمانه صرف‌نظر كرد ؛ آن كارهاى زشتى كه آنها كرده بودند ، كارهايى از قبيل توطئه ، قسمتى از آن كارها را پيغمبر به روى او آورد و قسمت ديگر را به روى او نياورد ( عَرَّفَ بَعْضَهُ وَ اعْرَضَ عَنْ بَعْضٍ ) ، به تعبير اميرالمؤمنين عمل كريمانه انجام داد . حال آن قسمتى كه گفت چه بود و قسمتى كه نگفت چه بود ، باز قرآن بيان نكرده است .\r\n\r\n","description":"","footnote":"","page_name":" 447 ","page_number":451},
  {"content":"\r\n\r\n\r\nتوضيحات تاريخ و حديث\r\nپس ، از اين آيات قرآن ما يك قسمتهايى را در كمال صراحت مىفهميم ولى يك قسمتهاى ديگر را قرآن به اجمال و ابهام گذرانده و بيان نكرده است . حال كه قرآن بيان نكرده است تاريخ چطور ؟ تاريخ و حديث و اقوال مفسرين آيا قضيه را افشا كرده است يا نه ؟ آنچه كه از نظر مفسرين ، اعم از شيعه و سنى ، مسلّم و قطعى است اين است كه آن زنى كه پيغمبر به او رازى گفت و فرمود : افشا نكن ، حفصه دختر عمر بود ، و آن زنى كه حفصه راز پيغمبر را به او افشا كرد عايشه بود ، و آن دو زنى كه قرآن به اينها مىگويد : يا دست از توطئه‌چينى عليه پيغمبر برداريد و يا توبه كنيد ، به اتفاق شيعه و سنى حفصه و عايشه بودند . چنين نيست كه بگوييم شيعه يك حرف مىزند ، سنى حرف ديگرى ؛ در اين جهت اختلاقى نيست . يكى و دو تا هم حديث و روايت و تاريخ نيست ؛ از مسلمات است . يكى از احاديثش حديثى است كه در صحيح مسلم و صحيح بخارى و جامع ترمذى - در اين سه تا كه من مىدانم و از معتبرترين كتب حديث اهل تسنن است - آمده است ، و من به مناسبتى در كتاب مسألهء حجاب آن را از دو كتاب اول نقل كردم .\r\nداستان اين است كه ابن‌عباس مىگويد : من خيلى ميل داشتم كه يك وقت از خود عمر بپرسم آن دو زنى كه قرآن در سورهء تحريم مىگويد : « انْ تَتوبا الَى اللَّهِ فَقَدْ صَغَتْ قُلوبُكُما وَ انْ تَظاهرا عَلَيْهِ » چه كسانى بودند ؛ تا در يك سفر از سفرهاى حج من همراهش بودم . در يك جايى كه عمر پايين آمد و مىخواست به اصطلاح تطهير و تجديد وضو كند ، وقتى كه آمد وضو بگيرد ، من ابريقى نزد او بردم ، من آب مىريختم و او وضو مىگرفت . من اين فرصت را غنيمت شمردم « 1 » و گفتم يا اميرالمؤمنين ! اينكه در قرآن مىگويد : « انْ تَتوبا الَى اللَّهِ فَقَد صَغَتْ قُلوبُكُما » آن دو زنى كه قرآن اينچنين از آنها انتقاد مىكند كيستند ؟ رويش را برگرداند و گفت : عجب است از تو كه چنين سؤالى مىكنى ؛ عايشه است و حفصه . بعد خود عمر داستان مفصلى را نقل كرد ، كه البته در اين داستان خيلى جهات را روشن نكرده است ، ولى قدر مسلّم اين است كه اين يك جهت را در كمال صراحت بيان كرده است .\r\n\r\n\r\n\r\n\r\n","description":"","footnote":"\r\n( 1 )\r\n. چون عمر فوق‌العاده مرد خشن و مُهيبى بوده است ، و ابن عباس از كسانى است كه همين موضوع رامنعكس كرده ، مىگويد فلان مسأله را من تا عمر زنده بود جرأت اظهارش را نداشتم ، چون بر خلاف ميل او بود ؛ با اينكه از پيغمبر حديث داشتم جرأت نمىكردم بگويم .\r\n","page_name":" 448 ","page_number":452},
  {"content":"\r\n\r\nعمر مقدمه‌اى براى ابن‌عباس ذكر مىكند ، مىگويد : ما زمانى كه در مكه بوديم بر زنهايمان مسلط بوديم ، زنهايمان در مقابل مردها جرأت نداشتند . خلاصه آنجا مردسالارى حاكم بود ، زنها خيلى زبون و ذليل بودند . در مدنيها قضيه برعكس بود ، زنهايشان بر آنها مسلط بودند و آن اطاعتى را كه زنهاى مكه از شوهران داشتند ، نداشتند و روزى من ديدم كه زن خودم به روى من برگشت ( عمر با آن خشونتش زنش به روى او برگردد ، ديگر خيلى كار مشكل است ) . من حرف زدم ، ديدم به من حمله كرد و چند و چون كرد . گفتم : عجب ! اين اخلاق زنهاى مدينه اخلاق شما را فاسد كرده ؛ در مقابل من اين‌جور حرف مىزنى ؟ ! گفت : زنهاى پيغمبر هم با پيغمبر همين‌طور حرف مىزنند . گفتم : راست مىگويى ؟ گفت : بله . گفتم : واى به حال دخترم حفصه . بعد آمدم به مدينه نزد دخترم ، گفتم : دخترم ! شنيدم كه شما پيغمبر را اذيت مىكنيد و چنين حرفهايى مىزنيد ، مثلًا با پيغمبر تندى مىكنيد و گاهى قهر مىكنيد . اين كار را نكن ، اين كار برايت خطر دارد .\r\nاما داستانى كه او نقل كرده است اين است كه مىگويد : من خانه‌اى داشتم در اوالى مدينه يعنى بالاشهر مدينه « 1 » . همسايه‌اى داشتم و چون راه دور بود ما نمىتوانستيم هر روز به مركز مدينه و مسجد مدينه و خدمت پيغمبر برويم . با آن همسايه نوبت گذاشته بوديم ، يك روز او مىرفت ، تا غروب در شهر بود و برمىگشت و تمام خبرها را براى من مىگفت ؛ يك روز من مىآمدم و خبرها را به او مىدادم . در آن ايام خبرهايى كه به ما مىرسيد خبرهاى وحشتناكى از شمال بود ( يعنى از قسمت غسّانيها كه در سوريهء فعلى بودند ) « 2 » . خبرهايى مىرسيد كه غسّانيها دارند مجهز مىشوند ، اسبهايشان را نعل مىبندند و براى حمله به مدينه آماده مىشوند . آنها خيلى نيرومند بودند و شوخى نبود . مرتب خبرهاى وحشتناك\r\n\r\n\r\n\r\n\r\n","description":"","footnote":"\r\n( 1 ) . بالاشهر مدينه قسمت جنوب شرقى مدينه است ، آنجا كه الآن نُخاوله هستند . مدينه باغ و باغستان‌داشته ، يعنى يك قسمت خود شهر بوده است ، كه در ابتدا حصار هم داشته ، آن خيلى محدود و همان اطراف مسجدالنبى بوده است ، ولى مردم مدينه باغدار بودند و باغهاى زيادى داشتند و خانه‌هايى در باغها بود كه آنها با خود شهر مدينه فاصله داشت . عمر خانه‌اى در اوالى داشته است ، تقريباً در خارج شهر مدينه كه با مدينه فاصله داشته است .\r\n( 2 ) . بنىغسّان سلسله‌اى بودند از ملوك عرب ولى تحت‌الحمايهء روميها كه قبلًا هم جنگ موته ميان‌مسلمين و آنها واقع شد و جناب جعفربن ابىطالب در آنجا كشته شد . غزوهء تبوك پيغمبر اكرم هم كه در آن جنگى صورت نگرفت براى همينها بود . منطقهء آنها تقريباً صد فرسخ با مدينه فاصله دارد .\r\n","page_name":" 449 ","page_number":453},
  {"content":"\r\n\r\nمىرسيد . يك روزى كه نوبت رفيق من بود ، من در خانه بودم ، يك وقت ديدم كه در به شدت كوبيده مىشود . بچه‌ها رفتند پشت در كه كيست ؟ ديدم صداى رفيقم است مىگويد : در خانه است ، در خانه است ؟ يعنى من را مىخواهد . ديدم وحشت‌زده است . آمدم بيرون ، گفتم چه خبر است ؟ گفت : قضيهء خيلى مهم و بزرگى است . گفتم :\r\nغسّانيها حمله كردند ؟ گفت : نه ، از اين هم بزرگتر . وقتى كه همسايهء من اين حرف را گفت ، گفتم : حفصه بدبخت شد ، من قبلًا به او گفتم اين كار را نكن .\r\nآنگاه من بلند شدم و به مسجد مدينه رفتم ، ديدم كه يك ولوله و غوغايى است و پيغمبر به علامت كراهت آمده در اتاقى كه مثل بالاخانه بود ، و يك غلام سياهى هم دم در اتاق است ، و مردم هم جمع شده‌اند و گريه مىكنند . رفتم سراغ حفصه ، ديدم حفصه هم گريه مىكند . گفتم : پيغمبر شماها را طلاق داده ؟ گفت : من نمىدانم ، ولى اين قدر مىدانم كه پيغمبر از ما اعراض كرده است . ( البته قصهء طلاق نبوده ، بعد معلوم شد شايعه دروغ بوده است . ) من رفتم آن بالا و به آن سياه گفتم از پيغمبر اجازه بگير ، مىخواهم بروم با ايشان صحبت كنم . او رفت داخل و آمد و گفت : گفتم ولى پيغمبر جوابى نداد . مىگويد : من برگشتم آمدم در ميان مردم ، مدتى ايستادم ولى تاب نياوردم ، دو مرتبه رفتم و گفتم براى من اجازه بگير . رفت و آمد و گفت :\r\nگفتم ولى پيغمبر سكوت كرد . دفعهء سوم هم همين‌طور . آخر مرا صدا كرد و گفت : بيا .\r\nرفتم و با پيغمبر صحبت كردم ، و بعد پرسيدم كه شما زنها را طلاق داده‌ايد ؟ فرمود :\r\nنه ، اين‌جور نيست .\r\nعمر اين داستان را به اينجا مرتبط مىكند و قضيهء « انْ تَتوبا الَى اللَّهِ فَقَدْ صَغَتْ قُلوبُكُما » را بعد از اينكه قبول مىكند كه مقصود عايشه و حفصه است ، مىبرد به [ سوى 
  ] اينكه تمام زنهاى پيغمبر ايشان را ناراحت كرده بودند به طورى كه عن‌قريب بود كه پيغمبر همه را طلاق بدهد . ولى اين ديگر مسلّم شده است كه آن اصلى كه عمر مىگويد درست است كه مقصود از آن دو زن عايشه و حفصه هستند ، اما اين قصه يك قصهء ديگرى بوده كه با آن قصه پيوند زده است . اين قصه غير از قصهء عايشه و حفصه است ، چون اگر اين [ آيه 
  ] مربوط به همهء زنهاى پيغمبر مىبود ، چرا قرآن فقط به دو زن اشاره كند و بگويد : « انْ تَتوبا » شما دو زن ؟ معلوم مىشود اين قصه غير از آن قصه است .\r\nپس اتفاق شيعه و سنى است كه مقصود حفصه و عايشه هستند . همچنين معلوم\r\n\r\n","description":"","footnote":"","page_name":" 450 ","page_number":454},
  {"content":"\r\n\r\nمىشود كه قضيه در حدى بوده كه قرآن اينها را دعوت به توبه مىكند ؛ يعنى در مورد تظاهر عليه پيغمبر ، يعنى اقدام توطئه‌چينى عليه پيغمبر ، كار را به جايى كشانده‌اند كه گناه كبيره مرتكب شده‌اند ، كه قرآن مىگويد : توبه كنيد . البته گناه كبيره لازم نيست غير از اذيت پيغمبر گناه كبيرهء ديگرى باشد . اذيت كردن ، آزار رساندن به پيغمبر خودش اكبر كبائر است ولو با زبان پيغمبر را اذيت كنند .\r\n\r\nاحتمالات دربارهء جزئيات داستان\r\nحال ، اينها چه فشارى روى پيغمبر آوردند و پيغمبر را در چه موضوعى اذيت كردند كه پيغمبر آن حلال خدا را بر خود حرام كرد ؟ بعضى گفته‌اند كه پيغمبر در خانهء سوده عسلى يا شربتى از عسل آشاميده بود ، عايشه و حفصه توطئه كردند ، يكى گفت :\r\nيك حرف را من مىگويم تو هم بگو ، اين دفعه كه پيغمبر آمد من مىگويم چقدر دهانت بو مىدهد ، اين چيست كه خورده‌اى ؟ تو هم بگو چقدر دهانت بو مىدهد ، اين چيست كه خورده‌اى ؟ اين كار را كردند . اين را خود اهل تسنن نوشته‌اند كه اينها اين حرف را زدند [ به عنوان اعتراض كه 
  ] چرا آنجا آن شربت را خورده است . گفتند :\r\n« جَرَسَتْ اذاً نَحْلُهُ الْعُرْفُطَ » آن زنبور عسلش [ گياه بدبويى را خورده است . 
  ] يك گياه بدبويى در اطراف مدينه هست كه اگر زنبور عسل از آن گياه بخورد مىگويند عسلش بدبو مىشود . اينها آمدند اين حرف را به پيغمبر زدند كه چرا اين را خورده‌اى ، دهانت بو مىدهد . ( لابد اين كار آخرين مرحلهء اذيت بوده است . ) پيغمبر فرمود : بسيار خوب ، ديگر من از اين شربت نمىخورم .\r\nبعضى گفته‌اند جريان ماريهء قبطيه است . ماريهء قبطيه زنى بود قبطى ، يعنى مصرى ، كه بعد از نامه نوشتن پيغمبر به « مقوقس » پادشاه مصر ، او هدايايى از جمله ماريه را براى پيغمبر فرستاد ، و او زن خوبى بود و مورد علاقهء پيغمبر ، و از او ابراهيم پسر پيغمبر متولد شد . اينها پيغمبر را در مورد ماريه اذيت كردند . بعضى گفته‌اند پيغمبر فرمود : ديگر من با ماريه نزديكى نمىكنم ؛ يعنى اينقدر اذيت كردند كه گفت :\r\nمن ديگر به خاطر شما او را رها مىكنم يا با او نزديكى نمىكنم . ولى درست روشن نيست كه داستان كدام بوده است . اين ديگر صددرصد مسلّم نيست .\r\nبعد آن رازى كه پيغمبر به آن زن گفت و فرمود به كسى نگو چه بود ؟ بعضى گفته‌اند راز همين بوده است كه تو به كسى نگو ولى من ماريه را رها مىكنم ، اما او\r\n\r\n","description":"","footnote":"","page_name":" 451 ","page_number":455},
  {"content":"\r\n\r\nزود رفت به عايشه گفت : مژده به تو بدهم كه توطئه گرفت و پيغمبر ماريه را رها خواهد كرد . بعضى گفته‌اند كه پيغمبر اكرم قصهء بعد از خودش را به حفصه گفت ، فرمود : بعد از من پدر عايشه خليفه خواهد شد و بعد از او هم عمر خليفه خواهد شد ، زمام امور را اينها به دست مىگيرند . اينها هم كه دنبال اين نبودند كه چه كسى واقعاً بايد چنين بشود ، دنبال اين بودند كه چه كسى خواهد شد ، حال هر كه بايد و هر كه نبايد به جاى خودش . مسألهء بايد يك مسأله است و مسألهء بودن و نبودن مسألهء ديگرى . . . « 1 »\r\n\r\n\r\n\r\n\r\n","description":"","footnote":"\r\n( 1 ) . [ چند جمله‌اى از پايان اين بحث روى نوار ضبط نشده است . 
  ]\r\n","page_name":" 452 ","page_number":456},
  {"content":"\r\n\r\n\r\nتفسير سورهء تحريم ( 2 )\r\nاعوذ باللَّه من الشيطان الرجيم\r\nيا ايُّهَا الَّذينَ امَنوا قوا أنفُسَكُمْ وَ أهليكُمْ ناراً وَقودُهَا النّاسُ وَ الْحِجارَةُ عَلَيْها مَلائِكَةٌ غِلاظٌ شِدادٌ لا يَعْصونَ اللَّهَ ما أمَرَهُمْ وَ يَفْعَلونَ ما يُؤْمَرونَ . يا ايُّهَا الَّذينَ كَفَروا لا تَعْتَذِرُوا الْيَوْمَ انَّما تُجْزَوْنَ ما كُنْتُمْ تَعْمَلونَ . يا أَيُّهَا الَّذينَ امَنوا توبوا الَى اللَّهِ تَوْبَةً نَصوحاً عَسى رَبُّكُمْ أَنْ يُكَفِّرَ عَنْكُمْ سَيِّئاتِكُمْ وَ يُدْخِلَكُمْ جَنّاتٍ تَجرى مِنْ تَحْتِهَا الْأَنْهارُ يَوْمَ لايُخْزِى اللَّهُ النَّبِىَّ وَ الَّذينَ امَنوا مَعَهُ نورُهُمْ يَسْعى بَيْنَ أَيْديهِمْ وَ بِأَيْمانِهِمْ يَقولونَ رَبَّنا أتْمِمْ لَنا نُورَنا وَ اغْفِرْ لَنا إنَّكَ عَلى كُلِّ شَىْءٍ قَديرٌ « 1 » .\r\nآيات پيش - كه تا آيهء ششم اين سورهء مباركه بود - مربوط به جريانى بود در داخلهء زندگى پيغمبر اكرم كه دو نفر از همسران حضرت رسول با نوعى ملامت و عتاب شديد مورد ملامت و عتاب قرار گرفته بودند . آيهء بعد ، از آن موضوع خارج است ، موضوع ديگرى است ولى اين موضوع ديگر در عين حال يك تعميمى است در\r\n\r\n\r\n\r\n\r\n","description":"","footnote":"\r\n( 1 ) . تحريم / 6 - 8 .\r\n","page_name":" 453 ","page_number":457},
  {"content":"\r\n\r\nهمين زمينهء مسائل خانوادگى به معنى حدود مسؤوليتى كه هر كسى نسبت به اعضاى خانوادهء خودش دارد .\r\nمسأله اين است : در اين كه هر فردى تا حدودى نسبت به افراد ديگر مسؤوليتهايى دارد ، از نظر قرآنى و اسلامى بحثى نيست ، زيرا آنچه به نام « امر به معروف و نهى از منكر » در اسلام ناميده مىشود جزو ضروريات اسلام است و قرآن هم مكرر اين مطلب را بيان كرده است .\r\n\r\nمسؤوليت نسبت به خاندان خود\r\nمسألهء ديگر اين است كه آيا مردم نسبت به اعضاى خاندان خودشان ، نسبت به همسران و فرزندان خودشان يك مسؤوليت جداگانه و مسؤوليت بيشترى دارند يا ندارند ؟ جواب اين است كه بله ، مسؤوليت بيشترى دارند ، و در اين آيهء كريمه با يك لحن بسيار شديدى به اين مسؤوليت اشاره مىفرمايد . لحن بسيار شديدش از اين جهت است كه [ در اين فرمان ، نتيجهء منفى آن مورد فرمان قرار گرفته است . توضيح اينكه 
  ] مىگويند وقتى كه فرمان به يك چيز داده مىشود گاهى مستقيماً خود آن چيز مورد فرمان قرار مىگيرد ؛ گاهى نتيجهء مثبت يا منفى آن ، يعنى از اول توجه به آن نتيجهء مثبت يا منفى است ولى مقصود مقدمات آن كار است . حال در همين ما نحن فيه مثالى مىزنيم كه تعبيرش نزديك به تعبير خود قرآن كريم باشد . يك وقت شما به كسى مىگوييد كه آقا بچهء خودت را تربيت كن ، به دست تعليم و تربيت بسپار ؛ و يك وقت مىگوييد كه آقا جلوى سقوط فرزندت را بگير ، فرزندت را از سقوط حفظ كن . هر دو يك معنا مىدهد و هر دو يك منظور است . در تعبير دوم مقصود اين نيست كه لحظه‌اى كه مىخواهد سقوط كند دستش را بگير كه سقوط نكند ؛ مقصود اين است كه كارى بكن كه منجر به سقوط او نشود . و اين تعبير دوم ابلغ و رساتر است ، چون دو مطلب به جاى يك مطلب گفته شده است .\r\nمعمولًا در فصاحت و بلاغت اين‌طور است كه انسان يك جمله مىگويد به جاى دو يا سه جمله ، يعنى از آن يك جمله دو يا سه جمله فهميده مىشود . يك وقت انسان به اين تعبير مىگويد كه آقا خاندانت را تربيت كن براى اينكه جلوى سقوط آنها را در آينده بگيرى ( اين دو جمله است ) و يك وقت مىگويد كه جلوى سقوط آنها را بگير . با اينكه گفته جلوى سقوط آنها را بگير ، ضمناً گفته است پس\r\n\r\n","description":"","footnote":"","page_name":" 454 ","page_number":458},
  {"content":"\r\n\r\nآنها را تعليم و تربيت كن ، تأديبشان كن تا مانع سقوطشان بشوى .\r\nقرآن كريم در اينجا چنين تعبيرى دارد . ولى در اين تعبير آن نهايت را در نظر گرفته است كه منجر به سعادت ابدى يا شقاوت ابدى مىشود . به اين تعبير مىفرمايد كه « يا ايُّهَا الَّذينَ امَنوا » اى اهل ايمان ( مخاطب همهء مردم مؤمن و مسلمان‌اند ) ، اى مردمى كه به گفتهء اين پيغمبر ايمان داريد ، اى مردمى كه كلام او را كلام خدا و پيام او را پيام خدا مىدانيد ، خودتان را و خاندانتان را از آن آتشى كه زبانه‌اش ( يا آتش‌گيره‌اش ) مردم و سنگها هستند نگه داريد . در دنيا ما به شما مىگوييم خودتان را از چيزى كه در آخرت صورت مىگيرد نگه داريد . ممكن است كسى بگويد چيزى كه در آخرت صورت مىگيرد ، در آخرت بايد [ خود را از آن 
  ] نگه داشت .\r\nجوابش اين است كه خير ، آنجا ديگر جاى نگهدارىاش نيست ؛ در اينجا بايد خود و خاندان خود را در وقايه قرار بدهيد ، يعنى در اينجا خودتان و خاندان خودتان را طورى بسازيد كه نتيجه‌اش جلوگيرى از سقوط در آتش جهنم است .\r\nاينجا يكى دو مطلب است كه بايد عرض كنيم . يك مطلب اين است كه قرآن در اينجا و در يك جاى ديگر كه در سورهء بقره است ، اين تعبير را كرده است كه آتش جهنم مايه‌اش ، آتش‌گيره‌اش مردم‌اند . ( حال كلمهء « آتش‌گيره » صحيح باشد يا خير ، من نمىدانم ؛ من توضيح مىدهم تا مطلب معلوم شود . ) در دنيا اگر بخواهند انسانى را آتش بزنند ، انسان كه آتش نمىگيرد ، بايد يك مادهء قابل احتراق ديگرى در كار باشد ، لااقل روى لباسش بنزين يا مادهء قابل احتراق ديگرى بريزند كه وقتى آن ماده محترق مىشود ، اين هم به تبع آن محترق بشود ؛ يعنى اين يك امرى است كه بايد چيز ديگر فى حد ذاته قابل احتراق باشد كه اين به تبع آن محترق بشود . راجع به ماهيت جهنم ، قرآن اين مطلب را بيان مىكند كه اشتباه نكنيد ؛ خيال نكنيد كه خدا آنجا آتشهايى از ماده‌هاى ديگر تهيه كرده است ( مثل تنورى از آتش كه كُنده‌اى ، هيزمى ، چيزى قبلًا آتش مىزنند و آن را محترق مىكنند ) بعد انسانى را در آنجا مىاندازند . قضيه چيز ديگر است ؛ قضيه اين است كه اصلًا آن چيزى كه محترق و مادهء اصلى احتراق است خود انسان است ؛ يعنى در آنجا آتشى از بيرون وجودِ انسان وجود ندارد ، تمام آتشها زاييدهء وجود خود انسان است .\r\n\r\n","description":"","footnote":"","page_name":" 455 ","page_number":459},
  {"content":"\r\n\r\n\r\nتجسم اعمال\r\nهمين‌طور كه بعضى مفسرين از جمله آقاى طباطبايى سلّمه‌اللَّه فرموده‌اند ، اين آيه جزء آياتى است كه دلالت بر تجسم اعمال مىكند . ما آيات زيادى در اين زمينه داريم . مسألهء تجسم اعمال يكى از اصول معارف اسلامى در باب معاد است و آن اين است كه هر عملى كه از انسان در اين دنيا سر مىزند ، دو وجهه و دو چهره دارد .\r\nشايد تعبيرى رساتر از اين نيست كه بگوييم هر عملى دو چهره دارد : يك چهره چهرهء دنيايى و به اصطلاح حضرات چهرهء مُلكى ، و يك چهرهء ديگر چهرهء آخرتى يا چهرهء ملكوتى . نه تنها اعمال انسان اينچنين است ، هر چه در اين عالم هست اينچنين است . هر چه در دنيا وجود دارد دو چهره‌اى است : چهره‌اى دنيايى و چهره‌اى غيبى و آخرتى . از چهرهء دنيايى امرى است فانى ، زايل ، از بين‌رونده ، و از چهرهء آخرتى يا چهرهء ملكوتى امرى است باقى و زايل‌نشدنى ، خواه عمل ، عمل صالح باشد و خواه گناه باشد ؛ عمل در مجموع جهان از بين نمىرود ؛ در مجموع جهان هيچ چيزى معدوم نمىشود .\r\nما در دنيا چنين خيال مىكنيم ، مىگوييم اشياء پىدرپى موجود مىشوند و معدوم مىشوند . از اين چهره كه نگاه كنيم همين‌طور است . ولى علم از يك طرف ، فلسفه از يك طرف ، دين از طرف ديگر و حتى مىشود گفت كه عرفان و اشراق از طرف چهارم ، هر چهار تا از چهار نقطهء مختلف كه شروع كرده‌اند ، رسيده‌اند به اينجا كه علىرغم آنچه كه انسان در ظاهر مىبيند كه اشياء نيستند و موجود مىشوند و بعد معدوم مىشوند ، هيچ چيز معدوم نمىشود ، معدوم شدن در عالم نيست ، همهء معدوميتها امر نسبى است ، يعنى يك معدومى كه به طور مطلق معدوم بشود در دنيا وجود ندارد . علم ، اين را به صورت ديگرى طرح كرد ، همان نظريهء معروف لاوازيه كه هيچ موجودى معدوم نمىشود و هيچ معدومى موجود نمىشود ، با اصلاحاتى كه پشت سر يكديگر كردند ؛ يكى گفت ماده معدوم و موجود نمىشود ، بعد گفتند ماده با انرژى ، بعد گفتند اصلى كه ماده و انرژى هر دو از آن به وجود مىآيد ؛ ولى همهء مسائل دور مىزند در اطراف اينكه چيزى معدوم نمىشود . فلسفه از همان راهى كه عرض كردم به اين بيان ذكر مىكند ، مىگويد هر چيزى داراى دو چهره است : چهرهء دنيايى و مادى ، و ديگر چهرهء اخروى و ملكوتى . اين فناها و نيستيها از چهرهء دنيايى است ؛ از چهرهء آخرتى و معنوى و ملكوتى همه چيز باقى است .\r\n\r\n","description":"","footnote":"","page_name":" 456 ","page_number":460},
  {"content":"\r\n\r\n\r\nسخن ميرداماد\r\nميرداماد ( استاد ملاصدرا ، صدرالمتألّهين معروف ) يكى از فيلسوفان بزرگ جهان اسلام است كه معاصر است با شيخ بهايى و همچنين شاه‌عباس . او از شخصيتهاى علمى بسيار بزرگ جهان اسلام است در قسمتهاى مختلف . هم مرد فقيهى است ، اهل اصول و رجال و حديث ، و هم در همان حال فيلسوف خيلى بزرگى است و شهرت بيشترش در فيلسوفى است ؛ در فلسفه بيشتر از هر چيز ديگر شهرت دارد . و در عين‌حال مرد بسيار پاك و مهذب و اهل معنا و حقيقت بوده است ، كه اخيراً دنيا روى او دارد حساب مىكند . اين مسألهء « مكتب اصفهان » كه اخيراً دارد شهرت جهانى پيدا مىكند و معروف مىشود ، مكتبى است كه از ميرداماد و شخصيتهايى مثل او شروع مىشود .\r\nاين جمله از ميرداماد ، معروف است . همين مطلب را به زبان فلسفه به اين شكل گفته است : « المتفرقات فى سلسلة الزمان مجتمعاتٌ فى وعاء الدهر » يعنى اين اشياء كه در رشتهء زمان يكى بعد از ديگرى و از هم جدا هستند ( مثلًا جلسهء امروز از جلسه هفتهء گذشته جداست ، يك هفته با همديگر فاصله دارند ، در اين بين ميليونها حادثه براى هر يك از افراد اين جلسه پيدا شده ، حالا ما كجا هستيم آن جلسه كجاست ؛ در رشتهء زمان ، حوادثْ متوالى و پشت سر يكديگرند ، از هم جدا هستند و با يكديگر فاصله دارند ) همينها كه در اين چهره از يكديگر دورند و با يكديگر فاصله دارند ، در چهرهء ديگر كه او آن را « وعاء دهر » يعنى ظرف روزگار مىنامد ( اصطلاح ، مخصوص خود اوست ) [ با هم هستند . 
  ] تمام حوادث متفرق و متسلسل كه مثل دانه‌هاى زنجير پشت سر يكديگر قرار گرفته‌اند در آنجا با يكديگر معيّت دارند و جدايى در كار نيست .\r\n\r\nبيان حاج‌ميرزا علىآقاى قاضى\r\nديگران ، آنهايى كه به زبان عرفان گفته‌اند ، [ بيان ديگرى دارند . 
  ] آقاى طباطبايى از استادشان مرحوم آقاى حاج ميرزا علىآقاى قاضى - كه از بزرگان عصر ما بود و در بيست سال پيش فوت كرد و مرد بسيار بزرگوارى بود و البته فوق‌العاده بود و شاگردهاى خيلى خصوصى داشته است - نقل مىكردند كه او هميشه مرگ و دنيا را تشبيه مىكرد ؛ مىگفت انسان وقتى كه مىخوابد و بعد بيدار مىشود ، در حال\r\n\r\n","description":"","footnote":"","page_name":" 457 ","page_number":461},
  {"content":"\r\n\r\nخواب ، دو رشتهء بيدارى ( بيدارى قبل از خواب و بيدارى بعد از خواب ) از همديگر بريده مىشوند ؛ وقتى كه بيدار مىشود دومرتبه زندگىاش همان رشتهء قبل از خواب را دنبال مىكند ، يعنى اين دو بيدارى به يكديگر وصل مىشوند . انسان وقتى كه مىميرد يك مرتبه احساس مىكند كه يك زندگى با زندگىِ قبل از آمدن به دنيا پيوند خورده و به هم وصل شده است ؛ در اين بين مدتى كه در دنيا زندگى كرده است حالت آن وقتى است كه خواب بوده است . علتش اين است كه از نشئه‌اى به نشئه‌اى آمده ، به نشئهء اول بازمىگردد . مثل اينكه انسان بيدار است ، حالتش حالت يك نشئه است ؛ مىخوابد ، مثل اين است كه نشئهء ديگر پيدا مىكند ؛ وقتى بيدار مىشود به نشئهء ماقبل بازگشت مىكند و مىبيند ايندو با همديگر متصل شد . مثلًا اگر بازارى است و در بازار بوده و با چك و سفته و معامله و خريد و فروش سر و كار داشته ، اينها در عالم خواب [ زدوده شده 
  ] ، وقتى كه بيدار مىشود ايندو مثل نخى كه بريده شده باشد دومرتبه به همديگر گره مىخورد و اتصال پيدا مىكند .\r\n\r\nبيان قرآن\r\nو اما لسان قرآن . قرآن يك صراحت فوق‌العاده عجيبى به اين مطلب دارد . صراحت قرآن به اين صورت است كه مىگويد تمام اعمالى كه انسان در دنيا انجام مىدهد ، چه خوب و چه بد ، كه انسان فكر مىكند كه از عمل خودش گذشته و رد شده ( من امروز در اينجا قرار دارم ، فلان عمل را ، خوب يا بد ، چند سال پيش انجام داده‌ام ، چقدر فاصله دارد ! قرآن مىگويد اين‌جور نيست ) تمام آن اعمال را ما تحويل مىگيريم ، در نزد ما همهء آنها محفوظ است . تو يك روز برمىگردى ، يك وقت مىبينى گذشته و آينده‌ات به يكديگر متصل شد ، عين اعمال خودت را حاضر و آماده مىبينى . جزا به خود اعمال است . اين در دنياست‌كه جزا يك چيز است و عمل چيز ديگر . اين در دنياست كه عمل يك چيز است و پاداش چيز ديگر . در دنيا فرض كنيد بچه كار خوبى مىكند ، مثلًا نمرهء خوبى از مدرسه آورده است ، پدر به او پاداش مىدهد ، مثلًا يك دوچرخه برايش مىخرد . ولى دوچرخه يك چيز است ، نمره آوردن چيز ديگر . اما در آن دنيا مسأله از اين قبيل نيست . قرآن مىگويد « انَّما تُجْزَوْنَ ما كُنْتُمْ تَعْمَلونَ » همين نفس عمل شما پاداشى است كه خدمتتان تقديم مىشود . « وَ وَجَدوا ما عَمِلوا حاضِراً » قرآن مىگويد آنجا تمام اعمال خودشان را\r\n\r\n","description":"","footnote":"","page_name":" 458 ","page_number":462},
  {"content":"\r\n\r\nحاضر مىيابند ؛ خود اعمالشان را حاضر مىبينند ؛ با نفس اعمال خودشان روبرو مىشوند نه با چيز ديگر . « يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سوءٍ تَوَدُّ لَوْ أَنَّ بَيْنَها و بَيْنَهُ امَداً بَعيداً » « 1 » روزى كه هر نفسى هر عمل خير خودش را در آنجا حاضر و آماده مىبيند و هر عمل شر خودش را . دربارهء عمل شر مىگويد ولى در آنجا انسان آرزو دارد كه بين او و عمل شرش فاصله ايجاد شود ، از آن فاصله بگيرد ، ولى فاصله گرفتنى نيست ، جزء وجودش است ، از او جدا نمىشود .\r\nحال ، اينكه قرآن مىگويد كه در اين جهان [ خود و خاندانتان را 
  ] از آن آتشى كه [ آتشگيره‌اش انسان و سنگ است حفظ كنيد 
  ] نه خيال كنيد يك آتش افروخته‌اى از بيرون [ بر انسان وارد مىشود ؛ 
  ] زغال‌سنگ آورده‌اند ، كُنده و هيزم آورده‌اند ( مثل نمرود كه مىخواست ابراهيم عليه السلام را بسوزاند ) ، اول يك دنيايى از آتش به وجود آورده‌اند ، آن وقت انسانها را مىاندازند در آتشهايى كه بيگانه از وجود آنها هستند تا اينها را بسوزاند . اگر چنين چيزى بود خدا هيچ‌وقت انسان را نمىسوزاند ؛ بلكه آتشهايى كه آن آتشها هم خود شما هستيد و مادهء قابل احتراق همين خود شما هستيد نه چيز ديگر . كما اينكه بهشت هم همين‌طور است ؛ در بهشت هم هيچ چيز را از بيرون نمىآورند ، نه حورش ، نه قصورش ، نه درختهايش ، نه آبهايش ، نه شيرهايش و نه هر چيز ديگر ؛ پيغمبر فرمود همهء اينها همان تجسم‌يافتهء اعمال خود شما هستند . در اين زمينه اينقدر ما آيه و حديث داريم و اينقدر شواهد و قرائن داريم كه اگر بخواهيم در اطراف همين موضوع بالخصوص صحبت كنيم شايد دو سه جلسه بايد صحبت كنيم .\r\nاين معناى « وَقود » كه انسانها در آنجا وقودند ؛ يعنى خيال نكنيد آتشى از بيرون مىآورند . وقتى كه انسان خودش وقود باشد ، اين آتش مىشود چاره‌ناپذير .\r\n\r\nمقصود از « سنگ »\r\nنكتهء ديگر اين است كه قرآن فرموده است : « آتشى كه وقودش انسانها هستند و سنگ » . مقصود از سنگ چيست ؟ بعضى از مفسرين به صورت احتمال گفته‌اند شايد مقصود اين بتهايى است كه مسجود مردم قرار مىگيرند ، معبودها كه اغلب سنگى\r\n\r\n\r\n\r\n\r\n","description":"","footnote":"\r\n( 1 ) . آل‌عمران / 30 .\r\n","page_name":" 459 ","page_number":463},
  {"content":"\r\n\r\nبود .\r\nولى بعضى ديگر كه دقيقتر فكر كرده و نظر داده‌اند گفته‌اند : يكى از تفاوتهاى دنيا و آخرت ( غير از آن جهتى كه عرض كردم ) اين است كه در دنيا اگر انسانى را بخواهند آتش بزنند حداكثر اين است كه بدنش را آتش مىزنند . حال اگر آتش نمرود هم در دنيا باشد ، با هر وسيله‌اى بخواهد باشد ، با زغال‌سنگ يا كنده يا هيزم يا چوبهاى آتش‌زا ، چه مىكند ؟ آخرش بدن انسان را خاكستر مىكند ؛ ديگر از اين بيشتر نيست . آيا آتش‌دنيا مىتواند روح انسان را آتش بزند ؟ يعنى آيا مىتواند در دنيا آتشى وجود داشته باشد كه از دل انسان و از آن كمون روح انسان طلوع كند ؟\r\nنه ، آتش دنيا به آن دسترسى ندارد . روح انسان كه مركز فكرها و احساسهاست و با آن روح ، انسان مىانديشد و فكر مىكند و مىخواهد و دشمنى مىورزد ، او از آتشهاى دنيا مصون است . ولى قرآن در آيه‌اى كه در سورهء « وَيْلٌ لِكُلِّ هُمَزَةٍ لُمَزَةٍ » است جمله‌اى گفته است :\r\nوَيْلٌ لِكُلِّ هُمَزَةٍ لُمَزَةٍ . الَّذى جَمَعَ مالًا وَ عَدَّدَهُ . يَحْسَبُ انَّ مالَهُ اخْلَدَهُ . كَلّا لَيُنْبَذَنَّ فِى الْحُطَمَةِ . وَ ما ادْريكَ مَا الْحُطَمَةُ . نارُ اللَّهِ الْموقَدَةُ . الَّتى تَطَّلِعُ عَلَى الْافْئِدَةِ . انَّها عَلَيْهِمْ مُؤْصَدَةٌ . فى عَمَدٍ مُمَدَّدَةٍ « 1 » .\r\nواى به حال اين عيبجويان ( عيبجويى غير از انتقاد است كه انتقاد گاهى به حق است ؛ عيبجويى يعنى مسخره‌چىگرى ؛ اشخاصى كه كار و شغلشان اين است كه مردم را به يك شكلى خفيف و تحقير كنند ، با چشمشان ، با گوششان ، با شكلك درآوردن ؛ در خيابان يك كسى راه مىرود ، پشت سرش تقليدش را در بياورند ؛ اينهايى كه شأنشان فقط اين شده است كه آبرو و حيثيت مردم را بريزند ) « ا لَّذى جَمَعَ مالًا وَ عَدَّدَهُ » آن‌كه ثروت فراوانى جمع كرد و مرتب مىشمارد كه چقدر زياد شده است . شايد منظور اين باشد كه از همين راه ، ثروتهايى هم به دست آورده و معبودش هم اين ثروت است . اينكه مىگويد « وَ عَدَّدَهُ » مرتب مىشمارد ، وقتى كه براى انسان ثروت هدف بشود [ گويى خودش همان ثروت شده است . 
  ]\r\n\r\n\r\n\r\n\r\n","description":"","footnote":"\r\n( 1 ) . همزه / 1 - 9 .\r\n","page_name":" 460 ","page_number":464},
  {"content":"\r\n\r\nاخيراً كتابى در فلسفهء اخلاق مطالعه مىكردم ، ديدم اصطلاح خيلى خوبى فرنگيها دارند . به فارسى به كلمهء « تثبيت » ترجمه شده است . مىگويند انسان گاهى در يك چيزهايى « تثبيت » مىشود ، يعنى شخصيتش در همان شىء ثابت مىماند ، شخصيت او مىشود عين آن . بعد مثال مىزند ، مىگويد با اينكه انسان بايد به پول مثل يك وسيله براى خود نگاه كند ، ولى گاهى خود را وسيله براى پول قرار مىدهد ، شخصيتش در پول تثبيت مىشود ، يعنى همه چيز او مىشود پول ، او بودنِ او و تمام شخصيتش مىشود پول . وقتى كه پول را مىشمارد گويى خودش را دارد مىشمارد . اگر مثلًا يك تومان بر پول اضافه شده ، چيزى بر خودش اضافه شده ؛ اگر يك تومان از پول كم شده ، قطعه‌اى از جان او كم شده است .\r\n« يَحْسَبُ أَنَّ مالَهُ أَخْلَدَهُ » خيال مىكند اين ثروت مىتواند او را جاويدان كند .\r\nانسان مىتواند جاويدان شود ولى نه از راه ثروت . آن‌كه انسان را جاويدان مىكند ثروت نيست . « كَلّا » سخن مگو ، رها كن ، حرف آخر را بزن « لَيُنْبَذَنَّ فِى الْحُطَمَةِ » اين پرت خواهد شد در حطمه . بعد مىگويد : « وَ ما أَدْريكَ مَا الْحُطَمَةُ » چه مىدانى حطمه چيست « نارُاللَّهِ الْموقَدَةُ » آتش افروختهء الهى ، آن‌كه طلوع مىكند بر دلها نه بر جسمها : « ا لَّتى تَطَّلِعُ عَلَى الْأَفْئِدَةِ » آتشى كه بر دلها طلوع مىكند ، يعنى اين از آن آتشها نيست كه فقط بدن را بسوزاند ( بدن را بسوزاند خاكسترش مىكند ) آتشى است كه بر دلها [ طلوع مىكند . 
  ]\r\nدر جاى ديگر همين دلها را تشبيه به سنگ مىكند ، مىگويد دلهاى سنگ و بدتر از سنگ : كَالْحِجارَةِ أَوْ أَشَدُّ قَسْوَةً « 1 » . آنگاه گفته‌اند اينجا كه قرآن مىگويد : « وَقودُهَا النّاسُ وَالْحِجارَةُ » انسانها و سنگها مايه‌هاى احتراق هستند ، اين سنگها يعنى انسانها .\r\nآنجا كه مىگويد انسانها ، يعنى انسانها با آن جسمشان ، انسانها با آن اعمال تجسم‌يافته‌شان ؛ ولى آن آتش منحصر به آتش جسمانى نيست : « وَالْحِجارَةُ » و دلهاى سنگشان .\r\n« يا ايُّهَا الَّذينَ امَنوا قوا انْفُسَكُمْ وَ اهْليكُمْ ناراً وَقودُهَا النّاسُ وَ الْحِجارَةُ عَلَيْها مَلائِكَةٌ غِلاظٌ شِدادٌ » بر آن آتش از فرشتگان خشن و قوى مسلطاند « لايَعْصونَ اللَّهَ ما أَمَرَهُمْ » سنت الهى و امر الهى و جريان كار الهى را يك ذره تخطّى نمىكنند ؛ آن ناموس الهى\r\n\r\n\r\n\r\n\r\n","description":"","footnote":"\r\n( 1 ) . بقره / 74 .\r\n","page_name":" 461 ","page_number":465},
  {"content":"\r\n\r\nكه بايد اجرا شود بدون تخطى به وسيلهء آنها اجرا مىشود ؛ و هر چه كه در دستور خلقت و قضا و قدر الهى به آنها امر شود كه اجرا شود آنها فقط مأمور اجرا هستند و جز اين چيزى نيست .\r\nپس اين آيه به تناسبى كه در آيهء پيش سخنى از زنان پيغمبر بود يك مرتبه خطاب به عموم مؤمنين كرد و آن مسألهء مسؤوليت نهايىاى را كه انسانها در برابر خودشان و در برابر خاندانشان دارند [ مطرح كرد كه 
  ] خود را نگه داريد ، خود را آنچنان بسازيد كه چنين عاقبتى نداشته باشيد ، و خاندانتان را آنچنان بسازيد كه [ كار آنها 
  ] به چنين عواقبى منتهى نشود .\r\nحال ، اينكه « خاندانتان را اينچنين بسازيد » اين مسؤوليت در چه حد است ؟\r\nمىگويند وقتى كه اين آيه نازل شد يكى از اصحاب پيغمبر را ديدند كه در كنار خانهء پيغمبر سخت مىگريد . حضرت سؤال كردند چرا مىگريى ؟ گفت : يا رسول‌اللَّه ! من تا حالا دربارهء خودم فكر مىكردم ، حالا مىبينم يك مسؤوليت بزرگترى دارم ، من چطور مىتوانم آنها را حفظ كنم ؟ فرمود : مسؤوليت تو يك حدى دارد ؛ كه البته گاهى انسان از عهده برنمىآيد ، اين ديگر به او مربوط نيست .\r\n\r\nآمادگى بيشتر براى تربيت ، در جوانى\r\nاينجا دو سه نكته را بايد متوجه شد . يك نكته اين است كه به طوركلى در تعليم و تربيت ، انسانها هر چه از نظر سنى كوچكتر و جوانتر باشند آمادگىشان براى هرگونه تربيتى بيشتر است ؛ يعنى انسان هر چه كوچكتر است نقش‌پذيرتر است و هر چه كه بزرگتر مىشود نقش‌ناپذيرتر مىشود . اين ، هم در خوبيها صدق مىكند هم در بديها .\r\nهمسر انسان در همان اوايل نقش‌پذيرتر است تا وقتى كه سنش بالا برود . بچهء انسان هم اينچنين است . اين است كه حضرت امير در وصيتشان به امام حسن مرتب توصيه مىكنند ، مىفرمايند مراقب بچه‌ها باش : « وَ إنَّما قَلْبُ الْحَدَثِ كَالْارْضِ الْخالِيَةِ » « 1 » دل جوان مانند زمينِ كشت نشده است ، آمادهء هر بذرى است كه در آنجا بكاريم .\r\nولى اگر زمين را يك بار كشت كردند ، ديگر كشت دوم كارش مشكل مىشود .\r\nسعدى مىگويد :\r\n هر كه در خردىاش ادب نكنند * در بزرگى صلاح از او برخاست\r\nچوب تر را چنان كه خواهى پيچ * نشود خشك جز به آتش راست \r\nچوب وقتى كه تر است هرطور كه آن را بپيچى بعد كه خشك شد به همان شكل درمىآيد ؛ ولى وقتى كه خشك است نمىتوان آن را به شكل دلخواه درآورد .\r\n\r\nكيفيت اعمال اين مسؤوليت :\r\n\r\n1 . از راه ارشاد و گفتن\r\nحال كيفيت [ حفظ و نگهدارى خاندان از آتش 
  ] چگونه است ؟ دو راه دارد . يك راه ارشاد و راهنمايى است ، گفتن ، تعليم و ياد دادن . اگر خود انسان مىداند ، خودش اين كار را بكند ؛ اگر نمىداند لااقل افرادى را كه مىدانند ، در داخل خانه بر آنها بگمارد كه به آنها تعليم كنند ، يا آنها را ببرد در جايى كه چنين تعليماتى وجود دارد .\r\nولى به هر حال بايد امر و نهىهاى الهى ، معارف الهى به وسيلهء پدر و مادر به گوش فرزندان برسد ؛ مأمور ابلاغ و وسيلهء ابلاغ ، آنها هستند . اگر بچه‌اى بزرگ بشود و به گوشش نرسد ، مسؤولْ پدر و مادرند .\r\n\r\n2 . از راه عمل\r\nاز اين بالاتر ، عمل خود پدر و مادر است و مخصوصاً پدر ؛ يعنى پدر در منزل اگر عملش به گونه‌اى باشد كه پسر ، دختر و همسر هميشه در وجود او حقيقت را ببينند ، [ خاندان او اهل حقيقت خواهد شد ؛ 
  ] در وجود او نه فقط نماز خواندن را ببينند ، احترام به نماز را ببينند ؛ ببينند اصلًا نماز براى او يك حقيقت محترمى است . بچه‌اى مىبيند پدرش نماز مىخواند ، اما مىبيند اين نماز براى پدرش كوچكترين كارهاست . سر ظهر كه به خانه مىآيد ، از همهء كارهايش فارغ شده مىخواهد ناهار بخورد ، مىگويد چقدر فاصله تا ناهار هست ؟ پنج دقيقه . پس ما نمازمان را بخوانيم تا خيالمان راحت شود . نماز در دل بچه به صورت يك امر غيرمهم وارد مىشود ؛ بر خلاف آن بچه‌اى كه مىبيند براى پدر نماز مهمترين كارها و اصلهاست ؛ حتى برنامه‌اش را طورى تنظيم مىكند كه نماز اول وقتش [ از بين نرود ؛ 
  ] مسافرت مىخواهد برود ، مىگويد به گونه‌اى برويم كه اول مغرب به نمازمان برسيم . بعد اين نماز را با آداب و مستحباتش انجام مىدهد . اصلًا نماز در ذهن اين بچه حالت\r\n\r\n\r\n\r\n\r\n","description":"","footnote":"\r\n( 1 ) نهج‌البلاغه ، نامهء 31 .\r\n","page_name":" 462 ","page_number":466},
  {"content":"\r\n . \r\n","description":"","footnote":"","page_name":" 463 ","page_number":467},
  {"content":"\r\n\r\nديگرى پيدا مىكند .\r\nمرحوم پدر خودمان رضوان‌اللَّه عليه ، ما از بچگى اين را مىديديم كه از نظر ايشان آنچه كه مربوط به دين و مذهب بود در نهايت احترام بود ؛ نماز يك حقيقت محترم بلكه محترمترين حقيقتها بود . ما حس مىكرديم ماه رمضان كه مىآيد واقعاً يك امر قابل احترامى مىآيد ، يك امرى مىآيد كه دارد استقبال مىشود ، از ماه رجب و شعبان به استقبال مىرفتند يعنى مرتب روزهء مستحبى مىگرفتند ؛ پيشواز مىرفتند . پيشواز رفتن [ يعنى 
  ] مهمانى دارد مىآيد كه ما داريم استقبالش مىكنيم .\r\nآداب ماه رجب ، آداب ماه شعبان و مستحبات اين دو ماه عمل مىشد . معلوم بود كه به سوى يك امر بزرگ و خطير دارند مىروند . اگر بچه يك ذره قابل باشد در او اثر مىگذارد . اگر در خانواده‌اى بچه حس كند كه پدر راستى را به دليل اينكه راستى است [ ترك نمىكند و 
  ] دروغ اساساً به زبان اين پدر نمىآيد ، او راستگو مىشود . اما بچه‌اى كه مىبيند پدرش به خاطر كوچكترين منفعتى دروغ مىگويد ، اگر پدر يك ساعت بنشيند بگويد بچه جان دروغ نگو ، او نمىتواند بپذيرد .\r\nبنابراين اينجا كه قرآن دارد : « قوا انْفُسَكُمْ وَ اهْليكُمْ » نكتهء ديگرى هم هست و آن اين است : قرآن اگر مىگفت : « يا ايها الذين امنوا قوا اهليكم » اى اهل ايمان خاندان خودتان را حفظ كنيد ، مطلب درست كاملى گفته بود . ولى وقتى فرمود : « قوا انْفُسَكُمْ وَ اهْليكُمْ » خودتان را و خاندانتان را حفظ كنيد ، و اول « خودتان » را ذكر كرد ، ضمناً اشاره به رابطهء ميان ايندو هست ، يعنى تا خودتان را حفظ نكنيد آنها را نمىتوانيد حفظ كنيد . من نماز نمىخوانم ولى بچه ! تو نماز بخوان ، نماز چيز خيلى خوبى است ! تو به من نگاه نكن اگر دروغ مىگويم ، تو راستگو باش ! « نگاه نكن » حرف است .\r\n\r\nسخن مرحوم شاه‌آبادى\r\nمىگويند مرحوم شاه‌آبادى مىگفته طبيعت دزد است ، يعنى انسان با انسان بد بنشيند ، خودش نمىفهمد ، يك وقت مىبيند خصلت او در وى آمده ، يعنى طبيعتش دزدكى از او گرفته است . « دزد است » يعنى طبيعتْ مخفى از شعور انسان مىگيرد .\r\nمولوى اين نكته را به اين صورت مىگويد :\r\n مىرود از سينه‌ها در سينه‌ها * از ره پنهان صلاح و كينه‌ها \r\nيعنى تو با ديگرى دارى حرف مىزنى ، [ بدون آنكه خودت بفهمى صفات او را\r\n\r\n","description":"","footnote":"","page_name":" 464 ","page_number":468},
  {"content":"\r\n\r\nمىگيرى . 
  ] برخى اشخاص گاهى از اين غرورها دارند ، به او مىگويند با فلان‌كس ننشين ، مىگويد من مواظب خودم هستم . مىگوييم تو مواظب هستى يعنى آگاهانه نمىگيرى ، ولى نمىفهمى ، مىبينى ناآگاهانه طبيعتت گرفته ، و خودت نفهميده‌اى .\r\nحال وقتى كه انسان از مُعاشر خودش ناآگاهانه بگيرد ، اولاد از پدر و مادر ناآگاهانه نمىگيرد ؟ پس اين باورى نيست كه انسان خودش را حفظ نكند و بتواند خاندانش را حفظ كند . مرحوم شيخ غلامرضا يزدى رضوان‌اللَّه عليه كه مرد بسيار بزرگى بود ( دو سال به قم آمد ، علماى قم خيلى اصرار كردند كه او را نگه دارند ، جريان مفصلى دارد ، پسرش هم همان جا فوت كرد ، براى درس تفسيرى كه داشت ) يك وقتى در يك منبر مطلبى آورد ، گفت كه يك دهاتى اسهال داشت ، يك كسى برايش فرنى آورد . گفت من نمىخورم . گفتند چرا ؟ گفت اين خودش را نمىتواند نگه دارد ، شكم مرا مىتواند نگه دارد ؟ حال ، آدمى كه خودش خودش را نمىتواند نگه دارد ، مىتواند مردم را نگه دارد ؟ پدرى كه خودش را نتواند نگه دارد ، بچه‌هايش را مىتواند نگه دارد ؟ اين است كه قرآن مىگويد : « قوا انْفُسَكُمْ وَ اهْليكُمْ » اول خودت را نگه دار ، بعد برو سراغ زن و بچه . تو كه خودت را نمىتوانى نگه دارى چطور زن و بچه‌ات را مىتوانى نگه دارى ؟ اول خود نگهدارى ، بعد غير نگهدارى .\r\nمطلقِ كسانى كه مىخواهند نگهدارندهء اخلاقى جامعه باشند ، اگر خودشان را نتوانند نگه دارند [ جامعه را نمىتوانند نگه دارند . 
  ] امكان ندارد كه انسان خودش را نتواند نگه دارد ، بعد بگويد من جامعه را مىخواهم نگه دارم .\r\n\r\nكيفر آخرت عين اعمال ماست\r\nيا ايُّهَا الَّذينَ كَفَروا لا تَعْتَذِرُوا الْيَوْمَ انَّما تُجْزَوْنَ ما كُنْتُمْ تَعْمَلونَ . همان‌طور كه مفسرين گفته‌اند اين آيهء دوم تأكيدى است بر آيهء قبلى ؛ منتها آيهء قبلى به صورت اشاره مطلب را گفته بود ، در كلمهء « وَقود » بيان كرده بود ، اين آيه به صورت صريحتر بيان مىكند .\r\nاين « يا ايُّهَا الَّذينَ كَفَروا » خطاب امروز نيست ، در قيامت اين خطاب تكرار مىشود :\r\n« لا تَعْتَذِرُوا الْيَوْمَ » امروز عذرخواهى نكنيد ، امروز اعتذار نجوييد . اعتذارجويى نوعى اظهار پشيمانى و بازگشت و به يك معنا توبه است . امروز اعتذار نجوييد ، چرا ؟ عذر پذيرفته نمىشود ، چرا ؟ آيا از پذيرفتن عذر مضايقه مىشود يا پذيرفتنى نيست ؟\r\n\r\n","description":"","footnote":"","page_name":" 465 ","page_number":469},
  {"content":"\r\n\r\nقرآن در بيانات خودش عجيب است . اين مسأله مطرح مىشود كه خداى كريمِ رحيم مهربان كه كرم و رحمتش نامتناهى است چرا عذر را نمىپذيرد ؟ قرآن جواب مىدهد هرچه قابل پذيرش باشد او مىپذيرد ؛ آنچه را نمىپذيرد كه امكان پذيرش ندارد و پذيرفتنش محال است . اين مثالى كه عرض مىكنم از يك نظر مثال خوبى است ، تشبيه است و نمىتواند حتماً از هر جهت مثال كاملى باشد . مَثلش مَثل اين است كه ما درِ يك شيشه را محكم ببنديم ، بعد آن را وارد يك اقيانوس كنيم ، آنگاه بگوييم اقيانوس به اين عظمت چرا يك ذره آب در اين شيشهء نيم‌ليترى نمىريزد ؟\r\nجواب اين است كه اقيانوس بىپايان است ولى درِ اين شيشه بسته است . اقيانوس كارش اين است كه هر جا كه موجودى و راهِ بازى باشد ، سرايت كند . اين راه از ناحيهء خود اين موجود بسته است . انسان اگر راه را بر خود نبندد رحمت الهى او را مىگيرد ؛ رحمت الهى آنجا را نمىگيرد كه راه را انسان خود بر خود بسته باشد .\r\nاينجا قرآن اين طور تعبير مىفرمايد : « لا تَعْتَذِرُوا الْيَوْمَ » عذر نجوييد امروز كه پذيرفته نمىشود ، نه از آن جهت كه عذر قابل پذيرش است و خدا از پذيرش امساك مىكند ، بلكه پذيرش‌پذير نيست . حال چرا پذيرش‌پذير نيست ؟ « انَّما تُجْزَوْنَ ما كُنْتُمْ تَعْمَلونَ » كيفر داده مىشويد به عين اعمال خودتان ، يعنى ما كه كيفر را از بيرون نياورده‌ايم ، مثل يك آتش بيرونى ، كه شما بگوييد اين آتش را از من دور كن .\r\nاين آتشْ خود اعمال شماست ، همان اعمال شماست ؛ اين الآن ديگر جزء وجود و شخصيت شماست ، جزء منِ شماست ، جزء منش شماست . همان‌طور كه مرز براى خود شما محال است ، جدا شدن اينها از شما غيرممكن است مگر در دنيا ؛ فقط در دنياست كه انسان مىتواند عمل خوب يا بد را از خودش ببُرد ؛ يعنى انسان تا در دنيا هست رابطه ، قطع‌شدنى و بريدنى هست ، كه رابطهء عمل بد را بريدن همان است كه اسمش « توبه » است . دنيا دار عمل است ، در اين دار عمل ، انسان مىتواند با يك شستشو ، با يك نوع عمل جراحى روحى اعمال سيئه را از خودش ببُرد و دور كند و دور بريزد . اما آخرت ، ديگر دار عمل نيست و لهذا در اينجا مىفرمايد : امروز عذر مجوييد ؛ كه درواقع اين جمله به چند جمله تحليل مىشود .\r\nقرآن را انسان بايد بخواند و آن تحليلهايش را دربياورد ؛ يك جمله به جاى چند جمله مىگويد ، آن جمله‌هايى كه در زير پنهان است . « لا تَعْتَذِرُوا الْيَوْمَ » عذر مجوييد امروز . اينجا چند جمله در تقدير است كه با « انَّما تُجْزَوْنَ » همهء آنها را يك جا\r\n\r\n","description":"","footnote":"","page_name":" 466 ","page_number":470},
  {"content":"\r\n\r\nبيان كرده است . عذر مجوييد كه پذيرفته نمىشود ، چرا ؟ آيا قابل پذيرش است و خدا امساك مىكند ؟ نه . پس چرا پذيرفته نمىشود ؟ قابل پذيرش نيست . چرا قابل پذيرش نيست ؟ چون كيفرِ اينجا خود اعمال است ، چيز ديگرى نيست .\r\n\r\nتوبه\r\nحال رابطهء آيات را ببينيد . بعد مىفرمايد : « يا ايُّهَا الَّذينَ امَنوا توبوا الَى اللَّهِ تَوْبَةً نَصوحاً » اى اهل ايمان به سوى خداى متعال تائب شويد ، توبه كنيد ، آن هم توبهء نصوح .\r\nقبل از اين آيه اين آيه را ذكر كرد كه در قيامت مردمى مىخواهند عذر بجويند ، اظهار ندامت و پشيمانى و بازگشت كنند ؛ به آنها مىگويند اينجا عذر نجوييد كه فايده‌پذير نيست . يك دفعه حساب آخرت را رها مىكند مىآيد [ سراغ 
  ] دنيا : پس اى اهل ايمان قبل از آنكه در آنجا عذرخواهى كنيد و عذرتان پذيرفته نشود ، در جايى كه عذر پذيرفته مىشود عذر بخواهيد ، يعنى توبه كنيد . آن اعتذار آخرت است اين اعتذار دنيا ؛ در خانهء كشت اعتذار بجوييد ، در خانهء عمل اعتذار بجوييد نه در خانهء جزا . در خانهء جزا اعتذار فايده ندارد . فوراً مسألهء توبه را مطرح مىكند : « يا ايُّهَا الَّذينَ امَنوا توبوا الَى اللَّهِ تَوْبَةً نَصوحاً » توبه كنيد ، از راه كج و انحرافى خودتان به سوى حق بازگشت كنيد و به راه مستقيم خدا بازگرديد ولى توبه‌تان توبهء نصوح باشد .\r\nدر باب توبه چند مطلب است كه بايد عرض كنم . يكى اينكه مقصود از « توبهء نصوح » چيست ؟ در باب توبهء نصوح بعضى گفته‌اند كه « نصوح » نام مردى بوده است و گناهش اين بوده كه لباس زن مىپوشيده ، خودش را به صورت زن درمىآورده است و در حمام زنها مىرفته و كيسه‌كش زنها بوده و بعد توبه كرده است . اين سخن نه با روايات معتبرى كه در ذيل اين آيه آمده جور درمىآيد نه با تعبير خود آيه ، چون اگر نصوح اسم انسان مىبود از نظر قواعد عربى بايد مىفرمود : « يا ايها الذين امنوا توبوا الىاللَّه توبةَ نصوح » توبه كنيد مانند توبهء نصوح ؛ [ نصوح را به توبه 
  ] اضافه مىكرد ، مضاف و مضاف‌اليه مىآورد ، در صورتى كه نصوح را به صورت صفت آورده ، يعنى توبه‌اى كه نصوح باشد ، نه توبه‌اى مانند توبهء انسانى كه اسمش نصوح بوده است .\r\n\r\n","description":"","footnote":"","page_name":" 467 ","page_number":471},
  {"content":"\r\n\r\n\r\nتوبهء نصوح\r\nپس مقصود از توبهء نصوح چيست ؟ نصوح از مادهء « نصح » است . نصح يعنى خيرخواهى خالصانه . ناصح را كه ناصح مىگويند به اعتبار اين است كه خيرخواه خالصانه و مخلصانه است . توبهء نصوح يعنى توبهء خالصانه و مخلصانه ، توبه‌اى كه تا آن عمق روح انسان توبه كند . پيغمبر فرمود مقصود از توبهء نصوح توبهء غيرقابل بازگشت است ، توبه‌اى كه دوباره انسان را به گناه برنگرداند . تشبيه خوبى فرمود :\r\nتوبهء غيرقابل بازگشت ، مثل شيرى كه از پستان يك حيوان بيرون مىآيد . آيا شيرى كه از پستان حيوان درآمد دوباره بازگشت به پستان مىكند ؟ از گناه آنچنان بيرون بياييد كه شير از پستان بيرون مىآيد ، يعنى ديگر برگشتن نباشد . اين را مىگويند توبهء نصوح .\r\nاميرالمؤمنين توبهء نصوح را در نهج‌البلاغه به اين صورت بيان كرده ، فرموده است شش پايه دارد : پشيمانى شديد از گذشته ، تصميم اكيد نسبت به آينده ، حقوق خدا و حقوق مردم در گذشته را ادا كردن ؛ هر چه حقى از خدا فوت شده ، نمازى ، روزه‌اى ، حجّى فوت شده است ، حقوق الهى را انجام دادن ؛ حقوق مردم را ادا كردن ، اگر ديونى از مردم هست ، هر نوع دينى ، غيبتى از كسى كرده‌اى ، اينها را به هر شكلى كه برايت ممكن است صاف كنى ، ديْنى كه بايد بدهى بدهى ، اگر نمىتوانى بدهى لااقل رضايت مردم را به دست بياورى ؛ غيبت اشخاص را كرده‌اى ، رضايتشان را به دست بياورى ؛ اگر مرده و رفته‌اند ، به جاى آن براى آنها طلب مغفرت [ كنى . 
  ] . . . « 1 »\r\n\r\n\r\n\r\n\r\n","description":"","footnote":"\r\n( 1 ) . [ چند جمله‌اى از آخر اين جلسه روى نوار ضبط نشده است . 
  ]\r\n","page_name":" 468 ","page_number":472},
  {"content":"\r\n\r\n\r\nتفسير سورهء تحريم ( 3 )\r\nاعوذ باللَّه من الشيطان الرجيم\r\nيا ايُّهَا النَّبِىُّ جاهِدِ الْكُفّارَ وَ الْمُنافِقينَ وَ اغْلُظْ عَلَيْهِمْ وَ مَأْويهُمْ جَهَنَّمُ وَ بِئْسَ الْمَصيرُ . ضَرَبَ اللَّهُ مَثَلًا لِلَّذينَ كَفَرُوا امْرَأَتَ نوحٍ وَ امْرَأَتَ لوطٍ كانَتا تَحْتَ عَبْدَيْنِ مِنْ عِبادِنا صالِحَيْنِ فَخانَتاهُما فَلَمْ يُغْنِيا عَنْهُما مِنَ اللَّهِ شَيْئاً وَ قيلَ ادْخُلَا النّارَ مَعَ الدّاخِلينَ . وَ ضَرَبَ اللَّهُ مَثَلًا لِلَّذينَ امَنُوا امْرَأَتَ فِرْعَوْنَ إِذْ قالَتْ رَبِّ ابْنِ لى عِنْدَكَ بَيْتاً فِى الْجَنَّةِ وَ نَجِّنى مِنْ فِرْعَوْنَ وَ عَمَلِهِ وَ نَجِّنى مِنَ الْقَوْمِ الظّالِمينَ . وَ مَرْيَمَ ابْنَتَ عِمْرانَ الَّتى أَحْصَنَتْ فَرْجَها فَنَفَخْنا فِيهِ مِن روحِنا وَ صَدَّقَتْ بِكَلِماتِ رَبِّها وَ كُتُبِهِ وَ كانَتْ مِنَ الْقانِتينَ « 1 » .\r\nدر ميان آيات اين سوره ، آياتى مربوط مىشد به اين داستان كه رازى ميان پيغمبر اكرم صلى الله عليه و آله و يكى از همسرهاى او مىگذرد و بعد او افشا مىكند ، كه ديگر تكرار نمىكنيم . بعد فرمانى بود به همهء اهل ايمان ، كه هم خود و هم خاندان خود را از گناه نگاهدارى كنيد ؛ يعنى تنها مسؤول خود نيستيد ، كه مسؤول خاندانتان هم هستيد ، البته در حدّ امكانات ، نه اينكه بعد از آنكه وظيفهء خود را انجام داديد باز آنها اگر\r\n\r\n\r\n\r\n\r\n","description":"","footnote":"\r\n( 1 ) . تحريم 9 - 12 .\r\n","page_name":" 469 ","page_number":473},
  {"content":"\r\n\r\nخلاف كردند شما مسؤول هستيد . بعد از آن ، آيه‌اى بود كه اهل ايمان را به توبهء نصوح ، توبهء بسيار خالص و غيرقابل بازگشت امر مىكرد .\r\nآيهء بعدى اين است : يا ايُّهَا النَّبِىُّ جاهِدِ الْكُفّارَ وَ الْمُنافِقينَ وَ اغْلُظْ عَلَيْهِمْ . اين آيه در يك خصوصيت ، مختصّ به خود و منحصر به خود است و آن اين است كه آيه‌اى است مربوط به جهاد با منافقين . آيات مربوط به جهاد ، در غير اين آيه يا تحت عنوان كفار است و يا تحت عنوان مشركين و يا به نحوى تحت عنوان اهل كتاب است . اين‌گونه آيات در قرآن داريم : با مشركين بجنگ و جهاد كن ، با كفّار - كه يك معنى اعمّى دارد و شايد غالباً در مورد همان مشركين به كار مىرود - جهاد كن . در مورد اهل كتاب هم آيه‌اى در سورهء توبه هست . ولى در اين سوره آيه‌اى است كه حتى سبب سؤال مفسرين شده است كه مقصود چيست ، چون چيزى است كه به ظاهر با سيرهء پيغمبر موافق نيست . آيه اين است : اى پيامبر با كفار بجنگ ، و با منافقين هم ؛ يعنى در اينجا مخاطب تنها كفار نيستند بلكه منافقين هم در اينجا ضميمه شده‌اند : با منافقين هم بجنگ . اين با اينكه نصّ آيهء قرآن است ، با سيرهء پيامبر جور درنمىآيد ؛ يعنى پيغمبر اكرم با منافقين زمان خودشان هرگز نجنگيدند . آيه مىفرمايد : اى پيامبر با كفار و با منافقين بجنگ ، در صورتى كه سيرهء پيغمبر اين نبوده است كه با منافقين بجنگند ، پس چطور مىشود اين را توجيه كرد ؟\r\nبعضى از مفسرين در كلمهء « جاهِدْ » تصرف كردند ، گفتند : « جاهد » يعنى كوشش كن براى خنثىكردن فعاليت اينها ؛ مبارزه كن و مبارزه معنى اعمى دارد ؛ مبارزهء فكرى ، مبارزهء قلمى ، مبارزهء زبانى ، همهء اينها مبارزه است و پيغمبر در زمان خودش با منافقين نبرد به اصطلاح تبليغاتى ، نبرد فكرى و نبرد روانى داشت ، نبرد شمشيرى نداشت . پس به نظر اين گروه از مفسرين ، جهاد در اينجا به معناى نبرد كردن است و يك معنى اعم مراد است .\r\nاما اين مطلبى است كه تا نوعى تصرف در ظاهر كلمه نشود نمىتوان به آن قائل شد . در آيات ديگر قرآن هر جا جهاد آمده ، درست است كه تنها به معناى مقاتله نيست و اعم است ، اما شامل مقاتله هم مىشود ؛ يعنى ما قبول مىكنيم كه جهاد در قرآن هر جا آمده ، اختصاص به نبرد در ميدان جنگ ندارد ، شامل مطلق مبارزه‌ها مىشود ، اما فردى كه قطعاً شامل مىشود همان نبرد در ميدان جنگ است و نمىشود گفت شامل اقسام ديگر مىشود و شامل اين قسم نمىشود .\r\n\r\n","description":"","footnote":"","page_name":" 470 ","page_number":474},
  {"content":"\r\n\r\n\r\nجهاد با منافقين\r\nپس مقصود چيست ؟ در حديثى ديدم اين مطلب به شكل عالى توضيح داده شده و اين يكى از ادلّهء شيعه است و با آيات قبل هم تناسب دارد . دستور جهاد با منافقين در قرآن رسيده است كه همين آيه است ، يعنى جهاد با منافقين را خود قرآن مجاز شمرده است . پيغمبر اگر در زمان خودش با منافقين جهاد نكرد ، نه براى اين بود كه اساساً جهاد با منافق جايز نيست ، بلكه به آن شكلى است كه پيغمبر در سيزده سال مكه با مشركين جهاد نكرد ؛ يعنى شرايط و اوضاع در آن وقت به گونه‌اى نبود كه پيغمبر جهاد با كفار و مشركين را عملى كند . پس جهاد نكردن پيغمبر با مشركين در دوران مكه نه براى اين بود كه در آن وقت جايز نبود ، بلكه شرايط اقتضا نمىكرد .\r\nجهاد ، قانونى نيست كه در همهء شرايط به طور يكسان اجرا شود . در يك جا پيغمبر با يكى از گروههاى مخالف مىجنگد ، يك سال صلح مىكند ، بعد كه آنها صلح را نقض مىكنند باز پيغمبر با آنها مىجنگد . يا مثلًا امام حسن عليه السلام در شرايط زمان خودش صلح مىكند ، امام حسين عليه السلام در شرايط زمان خودش مىجنگد . جهاد جايز است ، ولى باتوجه به همهء شرايط و مصالح . اين آيه دلالت مىكند كه همچنان كه جهاد با كفار مشروع و جايز است ، جهاد با منافقين هم مشروع و جايز است و بايد با آنان جهاد كرد .\r\nجهاد با منافقين ، اين دستورى كه در اسلام رسيد ، همان جهادى است كه على عليه السلام كرد . چراغ سبزى كه براى على عليه السلام در جهاد با منافقين زمان خودش وجود دارد اين آيه است . جنگ جمل [ به يك شكل 
  ] جهاد با منافق بود و جنگ صفّين و جنگ نهروان به شكل ديگرى . آيه‌اى كه چنين جهادى را اجازه مىدهد اين آيه است . اين بود كه على عليه السلام مىفرمود پيغمبر با « تفسير » جهاد مىكرد و من با « تأويل » جهاد مىكنم . تفسير و تأويل يعنى ظاهر و باطن ، بىپرده و باپرده . پيغمبر با كافرهايى جهاد مىكرد كه پرده‌اى روى كفرشان نبود ، من با كافرهايى جهاد مىكنم كه پردهء نازكى از اسلام روى خودشان انداخته‌اند ولى باطنشان همان باطن است ؛ چون منافق يعنى « باطن‌ْكافر و ظاهرْمسلمان » . جهادى كه على عليه السلام در جنگ جمل با اصحاب جمل كرد ، يا جهادى كه در صفّين با معاويه و اصحاب معاويه كرد ، همين بود . در باطن ميان معاويه و ابوسفيان فرقى نبود . معاويه همان ابوسفيان بود و ابوسفيان همان معاويه ، ولى دو شعار مختلف و متناقض داشتند كه قهراً مقتضيات و\r\n\r\n","description":"","footnote":"","page_name":" 471 ","page_number":475},
  {"content":"\r\n\r\nشرايط زمان اقتضا مىكرد كه شعارهاى مختلف داشته باشند . ابوسفيان در صدر اسلام است و هنوز اميدوار است كه بتواند اسلام را در نطفه خفه كند و لذا صريح به روى اسلام شمشير مىكشد . شعارش چيست ؟ نفى « لا الهَ الَّا اللَّه » و نفى « مُحَمَّدٌ رَسولُ اللَّه » تحت عنوان « اعْلُ هبل » زنده‌باد بت هبل . ولى اين مبارزه با اسلام با شكست مواجه مىشود و سخت با شكست مواجه مىشود . ابوسفيانها از ميدان بيرون مىروند بدون اينكه در ماهيت آنها تغييرى پيدا شده باشد ، يعنى خود را در زير سِتار و پردهء اسلام مخفى مىكنند در حالى كه مقاصد همان مقاصد است . آن‌وقت معاويه‌اى مىآيد خليفه مىشود ؛ شعارها از شعارهاى مسلمانها خيلى داغتر ، يعنى صداى اذان آنها از صداى اذان اينها بلندتر ، صف نماز جماعت آنها از صف نماز جماعت اينها طولانىتر ، تظاهر به اسلام و تظاهر به اين دلسوزيها از دلسوزيهاى مؤمنين واقعى خيلى بيشتر ، ولى ماهيت همان ماهيت است . كفر ، لباسى از همان اسلام پوشيده و به جنگ اسلام آمده است . معنى نفاق همين است .\r\n\r\nمبارزه با نفاق ، مشكلتر از مبارزه با كفر\r\nاين مبارزه خيلى مشكلتر است از آن‌جايى كه كفر لباس خودش را پوشيده باشد .\r\nوقتى كفر لباس اسلام را مىپوشد قهراً از نيروى اسلام استفاده مىكند ، زيرا مردم هميشه هر چيزى را به لباسش مىشناسند . كيست كه حقيقت را در هر لباسى و باطل را در هر لباسى بشناسد ؟\r\nاين است كه كار على عليه السلام در مبارزاتش صد درجه از كار پيغمبر مشكلتر است ، چون على مىخواهد با كفرى مبارزه كند كه لباس اسلام به تن كرده است و پيغمبر با كفرى مبارزه مىكند كه لباس كفر به تن كرده است ؛ على با كفرى مبارزه مىكند در زير شعارهاى ايمان و اسلام ، و پيغمبر با كفرى مبارزه مىكند در زير شعارهاى كفر . اين است كه كار خيلى مشكلتر و دشوارتر است .\r\nبنابراين على كه مبارزه مىكرد همان مبارزه‌اى بود كه پيغمبر مىكرد . « يا ايُّهَا النَّبِىُّ » اختصاص به پيغمبر و زمان خود پيغمبر كه ندارد . پيغمبر كه رحلت فرمود دستورهاى قرآن منسوخ نشد . اينجا اگر مخاطب پيغمبر است ، به اعتبار اين است كه پيغمبر ولىّ امر مسلمين است ؛ فردا كه ولىّ امر مسلمين شخص ديگر است ، همين دستورى كه خطاب به پيغمبر است او بايد اجرا كند . اگر قرآن هميشه مىگفت : جاهِدِ\r\n\r\n","description":"","footnote":"","page_name":" 472 ","page_number":476},
  {"content":"\r\n\r\nالْكُفّارَ ، براى آن كسى كه بعد از پيغمبر مىآيد مجوزى براى جهاد با منافقين نبود ، چون منافقين كافر شمرده نمىشوند و به ظاهر مسلمان هستند . ولى وقتى كه مىفرمايد : جاهِدِ الْكُفّارَ وَ الْمُنافِقين ، مشكل براى هميشه حل مىشود .\r\n« وَ اغْلُظْ عَلَيْهِمْ » و بر آنها سخت بگير ، با آنها مدارا نكن ، كه خطر اينها خطر عظيم است . اين موضوع ، هم در مورد كفار است و هم در مورد منافقين .\r\n\r\nافرادى كه امر بر آنها مشتبه شده است\r\nبعد مىفرمايد : « وَ مَأْويهُمْ جَهَنَّمُ وَ بِئْسَ الْمَصير » جايگاهشان جهنم است ، و جهنم بد گرديدن‌گاهى است . اشاره به يك نكتهء علاوه‌اى است و آن نكته اين است : گاهى دو گروه مسلمان ممكن است در اثر سوءتفاهم رو در روى يكديگر قرار بگيرند و با يكديگر بجنگند . اگر گناهى هست مربوط به يك عده از افراد معين مثل سران است .\r\nاينها روى اعتقاد اسلامى با آنها مىجنگند و آنها هم روى اعتقاد اسلامى با اينها مىجنگند . لازم نيست امر بر هر دو طرف مشتبه شده باشد ؛ بر يك طرف امر مشتبه شده است و او را هم از اشتباه نمىشود بيرون آورد . ولى آن طرفى كه آگاه است چه بايد بكند ؟ آيا آن طرف آگاه بايد بگويد اينها اشتباه كرده‌اند و تقصيرى ندارند پس بايد آنها را آزاد بگذاريم ؟ ! به تعبير اميرالمؤمنين عليه السلام آن‌وقت مثل سگ هار مىشوند . سگ هار را آزاد بگذارى اين را مىگيرد هار مىكند ، آن را مىگيرد هار مىكند . اينجا اين مسأله كه او مقصر است يا مقصر نيست مطرح نيست ، مسألهء مصلحت مسلمين مطرح است . اگر به صورت سگ هار درآمده است ولو اينكه منشأش اشتباهكارى است كلَك او را هم بايد كند ولو در آن دنيا خدا او را معذّب نكند .\r\nدربارهء بسيارى از خوارج كه على عليه السلام با آنها جنگيد اين حرف را مىشود زد .\r\nاميرالمؤمنين تصريح كرد كه اينها جستجوگر حق بودند ولى به اشتباه افتادند . فرمود :\r\nفرق اينها با اصحاب معاويه اين است كه اصحاب معاويه از اول جستجوگر باطل بودند و به باطلشان رسيدند ولى اينها جستجوگر حق بودند و به حق نرسيدند . فَلَيْسَ مَنْ طَلَبَ الْحَقَّ فَأخْطَأَهُ كَمَنْ طَلَبَ الْباطِلَ فَأَدْرَكَهُ « 1 » . ولى حال كه اين‌طور شده است\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه / خطبهء 60 .\r\n","page_name":" 473 ","page_number":477},
  {"content":"\r\n\r\nتبديل شده به يك مار « افسون بر ندار » . جاهلهايى كه روى عقيده كار مىكنند و در اشتباه هستند ، به صورت مارهاى افسون بر ندارى درمىآيند كه اهل دنيا اگر جمع شوند نمىتوانند آنها را منصرف كنند . هر چه مىگويى اين راهى كه تو مىروى خطاست ، غلط است ، بر ضرر اسلام است ، چون واقعاً از روى عقيده كار مىكند مىگويد « ليس الّا » كه مطلب همين است و همين . اگر آزادش كنيد صد نفر ديگر را هم مثل خودش مىكند .\r\nاميرالمؤمنين عليه السلام چنين تعبير مىكند : اينها مانند حيوانى هستند كه در آن كَلَب باشد ( كَلَب يعنى هارى ) ، به صورت يك سگ هار درمىآيد ، يك سگ زنجيرى ، و سگى نيست كه در يك جا خوابيده باشد . مىگويند ميكربى در لعاب دهان سگ هار هست كه هر كسى را بگيرد اگر آن ميكرب وارد خون او بشود ، همان بيمارى هارى عارض او مىشود . خيلى تشبيه عجيبى است . اگر سگ هار را بخواهند آزاد بگذارند صد تا انسان را هار مىكند . چاره‌اى نيست جز اينكه آن را از بين ببرند . ولى همين آدم كه مثل سگ هار شده و كشته مىشود ممكن است مجازات خودش را در دنيا ببيند اما در آخرت خداوند او را ببخشد ، چون عملش روى اشتباهكارى بوده است .\r\nقرآن در اينجا مىفرمايد كفار و منافقين بايد در دنيا مجازات ببينند ، مجازاتشان همين جهاد است و بايد بر آنها سختگيرى كرد ولى اينها گروهى نيستند كه در آخرت معذور باشند ، در آخرت هم جهنمشان را مستقلًا بايد ببينند . پس قسمت اخير اشاره است به اينكه ممكن است گروهى باشند كه جهاد با آنها لازم و واجب باشد اما در آخرت جهنمى هم نباشند ، مثل خوارج ؛ ولى اينها گروهى هستند كه در دنيا بايد با اينها جهاد كرد و در آخرت هم به جهنم مىروند ؛ در دنيا بايد با معاويه جنگيد و در آخرت هم بايد به جهنم برود .\r\n\r\nمثَل قرآن به همسران نوح و لوط عليهما السلام\r\nضَرَبَ اللَّهُ مَثَلًا لِلَّذينَ كَفَرُوا امْرَأَتَ نوحٍ وَ امْرَأَتَ لوطٍ كانَتا تَحْتَ عَبْدَيْنِ مِنْ عِبادِنا صالِحَيْنِ . قرآن در آخر اين سوره دو مثَل ذكر مىكند كه خيلى معنى دارد و خيلى آموزنده است . در آغاز اين سوره عرض كردم كه ابتدا به نظر نمىرسد كه سورهء تحريم يكى از سوره‌هايى باشد كه صددرصد به نفع شيعه و عليه معتقَدات اهل\r\n\r\n","description":"","footnote":"","page_name":" 474 ","page_number":478},
  {"content":"\r\n\r\nتسنن باشد و كمتر به اين سوره استدلال مىكنند ، در صورتى كه اين سوره در اين جهت عجيب سوره‌اى است .\r\nدر اول سوره خوانديم : وَ إِذْ اسَرَّ النَّبِىُّ الى بَعْضِ أَزْواجِهِ حَديثاً . داستان از اينجا شروع شد كه پيامبر اكرم صلّىاللَّه عليه به بعضى از همسران خود رازى را گفت و او افشا كرد . بعد يك مرتبه در آيهء چهارم به جاى يك نفر ، از دو نفر سخن به ميان مىآورد : « انْ تَتوبا الَى اللَّهِ فَقَدْ صَغَتْ قُلوبُكُما » اگر توبه كنيد ، بايد هم توبه كنيد كه دلهاى شما منحرف شده است . گفتيم نمىفرمايد اگر توبه كنيد خدا توبه را قبول مىكند ؛ البته اگر توبه كنند خدا توبه را قبول مىكند ولى اگر بفرمايد چنانچه توبه كنيد خدا قبول مىكند ، لسانْ لسان مهر و محبت است . وقتى مىفرمايد اگر توبه كنيد بايد هم توبه كنيد كه خيلى كارتان خراب است ، لسان لسان خشونت است .\r\nپس خود آيات نشان مىدهد و تاريخ هم نشان مىدهد كه دو نفر از همسران پيغمبر بودند كه پيغمبر اكرم را آزار دادند ، آزارى كه گناهى بزرگ شمرده مىشود ، در حدى كه خداوند دعوت به توبه مىكند . گفتيم از نظر تاريخ و حديث ، شيعه و سنى اتفاق نظر دارند كه اين داستان مربوط به عايشه و حفصه است و در اين بحثى نيست . سوره كه مىخواهد تمام شود ، قرآن فقط دو مثل ذكر مىكند و ديگر حرفى نمىزند : « ضَرَبَ اللَّهُ مَثَلًا لِلَّذينَ كَفَروا » خدا مثلى براى كافران مىآورد ، يا مثلى در مورد كافران مىآورد ( كلمهء « كفر » را هم به كار برده است ) . چه كسى را مثل مىآورد ؟ دو زن را مثل مىآورد . آيا ذكر دو زن در اول سوره ، با دو زن در آخر سوره ، حساب نشده است ؟ خدا از دو زن در اول سوره انتقاد مىكند و در آخر سوره مثَل مىآورد از دو زن ناصالح كه همسر دو مرد صالح بودند . آيا اين بازگشت به اول سوره نيست كه تعجب نكنيد اگر پيامبر ، بندهء صالح خدا ، دو همسر ناصالح داشته باشد . آيا اين نمىتواند اشاره به آن باشد ؟ اگر نگوييم صريح است قطعاً اشاره است .\r\nخدا در مورد كافران ( يا براى مردمان كافر ) مثلى ذكر مىكند ؛ يكى زن نوح و ديگر زن لوط كه هر دو تحت حبالهء دو بندهء صالح ما بودند . از آن پيامبران به عنوان دو بندهء صالح ياد مىكند . « بندهء صالح » به نظر ما كوچك مىآيد . اگر مىفرمود دو پيغمبر ، اين قدر ارزش نداشت كه فرمود دو بندهء صالح ؛ چون پيامبرى منصب است و « عبدين صالحين » نشانهء بندگى است و پيغمبران بيشتر دوست دارند كه آنها را عبد بنامند تا رسول ؛ بنده‌اى كه خدا عبوديت او را اعتراف مىكند .\r\n« فَخانَتاهُما » اين دو زن به شوهران خويش خيانت ورزيدند . البته اينجا مقصود\r\n\r\n","description":"","footnote":"","page_name":" 475 ","page_number":479},
  {"content":"\r\n\r\nاز خيانت - العياذ باللَّه - فحشا نيست ، اين امر مسلّم است . به طور كلى خيانت را در مورد عهد و امانت مىگويند . اگر فحشا را هم مىگوييم خيانت چون بر خلاف پيمان ازدواج است ، ولى پيمانى كه ميان همسران بسته مىشود منحصر به پيمان ازدواج نيست . زن و شوهرى با يكديگر قرار مىگذارند ، يكى سرّى به ديگرى مىگويد و بعد مىگويد اين را فاش نكن ولى او فاش مىكند ؛ اين مىشود خيانت . اينها به همسران خود خيانت ورزيدند ؛ يعنى بر خلاف پيمانى كه با همسران خود بستند رفتار كردند . « فَلَمْ يُغْنِيا عَنْهُما مِنَ اللَّهِ شَيْئاً » با اينكه اينها به شرف همسرى دو مرد بزرگ نائل آمده بودند ، از اين شرف همسرى كارى ساخته نبود و به آنها گفته شد :\r\nشما هم جزء داخل‌شوندگان آتش بفرماييد در آتش جهنم !\r\n\r\nنسب و سبب ، تأثيرى در سعادت يا شقاوت انسان ندارد\r\nاينجا يك نكته همين عطف آخر سوره است به اول سوره ، و نكتهء ديگر يك اصل كلى است كه در آيهء بعد آمده است . قرآن يك اصل كلى بيان مىكند كه چقدر اين اصل ، اصل آموزنده‌اى است و لازم است كه ما و همهء مسلمانها اين اصل را در عمق قلب خود نفوذ بدهيم و آن اين است كه مسألهء نسب و سبب كوچكترين تأثيرى در سعادت يا شقاوت انسان ندارد . به قول سعدى از انسان مىپرسند چيست عملت ، نمىپرسند كيست پدرت ، نمىپرسند كيست همسرت . قرآن مىخواهد بگويد دنيا دار عمل است و آخرت دار پاداش و كيفر . يك زن وقتى به پروردگار خود وارد شود از او نمىپرسند كه سركار علّيه همسر كى هستى ، تا او بگويد كه من همسر پيغمبر آخرالزمان هستم . اينكه ده سال ، بيست سال ، سى سال همسر پيغمبر بودى و در يك فراش خوابيدى چه اثرى در شخصيت و هويت تو ، در روح و عقيدهء تو و در ايمان و عمل تو داشته است ؟\r\nنزديكترين رابطه‌ها ، يكى رابطهء همسرى است ، و ديگر رابطهء پدر و فرزندى .\r\nدر همسرى اين آيه را مثال آورده است و در پدر و فرزندى داستان پسر نوح را در جاى ديگر مثال آورده است . نه همسرى در پاداش و كيفر اثر دارد و نه پدر و فرزندى . حتى وقتى كه پدر به حكم مهر پدر و فرزندى ، پسرى را كه مستلزم عقوبت است دعا مىكند [ شديداً به او عتاب مىكنند : 
  ] « يا نوحُ . . . إنّى اعِظُكَ انْ تَكونَ مِنَ\r\n\r\n","description":"","footnote":"","page_name":" 476 ","page_number":480},
  {"content":"\r\n\r\nالْجاهِلينَ » « 1 » پندت مىدهيم كه كارهاى جاهلانه نكن ، تو دارى براى اين پسر تقاضاى نجات مىكنى ؟ ! اين بندهء خدا عرض كرده بود : « رَبِّ انَّ ابْنى مِنْ اهْلى » « 2 » خدايا بچهء من از خاندان من است « وَ انَّ وَعْدَكَ الْحَقُّ وَ انْتَ احْكَمُ الْحاكِمينَ » « 3 » وعدهء تو حق است ، تو احكم حاكمين هستى ، حكَم بودن تو از هر حكَم بودنى بهتر است ، تو عادل‌ترين حاكمها هستى ؛ با همهء اينها به او مىگويند : انّى اعِظُكَ انْ تَكونَ مِنَ الْجاهِلينَ ، چه فرقى ميان بچهء تو و بچه‌هاى ديگران است ؟ همان‌طور كه بچه‌هاى ديگران بايد هلاك شوند ، بچهء تو هم بايد هلاك شود .\r\nبنابراين رابطهء پدر و فرزندى تأثيرى ندارد . اگر كسى خيال كند كه من فرزند پيغمبر هستم ، سيد هستم و حساب ما سيدها فرق مىكند ؛ چنين نيست ، حساب شما سيدها فرق نمىكند . حساب شما سيدها از اين جهت فرق مىكند كه اگر گناه كنيد دو برابر برايتان مىنويسند چون هم گناه كرده‌ايد و هم آبروى جدتان را برده‌ايد ؛ البته اگر ثواب هم كنيد دو برابر مىنويسند ، چون هم ثواب كرده‌ايد و هم به جدتان آبرو داده‌ايد ؛ يعنى سيد بودن به اصطلاح « اشِل » شما را بالا مىبرد و الّا اينكه تبعيضى در كار باشد محال است .\r\nقرآن در كمال صراحت مىگويد همسرى يك پيغمبر هم كوچكترين تأثيرى در سعادت انسان ندارد . امام باقر عليه السلام همسرى گرفته بود كه زيبا بود و حضرت هم به او علاقه‌مند بودند . يك مرتبه ديدند حضرت اين همسر را طلاق دادند . گفتند : چرا طلاق داديد ؟ فرمود : احساس كردم او دشمن جدّم على است و من ترسيدم از اينكه با پاره‌اى از آتش جهنم در يك بستر بخوابم . اين مثالى است براى اين مسأله كه رابطه با همسر خوب ، [ لزوماً 
  ] يك همسر ناصالح را صالح نمىكند و اثر روى او نمىگذارد .\r\nقرآن آب پاك و صاف روى دست همسران پيامبر مىريزد كه روى همسرى\r\n\r\n\r\n\r\n\r\n","description":"","footnote":"\r\n( 1 ) . هود / 46 .\r\n( 2 ) و 3 . هود / 45 .\r\n( 3 )\r\n","page_name":" 477 ","page_number":481},
  {"content":"\r\n\r\nپيغمبر حساب نكنيد ، روى عمل و ايمانتان حساب كنيد . آيا اين آيه صريح در اين مطلب نيست ؟\r\nپس ما نمىتوانيم در مورد همسران پيغمبر فقط به دليل همسرى پيغمبر بگوييم اينها خوب هستند . البته اينكه ما در دنيا وظيفهء احترام ظاهرى داشته باشيم يك مسأله است و اينكه اعتقاد داشته باشيم كه اينها در آخرت نزد پيغمبر هستند مسألهء ديگرى است .\r\n\r\nمثَل به زن فرعون ، در نقطهء مقابل\r\nقرآن به دنبال اين مثل ، مثل ديگرى ذكر مىكند . همان‌طور كه يك همسر ناپاك به دليل همسرى با يك مرد پاك تبرئه نمىشود ، يك همسر پاك هم به دليل همسرى با يك مرد ناپاك ، ناپاك نمىشود . « وَ ضَرَبَ اللَّهُ مَثَلًا لِلَّذينَ امَنُوا امْرَأَتَ فِرْعَوْنَ » و مثلى مىآورد از اهل ايمان ( بنا بر تفسيرى ) و براى اهل ايمان ( بنا بر تفسير ديگرى ) . زن فرعون را مثل مىآورد . . . « 1 » حال او چه كرده است ؟ زن فرعون ، يعنى ملكهء زمان خود ، و ملكهء زمان خود قهراً يعنى مرفه‌ترين زن زمان خود و داراى همه نوع وسايل و امكانات . اين زن از همهء اين وسايل و از همهء اين تعلقات مىگسلد و به عقيده و ايمان خدا مىپيوندد . حس مىكند كه موسى عليه السلام كه براى واژگون كردن اين بساطى كه خودش حداكثر استفاده را از آن مىكند آمده ، بر حق است . به دعوت موسى ايمان مىآورد و از تمام اين تعلقات مىگسلد . فرعون مىفهمد كه همسرش به دشمنش ايمان آورده است . او را به بدترين عقوبتها معاقب مىكند . فرعون گفت : او نبايد به طور عادى اعدام شود و به دار كشيده شود ؛ بعضى گفته‌اند دستور داد او را در جايى بنشانند و بعد سنگ بسيار بزرگى از بالا روى او پرت كنند تا در زير سنگ له شود و بعضى نوشته‌اند دستور داد اين زن را با چهار ميخ به روى زمين كوبيدند . در قديم معمول بود كه با ريسمان به دار نمىكشيدند ؛ تنهء درختى انتخاب مىكردند ، بعد در حالى كه فرد زنده بود ميخ آهنى به بدنش مىكوبيدند به طورى كه از بدنش وارد آن درخت مىشد و او را چهار ميخ مىكردند و خلاصه به درخت ميخكوب مىشد .\r\nبعد همين‌طور مىماند و مدتى خون از بدنش مىرفت تا وقتى كه مىمُرد . فرعون دستور داد همسرش را بخوابانند و او را چهار ميخ كنند و بعد يك سنگ آسياب‌مانندى روى سينه‌اش بگذارند تا جان بدهد .\r\nهيچ يك از اينها تأثيرى در وضع روحى اين زن نكرد . گفت : خدايا من را از\r\n\r\n\r\n\r\n\r\n","description":"","footnote":"\r\n( 1 ) . [ افتادگى از اصل نوار است . 
  ]\r\n","page_name":" 478 ","page_number":482},
  {"content":"\r\n\r\nفرعون و از خانهء فرعون نجات بده ، پروردگارا در نزد خودت در بهشت براى من خانه‌اى بساز كه هم به نعم ظاهرى منعّم باشم و هم در جوار قرب تو به سر ببرم ( اين جنبهء معنوى قضيه است ) ، پروردگارا من از فرعون و از كردارهاى فرعون متنفرم ، مرا از فرعون و كردارهاى فرعون و از اين مردم ستمكار نجات بده . « وَضَرَبَ اللَّهُ مَثَلًا لِلَّذينَ امَنُوا امْرَأَتَ فِرْعَوْنَ اذْ قالَتْ رَبِّ ابْنِ لى عِنْدَكَ بَيْتاً فِى الْجَنَّةِ » پروردگارا در جوار مكرمت خودت براى من خانه‌اى در بهشت بنا كن و مرا از فرعون و كردار پليد او نجات بخش ، و مرا از اين زمره و گروه ستمكاران نجات بده . اين زن همسر فرعون است ولى كوچكترين گرد و غبارى از پليدى فرعون بر چهرهء نورانى او نمىنشيند .\r\nپس همان‌طور كه همسرىِ آدم خوب در يك زن بد اثر نمىگذارد ، همسرى يك مرد بد هم روى زن خوب اثر نمىگذارد .\r\n\r\nمثال به مريم عليها السلام\r\nقرآن براى زن بد و شوهر خوب دو مثال آورده بود ، براى زن خوب هم دو مثال مىآورد ، منتها مثال دوم زنى است كه شوهر ندارد و آن مريم دختر عِمران است : « وَ مَرْيَمَ ابْنَتَ عِمْرانَ الَّتى أَحْصَنَتْ فَرْجَها فَنَفَخْنا فيهِ مِنْ روحِنا » « 1 » و مثَل ديگر براى اهل ايمان مثل مريم دختر عمران است ، همان كه دامن خود را پاك نگه داشت . اين‌كه دامن خود را پاك نگه داشت ، در نظر ما مسألهء مهمى به حساب نمىآيد . اين از آن جهت است كه يهود تا نزديك به زمان ما همان‌طور كه با مسلمين دشمن بودند با مسيحيها هم دشمن بودند . اين قصهء اسرائيل كه پيش آمد و كشور اسرائيل تشكيل شد ، ميان پاپ و يهوديها آشتى داد . و چون يهود با مسيحيها دشمن بودند عيسى مسيح را متهم مىكردند كه العياذ باللَّه زنازاده است و مريم العياذ باللَّه زن بدكاره‌اى بوده است . قرآن كه اين موضوع را بيان مىكند و اين همه اصرار دارد ، مىخواهد تودهنى به يهوديها بزند . خدمتى كه قرآن به مسيح و مريم كرد ، يعنى دفاعِ بحقى كه از آنها كرد ، اگر مسيحيهاى دنيا همين يك نعمت و همين يك خدمت قرآن را در نظر بگيرند [ بايد قدردان قرآن باشند . 
  ]\r\nيهوديها در آن زمان دنيا را پر كرده بودند كه عيسى مسيح زنازاده است و مريم\r\n\r\n\r\n\r\n\r\n","description":"","footnote":"\r\n( 1 ) . انبياء / 91 .\r\n","page_name":" 479 ","page_number":483},
  {"content":"\r\n\r\nهم يك زن بدكاره بوده است . الآن در دنيا هفتصد ميليون جمعيت ، يعنى مسلمانهاى دنيا ، همه به وحدت نظر مىگويند مريم سلام‌اللَّه عليها صدّيقه و قدّيسه بود ، و مىخوانند : وَ مَرْيَمَ ابْنَتَ عِمْرانَ الَّتى أَحْصَنَتْ فَرْجَها ؛ يعنى قرآن سبب شده كه هفتصد ميليون جمعيت عالم از حضرت مريم در مقابل اين تهمتهايى كه يهوديها مىزنند دفاع كنند . اگر مسيحيها همين يك خدمت را در نظر بگيرند بايد حق مسلمين را ادا كنند ولى عليرغم همهء اينها الان دستگاه پاپ با يهوديها سازش كرده است ، همان يهوديهايى كه به عقيدهء خودِ آنها قاتل عيسى مسيح عليه السلام بودند . كتابهاى خود مسيحيها پر است از اين عقيده و كتابهاى يهوديها پر است از نسبت ناروا به مريم ، ولى مسيحيها دارند با يهوديها عليه مسلمين متحد مىشوند !\r\nقرآن كريم در اين آيه مثَل ديگرى براى زن پاك ذكر كرده است براى اينكه مقام قدّيسه بودن يك زن را بيان كند بدون اينكه از نظر رابطهء با همسر هم چيزى بيان كرده باشد . مثَل ديگر براى اهل ايمان مريم دختر عمران است ، او كه عليرغم تبليغات دروغ يهوديها دامن خود را پاك نگه داشت ، او « طاهره » و « مطهَّره » بود ، او صدّيقه بود . « فَنَفَخْنا فيهِ مِنْ روحِنا » ما از روح خود به شكل اعجاز انگيزى در او دميديم و عيسى روح ماست كه به وجودآمد . « وَ صَدَّقَتْ بِكَلِماتِ رَبِّها » او زنى بود كه سخنان پروردگار خود را تصديق كرد ، دستورات پروردگار خود را به درستى عمل كرد ، به كتابهاى پروردگار خود ايمان داشت . « وَ كانَتْ مِنَ الْقانِتينَ » زنى بود در زمرهء قانتين ( قانتين مذكر است ولى اعم از زن و مرد است . « قانت » يعنى خاضع ، مطيع ) ، زنى بود بنده و مطيع امر پروردگار خود . سوره در اينجا پايان مىپذيرد .\r\n\r\nكاملترين زنان جهان\r\nدر قرآن دو زن فوق‌العاده تقديس شده‌اند . البته ما زنان ديگرى هم داريم كه در قرآن تقديس شده‌اند ، اما نه در حد اين دو زن ، مثل مادر موسى عليه السلام . در احاديث ما رسيده است كه كاملترين زنهاى جهان چهار زن هستند كه دوتاى اينها در امم پيشين بوده‌اند ، يكى همين زن فرعون ، كه مىگويند نام او آسيه بوده است ، و ديگرى مريم مادر عيسى مسيح عليه السلام . عرض كردم اينها در درجهء اعلى هستند ، والّا قرآن از مادر همين مريم هم تجليل كرده است ، ولى نه در حد خود مريم . و دو زن در اسلام هستند كه در عاليترين سطحها قرار گرفته‌اند ؛ يكى جناب خديجه دختر خُوَيْلَد ،\r\n\r\n","description":"","footnote":"","page_name":" 480 ","page_number":484},
  {"content":"\r\n\r\nهمسر بزرگوار پيغمبر اكرم صلى الله عليه و آله ، كه به اتفاق شيعه و سنى تا اين زن - كه همسر اول پيغمبر بود - زنده بود حضرت همسر ديگرى انتخاب نكرد و با اينكه وقتى اين زن از دنيا مىرفت نزديك هفتاد سال از عمر او گذشته بود ، پيغمبر اكرم تا آخر عمر هر وقت نام خديجه را مىشنيد اشكهايش جارى مىشد . اين نشان مىدهد منتهاى وفاق روحى را كه ميان اين زن و حضرت رسول وجود داشت .\r\n\r\nزهراى مرضيّه ، افضل زنان\r\nديگر حضرت زهراى مرضيّه ، صدّيقهء طاهره سلام‌اللَّه عليها ، كه از اين چهار زن افضلِ آنها ايشان هستند . باتوجه به اينكه كار پيغمبر هيچ‌وقت حساب‌نشده و از روى احساسات بىمنطق بشرى نيست ، اگر ما رفتار پيغمبر را با حضرت زهرا در نظر بگيريم و سخنان پيغمبر را - كه « ما يَنْطِقُ عَنِ الْهَوى . انْ هُوَ الّا وَحْىٌ يوحى « 1 » » - دربارهء حضرت زهرا در نظر بگيريم كافى است تا بفهميم حضرت زهرا به چه كمالى از انسانيت رسيده است . مسأله اين نبود كه چون حضرت زهرا دختر ايشان بود احساسات پدرى اقتضا مىكرد كه چنين تعبير كند . كسى كه كتاب آسمانىاش قرآن است و روابط فرزندى و پدرى و روابط همسرى را از نظر تأثير در سعادت به اين شدت مىكوبد امكان ندارد كه روابط حسنهء او با دخترش و علاقهء او به دخترش صرفاً جنبهء احساسى و پدر و فرزندى داشته باشد و ريشهء الهى نداشته باشد .\r\nگفتيم كه حضرت رسول صلى الله عليه و آله تا آخر عمر هرگاه كه نام جناب خديجه را مىشنيدند اشك مىريختند . اين را زياد نوشته‌اند كه در شب زفاف حضرت زهرا و حضرت امير سلام‌اللَّه عليهما بعد از آنكه عروس را به خانهء داماد بردند و زنها عروس را همراهى كردند چون عادت زنان آن زمان چنين بود - و زمانهاى بعد هم گاهى همين‌طور بوده است - كه بعد از آنكه عروس و داماد را به حجله مىبردند دور و بر حجله را خالى نمىگذاشتند و گوش مىكردند ببينند چه مىگويند - كه كار بد و زشتى است - رسول اكرم فرمود احدى از زنها حق ندارد در نزديك حجله بماند .\r\nهمه رفتند . بعد از مدتى حضرت آمدند ديدند امّ ايمن در آن نزديكهاست . فرمود : امّ ايمن مگر نگفتم كه هيچ زنى حق ندارد نزديك بماند ، تو چرا ماندى ؟ عرض كرد :\r\n\r\n\r\n\r\n\r\n","description":"","footnote":"\r\n( 1 ) . نجم / 3 و 4 .\r\n","page_name":" 481 ","page_number":485},
  {"content":"\r\n\r\nيا رسول‌َاللَّه ! امر فرموديد ، ولى من به علت ديگرى اين نزديكها هستم . خديجه همسر بزرگوار شما وقتى مىخواست از دنيا برود به من گفت : امّ ايمن من هيچ ناراحتى ندارم ، فقط يك ناراحتى در قلب خودم دارم و آن اين است كه دخترم فاطمه كوچك است ، موقعى خواهد رسيد كه بايد شوهر كند و دختر در شب عروسى احتياج به مادر دارد ، چون دختر حرفهايى دارد كه فقط با مادرش در ميان مىگذارد و زهراى من مادر ندارد . فهميدم كه خديجه چه مىخواهد بگويد ؛ يعنى آيا تو به جاى من براى زهراى من مادرى مىكنى ؟ گفتم : من حاضرم آن شب به جاى شما باشم . يا رسول‌َاللَّه ! من اينجا ايستاده‌ام كه اگر زهرا حاجتى داشته باشد و كسى را صدا كند من نزديك بروم . امّ ايمن مىگويد : تا نام خديجه را بردم ، اشكهاى مبارك رسول اكرم جارى شد . بعد فرمود : پس تو اينجا بمان . امّ ايمن كنيز خديجه و بسيار زن صالحه‌اى بود و درواقع به منزلهء مادر دوم حضرت زهرا تلقى مىشد .\r\nعلاقهء رسول اكرم به زهرا سلام‌اللَّه عليها اعجاب‌آور است . پيغمبر كه گزاف حرف نمىزند مىفرمايد : « فاطِمَةُ انْسِيَّةٌ حَوْراءُ » فاطمه يك انسان بهشتى است ( مثل اينكه ما مىگوييم يك انسان فرشته‌صفت ، كه هم انسان است و هم فرشته ، هم فضائل انسان را دارد و هم فضائل فرشته را ) .\r\nباسمك العظيم الاعظم الاجلّ الاكرم يا اللَّه . . .\r\nپروردگارا ! دلهاى ما را به نور ايمان منوّر بگردان .\r\nپروردگارا ! به ما توفيق عنايت بفرما كه مراقب تغذيه‌هاى جسمى و روحى خودمان باشيم .\r\nپروردگارا ! ما را از همهء لغزشها مصون و محفوظ بدار ، ما را از شرّ نفس خودمان محفوظ بدار ، نيتهاى ما را خالص بفرما ، اموات ما را مشمول عنايت و مغفرت خودت قرار بده .\r\n\r\n","description":"","footnote":"","page_name":" 482 ","page_number":486},
  {"content":"\r\n\r\n\r\n[ تفسير سورهء ملك 
  ]\r\n\r\nتفسير سورهء ملك ( 1 )\r\nبسم‌اللَّه الرحمن الرحيم\r\nتَبارَكَ الَّذى بِيَدِهِ الْمُلْكُ وَ هُوَ عَلى كُلِّ شَىْءٍ قَديرٌ . الَّذى خَلَقَ الْمَوْتَ وَ الْحَيوةَ لِيَبْلُوَكُمْ أَيُّكُم أحْسَنُ عَمَلًا وَ هُوَ الْعَزيزُ الْغَفورُ . الَّذى خَلَقَ سَبْعَ سَمواتٍ طِباقاً ما تَرى فى خَلْقِ الرَّحْمنِ مِنْ تَفاوُتٍ فَارْجِعِ الْبَصَرَ هَلْ تَرى مِنْ فُطورٍ . ثُمَّ ارْجِعِ الْبَصَرَ كَرَّتَيْنِ يَنْقَلِبْ إلَيْكَ الْبَصَرُ خاسِئاً وَ هُوَ حَسيرٌ « 1 » .\r\nاين سورهء مباركه سورهء « مُلك » ناميده مىشود به اعتبار آيهء اول ، و بعلاوه به‌طوركلى در اين سوره راجع به مسائلى بحث شده است كه با آنچه كه در اينجا « ملك » ناميده و بيان شده است تناسب دارد . سوره با اين جمله شروع مىشود : تَبارَكَ الَّذى بِيَدِهِ الْمُلْكُ . اول كلمهء « بِيَدِهِ الْمُلْكُ » را معنى مىكنيم ، بعد كلمهء « تَبارَكَ » را .\r\n\r\n\r\n\r\n\r\n","description":"","footnote":"\r\n( 1 ) . ملك / 1 - 4 .\r\n","page_name":" 483 ","page_number":487},
  {"content":"\r\n\r\n\r\nمعنى « مُلك »\r\nملك يعنى سلطه و اقتدار . انواع قدرتها ، نيروها ، تواناييها در عالم وجود دارد و بلكه غيرمتناهى . و شك ندارد كه هر موجودى در حد خودش و به اندازهء ظرفيت خودش از يك قدرت و توانايى و اقتدارى و از يك حدى از سلطه برخوردار است . اگر ما يك مورچه را هم در نظر بگيريم اين مورچه هم در حوزهء عمل خودش داراى يك حدى از قدرت و توانايى است ، و بلكه هر ذرّه‌اى را در عالم در نظر بگيريم مظهر يك قدرت و اقتدار است . وجود به‌طوركلى مساوى با قدرت و توانايى و اقتدار است . قبلًا كسى گمان نمىبرد كه چقدر قدرت در داخل يك ذرّه ذخيره باشد و حالا بشر به آن پى برده است . ولى در باب توحيد ، انسان به اين حقيقت بايد پى ببرد كه آن كسى كه زمام همهء قدرتها در اختيار و در دست اوست [ خداست . 
  ] هر موجودى هر اندازه قدرت دارد ، باز خود او و قدرت او دراختيار ذات پروردگار است ؛ يعنى هيچ قدرتى در مقابل قدرت پروردگار هرگز عرض‌اندام نمىكند و چنين چيزى محال است . زمام همهء امور و زمام همهء قدرتها در دست اوست ( ازِمَّةُ الْامورِ طُرّاً بِيَدِه ) « 1 » . در نهج‌البلاغه هست كه « عِلْماً بِأَنَّ ازِمَّةَ الْامورِ بِيَدِكَ » « 2 » يعنى اولياى تو علم يقينى دارند و مىدانند كه زمام همهء كارها در دست تو و دراختيار توست .\r\nكلمهء « بِيَدِهِ الْمُلْكُ » معنايش اين است كه همهء ملكها و همهء قدرتها و همهء اقتدارها در قبضهء اوست ، دراختيار اوست ، در دست اوست ، يعنى هيچ قدرت مستقلى در عالم وجود ندارد كه در قبال قدرت الهى شمرده شود .\r\nدر باب مُلك و قدرت ، دو جور انسان مىتواند سخن بگويد ، بلكه سه جور .\r\nيكى اينكه انسان بگويد : هيچ موجودى داراى هيچ قدرتى به هيچ نحو نيست .\r\nاساساً هيچ موجودى قدرتى ندارد ، يعنى خيال كند كه نظام عالم فقط يك نمايش بىاساس است ، كه اين نظريهء اشاعره بوده است .\r\nنظريهء ديگر اين است كه خدا از خود قدرتى دارد ، هر موجودى هم براى خودش قدرتى دارد كه اين قدرتها در مقابل قدرت خداوند استقلال دارند .\r\nسوم اين است كه هر موجودى در حد و اندازهء خود از قدرتى برخوردار است ،\r\n\r\n\r\n\r\n\r\n","description":"","footnote":"\r\n( 1 ) . شرح منظومه حاج ملاهادى سبزوارى ، منظومهء حكمت .\r\n( 2 ) . نهج‌البلاغه فيض‌الاسلام ، خطبهء 218 .\r\n","page_name":" 484 ","page_number":488},
  {"content":"\r\n\r\nولى او و قدرتش در قبضهء قدرت الهى است كه اين « امر بين امرين » در تكوينيّات است . « بِيَدِهِ الْمُلْكُ » يعنى تمام قدرتها در قبضهء قدرت او و در اختيار اوست و تنها در قبضهء قدرت اوست يعنى در مقابل او هيچ قدرت مستقلى وجود ندارد .\r\n\r\nمعنى « تَبارَكَ »\r\nو اما جملهء اول كه « تَبارَكَ » است . تَبارَكَ از همان ماده‌اى است كه مادهء بركت است .\r\nبركت ، فزونى خير است . آنجايى كه خيرى وجود دارد ، وقتى مىگوييم كه بركتى در اينجا هست ، يعنى اين خير فزونى گرفته است . اگر مىگويند عمر فلان‌كس بركت دارد ، مال فلان‌كس بركت دارد ، معنايش اين است كه اين شىء در ذات خودش خير است و اين خير فزونى گرفته است . در دعاها نسبت به يكديگر گفته مىشود : بارَكَ اللَّهُ لَكَ ؛ معنايش اين است كه خداوند خير را دربارهء تو افزون گرداند ، يعنى خداوند خيرى كه به تو مىرساند افزون گرداند .\r\nكلمهء « تَبارَكَ » را دو جور مىشود معنى كرد ؛ يكى اينكه افزون است خير و بركت خداوند ، يعنى خداوند كه منبع همهء خيرات و بركات است فزون در فزون است خيرات و بركات او . اين در صورتى است كه ما فعل ماضى را به همان صورت فعل ماضى معنى كنيم .\r\nولى احتمال ديگرى در معنى اين جمله هست كه نزديك به معنى اول است و آن اينكه جنبهء شعارى پيدا مىكند نه جنبهء خبرى : « تَبارَكَ الَّذى بِيَدِهِ الْمُلْكُ » فزون باد خير و بركت آن كسى كه تمام سلطه‌ها و قدرتها در اختيار اوست . حال چه « افزون است » بگيريم چه « فزون باد » . فزون باد معنايش دعا نيست كه بگوييد دعا در حق خدا معنى ندارد . جمله‌هاى انشائى گاهى جنبهء شعارى دارد ، مثل اينكه خود خداوند در قرآن مىفرمايد : تَبارَكَ اللَّهُ أحْسَنُ الْخالِقينَ « 1 » . اين تَبارَكَ هم به احتمال قوى همين‌طور است . وقتى كه ما مىگوييم فزون باد ، يعنى وقتى به صورت شعار يك چيزى را ذكر مىكنيم درواقع احساسات خودمان را دربارهء آن بيان مىكنيم .\r\nپس خلاصهء معنى آيه توحيد افعالى است : زمام تمام قدرتها دراختيار اوست .\r\nقهراً هيچ خيرى به هيچ موجودى نمىرسد مگر اينكه به اراده و مشيّت او و به دست\r\n\r\n\r\n\r\n\r\n","description":"","footnote":"\r\n( 1 ) . مؤمنون / 14 .\r\n","page_name":" 485 ","page_number":489},
  {"content":"\r\n\r\nاوست . پس فزون در فزون است ( يا فزون باد ) خيرات و بركاتى كه از ناحيهء ذات حق به موجودات مىرسد .\r\n« وَ هُوَ عَلى كُلِّ شَىْءٍ قَديرٌ » او بر هر چيزى تواناست ، يعنى در قدرت او محدوديتى نيست . اين دو جمله ، ظاهر اين است كه مقدمه‌اى است براى آيهء بعد كه « ا لَّذى خَلَقَ الْمَوْتَ وَ الْحَيوةَ لِيَبْلُوَكُمْ أَيُّكُمْ أحْسَنُ عَمَلًا » ؛ يعنى آنچه كه بعد مىگوييم ، خيال نكنيد كه به اين دليل است كه ملك و اقتدار در دست او نيست يا او بر هر چيزى توانا نيست ، بلكه مسأله مسألهء حكمت بارى تعالى است نه مسألهء عجز و ناتوانى ، العياذ باللَّه . « ا لَّذى خَلَقَ الْمَوْتَ وَ الْحَيوةَ لِيَبْلُوَكُمْ أَيُّكُمْ أحْسَنُ عَمَلًا وَ هُوَ الْعَزيزُ الْغَفورُ » فزون باد ( يا افزون در فزون است ) خير و بركت كسى كه تمام قدرتها و سلطه‌ها در اختيار اوست و بر هر چيزى تواناست ، آن كه بر اساس يك حكمت ( كه آن حكمت را خودش ذكر فرموده است ) نظام موت و حيات را آفريد ، نظام مردن و زنده بودن را آفريد ، آن كه هم مرگ را آفريد و هم حيات و زندگى را . چون بعدش دارد : « لِيَبْلُوَكُمْ أَيُّكُمْ أحْسَنُ عَمَلًا » معلوم است كه در اينجا نظر به همان موت و حيات انسان است : آن كه براى انسان ، هم مرگ را آفريد و هم زندگى را ، چرا ؟ بر اساس چه ؟ مىفرمايد : بر اساس يك حكمت و يك فلسفه . آن حكمت اين است : « لِيَبْلُوَكُمْ أَيُّكُمْ أحْسَنُ عَملًا » براى اينكه بيازمايد شما را كه كدام يك از شما از نظر عمل ، احسن و نيكوكارتر هستيد . به عبارت ديگر براى آزمودن نيكوكارى شما . مكرر گفته‌ايم كه آزمودن الهى يعنى در معرض يك عمل قرار دادن ، يك امر بالقوه را در معرض فعليت درآوردن .\r\n\r\nسه گونه آزمايش\r\nآزمايش به سه گونه صورت مىگيرد : يكى آزمايشى كه يك انسان مىكند دربارهء انسان ديگرى يا دربارهء چيز ديگرى براى اينكه خودش مىخواهد به حقيقت امر واقف شود . مثلًا شخصى مىخواهد با شما در كاسبى شريك شود ، او را درست نمىشناسيد ، وى را تحت آزمايش و امتحان درمىآوريد ، براى اينكه مىخواهيد ماهيت او بر شما معلوم شود . به اين معنا آزمايش در مورد ذات حق معنى ندارد .\r\nگاهى كسى را مورد آزمايش قرار مىدهيد نه براى اينكه بر شما معلوم شود ، بلكه براى اينكه شما بر خود او معلوم كنيد . شما مىدانيد ، ولى قبل از اينكه او را در\r\n\r\n","description":"","footnote":"","page_name":" 486 ","page_number":490},
  {"content":"\r\n\r\nمعرض آزمايش قرار بدهيد ، اگر شما به علم خودتان عمل كنيد او خيال مىكند كه شما دربارهء او ظلمى روا داشته و تبعيضى كرده‌ايد . مثل اين است كه يك معلم كه در تمام سال با شاگردها سر و كار دارد ، بسا هست كه قبل از امتحان كاملًا مىداند كه كدام دانش‌آموز يا دانشجو چه نمره‌اى را استحقاق دارد ، ولى خود دانش‌آموز يا دانشجو چنين اعترافى ندارد . اگر بنا شود او بر اساس علم خودش نمره بدهد ، آن هم كه به او نمرهء بالا داده است راضى نيست چون بالاترش را مىخواهد ، يا اگر بالاترين نمره را هم داده باشد مىگويد كارى نكرده است ؛ و آن كه نمرهء كم آورده مسلّم ناراضى است ، مىگويد : خير ، من بيش از اين استحقاق دارم . ولى وقتى كه پاى امتحان در كار آمد ، ديگر زبان معترض بسته مىشود ، كه من همان هستم كه اين نمره را به من داده‌اند .\r\nولى يك نوع امتحان و آزمايش ديگرى هست كه آن را « آزمايش پرورشى » مىنامند ، يعنى در عملْ يك موجودى را ، انسانى را در كورهء بلايا قرار دادن ( مقصودم از « بلايا » شدايد و گرفتاريهاست ) ، در سر دوراهىها و سختيها قرار دادن ، براى آنكه استعدادهاى درونىاش بروز و ظهور كند ، يعنى اگر اين آزمايش نباشد او در حد خامى و در حد بالقوه باقى مىماند ، اين آزمايش است كه تكميل‌كننده است .\r\nنوع سوم آزمايش يعنى آزمايش تكميل‌كننده . آزمايش الهى دربارهء بندگان همان خصلت تكميل‌كنندگى را دارد : لِيَبْلُوَكُمْ أَيُّكُمْ أحْسَنُ عَملًا .\r\nدر احاديث هست كه خداوند متعال اگر بنده‌اى را دوست داشته باشد ، او را در درياى گرفتاريها و شدايد فرو مىبرد آن‌طور كه انسانى را در آب مىاندازند و فرو مىرود ، چنان كه وقتى مىخواهند به يك انسان شناورى ياد بدهند او را در آب مىاندازند و فرو مىرود . در بيرون آب كسى شناگرى ياد نمىگيرد . اگر كسى در آب نيفتد و تلاش نكند و با آب سر و كار نداشته باشد ، دست و پا در آب نزند و احياناً غرق نشود كه يك كسى بايد دستش را بگيرد ، آب در حلقش فرو نرود ، او هرگز شنا ياد نمىگيرد . با خواندن كتاب هرگز كسى شناگر نمىشود ، با سر و كار داشتن با آب انسان شناگر مىشود . حديث دارد كه خداوند متعال انسانها را به بلايا گرفتار مىكند ، در بحر بلا مىاندازد ، آنچنان كه انسانى را در دريا مىاندازند .\r\nحال « لِيَبْلُوَكُمْ أَيُّكُمْ أحْسَنُ عَمَلًا » معنايش اين است كه انسان تا در اين دنيا كه دار عمل است و عالم موت و حيات است ( يعنى عالمى است كه موت و حياتش با\r\n\r\n","description":"","footnote":"","page_name":" 487 ","page_number":491},
  {"content":"\r\n\r\nيكديگر آميختگى دارد ) واقع نشود و تا مورد آزمايش عمل قرار نگيرد ، به آن كمالى كه بايد برسد نمىرسد ، يعنى چنين چيزى محال است . هر انسانى را شما در نظر بگيريد همين‌طور است . هيچ انسانى در به دو تولد كامل به دنيا نمىآيد و امكان ندارد كامل به دنيا بيايد . كمال انسان با عمل انسان تحقق مىپذيرد . انسان در ابتداى تولد درست مثل آن ميوه‌اى است كه تازه در شكوفه مىخواهد پيدا شود . بايد مدتى باشد تا در همين جا رشد كند . منتها رشد انسان به وسيلهء اعمال صالح و نيّات صالح و به وسيلهء معرفتها و افكار است . پس خداى متعال موت و حيات را ، زندگى و مردگى را ( كه اول انسان نيست ، بعد زنده مىشود و بعد مىميرد ) در اين دنيا آفريد براى اينكه شما را در آزمون نيكوكارى قرار بدهد .\r\n\r\nآفرينش مرگ يعنى چه ؟\r\nاينجا مفسرين بحثى را طرح كرده‌اند كه « خَلَقَ الْمَوْتَ وَ الْحَيوةَ » يعنى چه ؟ خدا ، هم مرگ را آفريد و هم حيات را . حيات امرى است وجودى ، قابل آفرينش هست ؛ مرگ نيستى است ، فقدان حيات است ، نيستى كه ديگر قابل آفرينش نيست . مثل اين است كه ما نور داريم و سايه ؛ سايه همان نبودن نور است ، يك امرى نيست كه قابل خلق و ايجاد باشد . پس چطور در اينجا اين تعبير آمده است كه « أ لَّذى خَلَقَ الْمَوْتَ وَ الْحَيوةَ » ؟ اين سؤال دو جواب دارد . يك جوابش اين است كه به اصطلاح مىگويند :\r\nعدمها و نيستيهايى ( فرضاً مرگ نيستى باشد ) كه از نوع عدم و ملكه است ، باز قابل آفرينش است ولى به تبع .\r\nجواب ديگرش اين است كه مرگ در بيان قرآن صرفاً نبودِ حيات و نيستى نيست ، بلكه مرگ تطوّر است ، يعنى انتقال از نوعى از حيات به نوع ديگر از حيات است . در واقع تولدى است از حياتى به حيات ديگر . اين را مخصوصاً در سورهء « اذا وَقَعَ » اجمالًا يادم هست كه مفصل بحث كرديم ، و در آن آيه صراحت بيشترى داشت ، با يك نكاتى كه آنجا عرض كرديم . آيه اين بود : « نَحْنُ قَدَّرْنا بَيْنَكُمُ الْمَوْتَ وَ ما نَحْنُ بِمَسْبوقينَ . عَلى انْ نُبَدِّلَ أمْثالَكُمْ وَ نُنْشِئَكُمْ فى ما لاتَعْلَمونَ » ما مرگ را مقدّر كرده‌ايم ، مرگ قضا و قدر ماست ، تقدير ماست . مرگ يك ضرورتى كه از روى يك امر چاره‌ناپذيرى [ باشد ، 
  ] يك فنايى كه ديگر چاره‌ناپذير باشد نيست . ما در اين جهت مغلوب نيستيم ( يعنى از روى اراده و از روى غلبهء خود اين كار را كرديم ) كه شما را\r\n\r\n","description":"","footnote":"","page_name":" 488 ","page_number":492},
  {"content":"\r\n\r\nبه مثل شما تبديل كنيم ( گفته‌اند اين اشاره به همان مسألهء حركت جوهريّه است ؛ مخصوصاً ملاصدرا در تفسير سورهء واقعه در اينجا داد سخن داده است ) و شما را انشاء كنيم و به وجود بياوريم و منتقل كنيم در جهانى كه آن جهان را نمىشناسيد ؛ يعنى اين مرگ كه از نظر شما كه در اين دنيا هستيد فنا و نيستى و تباه‌شدن است ، در واقع و نفس‌الامر نيستى و تباه‌شدن نيست ، بلكه انتقال از نشئه‌اى به نشئهء ديگر است .\r\nپيغمبر اكرم صلى الله عليه و آله در ابتداى بعثتشان وقتى كه عده‌اى را - كه ظاهراً همان بنىهاشم و بنى عبدالمطّلب بودند - جمع كردند اين جمله‌ها را فرمودند : « كَما تَنامُونَ تَمُوتُونَ وَ كَما تَسْتَيْقِظونَ تُبْعَثُونَ » همين‌طور كه مىخوابيد مىميريد ؛ يعنى مرگ جز يك خواب براى بشر نيست ؛ و بعثت ، قيامت ، حشر جز يك بيدارى بعد از يك خواب طولانى نيست . همين‌طور كه خوابيدن نيستى و فنا نيست ، مردن هم نيستى و فنا نيست ، خُلِقْتُمْ لِلْبَقاءِ لا لِلْفَناءِ .\r\n\r\nبهترين عمل ، نه بيشترين عمل\r\nاينجا قرآن تعبيرى دارد كه در اين تعبير ، هم نظر مفسرين را جلب كرده است و هم روايات روى اين تعبير تكيه كرده‌اند و آن اين است كه مىفرمايد : خدا اين نظام مرگ و زندگى را ( درواقع يعنى نظام طبيعت را ) از آن جهت آفريد كه شما را در آزمون نيكوترين عمل قرار بدهد : « لِيَبْلُوَكُمْ أيُّكُمْ أحْسَنُ عَمَلًا » . نفرمود : « لِيَبْلُوَكُمْ أيُّكُمْ أكْثَرُ عَمَلًا » ، چون دوگونه مىتوانست بيان بفرمايد : يكى اينكه شما را آزمايش كند كه چه كسى بيشتر عمل مىكند ، ديگر اينكه شما را آزمايش كند كه چه كسى بهتر و نيكوتر و صوابتر عمل مىكند . اگر تعبير اين بود كه چه كسى بيشتر عمل مىكند ، تكيه روى كميّت بود ، ولى وقتى كه فرموده : « لِيَبْلُوَكُمْ أَيُّكُمْ أحْسَنُ عَمَلًا » تكيه روى كيفيت است . از ما عمل مىخواهند ، ولى در عمل ، ما مىتوانيم زياد عمل كنيم ، اما مىتوانيم بهتر عمل كنيم ، يعنى چگونگى عمل ما بهتر باشد .\r\nدر هر چيزى اين موضوع مطرح است . اين مثال عادى را ذكر كنم ، همين سخن گفتن . آيا زياد حرف‌زدن هنر است يا نيكو حرف‌زدن ؟ ممكن است يك انسان ده ساعت پشت سر هم حرف بزند و يك نفر دو دقيقه حرف بزند ولى او در ده ساعت حرف‌زدن هيچ محتوايى نداشته باشد و اين دو دقيقه حرف زدنش همه محتوا باشد .\r\n\r\n","description":"","footnote":"","page_name":" 489 ","page_number":493},
  {"content":"\r\n\r\nاين دو دقيقه حرف مىزند كه بعد ده ساعت مىشود شرح داد ، او ده ساعت حرف مىزند كه دو دقيقه نمىشود از آن خلاصه گرفت . اين ، فرق ميان كمّيت و كيفيت است . خدا انسان را مورد آزمون بهترين عمل قرار داده است ، نه آزمون زيادترين عمل .\r\nمىدانيد كه زهّادى كه در قديم وجود داشتند تكيه‌شان بيشتر روى بيشترين عمل بود . با همديگر مسابقه مىگذاشتند ، او مىگفت مثلًا من شبانه‌روزى چند هزار ركعت نماز مىخوانم . ممكن است كسى دو ركعت نماز بخواند كه ارزشش بيشتر باشد از صدها هزار ركعتى كه شخص ديگر مىخواند . اين است كه در حديث آمده است كه خدا مىفرمايد : « لِيَبْلُوَكُمْ ايُّكُمْ أحْسَنُ عَمَلًا » و نفرموده : « أكْثَرُ عَمَلًا » ، چون « أحْسَنُ عَمَلًا » يعنى « اصْوَبُ عَمَلًا » آن كه جنبهء صواب بودنش بيشتر باشد .\r\nحال چطور مىشود كه يك عمل از نظر صواب بودن و كيفيت ، يعنى از نظر روح و معنا و معرفت خدا و صداقت و اخلاص ، درجه‌اش بالا مىرود ؟\r\n\r\nداستان عابد و مَلَك\r\nاين حديث در اصول كافى است كه بعضى از ملائكه عابدى را در دامنهء كوهسارى مىديدند كه آنى از عبادت فارغ نيست . بعد آن ملائكه يا آن ملك بر غيب اين شخص يعنى بر آنچه كه ما مىگوييم نامهء عمل ، بر باطنش ، بر حقيقت كارش ، بر جزا و پاداش او اطلاع پيدا كرد ؛ ديد او جزا و پاداش بسيار اندكى دارد ، و تعجب كرد ؛ آدمى كه جز عبادت كارى ندارد چرا اينقدر پاداشش كم است ؟ ! از خداى متعال سؤال كرد : خدايا اين عابد چرا اينقدر پاداشش كم است ؟ به او وحى رسيد كه برو او را امتحان كن ، به اينكه به صورت يك انسان مجسم شو ، مدتى پيش او باش تا از نزديك او را بشناسى ، آنوقت ما جوابت را مىدهيم .\r\nاو به صورت يك انسان درآمد و رفت در نزديكى او ؛ او هم شروع كرد به عبادت كردن . مدتى با او هم‌شكلى كرد تا كم‌كم با او انس گرفت و توانست باب سخن را با او باز كند . يك وقت اين ملك رو كرد به اين عابد ، نگاه كرد به آن دره و آن دشت كه خيلى سبز و خرم بود و سبزهء زيادى داشت و گفت : عجب جاى باصفايى است ، چه جاى خوبى است براى عبادت ! عابد جواب داد : بله ، چه جاى خوبى است ، ولى يك غصه هميشه در دل من هست و از اين غصه خيلى ناراحتم .\r\n\r\n","description":"","footnote":"","page_name":" 490 ","page_number":494},
  {"content":"\r\n\r\nگفت : چه غصه‌اى دارى ؟ گفت : اى كاش اين خداى ما يك الاغِ سوارى مىداشت ، مىفرستاد اينجا ، ما برايش مىچرانديم . فرشته فهميد اين ، معرفت در كارش نيست .\r\nعمل بىمعرفت ارزشى ندارد ( لِيَبْلُوَكُمْ أَيُّكُمْ أحْسَنُ عَمَلًا ) . آدمى كه خدايى را عبادت مىكند كه دربارهء آن خدا فرض مىكند كه يك الاغ داشته باشد ( مثل آنهايى كه مىگفتند : خداوند هر شبِ جمعه از آسمان برين به آسمان دنيا پايين مىآيد و از آسمان دنيا روى زمين مىآيد ؛ و بوده‌اند افرادى كه مىرفتند روى پشت بامشان يك مقدار جو مىريختند كه اگر الاغ خدا روى پشت‌بام آنها آمد بىجو نماند و يك مقدار جو بخورد ) چنين آدمى تمام عمر زحمت بكشد و جان بكَند ، چه ارزشى و چه اثرى دارد ؟\r\n\r\nمعرفت ، ارزش عمل را بالا مىبرد\r\nپس يكى از چيزهايى كه ارزش عمل را از نظر كيفيت بالا مىبرد معرفت است . چرا در باب زيارات اينقدر آمده است كه مثلًا « مَن زارَ الْحُسَيْنَ عليه السلام عارِفاً بِحَقِّهِ . . . » هر كسى كه امام را زيارت كند به شرط اينكه او را بشناسد چنين و چنان است ؟ زيرا اساس شناخت است . اينكه بعضى از اشخاص شبهه مىكنند كه يك قطره اشك براى امام حسين مگر مىتواند اينقدر ارزش داشته باشد ، پاسخ اين است كه گاهى ممكن است انسان آنقدر براى امام حسين بگريد كه اگر اشك همهء عمر را جمع كنند يك استخر بشود و هيچ ارزشى هم نداشته باشد . ولى يك انسان ممكن است به اندازهء يك بال مگس براى امام حسين اشك بريزد كه ارزشش از آن استخر اشك ديگرى خيلى بيشتر باشد .\r\nبنابراين يكى از چيزهايى كه عمل انسان را احسن مىكند ، يعنى درجهء عمل را بالا مىبرد و اصوب مىكند ، صواب « 1 » عمل را بيشتر مىكند ، حقانيت عمل را بيشتر مىكند معرفت خداوند است ، و همان معرفت است كه به دنبال خودش هيبت و خشيت و احساس عظمت مىآورد . دربارهء پيغمبر اكرم و ائمهء اطهار چقدر زياد رسيده است كه وقتى براى نماز آماده مىشدند [ منقلب مىشدند . 
  ] امام مجتبى عليه السلام تا مىخواست براى وضو گرفتن آماده شود ، رنگ در چهره‌اش باقى نمىماند .\r\n\r\n\r\n\r\n\r\n","description":"","footnote":"\r\n( 1 )\r\n. [ چون در حديث « اصْوَبُ عَمَلًا » آمده است ، در اينجا نيز « صواب » درست است نه « ثواب » . 
  ]\r\n","page_name":" 491 ","page_number":495},
  {"content":"\r\n\r\n« يابنَ رسول‌ِاللَّه » چرا ؟ مىدانى به حضور چه عظيمى دارم مىروم ؟ ! يعنى شما انسانها اگر بخواهيد به حضور يك صاحب قدرتى ، صاحب سلطه‌اى ، پادشاهى برويد چطور خودتان را جمع و جور مىكنيد ؛ من مىخواهم به حضور يك چنين ذاتى حاضر شوم . اين ، حد و درجهء معرفت را نشان مىدهد . دو ركعت نمازى كه باچنين حضورى خوانده شود بيشتر است از ميلياردها نماز ديگرى كه ديگران بخوانند .\r\n\r\nخلوص نيّت\r\nصدقه‌اى كه انسان در راه خدا مىدهد از نظر آن خلوص نيتش [ متفاوت است . 
  ]\r\nيك وقت كسى صدقه‌اى مىدهد ، از مال خودش چيزى به ديگران مىدهد ، در دل خودش هزار جور غرور هست : اين من هستم كه با مال خودم كه از كدّ يمين و عرق جبين خودم به دست مىآورم ، دارم جان مردم را نجات مىدهم ، چنين و چنان مىكنم . ولى يك فرد ديگر است كه اساساً براى خودش كوچكترين ارزشى قائل نيست ، خيلى در ته دلش ممنون است كه خدا او را واسطه قرار داده است ، حالتش حالت كسى است كه يك نفر ديگر [ صدقه را 
  ] به دست او داده مىگويد : آقا اين را تو بده . اين ديگر براى خودش شخصيتى قائل نيست ، فقط اين امتنان را دارد كه من وسيله قرار گرفتم . خدا را شكر مىكند كه وسيلهء چنين كارى قرار گرفته است . چرا صدقهء سِر و مخفى اجرش بيشتر است از صدقهء علنى ؟ براى اينكه صدقهء سِر از نظر كيفيت بالاتر است ، يعنى انسان به اصطلاح معروف يك دستش مىدهد دست ديگرش آگاه نمىشود ، و حتى خود طرف متوجه نمىشود كه چه كسى به او داده است .\r\nما در اخبار ائمهء اطهار داريم كه افرادى بودند از خاندان خودشان بنىهاشم كه اگر ائمه مىخواستند مستقيم به آنها كمك كنند بسا بود احساس حقارت مىكردند ؛ ائمه به افراد ديگرى [ مساعده 
  ] مىدادند و به آنها مىسپردند كه تو از طرف خودت بده و اسم ما را نبر ، نفهمند از طرف ماست . گاهى اتفاق مىافتاد كه آنها گله مىكردند ، مىگفتند : شما بيگانه‌ها به ما مىرسيد ، ولى اين پسرعموهاى ما به ما رسيدگى نمىكنند . اينها همه به كيفيت عمل ، به جنبهء « اصْوَبُ عَمَلًا » و به جنبهء « أحْسَنُ عَمَلًا » برمىگردد .\r\n\r\n","description":"","footnote":"","page_name":" 492 ","page_number":496},
  {"content":"\r\n\r\nاين مسأله‌اى كه عرض كردم مسألهء منّت است . ما در دعاى « مكارم‌الاخلاق » مىخوانيم كه : « وَ أَجْرِ لِلنّاسِ عَلى يَدَىَّ الْخَيْرَ وَ لا تَمْحَقْهُ بِالْمَنِّ » خدايا براى مردم به دست من خير را جارى كن ، اما اثر آن را با منّت گذاشتن من از بين نبر ؛ يعنى خيرى كه به دست من جارى بشود ولى توأم با يك منت گذاشتن باشد از بين رفته است .\r\nقرآن مىفرمايد : « لا تُبْطِلوا صَدَقاتِكُمْ بِالْمَنِّ وَ الْأَذى » « 1 » يعنى اگر شما كار خير بكنيد بعد با يك منت يا يك اذيت ، كارى بكنيد كه روح طرف را خرد كنيد ، تمام آن عملتان بىارزش است . اينها كيفيت عمل است .\r\nاز همهء اينها بالاتر به‌طوركلى درجهء خلوص عمل است ، يعنى صِرف للَّه‌و فىاللَّه بودن ؛ هيچ غرضى انسان نداشته باشد ، در آن اعماق قلبش هم دوست نداشته باشد كه مردم اگر اطلاع پيدا كنند او را ستايش كنند . اين تعبيرى است كه در حديث آمده است ؛ وقتى راجع به اخلاص عمل [ سؤال مىكنند 
  ] كه اخلاص عمل چگونه است ، مىفرمايد : اخلاص عمل به اين نحو است كه اين‌طور نباشيد كه اگر مردم اطلاع پيدا كنند خوشحال بشويد ؛ و بلكه آنهايى كه خيلى خوف دارند از اينكه شركى در عملشان وارد شود ، از اينكه مردم ديگر اطلاع پيدا كنند وحشت دارند ، ناراحت مىشوند ، بلكه نمىخواهند ديگر در دنيا باشند .\r\n\r\nداستان غلام علىبن الحسين عليهما السلام\r\nشخصى مىگويد در يك سختى و در سالى كه باران نيامده بود و مردم دعا و استغاثه مىكردند و نماز استسقاء مىخواندند ، هرچه مىكردند اثرى نمىبخشيد . يك وقت در يك خلوتى در دامنهء كوهى غلامى را ديدم كه عبادت مىكند و حال عجيبى دارد و در مناجات خودش مىگويد : خدايا ما بندگان چنين هستيم ، خدايا رحمت خودت را از ما قطع نكن ، خدايا چنين و چنان . او هنوز مشغول عبادت بود كه ديدم اوضاع عالم عوض شد . شك نكردم كه اثر دعاى همين يك شخص بود . دنبالش را گرفتم ببينم اين كيست ، فهميدم غلامى است . نشانى او را پيدا كردم ، خانهء حضرت علىبن الحسين . پيش خودم گفتم : هرجور هست من اين را از امام مىخرم ولى نه براى اينكه خادم من باشد ، براى اينكه من خادم او باشم و او مخدوم من باشد تا از\r\n\r\n\r\n\r\n\r\n","description":"","footnote":"\r\n( 1 ) . بقره / 264 .\r\n","page_name":" 493 ","page_number":497},
  {"content":"\r\n\r\nفيض وجود او استفاده كنم .\r\nرفتم خدمت امام و گفتم : من يكى از غلامهاى شما را مىخواهم . فرمود :\r\nكدام‌يك ؟ تا بالاخره من او را پيدا كردم . ناراحت شد ، گفت : اى مرد ! تو چرا مرا از اين خانه جدا مىكنى ؟ چرا مرا از محبوب و مخدومم جدا مىكنى ؟ گفتم : من نه تو را براى خدمتكارى خودم مىبرم ، من تو را مىبرم براى اينكه من تا آخر عمر خدمتگزار تو باشم و از محضر تو استفاده كنم . من در فلان‌جا شاهد و حاضر بودم كه اين دعاها را مىكردى ، شك نكردم كه اين بارانى كه نازل شد اثر استجابت تو بود .\r\nمىگويد : اين جمله را كه از من شنيد ، سر به آسمان بلند كرد ، گفت : خدايا من نمىخواستم اين رازى كه ميان من و توست شخص ديگرى از آن آگاه شود .\r\n( اخلاص را ببينيد ! ) حالا كه خَلقت را به اين راز آگاه كردى ، خدايا مرا ببر . اين را گفت و جان به جان‌آفرين تسليم كرد .\r\nاين را مىگويند اخلاص ، كه اصلًا وحشت مىكند كه احدى از رابطه‌اى كه ميان او و خداى خودش هست اطلاع پيدا كند . « بَيْنَ الْمُحِبّينَ سِرٌّ لا يُفْشيهِ . . . » در ميان دوستان رازى است كه به اين زوديها افشا نمىشود و نمىخواهند كه افشا بشود . و لهذا در همان حديث هست كه « ألإبْقاءُ عَلَى الْعَمَلِ أشَدُّ مِنَ الْعَمَل » نگهدارى يك عمل از خود عمل سخت‌تر است ؛ يعنى احياناً يك عملى در ابتدا از روى خلوص نيّت صادر مىشود ولى انسان بعدها در اثر بازگو كردن آن ، عمل را از خلوص مىاندازد و شرك را وارد آن مىكند .\r\n\r\nمعنى آيه\r\nبنابراين با اين بيانى كه در باب اخلاص عرض كرديم ، معناى « لِيَبْلُوَكُمْ أَيُّكُمْ أَحْسَنُ عَمَلًا » اين است : براى اينكه در آزمون « توحيد در عمل » قرار بگيريد ، در آزمون « توحيد در عبادت » قرار بگيريد ، چون انسان اگر دوست داشته باشد عملش را كسان ديگر بفهمند و براى اين كار خوشحال بشود ، به يك معنا دارد آنها را پرستش مىكند . پس معنى آيه برمىگردد به اين مطلب : براى اينكه از شرك خالص بشويد و به توحيد واقعى در عمل و در عبادت واقع بشويد .\r\nاز اينجا رابطهء اين آيه با آيهء قبلش روشن مىشود : « تَبارَكَ الَّذى بِيَدِهِ الْمُلْكُ » ( اگر شعار باشد معنى زنده‌باد را مىدهد ؛ البته تعبير « زنده‌باد » دربارهء خدا غلط\r\n\r\n","description":"","footnote":"","page_name":" 494 ","page_number":498},
  {"content":"\r\n\r\nاست ) فزون باد خير و بركتِ آن خدايى كه همهء اقتدارها در دست اوست ( توحيد در فاعليت ) « لِيَبْلُوَكُمْ أَيُّكُمْ أَحْسَنُ عَمَلًا » ( توحيد در عبادت و توحيد در عمل ) ؛ يعنى بدانيد كه اگر انسان به توحيد در فاعليت ايمان واقعى داشته باشد ، اگر ايمان داشته باشد كه واقعاً زمام همهء كارها در دست اوست ، آن وقت از اسباب چشم مىپوشد و توجهش به مسبّب الاسباب است . قهراً ديگر چنين كسى در عمل خودش هم خلوص نيت دارد . وقتى كه انسان كارى را براى غير خدا مىكند او درواقع از نظر توحيد در فاعليت لنگى دارد ، يعنى از باب اين است كه براى غير خدا در مقابل خدا شخصيت و استقلالى قائل است ، خيال مىكند اين مقدار خير به دست اين است و به دست خدا نيست . ولى آدمى كه مىداند همهء خيرها به دست خداست ، هرگز غير خدا را قبله و معبود و مطاع خودش قرار نمىدهد .\r\n« لِيَبْلُوَكُمْ أَيُّكُمْ أَحْسَنُ عَمَلًا » كه در روايات به جنبهء « اصْوَبُ عَمَلًا » و به جنبهء « اخْلَصُ عَمَلًا » تكيه شده است . خود اخلاص عمل فرع بر معرفت است ، كه اول عرض كرديم . پس درواقع [ خلقت مرگ و زندگى 
  ] براى اين است كه شما در عمل حد معرفتتان چقدر باشد ، حد اخلاصتان چقدر باشد ، كيفيت عملتان چه باشد . ما مكرر اين معنا را عرض كرده‌ايم ، حتى در بعضى نوشته‌هايم آورده‌ام كه در مسألهء « ضَرْبةُ عَلِىٍّ يَوْمَ الْخَنْدَقِ أَفْضَلُ مِنْ عِبادَةِ الثَّقَلَيْنِ » ( يك ضربت على در روز خندق برتر است از عبادت همهء جن و انس ) بعضى توجهشان فقط به اثر اجتماعى اين ضربت است ، يعنى اين ضربت اسلام را نجات داد . شك ندارد كه چنين چيزى بود . ولى آنچه از نظر معنا آن ضربت را در آن حد باارزش مىكند آن كمال اخلاصى است كه على عليه السلام در وارد كردن چنين ضربتى دارد .\r\nأ لَّذى خَلَقَ الْمَوْتَ وَ الْحَيوةَ لِيَبْلُوَكُمْ أَيُّكُمْ أَحْسَنُ عَمَلًا وَ هُوَ الْعَزيزُ الْغَفورُ .\r\nدر روايات در مورد « أَحْسَنُ عَمَلًا » بر همين دو نكته‌اى كه من عرض كردم تكيه شده است ؛ يكى مسألهء اخلاص در عمل ، و ديگر مسألهء عقل و معرفت ؛ يعنى عمل نيكوتر عملى است كه با عقل و فهم و معرفت بيشتر و با خلوص نيت بيشتر و احساس عظمت و خشيت بيشتر توأم باشد .\r\n\r\nحديثى از امام صادق عليه السلام\r\nدر اصول كافى از امام صادق عليه السلام نقل مىكند كه حضرت همين آيه را ( لِيَبْلُوَكُمْ أَيُّكُمْ\r\n\r\n","description":"","footnote":"","page_name":" 495 ","page_number":499},
  {"content":"\r\n\r\nأَحْسَنُ عَمَلًا ) خواندند و فرموند : « لَيْسَ يَعْنى اكْثَرَكُمْ عَمَلًا » اشتباه نكنيد « أَحْسَنُ عَمَلًا » غير از « أكْثَرُ عَمَلًا » است « وَ لكِنْ اصْوَبُكُمْ عَمَلًا » مقصود اين است كه عملتان چقدر صوابتر باشد و حقانيت بيشترى داشته باشد « وَ إنَّمَا الْإصابَةُ خَشْيَةُ اللَّه » اصابت بستگى دارد كه تا چقدر توأم با خداترسى باشد ، كه خداترسى دنبالهء خداشناسى است « أَعْرَفُكُمْ بِرَبِّهِ أَخْوَفُكُمْ مِنْهُ » يا « أَخْوَفُكُمْ مِنْ رَبِّهِ أَعْرَفُكُمْ بِهِ » هر كس خدا را بيشتر بشناسد ، عظمت الهى را بيشتر درك مىكند و خوف خدا را بيشتر دارد ) . « وَالنِّيَّةُ الصّادِقَةُ » و صدق نيت ، كه به همان خلوص برمىگردد . بعد فرمود : « الْابْقاءُ عَلَى الْعَمَلِ حَتّى يَخْلُصَ اشَدُّ مِنَ الْعَمَلِ » باقى ماندن بر عمل كه خالص بماند ، از خود عمل سخت‌تر است ؛ يعنى بسا هست انسان در حين عمل ، عمل را خالصاً مخلصاً انجام مىدهد ، ولى بعد از عمل آن را از خلوص مىاندازد ، مثل اينكه بعد در ميان مردم بازگو مىكند براى اينكه مردم او را ستايش كنند . بعد فرمود : « الا وَ الْعَمَلُ الْخالِصُ الَّذى لا تُريدُ انْ يَحْمَدَكَ عَلَيْهِ أَحَدٌ إلَّااللَّه » عمل خالص آن عملى است كه تو نخواهى كسى جز خدا تو را بر آن عمل ستايش كند ، جز از خدا انتظار ستايش نداشته باشى . اگر عملى انجام دهى ، يك گوشهء كوچك چشمت هم به اين باشد كه مردم هم تو را خوب بدانند ، آن عمل ، عمل خالص نيست . بعد فرمود : « وَ النِّيَّةُ أفْضَلُ مِنَ الْعَمَلِ ، الا وَ إنَّ النِّيَّةَ هِىَ الْعَمَلُ » « 1 » . نيت عمل از خود عمل افضل است ، يعنى روح عمل از اندام عمل مهمتر است . اصلًا عمل يعنى نيت . بعد حضرت اين آيه را فرمود : « قُلْ كُلٌّ يَعْمَلُ عَلى شاكِلَتِهِ » « 2 » اصلًا انسان آن‌طور عمل مىكند كه نيت دارد ، يعنى عمل نموداركنندهء نيت است ، پس اساس نيت است .\r\n\r\nدو حديث ديگر\r\nحديث ديگرى است از حضرت رسول صلى الله عليه و آله كه ابوقُتاده گفت : از حضرت رسول\r\n\r\n\r\n\r\n\r\n","description":"","footnote":"\r\n( 1 ) . حديث عجيبى است . احاديث ديگرى داريم به اين مضمون كه « نِيَّةُ الْمُؤْمِنِ خَيْرٌ مِنْ عَمَلِه » نيّت‌انسان از عملش فاضلتر است . عمل انسان مثل خود انسان است . انسان شخصيتى دارد و شخصى . شخصيت انسان به ملكات و معارف انسان است و خلاصه به روح انسان است ، و شخص انسان به همين تن انسان است ، كه تن آدمى شريف است ولى به جان آدميت . عمل انسان هم همين‌جور است ، روحى دارد و اندامى ، شخصيتى دارد و شخصى . روح و شخصيت عمل انسان نيت انسان است ؛ اندام عمل انسان پيكر عمل است ، خم‌شدنها ، راست‌شدنها ، رفتنها ، سفركردنها و امثال اينها .\r\n( 2 ) . اسراء / 84 .\r\n","page_name":" 496 ","page_number":500},
  {"content":"\r\n\r\nمعناى « أَيُّكُمْ أَحْسَنُ عَمَلًا » را سؤال كردم ، فرمود : « أَيُّكُمْ أَحْسَنُ عَقْلًا » . اينجا به جنبهء معرفت [ توجه مىدهد ؛ 
  ] آن كسى كه عقلش بيشتر و كاملتر است .\r\nشخصى از حدود كوفه خدمت امام صادق عليه السلام مىآيد و از مردمى از سواد كوفه تعريف مىكند كه اينها چنين مردم خوبى هستند ، شيعيانِ چنين و چنان هستند .\r\nراوى مىگويد : همهء تعريفها را كه من كردم ، حضرت فرمود : حال عقلشان چقدر است ؟ گفتم : من اين جهتش را فكر نكرده بودم .\r\n\r\nميرزاى شيرازى و تأييد افراد\r\nداستانى را من خيلى سابق از يكى از علماى قم شنيدم . در ميان علما و مراجع گذشته در اين صد سال اخير ، مرحوم ميرزاى شيرازى ( ميرزاى بزرگ ، مرحوم حاج ميرزا محمدحسن ، همان‌كه تنباكو را تحريم كرد ) از كسانى است كه در علم و در عقل و در تقوا تقريباً در طراز اول است ، و مخصوصاً در صفا و معنويت شايد در طبقهء مراجع كسى به حد او نرسيده يا كمتر رسيده است ، و ظاهرش هم هيچ نشان نمىداد ، خيلى مرد عجيبى بوده است . در يكى از شهرستانها يك ملايى بوده است ، بعضى از دوستان ميرزا گفته بودند ما نامه‌اى خدمت ايشان نوشتيم و از ايشان تأييد خواستيم كه اين آقا در اين شهرستان هست ؛ مرتب نامه به ايشان نوشتيم كه فلان شخص در اين شهر مردى است خيلى عالم ، در اين حد عالم است ، مجتهد است و خيلى هم باتقوا ، شما ايشان را تأييد كنيد ، مثلًا اجازه به ايشان بدهيد . مىگويد : ما نامه نوشتيم ، ميرزا جواب نداد . بار ديگر نامه مىنويسد ، باز تعريف مىكند كه اين مردى است بسيار عالم و باتقوا ، هم علمش را تأييد مىكند و هم تقوايش را . باز ميرزا جواب نداد .\r\nتا بالاخره آن كسى كه اين‌همه او را تأييد مىكرده بلند مىشود مىرود سامره كه چرا ميرزا جواب نداد ، آيا به حرف ما اعتماد نكرد ؟ رفت و گفت : آقا ! چرا ما هر چه براى اين آقا تأييد خواستيم شما تأييد نكرديد ، چرا نامه‌هاى ما را جواب نداديد ، آيا حرف ما را قبول نداريد كه او مرد عالم و باتقوايى است ؟ فرمود : چرا ، همهء حرفهاى شما را قبول كردم . پس چرا شما تأييد نكرديد ؟ فرمود : تو همواره در نامه‌هايت نوشتى كه اين چقدر عالم است و چقدر باتقواست ، در يك نامه‌ات ننوشتى كه عقلش در چه حدى است ؟ براى ملّا علم و تقوا كافى نيست ، عقل و فكر\r\n\r\n","description":"","footnote":"","page_name":" 497 ","page_number":501},
  {"content":"\r\n\r\nو دورانديشى و هوشيارى و ادراك شرايط زمانِ خودش و شناختن مردم ، اينها خودش ركن اساسى است . خيلى هم عالم و باتقوا باشد اما يك آدم ساده‌دل ، نتيجه چيست ؟ ابزاردست شيّادها مىشود ، يعنى ابزارى از اسلام در دست ضداسلامها ، ابزارى از علم و تقوا در دست فاسق و فاجرها ؛ فايده‌اش چيست ؟ تو هيچ اسمى از آن مسألهء عمده نبرده بودى . من نمىتوانم كسى را فقط به دليل علم و تقوا تأييد كنم درصورتىكه براى من محرز نيست كه از نظر عقل و تدبير و هوشيارى و درك شرايط زمان و درك و شناخت مردم در چه حدى است . بسيار خوب ، آدم عالم و باتقوا براى خودش آدم خوبى است ، اما من نمىتوانم مقدّرات اسلامى مردم را در دست كسى بدهم كه عقلش براى من محرز نيست .\r\nپيغمبر فرمود : « أحْسَنُ عَقْلًا » فهمشان ، عقلشان [ كاملتر باشد . 
  ]\r\nدر حديثى هست كه پيغمبر اكرم فرمود : « إنّى ما أخافَ عَلى امَّتِىَ الْفَقْرَ وَ لكِنْ أَخافُ عَلَيْهِمْ سوءَ التَّدْبيرِ » من از فقر بر امتم هراسان و نگران نيستم ، يعنى اگر امت من روزى دچار فقر اقتصادى شوند ، اين امر خطر ايجاد نمىكند ، ولى اگر دچار فقر تدبير و فكر و عقل بشوند ، آن است كه امت مرا به خطر خواهد انداخت .\r\nفرمود : يَقولُ أَيُّكُمْ أَحْسَنُ عَقْلًا . بعد فرمود : البته آن كسى كه عقلش بيشتر باشد معرفتش بيشتر است . معرفتش كه بيشتر شد خداترسىاش بيشتر است .\r\nخداترسىاش كه بيشتر شد خلوص نيتش بيشتر است . پس همهء اينها به همديگر مربوط است . بعد فرمود : « اتَمُّكُمْ عَقْلًا وَ أَشَدُّكُمْ للَّهِ خَوْفاً » أَحْسَنُ عَمَلًا يعنى كسى كه عقلش كاملتر باشد ، از خدا بيشتر بترسد « وَ أَحْسَنُكُمْ فى ما امَرَ اللَّهُ بِهِ وَ نَهى عَنْهُ نَظَراً » در آنچه كه خدا امر كرده و نهى كرده است ، بهتر و نيكوتر دقت و فكر مىكند و شناسايى پيدا مىكند « وَ إنْ كانَ أَقَلُّكُمْ تَطَوُّعاً » اگرچه كمتر عمل مىكند .\r\n« وَ هُوَ الْعَزيزُ » و اوست تنها موجود عزيز . عزيز به دو معناست . يكى به معناى غالب مطلق كه باز همان معناى « بِيَدِهِ الْمُلْكُ وَ هُوَ عَلى كُلِّ شَىْءٍ قَديرٌ » را تأييد مىكند « 1 » .\r\n\r\n\r\n\r\n\r\n","description":"","footnote":"\r\n( 1 ) . [ اين پاراگراف را استاد شهيد در اواسط بحث و بعد از آيهء « وَ هُوَ عَلى كُلِّ شَىْءٍ قَديرٌ » بيان كرده‌اند و در آنجا فرموده‌اند : « وَ هُوَ الْعَزيزُ الْغَفورُ دنبال آيهء بعد است ، آنجا معنى مىكنيم » ولى ظاهراً فراموش شده است . 
  ]\r\n","page_name":" 498 ","page_number":502},
  {"content":"\r\n\r\nو صلّىاللَّه على محمد و إله الطاهرين باسمك العظيم الاعظم الاعزّ الاجلّ الاكرم يا اللَّه . . .\r\nپروردگارا دلهاى ما به نور ايمان منوّر بفرما ، گوش شنوا به همهء ما عنايت بفرما .\r\nخدايا هرگونه غِلّى و غشّى و عنادى و كبرى و كينه‌اى و حسادتى و بالاخره هر نوع عقده‌اى اگر در روح ما هست خدايا به لطف و عنايت خودت اين عنادها و عقده‌ها و كينه‌ها را از دلهاى ما بيرون بفرما ، قلبهاى ما را از اين نظر صاف بگردان .\r\n\r\n","description":"","footnote":"","page_name":" 499 ","page_number":503},
  {"content":"\r\n\r\n\r\nتفسير سورهء ملك ( 2 )\r\nاعوذ باللَّه من الشيطان الرجيم\r\nا لَّذى خَلَقَ سَبْعَ سَمواتٍ طِباقاً ما تَرى فى خَلْقِ الرَّحْمنِ مِنْ تَفاوُتٍ فَارْجِعِ الْبَصَرَ هَلْ تَرى مِنْ فُطورٍ . ثُمَّ ارْجِعِ الْبَصَرَ كَرَّتَيْنِ يَنْقَلِبْ إلَيْكَ الْبَصَرُ خاسِئاً وَ هُوَ حَسيرٌ . وَ لَقَدْ زَيَّنَّا السَّماءَ الدُّنْيا بِمَصابيحَ وَ جَعَلْناها رُجوماً لِلشَّياطينِ وَ أعْتَدْنا لَهُمْ عَذابَ السَّعيرِ . وَ لِلَّذينَ كَفَروا بِرَبِّهِمْ عَذابُ جَهَنَّمَ وَ بِئْسَ الْمَصيرُ « 1 » .\r\nآيهء سوم از سورهء مباركهء ملك است . در آيهء اول اعلام توحيد افعالى بود ، يعنى اعلام اينكه با همهء قدرتهايى كه در اين عالم وجود دارد و پراكنده است و آن‌همه نيروهايى كه به شكلهاى مختلف در اين عالم هست ، آيا همهء قدرتها ، اقتدارها ، سلطه‌ها در يك نقطه متمركز است يا متمركز نيست ؟ كه اگر در يك نقطه متمركز باشد ، آن نقطه همان دست قدرت الهى است . فرمود : « تَبارَكَ الَّذى بِيَدِهِ الْمُلْكُ » تمام اقتدارها و سلطه‌ها در نهايت امر در دست او متمركز است . به تعبير ديگر - كه در نهج‌البلاغه\r\n\r\n\r\n\r\n\r\n","description":"","footnote":"\r\n( 1 ) . مُلك / 3 - 6 .\r\n","page_name":" 500 ","page_number":504},
  {"content":"\r\n\r\nآمده است - زمام همهء امور به دست اوست ، مهار همهء امور در دست اوست ، و خيال نكنيد كه يك وقتى چنين امكانى وجود داشته باشد كه زمام - العياذ باللَّه - از دست خدا بيرون برود ؛ اين امر امكان‌پذير نيست و جزء محالات عالم است .\r\nدر آيهء بعد فلسفهء موت و حيات را بيان كرد كه اين مرگ و زندگى چه فلسفه‌اى دارد ؟ اين آمدن و رفتن ما انسانها براى چيست ؟ فرمود : براى حسن عمل ؛ يعنى آنچه كه در اين بوتهء آزمايش هدف اوّلى و مقصد اوّلى است اين است كه انسانها برسند به حسن عمل . نفرمود : به عمل ، نفرمود به كثرت عمل ، فرمود : به مرحلهء « احْسَنُ عَمَلًا » ، كه اينها را توضيح داديم و تشريح كرديم .\r\nاين آيه كه آيهء سوم است ، توصيف ديگرى است از خدا . در آيهء دوم فرمود :\r\nخداست كه نظام مرگ و زندگى را آفريده است ، به آن غرض و براى آن مقصد ؛ بعد اشاره‌اى به اشياء ديگر ، تقريباً مىشود گفت به كل عالم خلقت و طبيعت مىكند ، مىفرمايد : « ا لَّذى خَلَقَ سَبْعَ سَمواتٍ طِباقاً » آن خدايى كه مُلك و اقتدارها در يد قدرت اوست و زمام امور در دست اوست ، همان است كه هفت آسمان ، هفت سماء آفريده است ، هفت سمائى كه طباق هستند ، يعنى بعضى بر بعض ديگر [ احاطه دارند ؛ 
  ] متطابق و طبقه به طبقه‌اند ؛ طبقات هفتگانهء آسمانها را آفريد . بعد ، از خصوص خلقت طبقات هفتگانهء آسمانها صرف‌نظر مىكند ، به‌طوركلى مسألهء خلقتْ اعم از آسمان و زمين و ما بين زمين و آسمان را [ مطرح مىكند ؛ 
  ] مىفرمايد : « ما تَرى فى خَلْقِ الرَّحْمنِ مِنْ تَفاوُتٍ فَارْجِعِ الْبَصَرَ هَلْ تَرى مِنْ فُطورٍ . ثُمَّ ارْجِعِ البَصَرَ كَرَّتَيْنِ يَنْقَلِبْ إلَيْكَ الْبَصَرُ خاسِئاً وَ هُوَ حَسيرٌ » كه نكتهء اصلى در اين آيات اين قسمت است .\r\n\r\nنظام خلقت\r\nيكى از مسائل مهم و بلكه از مهمترين مسائل براى فكر بشر همين مسألهء خلقت و نظام خلقت است . انسان وقتى كه به اين دنيا چشم مىگشايد ، تدريجاً كه داراى درجه‌اى از تفكر مىشود قهراً اين سؤال براى هر انسان متفكرى پيدا مىشود - مگر اينكه انسانى در افق حيوانات باشد كه اين فكر برايش پيدا نشود - كه به قول حافظ :\r\nاين « سقف سادهء بسيار نقش » چيست ؟ اين زمين ما چيست ؟ چرا شب مىآيد ، روز مىآيد ، بهار مىآيد ، تابستان مىآيد ، پاييز مىآيد ، زمستان مىآيد ؛ باز همان جريان تكرار مىشود ؟ در زمستان گياهان مىميرند ، در بهار زنده مىشوند ، تا تابستان به\r\n\r\n","description":"","footnote":"","page_name":" 501 ","page_number":505},
  {"content":"\r\n\r\nحد كمالشان مىرسند ، پاييز فصل پژمردگى و افسردگى مىرسد ، در زمستان مىميرند . سال آينده دومرتبه همين نظام تكرار مىشود . اين حركاتى كه در بالاى سر ما در اين ستارگان هست چيست ؟ اين ستارگان چه هستند ؟ اين چراغهاى آويخته شده بالاى سر ما ( تعبير « مصباح » تعبير خود قرآن است ) چيست ؟\r\nبعد انسان به كارهاى اين اشياء دقت مىكند ، حساب مىكند : ماه مثلًا براى چيست ؟ آيا چه اثرى روى اشياء دارد ؟ اثرى دارد يا اثرى ندارد ؟ آيا اگر يكى از اينها را از اين نظام بردارند باقى ديگر سر جاى خودشان مىتوانند كار كنند ، يا يك نظامِ بهم وابستهء بهم پيوسته‌اى هست كه هر چيزى در جاى خودش وجودش لازم و ضرورى است ؟ و آيا اين كه وجود دارد هدفى را تعقيب مىكند ؟ مقصدى در اينها هست ؟ خود اينها مقصدى دارند يا مقصدى ندارند ؟ اينها قهراً سؤالاتى است كه براى هر كسى پيدا مىشود . به قول نظامى :\r\n مگر مىكرد درويشى نگاهى * به اين درياى پر دُرّ الهى\r\nكواكب ديد چون شمع شب افروز * كه شب از روى ايشان گشته چون روز\r\nبگفتى اختران استاده‌اندى * زبان با خاكيان بگشاده‌اندى\r\nكه هان اى خاكيان هشيار باشيد * در اين درگه شبى بيدار باشيد \r\nخلاصه اينكه اينها براى چه حركت مىكنند ؟\r\n چه مىخواهند از اين محمل كشيدن * چه مىجويند از اين منزل بريدن\r\nدر اين محرابگه معبودشان كيست ؟ * از اين آمد شدن مقصودشان چيست ؟ \r\nآيا اينها يك حركات بيهوده و لغوى است ؟ يا نه ، راز و معنىاى دارد و آن راز و معنى را بايد كشف كرد . اصلًا حرف قرآن و حرف انبياء اين است كه شما نه فقط تعبداً قبول كنيد ، بلكه بايد به اين راز برسيد . اگر صرفاً حركت‌كردن باشد ، بروند و برگردند ، هيچ مقصدى نداشته باشند ، يعنى يك كار باطل و پوچ . ولى يك وقت هست كه همهء اينها مثل اجزاء يك كارخانه‌اند . شما اگر وارد كارخانهء عظيمى شويد ، هزاران دستگاه جزء مىبينيد . در آنجا چرخها ، تسمه‌ها ، انواع لوله‌ها و انواع موتورها مىبينيد . مسلّم اگر انسان يك دستگاه را به تنهايى نگاه كند ، مىبيند مثلًا تسمه‌اى دور چرخهايى دارد مىچرخد ، دائم مىرود به نقطهء اول و برمىگردد .\r\nانسان اين را به تنهايى ببيند مىگويد چه‌كار بيهوده‌اى ! چرا برمىگردد سر جاى اول ؟ ! ولى وقتى كه اين را در مجموعش حساب كند كه همهء اينها جزء يك دستگاه\r\n\r\n","description":"","footnote":"","page_name":" 502 ","page_number":506},
  {"content":"\r\n\r\nهستند و يك هدف كلى را - هدفى كه به همهء اينها مربوط مىشود و به هيچ كدام هم به تنهايى مربوط نيست - تعقيب مىكنند ، آنوقت قهراً معنى خاصى پيدا مىكند .\r\nكسانى كه شب براى شب‌خيزى و عبادت بلند مىشوند ، وقتى مىآيند بيرون براى مثلًا تجديد وضو و مىرسند زير آسمان ، سنت است كه اين آيات سورهء آل عمران را بخوانند :\r\nإنَّ فى خَلْقِ السَّمواتِ وَ الْأرْضِ وَ اخْتِلافِ اللَّيْلِ وَ النَّهارِ لَاياتٍ لِاولِى الْألْبابِ . الَّذينَ يَذْكُرونَ اللَّهَ قِياماً وَ قُعوداً وَ عَلى جُنوبِهِمْ وَ يَتَفَكَّرونَ فى خَلْقِ السَّمواتِ وَ الْأرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النّار « 1 » .\r\nدر خلقت اين آسمانها و زمين و در اين آمد و شد شب و روز نشانه‌هاست ، اما براى صاحبان مغز ، فكر ، عقل ( اينجا قرآن مطالبهء عقل و فكر مىكند ، مىگويد كه اين نشانه‌ها را درك كنيد ؛ ظاهربين نباشيد ، اينها را به عنوان نشانه‌هايى براى حقيقت درك كنيد ، يعنى اينها نشانه‌هايى است از حقيقتى و از حقى ) ، اولوا الالبابى كه نه تنها صاحبان خرد و فكر هستند ، صاحبان دل هم هستند ؛ صاحب‌ْخردان و صاحبدلان .\r\nببينيد قرآن چگونه ضميمه مىكند صاحبدل بودن را با صاحب فكر بودن ؛ يعنى ايندو [ بايد 
  ] با يكديگر توأم بشود . « اولُوا الْالْباب » صاحب عقل بودن و صاحب فكر بودن را ذكر مىكند و « ا لَّذينَ يَذْكُرونَ اللَّهَ قياماً وَ قُعوداً » صاحبدل بودن را : آنان كه چه در حالى كه ايستاده‌اند و چه در حال نشسته [ خدا را ياد مىكنند . 
  ] اين ايستاده و نشسته تقريباً دو حال مختلف را بيان مىكند ، نه فقط مقصود همان ايستادن و نشستن ظاهرى باشد ؛ آن هم بخواهد باشد بالاخره انسان يا ايستاده است يا نشسته است يا خوابيده ، هر سه حال را بيان مىكند : در حالى كه ايستاده‌اند ، در حالى كه نشسته‌اند ، در حالى كه خوابيده‌اند ؛ يعنى ياد خدا از آنها جدا نمىشود ؛ مثل عاشقى كه به هر چيزى و به هر كارى كه سرگرم باشد در آن عمق دلش هميشه آن معشوق را مىبيند ، يعنى هيچ چيزى نمىتواند او را از معشوقش غافل كند . « وَ يَتَفَكَّرونَ فى خَلْقِ\r\n\r\n\r\n\r\n\r\n","description":"","footnote":"\r\n( 1 ) . آل عمران / 190 و 191 .\r\n","page_name":" 503 ","page_number":507},
  {"content":"\r\n\r\nالسَّمواتِ وَ الْأرْضِ » در خلقت آسمانها و زمين فكر مىكنند و نتيجه‌اى كه مىگيرند اين است : « رَبَّنا ما خَلَقْتَ هذا باطِلًا » پروردگارا ما مىدانيم و ايمان داريم كه تو اينها را بيهوده نيافريدى ؛ اين حركات بيهوده نيست ، اين آمد و شدها بيهوده نيست . اينها بر اساس حقى و حقيقتى و براى منظورهاى حكيمانه‌اى است .\r\nاين است كه در اينجا قرآن تعبيرش اين است ، مىگويد : فكر كنيد ، دقت كنيد ؛ هر چه بيشتر فكر كنيد و دقت كنيد تا به يك راز پى ببريد .\r\nاينجا يك تعبير عجيبى است : « مىبينيد در مخلوقات رحمان تفاوت ميان اشياء وجود ندارد » . « تفاوت وجود ندارد » يعنى چه ؟ آيا تفاوت وجود ندارد يعنى اختلاف و چندگونگى وجود ندارد ؟ اين را كه خود قرآن جاى ديگر تأييد مىكند و بلكه خودش چندگونگى را يكى از آيات توحيد ذكر مىكند : « وَ مِنْ اياتِهِ . . . وَ اخْتِلافُ ألْسِنَتِكُمْ وَ ألْوانِكُمْ » « 1 » اختلاف زبانهاى شما جزء آيات و نشانه‌هاى الهى است .\r\nاختلاف رنگها و نژادها خودش يكى از آيات الهى است . نفس اختلاف و چندگونگى را نه تنها قرآن يك امر زائد و بيهوده‌اى نمىداند ، جزء دلائل حكمت مىشمارد . پس تفاوت در اينجا به چه معناست ؟ اين ، تفاوتى است كه با آن اختلاف منافات ندارد . حال قبل از آنكه اين [ موضوع 
  ] را توضيح دهم ، مطلبى را عرض كنم .\r\n\r\nافسانه‌اى دربارهء اختلاف زبانها\r\nحدود سه ماه پيش مجلهء نگين - كه هر چه هست يك مجلهء علمى است و شايد تازه‌ترين مقالات و افكار جديد امروزى در اين مجله مطرح مىشود و من اين مجله را مرتب مىگيرم و مىخوانم - مقاله‌اى چاپ كرده بود از فردى كه سخنرانيهاى مذهبى هم به ندرت كرده است و در نوشته‌هايش هم گاهى تمايلات مذهبى نشان مىدهد ، ولى اين آدمهايى كه يك علاقه‌اى به دين و مذهب دارند اما در عمل پايبند نيستند ، بالاخره در يك جاهايى لغزشهايى پيدا مىكنند . يك مقالهء خيلى مفصلى در دو شماره نوشته بود ، عنوانش « براى حمايت از زبان اسپرانتو » بود . « زبان اسپرانتو » زبان مخصوصى است كه سالهاست اختراع شده به عنوان اينكه زبان بين‌الملل باشد و درواقع اختلاف زبانها از بين برود . مىگويند زبان ساده‌اى است و خيلى زود\r\n\r\n\r\n\r\n\r\n","description":"","footnote":"\r\n( 1 ) . روم / 22 .\r\n","page_name":" 504 ","page_number":508},
  {"content":"\r\n\r\nمىشود آن را ياد گرفت . مسألهء اختلاف زبانها را در اين مجله طرح كرده بود . از اينجا شروع كرده بود كه در كتاب مقدس تورات چنين آمده است كه اين اختلاف زبانها يك عقوبت الهى است .\r\nيك افسانهء عجيبى در تورات هست . ( اين نكته خيلى آموزنده است . ) اتفاقاً عجيب اين است كه در بعضى از كتابهاى ما اين مطالب آمده است ، در صورتى كه قصه از تاريخ تورات است . يهوديها يك چيزى را به نام « تبلبل السنه » در دنيا رايج كردند و آن اين است كه گفتند : انسان اوّلى كه روى زمين بود يك زبان بيشتر نداشت . برجى بود به نام برج بابِل ، مردم در پاى برج بابل نشسته بودند و مىخواستند فلان تصميم را بگيرند و چنين و چنان بكنند ؛ اين برج كه چنين بزرگ و عظيم بود ( مىدانيد در افسانه‌ها وقتى بخواهند چيزى را بزرگ كنند خيلى بزرگ مىكنند ) ناگهان زلزله‌اى شد و خراب شد . مردم آنچنان دهشت‌زده و وحشت زده شدند كه به بِل‌بِل افتادند ، يعنى زبانهايشان را فراموش كردند . هر يك به‌گونه‌اى بِل‌بِل كردند . از اينجا اختلاف زبانها پيدا شد . پس تعدد و اختلاف زبان نتيجهء يك عذاب الهى بوده است ؛ در اثر يك عصيان كه بشر كرد اختلاف [ زبان پيدا شد 
  ] و الّا مردمْ اوّل در بهشتِ وحدت زبان بودند ، بعد در اثر يك عصيانى كه مرتكب شدند دچار عذاب اختلاف زبان شدند كه هنوز دارند رنج اين اختلاف زبان را مىكشند .\r\nالآن شايد بيشترين نيروهاى فكرى افراد بشر صرف يادگرفتن زبانها مىشود . ما زبان اصلىمان يك چيز است ، قوم ديگر چيز ديگر و . . . ما مىخواهيم از كتابهايى كه به زبان خارجى نوشته مىشود آگاه باشيم ، آنها مىخواهند از كتابهايى كه به زبان ماست آگاه شوند ، ناچار بايد زبان ياد بگيريم و يك مصيبتى است در دنيا و نتيجهء عصيان . اين را از آنجا نقل كرده بود .\r\nبعد نوشته بود كه قرآن هم همين مطلب را تأييد كرده است ، براى اينكه اولًا در بسيارى از آيات خود ، تورات را تأييد كرده و كتاب آسمانى دانسته است ، و ثانياً آياتى از قرآن بر اين مطلب دلالت دارد ؛ و هر چه آيه در قرآن لفظ « لسان » مثلًا در آن بوده ، همين‌طور آورده و ترجمه كرده بود به عنوان تأييدى از قرآن براى اين موضوع . من خواندم ، ديدم به قدرى مقالهء بدى است كه حد ندارد .\r\nاتفاقاً جايى كه بايد نتيجهء خلاف گرفت همين‌جاست . يكى از ادلّهء اينكه قرآن اصالت دارد اين است كه برداشتهايش در مسائل با تورات مختلف است . يكى از\r\n\r\n","description":"","footnote":"","page_name":" 505 ","page_number":509},
  {"content":"\r\n\r\nموارد همين است . تورات امروز كه يك تورات مجعول و محرَّف است و قرآن مىگويد : اين كتابى است محرَّف ، اين تورات مجعول مىگويد اختلاف زبانها در نتيجهء يك عصيان پيدا شد ؛ قرآن مىگويد اختلاف زبانها مثل اختلاف رنگها يك امر ضرورى لابدّ منه است و از آيات حكمت الهى است . از زمين تا آسمان فرق مىكند .\r\nاو مىگويد يك مصيبتى است كه نبايد باشد ؛ در اثر يك عصيان ، خدا بشر را به اين عقوبت ( عقوبت اختلاف زبان ) گرفتار كرد ؛ قرآن مىگويد اين يك امرى است كه مقتضاى حكمت الهى است كه بايد باشد و هست و هيچ به كار بشر مربوط نيست .\r\nهمين‌طور كه اختلاف رنگها را بشر ايجاد نكرده است ، اختلاف زبانها هم يك امر ضرورى و طبيعى است كه بايد باشد و نشانه‌اى است از حكمت الهى ؛ تنوعى است كه نشانه‌اى است از حكمت الهى . اين كجا و آن كجا !\r\nخوشبختانه يكى از دوستان يك مقالهء خيلى كوبندهء حسابى و خوبى در رد اين مقاله نوشت و آن هم در شمارهء اول ارديبهشت چاپ شد . البته من خودم بر آن مقاله نظارت داشتم . بعد از چاپ مقاله به او گفتم : اينجا كه او مىگويد « تورات اينچنين گفته ، قرآن هم همين حرف را مىزند » جاى يك مثلى هم بود كه برايش بياورى . اين سخن شبيه آن مثل معروف است . منبريها و روضه‌خوانها هميشه يك تقيّدى دارند به اينكه به اصطلاح گريز بزنند ، يعنى هر بحثى كه مىكنند ، وقتى مىخواهند آخرش روضه بخوانند بايد به فكر گريز باشند و يك مناسبتى پيدا كنند . گفتند يك روضه‌خوانى داشت در ابتداى منبرش داستان حضرت ابراهيم و حضرت اسماعيل و رفتن حضرت اسماعيل به قربانگاه را بيان مىكرد . داستان را خيلى مفصل و با آب و تاب بيان كرد كه حضرت ابراهيم در عالم رؤيا ديد كه امر شد به اينكه بايد فرزندت را قربانى كنى ، دفعهء اول ، دفعهء دوم ، دفعهء سوم ، فهميد اين خوابْ رحمانى است . به اسماعيل عرضه كرد و اسماعيل قبول كرد . دور از چشم هاجر اسماعيل را برداشت برد به قربانگاه منى و دست و پايش را بست ( و خيلى با آب و تاب نقل كرد ) . در اين بين شيطان رفت و به هاجر خبر داد كه چه نشسته‌اى ؟ ! ابراهيم دارد سر فرزندت را مىبُرد . هاجر هراسان از آنجا بيرون آمد . در اين ميان امر خدا به ابراهيم رسيد كه غرض ما امتحان بود ، ما نمىخواستيم تو فرزندت را بكشى . هدف ما اين بود كه تو و فرزندت تا كجا تسليم امر ما هستيد ؛ آيا اگر ما همين‌طور امر كنيم كه بدانى تعبداً فرزندت را بايد در راه ما قربانى كنى ، مىكنى ؟ والّا هدف ما اين نبود .\r\n\r\n","description":"","footnote":"","page_name":" 506 ","page_number":510},
  {"content":"\r\n\r\nهاجر سراسيمه داشت به طرف قربانگاه مىآمد كه ناگهان ديد اسماعيل سالم دارد برمىگردد .\r\nبه اينجا كه رسيد خواست گريز بزند ، گفت : چقدر شبيه است برگشتن اسماعيل به نزد مادر ، به برنگشتن على اكبر به نزد حضرت ليلا ! ( خندهء حضار و استاد ) . واقعاً چقدر شبيه است اين داستان تورات كه مىگويد : اين اختلاف زبانها در اثر يك عصيان و گناه است ، امرى است كه نبايد باشد ، و آن كه قرآن مىگويد اين يك امر ضرورى است و از آثار حكمت الهى است و بايد باشد ؛ چقدر ايندو با همديگر شبيه هستند ! درست شباهت وجود با عدم است ، و مثل اين است كه بگوييم چقدر اين شب تاريك با يك روز روشن شبيه است !\r\n\r\nدر خلقت ، اختلاف هست ، تفاوت نيست\r\nغرضم اين جهت است كه قرآن بسيارى از اختلافات خلقت را يك امر ضرورى مىداند ولى در عين حال مىفرمايد كه در خلقت اختلاف هست ، تفاوت نيست .\r\nاين ، اصطلاح خود قرآن است ؛ اختلاف را اثبات مىكند ، تفاوت را نفى مىكند .\r\nمعنايش چيست ؟ اختلاف درواقع اختلاف نقش است ؛ يعنى در عالم خلقت ، در اين دستگاه كلى خلقت به هر موجودى يك نقش مخصوص به خود واگذار شده است .\r\nنقش خورشيد غير از نقش ماه است . كارى كه خورشيد بايد انجام بدهد غير از كارى است كه ماه بايد انجام بدهد ، و كارى كه هر دوى اينها بايد انجام بدهند غير از كارى است كه زمين بايد انجام بدهد . كارى كه هوا بايد انجام بدهد غير از كارى است كه آب يا خاك بايد انجام بدهد . اين ، معنى اختلاف است . اختلاف يعنى اختلاف نقش .\r\nتفاوت ، يك چيزى است نظير تبعيض ، كه ما در عدل الهى اين بحث را تحت عنوان « تفاوت نه تبعيض » طرح كرده‌ايم . تبعيض يعنى چه ؟ يك وقت هست يك شىء در نقش خودش مورد توجه قرار مىگيرد و ديگرى در نقش خودش مورد توجه قرار نمىگيرد . در يك كارخانه ، يك پيچ كوچك نقشى دارد و يك چرخ بزرگ نقشى دارد . ولى از نظر آن كه اين كارخانه را اداره مىكند تفاوتى ميان آن چرخ بزرگ و آن پيچ كوچك نيست ؛ يعنى آن پيچ كوچك در جاى خودش بايد مورد رسيدگى كامل قرار بگيرد ، آن چرخ بزرگ هم بايد در جاى خودش مورد\r\n\r\n","description":"","footnote":"","page_name":" 507 ","page_number":511},
  {"content":"\r\n\r\nتوجه قرار بگيرد . اين‌طور نيست كه بگوييم : اين آقا اينجا را خوب رسيدگى مىكند و جاهاى ديگر كوچكترين رسيدگى نمىشود ؛ يعنى از نظر مدبّريّت و تدبير ، وحدت است . اين را در اصطلاح روايات « اتصال تدبير » مىگويند .\r\n\r\nاتصال تدبير\r\nاتصال تدبير يعنى چه ؟ يعنى يك تدبير واحد بدون تبعيض بر همهء اين اجزاء مختلف حكمفرماست . مثلًا يك وقت ما مىگوييم در يك مملكت اختلاف به اين معنا نبايد باشد كه اختلاف در نقش نبايد وجود داشته باشد ، يعنى همه يك كار داشته باشند .\r\nدر اين صورت اين مملكت اداره نمىشود . اصلًا زندگى بشر و جامعهء بشرى قائم به اختلاف نقش است . نمىشود گفت همه بايد معلم باشند ، همه بايد كشاورز باشند ، همه بايد كارمند ادارى باشند ، همه بايد سرباز باشند ، همه بايد افسر باشند ، همه بايد ژنرال باشند . چنين چيزى امكان ندارد . پس بايد اختلاف در نقش باشد . اين يك مسأله است ، ولى مسألهء تفاوت مسألهء ديگر است و آن اين است كه به يك گروه برسند ، به گروه ديگر نرسند . به يك گروه مثلًا به دليل اينكه سرباز هستند نهايت درجه رسيدگى بشود ، به يك گروه ديگر به دليل اينكه كارگر هستند رسيدگى نشود ، يا عكس قضيه . به اين مىگويند : تفاوت . با همهء اختلاف و تنوعى كه در ميان اشياء هست ، تفاوت به معنى تبعيضِ در تدبير ميان اشياء نيست .\r\nاختلاف در نقش گاهى براى يك هدف است . گاهى دو نقش متناقض يك هدف را تأمين مىكند . ما هميشه مثال مىزنيم به قيچى . اگر انسان تيغه‌هاى قيچى را نگاه كند ، اينها هميشه بر ضد همديگر حركت مىكنند ، يعنى اگر يك تيغه به طرف پايين مىآيد ، آن يكى به طرف بالا مىآيد و برعكس . اينها با هم هماهنگى ندارند ، ولى همين ناهماهنگى خودش يك هماهنگى است ، يعنى اگر هردو با هم بالا بيايند يا هر دو با هم پايين بيايند ، چيزى را قطع نمىكنند و كارى را انجام نمىدهند . يا دو كفهء ترازو هميشه دو نقش مخالف را بازى مىكنند ، يعنى اگر اين يكى به طرف بالا مىآيد ديگرى به طرف پايين مىرود و بالعكس . اين ، دو نقش مخالف است ولى اين دو نقش مخالف براى هدف واحد است . در همين نقش مخالف يك هدف واحد وجود دارد .\r\nقرآن اصرار عظيم و زياد دارد به مطالعهء هر چه بيشتر خلقت ، و به مطالعهء كشف\r\n\r\n","description":"","footnote":"","page_name":" 508 ","page_number":512},
  {"content":"\r\n\r\nنظامات خلقت و پىبردن به راز اصلى خلقت و حتى كشف كردن وابستگى عظيم اشياء به يكديگر . در فلسفهء امروز اصلى هست كه اين نظر را تأييد مىكند . روى اين اصل خيلى تكيه مىكنند و خوشبختانه تقريباً مىشود گفت كه قابل انكار نيست .\r\nگاهى آن را « اصل وابستگى اشياء » مىنامند ( كمونيستها از آن به « اصل تأثير متقابل » تعبير مىكنند ولى ماهيتش همان اصل وابستگى اشياء است ) . اصل وابستگى اشياء معنايش اين است كه بر خلاف آنچه كه ما خيال مىكنيم ، مثلًا اين ناخن من كه در اينجا قرار دارد و ستاره‌اى كه در دورترين كهكشانها قرار گرفته است با يكديگر وابستگى دارند ، يعنى وجود هر يك از اينها بدون ديگرى محال است ؛ در صورتى كه انسان خيال مىكند كه اشياء به يكديگر وابستگى ندارند .\r\nگاهى ما مثلًا مىگوييم همين مورچه اگر نمىبود چه مىشد ؟ نمىدانيم كه همين مورچه‌اى كه در اينجا وجود دارد يك ركن از اركان عالم است . اين تصورش خيلى مشكل است ولى حقيقت است ؛ يعنى اگر به فرض محال ( چون حذف كردنش محال است ؛ ما مورچه را هم بكشيم بالاخره معدومش نكرده‌ايم ، شكلش را تغيير داده‌ايم ) ما مجموع اتمهايى كه مورچه را تشكيل داده از بين مىبرديم و قدرت مىداشتيم كه آن را معدوم مطلق كنيم ، تمام نظام عالم بهم مىخورد . اين مقدار وابستگى ميان اشياء هست ، و هر موجودى در كار خودش است . اگر نقش هر چيزى را در مجموع دستگاه خلقت بدانيم ، آنوقت نقش كل دستگاه خلقت را هم مىدانيم .\r\nاين است كه قرآن مىفرمايد : « مَا تَرى فى خَلقِ الرَّحمنِ مِنْ تَفاوُتٍ فَارْجِعِ الْبَصَرَ هَلْ تَرى مِنْ فُطورٍ » در خلقت رحمان تفاوت ( به همان معنى كه عرض كردم نه اختلاف ؛ به معنى تبعيض ، به معنى اينكه يك چيزى مورد توجه و عنايت و تدبير باشد و چيز ديگر نباشد ) هرگز نمىبينى .\r\n\r\nسستى در كار عالم نيست\r\nقرآن مىگويد : باز هم نگاه كن ( بار ديگر چشمت را تيز كن ) ببين آيا يك سستى و فطور و شكافى در كار عالم مىبينى ؟ ( همان بهم پيوستگى ) هر چه كه مىبينى ، خرابى در كار عالم نيست . هر خرابى مقدمهء يك آبادى يعنى براى يك آبادى ديگر است . هيچ چيزى كه صرفاً خرابى باشد در عالم وجود ندارد . بعد قرآن مىگويد : باز هم فكر كن ، دومرتبه روى آن فكر كن : « ثُمَّ ارْجِعِ الْبَصَرَ كَرَّتَيْنِ » و بار دوم باز چشمت\r\n\r\n","description":"","footnote":"","page_name":" 509 ","page_number":513},
  {"content":"\r\n\r\nرا تيز كن و دقت كن و فكر كن . گويى اين‌طور مىخواهد بگويد : با چشم انتقاد نگاه كن ، ببين مىتوانى در جايى عيبى ، نقصى ، خللى پيدا كنى ؟ مىفرمايد : بار ديگر و بار ديگر ( كَرَّتَيْن يعنى مكرر در مكرر ) نگاه كن . ( اين نگاه فقط نگاه با چشم نيست ؛ با فكر ، با عقل ، با علم ، با چشم مسلح ، با هر چه مىخواهى ) هر چه كه دلت مىخواهد ، مكرر در مكرر در نظام عالم دقت كن ، ببين خللى و عيبى مىتوانى پيدا كنى ؟ بعد مىگويد : من مىدانم چه مىشود ، آخر اين چشم و ديده‌ات برمىگردد به سوى تو شكست خورده ، يعنى بدون اينكه هيچ چيزى بتواند پيدا كند : « حَسير » .\r\nقيافهء يك آدمى كه هم شكست خورده باشد و هم خسته شده باشد چه قيافه‌اى است ؟ گاهى انسان يك كارى مىكند خيلى خسته مىشود ولى بالاخره موفق شده است . او اگرچه آثار خستگى در بدنش هست ولى آثار موفقيت از چشمهايش و از چهره‌اش پيداست . گاهى انسان در يك كارى خسته نشده ولى شكست خورده است ؛ تنش خسته نيست ولى آثار شكست از چهره‌اش و از روحش پيداست . حال ، انسان در يك كارى ، هم خودش را خسته كرده باشد و هم بعد از خستگى شكست‌خورده برگردد ، ببينيد ديگر چه قيافه‌اى پيدا مىكند ؟ ! مىگويد : چشم و ديده را و دقت و فكر را ، هر چه دلت مىخواهد ، مكرر در مكرر براى پيدا كردن عيبى در كار عالم ، در نظام كل عالم به كار بينداز . اما به تو مىگويم آخر كار وقتى برمىگردد ، هم شكست خورده و هم خسته است ؛ خسته و شكست‌خورده برمىگردد .\r\n\r\nهفت سماء\r\nبعد مىفرمايد : وَ لَقَدْ زَيَّنَّا السَّماءَ الدُّنْيا بِمَصابيحَ . در آيهء قبل سخن از هفت آسمان يا به تعبير ديگر طبقات هفتگانهء آسمان بود . در اين آيه تعبيرش اين است كه ما نزديكترينِ آن آسمانها را با مصباحها و چراغها مزين گردانيده‌ايم ، كه مقصود از چراغها بدون شك ستاره‌هاست . وَ جَعَلْناها رُجوماً لِلشَّياطينِ . راجع به مسألهء آسمانها ، در قرآن به طور مسلّم معنى و مفهومى به نام هفت آسمان ، البته هفت سماء ، وجود دارد . مكرر گفته‌ايم : سماء با آسمان متفاوت است ، چون كلمهء « آسمان » كه فارسى است يعنى مانند آس ( سنگ آسيا ) ، يعنى آن چيزى كه مانند سنگ آسيا مىچرخد ؛ يعنى مفهوم چرخيدنِ آنچه را كه آسمان مىناميم بايد قبول كرده باشيم ، كه همان\r\n\r\n","description":"","footnote":"","page_name":" 510 ","page_number":514},
  {"content":"\r\n\r\n« فلك » قدما مىشود . ولى سمائى كه قرآن مىگويد ، يعنى آن كه در بالا قرار گرفته است ؛ ديگر ندارد كه آن كه در بالا قرار گرفته ، دور زمين مىچرخد يا نمىچرخد .\r\nولى ما چون فعلًا لغتى نداريم كلمهء « آسمان » را به كار مىبريم بدون اينكه مفهوم چرخيدن را - چون در لغت عربىاش نيست - منظور كرده باشيم . قرآن به طور مسلّم از حقيقتى به نام « هفت سماء » نام برده است و اين هفت سماء را به شكل هفت طبقه نام برده است ، يعنى يكى بعد از ديگرى . اين جاى شك و شبهه نيست . و باز اين مسأله كه ما نزديكترينِ آنها را با ستارگان مزين كرده‌ايم ، يعنى نزديكترين آسمانها به ما ( نه آن دومى ، نه آن سومى ، نه آن هفتمى ) مزين است به اين قنديلها و چراغها ، به اين ستاره‌ها ، اين مقدار مطلبى است كه از قرآن كاملًا و در نهايت روشنى ثابت مىشود .\r\nما مطلبى را كه از قرآن استنباط كنيم هيچ اصرارى نداريم كه حتماً آن را با علم روز منطبق كنيم ، چون علم بشر متغير است ، در هر دوره و زمانى يك نظريه‌اى دارد كه در زمان ديگر نيست ، گو اينكه براى خود بشر هر چه كه در زمان خودش هست امرى است مسلّم . آنچنان كه امروز براى ما يك سلسله مسائل از نظر علمى مسلّم است ، در دويست سال پيش و پانصد سال پيش و هزار سال پيش همان نظريهء هيئت بطلميوسى براى آنها صد درجه مسلّم‌تر و يقينىتر و قطعىتر بود . ما اصرار نداريم كه آنچه را كه در قرآن آمده است حتماً تطبيق كنيم با آنچه كه علوم قديم گفته‌اند يا علم جديد مىگويد . اى بسا مسائلى باشد كه فعلًا در اين زمان براى ما يك مشكل و لاينحل باشد ، بعد در دوره‌هاى ديگر كه علوم بشر پيشرفت بيشتر مىكند مسأله حل شود .\r\nولى آنچه كه ما مىدانيم اين است كه اين مطلبى كه در قرآن آمده است اگر نخواهيم هيچ‌گونه توجيه و تأويلى در آن بكنيم ، با هيئت قديم متضاد است و با هيئت جديد متضاد نيست ولى منطبق نيست . ايندو با هم فرق مىكنند . با هيئت قديم متضاد است ، يعنى اين ضد آن است ، از چند جهت . اول ، آنها نُه فلك مىگفتند و قرآن مىگويد : هفت تا . ثانياً آنها شديداً معتقد بودند كه اين سيارات هفتگانه - كه از ماه شروع كرده بودند ، بعد عطارد ، بعد خورشيد ، بعد مريخ ، مشترى ، زحل - هر كدام در يكى از آسمانها قرار دارد و در آسمان هشتم همهء ستارگان ديگر قرار دارد .\r\nآسمان نهم هم اطلس است يعنى هيچ ستاره‌اى در آن نيست . قهراً اين سؤال را در\r\n\r\n","description":"","footnote":"","page_name":" 511 ","page_number":515},
  {"content":"\r\n\r\nقديم براى معتقدين به قرآن و معتقدين به هيئت قديم به وجود مىآورد كه ما اين را با قرآن چگونه تطبيق كنيم . قرآن مىگويد ما نزديكترين آسمانها را به ستاره‌ها مزين كرده‌ايم ، و هيئت قديم مىگويد در نزديكترين آسمانها فقط ماه وجود دارد ، در دومى ستارهء عطارد وجود دارد ، در هشتمين آسمانهاست كه ساير ستارگان وجود دارد . ناچار بودند به گونه‌اى توجيه و تأويل كنند ، بگويند از باب اينكه آسمان دنيا از همه نزديكتر است ، گو اينكه اين چراغها در بالاتر از آسمان دنياست ولى چون ما از اينجا مىبينيم مجازاً چنين چيزى مىگوييم . ولى اين ، توجيه و تأويل است .\r\nاگر ما باشيم و ظاهر آيهء قرآن ، مطلبى به دست مىآيد كه اگر مىگويند با هيئت جديد منطبق نيست ، به اين معنى است كه هيئت جديد ساكت است ، چطور ؟ هيئت جديد مدعى است كه اين ستارگانى كه بشر كشف كرده است ، بعضى از ستارگانى است كه در عالم وجود دارد ؛ هنوز تا همهء ستارگان كشف بشود راه بشر خيلى زياد است . ما هنوز مقدار كمى از ستارگان را كشف كرده‌ايم . تا آنجا كه ما كشف كرده‌ايم فقط ستاره ديده‌ايم و غير از ستارهء خورشيد يا خورشيدهاى منظومه‌هاى شمسى كهكشانها چيزى نديده‌ايم . بعد از آن چيست ، چقدر ستاره و كهكشان است ، نمىدانيم . آيا اين ستاره‌ها و اين كهكشانها ، آن مقدارى كه تاكنون كشف شده - كه زياد هم كشف شده است - [ چه نسبتى با آن مقدارى كه كشف نشده است دارد ؟ 
  ] ستاره‌هايى كشف شده است كه مىگويند ميليونها سال نورى طول مىكشد كه نور خودش را [ به زمين 
  ] برساند . نورى كه در هر ثانيه سيصد هزار كيلومتر يعنى پنجاه هزار فرسخ حركت مىكند ، ستاره‌هايى هست كه اينقدر از ما دور است كه اگر بخواهد نورش به ما برسد چندين ميليون سال نورى طول مىكشد . در عين حال شايد آنهايى كه وجود دارد و كشف نشده است چندين برابر اينها باشد . حال آيا بعدش به جايى منتهى مىشود يا نمىشود ، علم جديد نمىگويد منتهى نمىشود ، مىگويد : نمىدانم .\r\nظاهر آيهء قرآن اين است كه همهء اين ستارگان در زير نزديكترين آسمانها قرار گرفته است . پس آسمانهايى كه قرآن معتقد است ، غير از آن چيزى است كه هيئت بطلميوس مىگفت در آسمان اولش ماه است ، در آسمان دومش عطارد و . . .\r\nآسمانهايى كه قرآن مىگويد فوق همهء اين ستارگانى است كه بشر كشف كرده است .\r\nآيا روزى بشر با علم خودش به نزديكترينِ آن آسمانها مىرسد يا نمىرسد ،\r\n\r\n","description":"","footnote":"","page_name":" 512 ","page_number":516},
  {"content":"\r\n\r\nنمىدانيم ، خدا عالم است . شايد هرگز چنين روزى نرسد .\r\n\r\nملائكه ، نفوس و قواى شاعر آسمانها\r\nاز قرآن همچنين استنباط مىشود كه آن عالَم آسمانها با اين عالم فرق دارد ، يعنى موجوداتى كه در طبيعت هستند مثل زمين ما ، ماه و خورشيد جماداتند يعنى روح ندارند ، حس و شعور ندارند ، ولى آن آسمانها آيا به شكل يك موجودات زنده هستند ، يعنى اندام آن آسمانها حكم بدن يك موجود زنده را دارد ، به تعبير فلاسفه نفوسى به آنجا تعلق دارد ، قوايى به آنجا تعلق دارد يا خير ؟ ظاهر قرآن اين است كه آن آسمانها با زمين ما ، با ماه و خورشيد كه اينها فقط مادهء بىجان هستند متفاوت است ، يعنى نفوسى به آنجا تعلق دارد ، قواى شاعرى تعلق دارد ، همان چيزهايى كه قرآن از آنها تعبير به « ملائكه » مىكند ، كه اگر روح بشر ( چون جسم بشر چنين قدرتى را ندارد ) بتواند با آن آسمانها اتصال پيدا كند ( البته براى روح بشر در يك « آن » اتصال به همان آسمانهايى كه شايد ميلياردها سال نورى فاصله هم براى آنها كم باشد امكان دارد ، چون روح بشر مجرد است ) يعنى بتواند در واقع با روح و قواى آن آسمانها اتصال و ارتباط پيدا كند ، با يك دنياى ديگرى از غيب و ملكوت ارتباط پيدا مىكند .\r\nجن و شياطين در قرآن يك موجودات نامرئى هستند و با سرعتى ما فوق سرعت نور - كه اسمش را سرعت نمىشود گذاشت - مىتوانند از نقطه‌اى از عالم به نقطه‌اى ديگر بروند . از قرآن استفاده مىشود كه شياطين مىخواهند به آن عالم آسمانها نزديك شوند و از اخبار آنجا آگاه شوند ، ولى خداى متعال به وسيلهء شهابها - كه ما نمىدانيم چيست - مانعى قرار داده است كه حتى اين موجودات هم قادر نيستند خودشان را به آنجا نزديك كنند . فقط روح بشر و ارواح انبياء هستند كه مىتوانند به عالم آن آسمانهايى كه قرآن مىگويد عالم ملائكه است نزديك شوند ، ولى حتى جن و شياطين هم نمىتوانند به آن عالم نزديك شوند .\r\nاين معنايى بود كه عرض كردم آنچه كه قرآن مىگويد ، ضد هيئت قديم است و با هيئت جديد منطبق نيست ، نه به معناى اينكه مخالف است ، بلكه آنچه كه قرآن مىگويد چيزى است كه علم بشر هنوز در اطراف آن نمىتواند يك كلمه حرف بزند ، نمىتواند نفى كند و نمىتواند اثبات كند . وقتى قرآن يك مطلبى را گفته است ، گفتهء\r\n\r\n","description":"","footnote":"","page_name":" 513 ","page_number":517},
  {"content":"\r\n\r\nقرآن براى ما احتياج به هيچ سند ديگر ندارد ، بزرگترين سند است . قرآن گفته است هفت آسمان در ما فوق همهء ستارگان وجود دارد ، ما هم قبول كرديم .\r\n\r\nتفسير معنوى\r\nالبته اينجا مسألهء ديگرى هم هست و آن اين است كه بعضى فرضيه‌اى دارند كه اساساً هفت آسمانى كه در قرآن هست جنبهء جسمانى ندارد ، معنوى و باطنى محض است . ما اين را انكار نمىكنيم ، شايد از بعضى آيات و از روايات اين آيات بتوان اين مطلب را فهميد كه به حذاء هفت آسمان جسمانى ، ما مراتب معنوى داريم ، و شايد در خيلى از موارد وقتى مىگويند آسمانهاى هفتگانه ، نظر به همين آسمانهاى ما فوق ستاره‌ها نيست ، نظر به عوالم باطن انسان است . ولى به نظر ما اگرچه اين مطلب در جاى خود درست است ، نمىشود گفت كه قرآن به هفت آسمانى كه جنبهء جسمانى دارد قائل نيست ؛ به اين هم قطعاً قائل است . وَ لَقَدْ زَيَّنَّا السَّماءَ الدُّنْيا بِمَصابيحَ . وقتى مىگويد : نزديكترين آسمانها را ما با اين چراغها و قنديلها زينت بخشيده‌ايم ، اين نشان مىدهد كه يك جسمى هست كه اين ستارگان چراغهاى آن هستند ؛ و حتى در روايتى كه سؤالاتى است كه عبداللَّه بن سلام ( از علماى يهود ) از پيغمبر اكرم مىكند - كه بعد همان مرد مسلمان شد و مسلمان پاك‌ايمانى هم شد - وقتى راجع به ستارگان از حضرت رسول سؤال كرد ، حضرت در كمال صراحت همين را فرمود كه همهء اين ستارگانى كه شما مىبينيد ، مانند قنديلهايى هستند در زير نزديكترين آسمانها .\r\nوَ لَقَدْ زَيَّنَّا السَّماءَ الدُّنْيا بِمَصابيحَ . « الدنيا » صفت « السماء » است . « سماءَ الدنيا » نيست ، « السماءَ الدنيا » است . اگر « سماءَ الدنيا » مىبود معنايش مىشد آسمان دنيا ، در مقابل آسمانى كه مربوط به دنيا نيست . آنوقت مقصود از دنيا عالمِ در مقابل آخرت بود . مىگويد : « السماءَ الدنيا » ( « دنيا » صفت مىشود ) يعنى نزديكترين آسمانها . ما نزديكترين آسمانها را به چراغها مزيّن كرده‌ايم ، و همين مصابيح و چراغها را مانعى براى شياطين و وسيلهء رانده‌شدن شياطين قرار داديم كه اينها نمىتوانند از اين ستارگان بگذرند و خود را به آن عالم كه نوعى تعلق به ملائكه دارد نزديك كنند و از اخبار آن عالِم و آگاه شوند . « وَ أَعْتَدْنا لَهُمْ عَذابَ السَّعيرِ » براى آن شياطين عذاب جهنم ( عذاب سعير ) را آماده كرده‌ايم ؛ براى آنها كه مىخواهند خيانت كنند .\r\nوَ لِلَّذينَ كَفَروا بِرَبِّهِمْ عَذابُ جَهَنَّمَ وَ بِئْسَ الْمَصيرُ . آن آيات ، آيات ايمان بود ،\r\n\r\n","description":"","footnote":"","page_name":" 514 ","page_number":518},
  {"content":"\r\n\r\nآياتى كه نشانه‌هايى از وحدانيت خدا بود . و اما كسانى كه در مقابل عقل خودشان ، در مقابل اين آيات و نشانه‌هاى الهى عناد مىورزند و سرپيچى و عصيان مىكنند ، براى آنها هم عذاب جهنم است و بد صيرورت‌گاهى است .\r\nإذا الْقوا فيها سَمِعوا لَها شَهيقاً و هِىَ تَفورُ . تَكادُ تَمَيَّزُ مِنَ الْغَيْظِ كُلَّما الْقِىَ فيها فَوْجٌ سَأَلَهُمْ خَزَنَتُها ألَمْ يأْتِكُمْ نَذيرٌ . قالوا بَلى قَدْ جاءَنا نَذيرٌ فَكَذَّبْنا وَ قُلْنا ما نَزَّلَ اللَّهُ مِنْ شَىْءٍ إنْ أنْتُمْ إلّافى ضَلالٍ كَبيرٍ . وَ قالوا لَوْ كُنّا نَسْمَعُ أوْ نَعْقِلُ ما كُنّا فى أصْحابِ السَّعيرِ . فَاعْتَرَفوا بِذَنْبِهِمْ فَسُحْقاً لأِصْحابِ السَّعير . إنَّ الَّذينَ يَخْشَوْنَ رَبَّهُمْ بالْغَيْبِ لَهُمْ مَغْفِرَةٌ وَ أجْرٌ كَبيرٌ . . . « 1 »\r\n\r\n\r\n\r\n\r\n","description":"","footnote":"\r\n( 1 ) . [ مقدار كمى از بيانات استاد در آخر اين جلسه روى نوار ضبط نشده است . 
  ]\r\n","page_name":" 515 ","page_number":519},
  {"content":"\r\n\r\n\r\nتفسير سورهء ملك ( 3 )\r\nاعوذ باللَّه من الشيطان الرجيم\r\nانَّ الَّذينَ يَخْشَوْنَ رَبَّهُمْ بِالْغَيْبِ لَهُمْ مَغْفِرَةٌ وَ اجْرٌ كَبيرٌ . وَ اسِرّوا قَوْلَكُمْ أوِاجْهَروا بِهِ إنَّهُ عَليمٌ بِذاتِ الصُّدورِ . ألايَعْلَمُ مَنْ خَلَقَ وَ هُوَ اللَّطيفُ الْخَبيرُ . هُوَ الَّذي جَعَلَ لَكُمُ الْأرْضَ ذَلُولًا فَامْشوا فِى مَناكِبِها وَ كُلوا مِنْ رِزْقِهِ وَ الَيْهِ النُّشورُ . ءَامِنْتُمْ مَنْ فِى السَّماءِ انْ يَخْسِفَ بِكُمُ الْارْضَ فَاذا هِىَ تَمورُ . امْ امِنْتُمْ مَنْ فِى السَّماءِ انْ يُرْسِلَ عَلَيْكُمْ حاصِباً فَسَتَعْلَمونَ كَيْفَ نَذيرِ « 1 » .\r\nآيات سورهء مباركهء مُلك است و با اين مطالب شروع شد : « تَبارَكَ الَّذى بِيَدِهِ الْمُلكُ وَ هُوَ عَلى كُلِّ شَىْءٍ قَديرٌ » كه اجمال و خلاصه‌اش اين است : زمام همهء كار خلقت به دست خداوند متعال است ، به دست يك خداى عليم حكيم مدبّر است ، عليمِ حكيمِ قادرِ تواناى علىالاطلاق ، و بنابراين در همهء آنها حكمت و غايت و هدف نهفته است . بالخصوص مسألهء مرگ و زندگى انسانها را مطرح فرمود كه يك امر بيهوده و باطل و پوچى نيست : ا لَّذى خَلَقَ الْمَوْتَ وَ الْحَيوةَ لِيَبْلُوَكُمْ ايُّكُمْ احْسَنُ عَمَلًا . ( چون اينها\r\n\r\n\r\n\r\n\r\n","description":"","footnote":"\r\n( 1 ) . ملك / 12 - 17 .\r\n","page_name":" 516 ","page_number":520},
  {"content":"\r\n\r\nرا قبلًا گفته‌ايم ديگر به تشريح نمىپردازيم ، همين‌قدر عرض مىكنيم كه به آيات بعدى برسيم . ) مسألهء اينكه خلقت مرگ و زندگى براى آزمايش احسن‌العمل - به بيانى كه قبلًا گفتيم - است ، خود به خود ايجاب مىكند كه وحيى و نبوّتى باشد براى راهنمايى همين احسن‌العمل ؛ يعنى انبياء آمده‌اند براى اينكه انسان را كمك بدهند و اعانت كنند كه به عنوان يك آزمون - كه لازمهء نوع خلقت انسان است - كارش را انجام بدهد . از اين جهت است كه مسألهء نبوّت و هدايت و راهنمايى و تبشير و انذار مطرح است . ترتيب اثر دادن به اين راهنماييها و ترتيب اثر ندادن به اين راهنماييهاست كه سرنوشت انسان را تعيين مىكند .\r\nو در آيات قبل از اين آيات ، وضع مردمى را كه سرنوشتشان عذاب است ذكر فرمود و حتى مكالمه‌اى كه ميان آنها و خدمهء جهنم رخ مىدهد ، آن را هم براى عبرت‌آموزى نقل فرمود كه « كُلَّما الْقِىَ فيها فَوْجٌ سَأَلَهُمْ خَزَنَتُها أَلَم‌ْيَأْتِكُمْ نَذيرٌ » آيا نذير و منذر و اعلام خطركننده و كسى كه چنين پايانى را اعلام خطر كرده باشد براى شما نيامده بود ؟ گفتند : چرا آمده بود ولى ما آنها را تكذيب كرديم و نسبت دروغ داديم .\r\nبعد خودشان گفتند : « لَوْ كُنّا نَسْمَعُ اوْ نَعْقِلُ ما كُنّا فى اصْحابِ السَّعيرِ » اگر آن روز سخن آنها را شنيده بوديم يا اگر در آن روز فكر و تعقل كرده بوديم و به فرمان عقل خودمان ترتيب اثر مىداديم ، امروز چنين سرنوشتى نداشتيم .\r\nاينها مربوط به آيات گذشته بود . گفتيم كه با آن فلسفهء خلقت كه قرآن ذكر فرمود ، سرنوشت نهايى انسان را ترتيب اثر دادن‌ها به آن تبشير و انذارها و ترتيب اثر ندادن‌ها تعيين مىكند . اين قسمت مربوط به گروهى است كه ترتيب اثر نداده‌اند و بلكه ترتيب اثرِ ضدش را داده‌اند و تكذيب كرده‌اند . حال نقطهء مقابل : و اما آنها كه به خدا ايمان آوردند و قهراً به عدل الهى ايمان آوردند ، به حساب و كتاب ايمان آوردند ، كه لازمهء ايمان به ذات الهى ، ايمان به عدل الهى و ايمان به حساب و كتاب الهى است و لازمهء همهء اينها خشيت و خوف پروردگار است ؛ لازمهء چنين ايمانى خوف پروردگار است .\r\n\r\nمعنى خوف خدا\r\nعرض كرده‌ايم كه معنى خوف پروردگار يكى هيبت پروردگار يعنى درك عظمت پروردگار است . يك معنى ديگر خوف پروردگار ، خوف از عدالت پروردگار است .\r\n\r\n","description":"","footnote":"","page_name":" 517 ","page_number":521},
  {"content":"\r\n\r\nاين مسأله خيلى اوقات مطرح مىشود كه خوف خدا يعنى چه ؟ مگر خدا يك شىء مخوف است كه بايد از او ترسيد ؟ خدا را كه مىگويند يك شىء محبوب است و نه تنها يك شىء محبوب است كه اين تعبير كوتاه و قاصر است ، او يگانه ذاتى است كه شايستهء محبوبيت است . مگر خود قرآن نمىفرمايد كه « بگو به اين مردم اگر فرزندانتان ، همسرانتان ، پدرانتان ، برادرانتان ، فاميلتان ، خانه و مسكنتان ، كسب و كارتان ، اينها برايتان عزيزتر و محبوب‌تر از خدا و پيامبر باشد ، پس برويد كنار » ؟\r\nخدا براى انسان از هر محبوبى بايد محبوب‌تر باشد . پس اين چگونه است ؟ آيا خدا يك ذات جميل دوست‌داشتنى است يا يك ذات قهّار جبّار ترسيدنى ؟ كدام يك از ايندو ؟ هم از خدا خائف بودن و هم محبّ او بودن و به او اميدوار بودن چگونه است ؟\r\nگفته‌ايم كه آنچه به ذات الهى مربوط مىشود محبوبيت است و آنچه به انسان مربوط مىشود منشأ خوف و خشيت است . از خدا ترسيدن به اين معنى كه العياذ باللَّه خدا يك ذات گزافكارى باشد آن‌طور كه انسان از يك آدم جبّار ديكتاتور مىترسد كه چشمش به آدم بيفتد ، يك بهانهء بيهوده بگيرد ، بعد دستور كتك زدن يا اعدام كردن بدهد ، چنين چيزى محال است . از خدا ترسيدن يعنى از عدل الهى ترسيدن ؛ از عدالتش ، از همين صفت كمالش بايد ترسيد . مگر عدل ترسيدنى است ؟ از عدل هم بايد ترسيد ؟ نه ، هر آدم نيكوكارى عاشق عدل است ، آدم بدكار از عدالت مىترسد .\r\nپس ترسيدن از عدالت به معنى ترسيدن از عمل خود است . اگر ما از عدالت الهى مىترسيم ، يعنى نگران اين هستيم كه خلافى مرتكب بشويم كه در آن صورت عدل الهى ما را اخذ خواهد كرد ( يا مَنْ لا يُخافُ الّا عَدْلُهُ وَ لا يُرْجى الّا فَضْلُهُ ) . پس تبشير و انذار انبياء كه همهء تبشير و انذارها بر اساس عدل الهى و بر اساس فضل الهى است ، براى اهل ايمان ايجاد خشيت مىكند ، به همين دو معنايى كه عرض كردم .\r\n« انَّ الَّذينَ يَخْشَوْنَ رَبَّهُمْ بِالْغَيْبِ » آنان كه پروردگار خود را به غيب و در غيب خشيت دارند . مقصود اين است كه خشيت پروردگار خودشان را دارند . كلمهء « بِالْغَيْبِ » اينجا چه محلى از اعراب دارد ؟\r\nكلمهء « بِالْغَيْبِ » ممكن است صفت « ربّ » باشد ؛ يعنى آنان كه پروردگارشان را خشيت دارند ، آن پروردگارى كه غيب است و در غيب است ، يعنى پروردگارى كه محسوس نيست ، با چشم سر نمىشود او را ديد ولى با چشم دل و عقل مىشود او را شناخت و به او ايمان آورد .\r\n\r\n","description":"","footnote":"","page_name":" 518 ","page_number":522},
  {"content":"\r\n\r\nبعضى از مفسرين كلمهء « بِالْغَيْبِ » را جانشين يك مفعول مطلق دانسته‌اند ، يعنى اين‌طور مىشود : « انَّ الَّذينَ يَخْشَوْنَ رَبَّهُمْ خَشْيَةً بِالْغَيْبِ » آنان كه از پروردگار خودشان مىترسند ، ترسيدنى كه اين ترسيدن در غيب است ، يعنى در حالى كه خدا را در جلوى چشمشان نمىبينند و خداوند محسوس نيست مع‌ذلك از خداى خود مىترسند .\r\nدرواقع « انَّ الَّذينَ يَخْشَوْنَ رَبَّهُمْ بِالْغَيْبِ » متضمن دو جمله است : آنان كه به خدا - كه خدا در غيب است - [ ايمان دارند ، 
  ] ايمان به غيب دارند ( ا لَّذينَ يُؤْمِنونَ بِالْغَيْبِ ) و چون ايمان به غيب دارند خشيت از خداى غيب هم دارند .\r\n\r\nكسى از مغفرت خدا بىنياز نيست\r\n« لَهُمْ مَغْفِرَةٌ وَ اجْرٌ كَبيرٌ » براى اينها دو چيز است ، دو امر مثبت و منفى است : يكى مغفرت و آمرزش . انسان هر چه باشد ، در هر مقامى باشد ، در آن مقام باز دچار نوعى لغزش و كدورت مىشود كه نياز به پاك كردن و تنزيه دارد . احدى نيست كه از مغفرت خدا بىنياز باشد ، حتى پيغمبر . در ذيل آيهء سورهء انعام كه مىفرمايد : « مَنْ يُصْرَفْ عَنْهُ يَوْمَئِذٍ فَقَدْ رَحِمَهُ » « 1 » كه خلاصه‌اش اين است : هر كسى به هر مقامى كه مىرسد در نهايت امر به فضل الهى است ، پيغمبر فرمود : و حتى خود من ؛ يعنى در ميان هيچ كس از خدا طلبكار نمىشود اگر پاى مناقشهء در حساب و نِقاش در حساب در ميان باشد . اگر پاى عدالت بخواهد در ميان باشد ، مسأله تنها مسألهء حساب‌كشى است : خدايا تو يكى من يكى ، مىخواهم ببينم تو از من طلبكارى يا من از تو ؟ چون انسان هر چه دارد از خدا دارد ، اگر بگويد تمام عبادتهاى من شكر يكى از نعمتهاى خداست ، همان هم [ انجام 
  ] نشده تا چه رسد به باقى ديگر . اين است كه هر مؤمنى در درجهء اوّل نياز به مغفرت و آمرزش دارد ، پاك كردن آلودگيهاى او ، صرف‌نظر كردن از لغزشها ، خطاها ، گناهان و تيرگيها ، كه اين جنبهء منفى قضيه است ؛ و بعد هم اجر كبير و مزد بسيار زياد .\r\n\r\n\r\n\r\n\r\n","description":"","footnote":"\r\n( 1 ) . انعام / 16 .\r\n","page_name":" 519 ","page_number":523},
  {"content":"\r\n\r\n\r\nخواب جوان قمى\r\nحدود يك هفته پيش در قم يكى از دوستان ما كه از اهل علم است گفت : يك جريان خيلى عجيبى رخ داده و آن جريان اين است كه يك جوان قمى گفته است :\r\nمن مرحوم حاج ميرزا على محدّث‌زاده ( پسر مرحوم آقاى حاج شيخ عباس قمى ) را كه چند ماه پيش فوت كرد همين چند روز پيش به خواب ديدم ( و من با اين مرد آشنا بودم ، بسيار بسيار مرد صالح و صادق و باايمانى بود كه خودم از او داستانها دارم ، يعنى واقعاً چيزى از روح پدرش مرحوم حاج شيخ عباس در اين مرد بود و او يك عجايبى داشت در روابطش با پدرش بعد از مردن و راهنماييهايى كه اين پدر او را بعد از مردن مىكرد كه داستانها براى خود من نقل كرد ) . در خواب متوجه شدم كه فوت كرده . از او پرسيدم كه وضعت چگونه است ، حالت چطور است ؟ گفت :\r\nالحمد للَّه‌خوب است . ولى جمله‌اى گفت كه : امان از نِقاش در حساب . اين شخص بازارى بوده و معناى اين كلمه را نفهميده بود . يك وقت هست انسان معنى يك كلمه را قبلًا مىداند . او اصلًا معناى اين جمله را كه در خواب به او گفته بودند نفهميده بود ، بعد در بيدارى آمده بود پرسيده بود كه نِقاش در حساب يعنى چه ؟ يعنى حساب را دقيق رسيدن . يك حسابهايى را دقيق به انسان مىرسند كه آدم خودش توجه ندارد و با خودش خيال مىكند كه يك انبار عمل صالح فرستاده‌ايم و ديگر كار ما درست است . نمىداند وقتى كه تفتيش بشود و نِقاش بشود همهء اينها مثل كالايى است كه اين كالا را مثلًا بيد يا سِن زده باشد .\r\nعده‌اى از اطرافيان مرحوم آقاى بروجردى ( رضوان‌اللَّه عليه ) كه در مرض فوتشان حضور داشتند ؛ گفتند ايشان يك حالت غمناكى به خود گرفته بود و بعد گفت : رفتيم و عملى انجام نداديم ، رفتيم و دست خالى رفتيم . يكى از اصحاب گفته بود : آقا شما اين حرف را مىزنيد ؟ ! شما ديگر چرا ؟ ! شما الحمدللَّه كسى هستيد كه حوزهء علميه را احيا كرديد ، شما چقدر مسجد ساختيد ، چقدر مدرسه ساختيد ، چنين كرديد ، چنان كرديد . ايشان حرفى نزد جز يك جمله‌اى كه در حديث است ، فرمود : « خَلِّصِ الْعَمَلَ فَانَّ النّاقِدَ بَصيرٌ بَصيرٌ » عمل را خالص كن كه نقد كن ، آن نِقاش ، آن مُناقش بسيار دقيق و بيناست . و چه اشتباه بزرگى است كه انسان چنين توهمى در خيالش پيدا بشود و بگويد : من از مغفرت خداى متعال بىنيازم ، ما كه كار بدى نكرديم كه بخواهد ما را بيامرزد ، حالا طلبهايمان را مىخواهيم از او وصول كنيم .\r\n\r\n","description":"","footnote":"","page_name":" 520 ","page_number":524},
  {"content":"\r\n\r\nاين احمقانه‌ترين حرفى است كه يك بنده در مسائل الهى و در رابطه‌اش با پروردگار بگويد .\r\nفرمود : براى اينها مغفرت است : « مَغْفِرَةٌ » مغفرتى ، نوعى مغفرت ، شستشويى ، پاك‌كردنى كه خدا ديگر به لطف خودش اثرى باقى نمىگذارد . و اجر بزرگ . آنها دنبال همان مسألهء انذار است ، و گفتيم مسألهء انذار و نذيرها و ترتيب اثر دادنها و ندادنها دنبال مسألهء « ا لَّذى خَلَقَ الْمَوْتَ وَ الْحَيوةَ لِيَبْلُوَكُمْ ايُّكُمْ احْسَنُ عَمَلًا » ( فلسفهء خلقت ) است و آن نيز به دنبال « تَبارَكَ الَّذى بِيَدِهِ الْمُلْكُ » است .\r\nوَ اسِرّوا قَوْلَكُمْ اوِاجْهَروا بِهِ انَّهُ عَليمٌ بِذاتِ الصُّدورِ . اينكه « لِيَبْلُوَكُمْ ايُّكُمْ احْسَنُ عَمَلًا » ( از نظر حُسن عمل مورد آزمايش قرار مىگيريد ) يكى از لوازمش اين معرفت است كه انسان علم داشته باشد كه از ذات پروردگار هيچ چيزى ، هيچ ذرّه‌اى ، هيچ حركتى ، هيچ جنبشى ، در ظاهر و باطن ، در هر جا ، در حوزهء وجود انسان ، در خارج از حوزهء وجود انسان مخفى نمىماند .\r\n\r\nسرّ و آشكار براى خدا يكسان است\r\n« وَ اسِرّوا قَوْلَكُمْ اوِ اجْهَروا بِهِ » سخن خودتان را سرّى بكنيد يا علنى ، [ براى خدا يكسان است . 
  ] اين سرّ و علن براى بشرها متفاوت است ؛ اگر حرفى را به صورت سرّى به شما بگويند قهراً از ديگران مخفى مىماند ، و اگر علنى بگويند بر همه آشكار مىشود . اين يك امرى است كه نسبت به انسانها متفاوت است . نسبت به ذات حق ، دور و نزديك ، سرّ و علن ، جهر و اخفات ، ظاهر و باطن على السويّه است .\r\n« وَ اسِرّوا قَوْلَكُمْ اوِ اجْهَروا بِهِ » پنهان كنيد سخن خود را يا آشكار كنيد ( يعنى از نظر ذات حق هيچ فرق نمىكند ) « انَّهُ عَليمٌ بِذاتِ الصُّدورِ » او آگاه است بدانچه كه در جوفها و سينه‌هاست ، او از آن باطنِ باطن آگاه است ، سرّ و جهر تأثيرى در اين جهت ندارد .\r\nبعد براى اين كه چرا ذات پروردگار عالم است ، يك استدلالى مىكند كه اين استدلال خودْ برهان است . ممكن است كسى بگويد : به چه مناطى خدا به سرّ و جهر و به ظاهر و باطن و خلاصه به همه چيز علم دارد ؟ مىفرمايد : مناطش خلقت است .\r\nاو چون خالق است عالم است ؛ چون خدا كه خالق است ، غير از آن است كه انسان صانع چيزى است . انسان كه صانع چيزى است ، يعنى در ميان اشياءِ خلق‌شده يك\r\n\r\n","description":"","footnote":"","page_name":" 521 ","page_number":525},
  {"content":"\r\n\r\nرابطهء مكانيكى برقرار مىكند ، قطعاتى از آهن ، قطعاتى از فلز ديگرى ، قطعاتى از سيم يا لاستيك را با يكديگر به شكلهاى مخصوصى پيوند مىدهد ، از نيروهاى موجود در طبيعت استفاده مىكند ، اسمش را مىگذارد صنعت . ولى خالق ، آن كسى است كه اصلًا به وجود آورندهء اشياء است ؛ وجود اشياء به ارادهء اوست ، به ارادهء او حادث‌اند و به ارادهء او باقىاند ، و او ذاتش بر فعل خودش احاطه دارد . اصلًا عالَم شأنى ندارد جز اينكه فعل خداوند است ، و هر فاعلى بر فعل خودش از آن جهت كه آن فعل ، فعل خودش است محيط است . « الايَعْلَمُ مَنْ خَلَقَ » آيا آن كس كه آفريننده است به آفرينش خودش عالم نيست ؟ يعنى همين‌قدر كه تصور كنيد ، [ براى تصديق 
  ] مطلب كافى است . آن كه آفريننده است ، محيط به آفريده‌هاى خودش است ، پس عالِم به آفريده‌هاى خودش است .\r\nفلاسفه هم اين حرف را هميشه مىزنند و علم پروردگار به اشياء را تقريباً به همين مناط بيان مىكنند كه ذات پروردگار به ذات خود علم دارد ( به دلايلى كه در جاى خودش ثابت شده است ) و ذاتى كه به ذات خود علم دارد ، به هر آفريدهء خود علم دارد و بلكه آن آفريده‌اش در عين اينكه معلوم اوست علم او هم هست .\r\nمىفرمايد : « الايَعْلَمُ مَنْ خَلَقَ » آيا آن كس كه آفريده است عالم نيست ؟ اين جمله را چند جور مىشود معنى كرد كه همه به يكديگر نزديك است . يكى اينكه « مَنْ خَلَقَ » فاعل « يَعْلَمُ » باشد : « الايَعْلَمُ مَنْ خَلَقَ » آيا آن ذاتى كه آفريننده است نمىداند ؟ آنوقت مفعول محذوف است ، يعنى آيا نمىداند ، آگاه نيست از وضع مخلوق خودش ؟ يعنى واضح است كه آگاه است . ديگر اينكه « مَنْ خَلَقَ » مفعول « يَعْلَمُ » باشد و ضمير « يَعْلَمُ » به خدا برگردد : « الايَعْلَمُ اللَّهُ مَنْ خَلَقَ » آيا خدا نمىداند كسانى را كه آفريده است ؟ يعنى آيا خدا به اين كسان آگاه نيست ؟ كه لازمهء آگاهى به اين كسان آگاهى به افعال آنهاست . اگرچه بعضى از مفسرين حتى الميزان اين طور معنى كرده‌اند امّا آن معنى اوّل بهتر است . تفسير فخر رازى هم ديدم معنى اوّل را ترجيح مىدهد .\r\nكلمهء « الا » كلمه‌اى است كه در زبان عرب به دو معنى به كار برده مىشود : يكى اينكه مجموعاً « الا » يك كلمه است كه به معنى تنبيه است ، يعنى آگاه باش . « الا » يعنى هان ! ( ديگر بيش از اين نيست ) . « الا يَعْلَمُ مَنْ خَلَقَ » هان ! ذات حق كه خالق است مىداند و به مخلوقات آگاه است .\r\n\r\n","description":"","footnote":"","page_name":" 522 ","page_number":526},
  {"content":"\r\n\r\nديگر اينكه اين كلمه گاهى مركّب از دو كلمه به كار برده مىشود : همزه كه به معناى حرف استفهام است و « لا » كه حرف نفى است . آنوقت « الا » مىشود آيا نه ؟ به آن معنى اول مىشود : هان ، به معنى دوم مىشود : آيا نه ؟ از همهء اينها يك نتيجه درمىآيد و آن نتيجه اين است كه خالق ، عالم و آگاه به مخلوقات است ؛ به دليل اينكه خالق است آگاه است .\r\n\r\nمعنى « لطيف »\r\n« وَ هُوَ اللَّطيفُ الْخَبيرُ » و اوست لطيف [ آگاه . 
  ] « 1 » كلمهء « لطيف » در قرآن مكرّر استعمال شده است و در موارد مختلف معانى مختلف دارد ، ولى ريشهء همهء معانى يك چيز است . به طوركلى لطافت يك چيز عبارت است از نوعى صفت در شىء كه حس ظاهر به طور آشكار آن را درك نمىكند ، يك دقت و ذوق و بينشى مىخواهد كه انسان بتواند آن را درك كند . مثلا مىگوييم لطافتى كه در شعر حافظ هست يك امر محسوس نيست ، يعنى يك كلمه در اين شعر نيست كه اسم اين كلمه لطافت اين شعر باشد ؛ يك صفت است ، اما يك صفت خيلى دقيق و ظريف كه يك حس و يك ذوق خيلى عالى آن را درك مىكند . در حديث راجع به قرآن مىفرمايد : « الْقُرْ انُ عِباراتٌ وَ اشاراتٌ وَ لَطائِفُ وَ حَقائِقُ » قرآن چهار چيزِ در طول يكديگر است : عبارات ، يعنى همين الفاظ . الفاظ قرآن را همهء مردم مىشنوند . معانى ظاهرى اين الفاظ يعنى ترجمهء تحت‌اللفظى آنها را هم هر كسى مىتواند درك كند ، امّا قرآن گذشته از آن ترجمهء تحت‌اللفظى كلمات ، يك اشاراتى دارد كه انسان بايد فكرش دقيقتر باشد تا اشارات قرآنى را درك كند ، و اين ماوراى عبارات است . از اشارات ، دقيقتر چيزهايى است كه به تعبير حديث لطايف است . لطايف حتى از اشارات هم دقيقتر است ، يعنى ذهن بايد خيلى دقيق و صاف باشد و بلكه بايد پاك و نورانى باشد كه آن لطايف را از قرآن درك كند . آنگاه در پشت لطايف حقايق است . پس مقصود از لطافت چنين چيزى است . لطيف يك معنايش اين است : آن كه دقايق امور را درك مىكند ؛ يعنى خدا نه فقط ظواهر امور را درك مىكند ، آن دقايق را هم درك مىكند .\r\nولى در يكى از اخبار و احاديث ما كه در اصول كافى آمده است - و البته سابق\r\n\r\n\r\n\r\n\r\n","description":"","footnote":"\r\n( 1 ) . [ چند ثانيه‌اى از مطالب روى نوار ضبط نشده است . 
  ]\r\n","page_name":" 523 ","page_number":527},
  {"content":"\r\n\r\nديده‌ام ، حديث خيلى خوبى است ، فىالجمله از معنايش در ذهنم هست و اتفاقاً در تفسير فخررازى كه امروز نگاه مىكردم ديدم اين معنا را فخررازى هم ذكر كرده است - امام عليه السلام مىفرمايد : لطيف يعنى آن كه خالق اشيائى است كه آن اشياء آنقدر دقيق‌اند كه به چشم نمىآيند ، يعنى خدا خالق اين اشيائى است كه شما مىبينيد و هزاران اشياء ديگر كه بشر نمىتواند وجود آنها را حس كند ؛ آنها را آفريده و به آنها هم آگاه است . پس معنى لطيف يعنى خالق اشياء خيلى كوچك و خيلى ريز و امورى كه به واسطهء خردى - و لطافتى از نظر خردى - به چشم نمىآيند .\r\nيادم هست كه در كتاب خدا در طبيعت نوشتهء فلاماريون ( كتاب خوبى است ) كه مرحوم شازدهء خسروانى ترجمه كرده و مرحوم خالصىزاده به اين كتاب پاورقيهايى نوشته است ، در يك جا كه مؤلّف براى اثبات صانع به همين اشياء ريز و ذره‌بينى و سلول و اين‌جور چيزها استدلال مىكند ، خالصىزاده همين حديث را آورده است . اين حديث صراحت دارد . حتى آن‌طور كه فىالجمله يادم هست امام مىفرمايد : خداوند حيوانات كوچكى آفريده است ؛ لطيف است يعنى خالق موجودات لطيف و حتى جاندارهاى لطيفى است كه آن جاندارها به چشم نمىآيند .\r\nآنگاه معنى آيه چنين مىشود : « الايَعْلَمُ مَنْ خَلَقَ » آيا آن كه آفريده است نمىداند ؟ ( چون مردم فكرشان راجع به همين كارهايى است كه خودشان مىكنند ، حرفى مىزنند آرام بگويند ، بلند بگويند و . . . ) « وَ هُوَ اللَّطيفُ » او خالق بسيارى اشياء است كه شما از وجود آنها به واسطهء لطافتشان آگاه نيستيد ، و خبير است به همان اشيائى كه به لطف خودش و به لطافت خودش آنها را خلق كرده است ؛ يعنى اين مقدار مخلوقاتى كه شما سراغ داريد ، گذشته از اينكه آنها را مىداند ، آنقدر مخلوقاتى دارد كه شما از وجود آنها هم آگاه نيستيد و او به آن مخلوقات هم آگاه است .\r\nهُوَ الَّذى جَعَلَ لَكُمُ الْارْضَ ذَلولًا فَامْشوا فى مَناكِبِها وَ كُلوا مِنْ رِزْقِهِ وَ الَيْهِ النُّشورُ . در اين آيه ، در آنِ واحد ، هم توحيد را ذكر كرده است ، هم معاد را و هم تكليف و وظيفهء انسان را . اوست آن كس ، آن ذاتى كه زمين را براى شما ذلول و رام قرار داد . « فَامْشوا فى مَناكِبِها » اين زمين را كه خدا براى شما ذلول و رام قرار داد ، استفاده كنيد .\r\n\r\n","description":"","footnote":"","page_name":" 524 ","page_number":528},
  {"content":"\r\n\r\n\r\nمعنى « ذَلول »\r\nقرآن كريم در اين آيه كلمه‌اى به كار برده است كه قدما در درك لطفش تا حد زيادى عاجز بودند . « ذلول » در اصل لغت عرب به معنى شتر رام است ( حيوان رام ؛ مخصوصاً دربارهء شتر زياد گفته مىشود ) . ذلول من ، يعنى حيوان رام من . البته كلمهء « ذلول » كه به معنى رام است گو اينكه در اصل به معناى شتر رام است ، ولى اين كلمه را در غير مورد شتر هم به كار بردن و معناى مطلق يك شىء رام را قصد كردن مانعى ندارد . اما در اينجا قرينه‌اى هست كه نشان مىدهد تشبيه بيش از اين حرفهاست .\r\nمىفرمايد : زمين را براى شما ذلول قرار داد . معلوم مىشود تشبيه به همان خود ذلول و به همان حيوان است كه مىگويد : « فَامْشوا فى مَناكِبِها » . « منكب » آن قسمت از روى شانهء انسان و حيوان را مىگويند كه استخوان دست و بازو با پشت متصل مىشود .\r\nاين است كه در فقه مثلًا مىگويند : مردمى كه در شمال و شرق ايران هستند ، براى قبله ، ستارهء جُدَى را ( كه به آن مىگويند جَدْيَد ) ، ستارهء قطب را روى منكب راست قرار بدهند ، يعنى اگر طورى بايستند كه آن ستاره به اين نقطه بخورد ، رو به قبله ايستاده‌اند . قرآن در اينجا زمين را به يك حيوان رام و شتر رام تشبيه كرده و مىگويد : روى منكبهاى اين حيوان راه برويد . اين دليل است بر اينكه تشبيه مخصوصاً به همين حيوان شده است چون كلمهء « فَامْشوا فى مَناكِبِها » آمده است .\r\nمقصود اين است كه از زمين خدا استفاده كنيد .\r\n« وَ كُلوا مِنْ رِزْقِهِ » و از رزق پروردگار كه در اين زمين قرار داده است [ بهره ببريد . 
  ] « وَ جَعَلْنَا لَكُمْ فيها مَعايِشَ » « 1 » ( در سورهء اعراف است ) ما در زمين براى شما اسباب معيشت و زندگى را قرار داده‌ايم ؛ استفاده كنيد از آنچه كه در زمين مايهء معيشت و روزى براى شما قرار داده‌ايم . و بدانيد كه اينها همه كارهاى حساب‌شده است ، تصادفى و اتفاقى نيست كه به موجب يك علل اتفاقى قضايا به اينجا رسيده باشد ( افكار مادّيين ) : يك امر تصادفى و اتفاقى سبب شد كه زمين از خورشيد جدا شد ، بعد يك امر تصادفى و اتفاقى سبب شد كه حيات در روى زمين پيدا شد ، بعد امر تصادفى ديگر و امر اتفاقى ديگر ، بالاخره مجموع اين تصادفات و اتفاقات نتيجه‌اش اين شده كه حالا ما مواجه شده‌ايم با يك سلسله اشياء : اين درختها ، اين\r\n\r\n\r\n\r\n\r\n","description":"","footnote":"\r\n( 1 ) . اعراف / 10 .\r\n","page_name":" 525 ","page_number":529},
  {"content":"\r\n\r\nميوه‌ها ، اين مايهء روزىهاى ديگر ، اين كشتها ، گندمها ، جوها ، خرماها و امثال اينها .\r\nاگر ما به صورت يك موجودى خلق شده‌ايم كه داراى دندان و معده هستيم ، و اگر اين ميوه‌ها و ساير مواد زمين با ذائقهء ما جور درمىآيد ، همهء اينها يك سلسله تصادفات است .\r\nولى يك نفر موحد كه مىگويد : « تَبَارَكَ الَّذى بِيَدِهِ الْمُلْكُ وَ هُوَ عَلى كُلِّ شَىْءٍ قَديرٌ » به آنها مىگويد به نظر شما اينها تصادف و يك كار حساب نشده مىآيد ؛ از نظر شما جدا شدن زمين از خورشيد يك امر تصادفى و اتفاقى است ، ولى از نظر خالق كل ، همان چيزى كه در چشم شما يك امر تصادفى و اتفاقى است ، هيچ‌گونه تصادف و اتفاق نيست ، غايت و هدف و غرض [ دارد ؛ 
  ] يعنى اشياء به سوى يك مقصد حركت مىكنند .\r\nپس اصل مقصد آيه اين است كه آنچه پيش آمده است به تدبير آن كسى پيش آمده است كه « بِيَدِهِ الْمُلْكُ » ( چون اوّل ، بحث روى اين قضيه بود : تَبَارَكَ الَّذى بِيَدِهِ الْمُلْكُ وَ هُوَ عَلى كُلِّ شَىْءٍ قَديرٌ ) و او اينها را خلق كرده است كه شما هم در روى زمين از همين نعمتها استفاده كنيد ، اما بدانيد كه پايان كارْ اين نيست ، [ اين دنيا 
  ] براى شما يك منزل است ، يك مدرسه است ، يك جايگاه آزمون است ( لِيَبْلُوَكُمْ ايُّكُمْ احْسَنُ عَمَلًا ) . « وَ الَيْهِ النُّشورُ » باتوجه به اينكه به سوى او نشر و حشر و بازگشت هست ، پس برنامه بايد بر اين اساس تنظيم بشود ، يعنى همان مسألهء « ايُّكُمْ احْسَنُ عَمَلًا » .\r\nنكته‌اى كه علماى عصر جديد از اين آيه استفاده كرده‌اند اين است كه مىگويند : چرا قرآن زمين را به ذلول و حيوان رام تشبيه كرده و بعد هم مىگويد :\r\nروى شانه‌هاى اين حيوان حركت كنيد ؟ از نظر قدما معنى ذلول در اينجا اين بود كه رام است به معنى اينكه ساكن است . با هيئت قديم ناچار بودند اين‌جور بگويند كه « خدا زمين را ذلول قرار داد » معنايش اين است كه خدا زمين را براى شما ساكن قرار داد . قهراً اين سؤال باقى مىمانْد كه براى تشبيه كردن زمين به يك امر ساكن و آرام ، آيا چيز ديگرى نبود كه بيايند به شتر رام و راهوار تشبيه كنند ؟ . . . « 1 » خداست كه اين زمين را براى شما يك مركب سائر و در حال حركت قرار داد ، اما رام و هموار ،\r\n\r\n\r\n\r\n\r\n","description":"","footnote":"\r\n( 1 ) . [ چند ثانيه‌اى از سخنان استاد روى نوار ضبط نشده است . 
  ]\r\n","page_name":" 526 ","page_number":530},
  {"content":"\r\n\r\nمثل يك قطار ( البته در مقايسه با مركوبهاى ديگر خودمان ) كه در حالى كه دارد حركت مىكند ، شما در آن حركت مىكنيد . يك هواپيما در يك شرايط خاصى ، وقتى كه روى خط افقى حركت مىكند ، انسان حس نمىكند كه اصلًا حركت مىكند ؛ شما در آن حركت مىكنيد در حالى كه آن هم حركت خودش را دارد انجام مىدهد .\r\nگفته‌اند اين ( تشبيه زمين به ذلول ) اشاره به حركت زمين است .\r\nءَ أَمِنْتُمْ مَنْ فِى السَّماءِ انْ يَخْسِفَ بِكُمُ الْارْضَ فَاذا هِىَ تَمورُ . امْ امِنْتُمْ مَنْ فِى السَّماءِ انْ يُرْسِلَ عَلَيْكُمْ حاصِباً فَسَتَعْلَمونَ كَيْفَ نَذيرِ .\r\n\r\nنيروى حيات ، حاكم بر قوانين عالم\r\nبعضىها خيال مىكنند كه وضع موجود در طبيعت ، يك وضع صددرصد مكانيكى و صددرصد رياضى است ، يعنى يك امرى است كه خلاف آنچه الآن وجود دارد ممكن نيست و محال است ، همين‌طور كه « پنج پنج تا بيست و پنج تا » و فرض اينكه پنج پنج‌تا بيست و شش تا يا بيست و چهارتا باشد ، فرض يك امر محال است .\r\nولى اين فلسفه يك فلسفهء مردودى است . خير ، عوامل مكانيكى بر جهان حكمفرما هست ولى عوامل ديگرى هم بر جهان حكومت مىكند . مثل اين است كه بر بدن ما عواملى كه با فرمول رياضى حكمفرماست وجود دارد ، مثلًا قوهء ثقل ، قوهء جاذبه . اين قوهء جاذبه يك قوه‌اى است كه طرز عملش نظير طرز عمل امور رياضى است ؛ يعنى اگر جرم بدن ما فلان مقدار و فاصله‌مان تا مركز زمين فلان مقدار باشد حتماً ثقل و سنگينى معينى داريم كه از آن حد نه يك ذرّه بيشتر است نه يك ذرّه كمتر . از نظر اقتضاى قوهء جاذبهء زمين ، ما اگر روى سقف باشيم و پايمان را كنار پشت‌بام بگذاريم فوراً مىافتيم . و اگر در عالم ، قانونى غير از اين قانون نمىبود همين بود . ولى عوامل ديگرى هم غير از اين قوانين وجود دارد . ساده‌ترينش قوانين حيات است . ( قوانين حيات را گاهى مىخواستند بر همين اساسهاى مكانيكى توجيه كنند ولى قابل توجيه نيست . ) همين موجودات كه محكوم اين قوانين هستند ، همين‌قدر كه نيروى حيات بر اينها مسلط شد ، نيروى حيات بر اينها حكومت مىكند ( آن قانون به جاى خودش خاصيتش را دارد و تخلف نشده است ) يعنى [ نيروى حيات 
  ] يك نيروى فوق نيرو است . مثلًا وقتى كه شما يك نهال را در زمين\r\n\r\n","description":"","footnote":"","page_name":" 527 ","page_number":531},
  {"content":"\r\n\r\nمىكاريد ، بعد مىبينيد چطور اين ريشه‌هاى ضعيف ، مادهء غذايى سنگين را كه به طبع خودش سنگين است از زير زمين مىكشد و تا سر درخت بالا مىبرد ؛ چون يك قوّه و نيروى ديگر حاكم است .\r\n\r\nداستان ابوسعيد ابوالخير و بوعلىسينا\r\nداستان معروفى است از ابوسعيد ابوالخير و بوعلى سينا . ابو سعيد ابوالخير عارف معروفى است ، از عرفاى خيلى مهم است و در نيشابور بوده است . بوعلى سينا در ماوراءالنهر ( بلخ و بخارا و آن مناطق ) بود . محمود غزنوى از امير سامانى چند نفر را مىخواهد كه به دربار او بفرستد . او دربار خودش را از دانشمندان ، فلاسفه ، شعرا و سايرين غنى مىكرد . [ پيك 
  ] فرستاد كه اين چند نفر را بفرستيد . اينها قبل از آنكه رسماً اعلام بشود ، از اين قضيه خبردار شدند . بعضى گفتند مىرويم ، مثل ابوريحان و يكى دو نفر ديگر ؛ يكى دو نفر ديگر فرار كردند و حاضر نشدند بروند ، يكى از آنها بوعلى سينا بود . او تا گرگان رفت ، بعد به همدان رفت كه خودش را از قلمرو محمود خارج كند . در سر راهش به نيشابور آمد . در نيشابور با ابوسعيد ابوالخير [ برخورد كرد . 
  ]\r\nمعروف است و در كتابها نوشته‌اند كه ايندو سه شبانه روز با يكديگر ملاقات و خلوت داشتند و بيرون نمىآمدند مگر براى نماز و تطهير . صحبتهايى بينشان [ رد و بدل 
  ] شده است . مىگويند يك وقت اين دو نفر با هم در حمّام بودند . ابوسعيد براى اينكه به بوعلى ارزش عرفان را در مقابل ارزش فلسفه نشان بدهد ( حالا داستان راست است يا دروغ من كارى ندارم ، مىخواهم نتيجه‌گيرى كنم ) آن طاس حمام را به طرف بالا پرتاب كرد و بعد همين‌طور معلّق نگهش داشت . به بوعلى گفت : شما فلاسفه مىگوييد كه جسم ثقيل اگر در بالا باشد ، لازمهء طبيعتش اين است كه بيفتد ، چرا اين نمىافتد ؟ پس آن قانونِ شما فلاسفه را نقض كرد . بوعلى گفت كه اين قانون ما فلاسفه نقض نمىشود . قانون فلاسفه اين است : طبيعت حكمش اين است كه [ جسم ثقيل 
  ] به طبع خودش اقتضا دارد پايين بيايد مگر اينكه يك قاسر مانع او شود . اينجا يك ارادهء قوى است كه مانع آمدن اوست . الآن هم او به طبع خودش مىخواهد پايين بيايد ولى يك ارادهء قوى مانع است .\r\n\r\n","description":"","footnote":"","page_name":" 528 ","page_number":532},
  {"content":"\r\n\r\n\r\nاراده و مشيّت خداوند ، بالاتر از نظام عالم\r\nغرضم اين جهت است كه كار عالم و طبيعت عالم چنين است . آيا اين عالم با همين نظام رياضى كه دارد و همين زمين با وضعى كه دارد ، يك امر جبرى و لايتخلّف است يا يك قدرتهاى ما فوق حاكمى هست و اگر خدا ( آن قدرت حاكم بر همهء اشياء ، كه گفتيم : « تَبارَكَ الَّذى بِيَدِهِ الْمُلكُ » زمام همهء امور در دست اوست ) بخواهد ، در آنى همين زمين را فرمان مىدهد ، دهان باز مىكند ، همه را يك جا خسف مىكند . مىفرمايد : آيا آن كس كه در آسمان است ، شما اطمينان داريد ، خودتان صددرصد امن داريد يعنى يقين داريد و اين را لايتخلّف مىدانيد ، جبرى مىدانيد كه [ چنين 
  ] نخواهد كرد يا نمىتواند بكند ؟ صحبت « نمىتواند » نيست . همه چيز به مشيّت و ارادهء اوست . اگر مشيت و اراده‌اش تعلق بگيرد ، همين زمين ، همين شتر رام راهوار يك مرتبه حلقش را باز مىكند و شما را يك جا مىبلعد ؛ همين حيوان رام ناگهان شروع مىكند به تكان خوردن ، مثل يك حيوان كه شروع مىكند به جفتك انداختن و تكان خوردن و انسان را از روى خودش پرت مىكند ؛ شروع مىكند به تكان خوردن ، دهان باز مىكند و شما را در داخل خودش فرو مىبرد .\r\nمقصود از « مَنْ فِى السَّماءِ » چيست ؟ آيا مقصود خداست ؟ در اين صورت اين تعبير يك تعبير عرفى و عاميانه است ، يعنى تعبيرى است بر اساس تعبير عرف كه مىگوييم : خداى بالاسر ، خداى در آسمان ؛ و حال آنكه عرش الهى احاطهء بر آسمانها دارد ، تا چه رسد به ذات الهى . يا مقصود مأموران الهى است ؟ قبلًا گفتيم كه از قرآن استفاده مىشود كه موجودى هست به نام « آسمان » ولو اينكه ما فوق تمام اين كرات باشد ، و ملائكهء الهى نوعى تعلق و رابطه و ارتباط با آنجا دارند . معنى آيه چنين مىشود : آيا شما اطمينان داريد كه مأمور الهى يا مأموران الهى كه در آنجا هستند ، اگر بخواهند به امر خدا زمين را خسف كنند ، چنين نكنند ؟ آيا اطمينان و يقين داريد ؟ ( اين يقين غير از اينكه براى بشر حاصل بشود - مگر به صورت همان [ قطعيت 
  ] رياضى باشد - محال است ) اشتباه مىكنيد ، اين‌طور نيست . « ءَأَمِنْتُمْ مَنْ فِى السَّماءِ انْ يَخْسِفَ بِكُمُ الْارْضَ فَاذا هى تَمورُ » يك دفعه مىبينند زمين دهان باز كرد و پىدرپى دارد به خود مىلرزد .\r\n« امْ امِنْتُمْ مَنْ فِى السَّماءِ أَنْ يُرْسِلَ عَلَيْكُمْ حاصِباً » آيا اطمينان داريد آن كه در آسمان است [ چنين نخواهد كرد يا نمىتواند بكند كه 
  ] بر شما سنگريزه بفرستد ، همان كه بر\r\n\r\n","description":"","footnote":"","page_name":" 529 ","page_number":533},
  {"content":"\r\n\r\nقوم لوط فرستاد ؟ « فَسَتَعْلَمونَ كَيْفَ نَذيرِ » مىخواهد بگويد كه خداى متعال كيفر اعمال را در دنياى ديگر قرار داده است و اگر بخواهد در همين دنيا شما امت آخرالزمان را هم كيفر كند - همان‌طور كه بعضى از امتهاى ديگر را كيفر كرد - مىكند .\r\n« فَسَتَعْلَمونَ كَيْفَ نَذيرِ » ( گفته‌اند نذير در اينجا به معنى انذار است نه منذر ) آنوقت خواهيد دانست كه انذار و اعلام خطر من چگونه است .\r\n\r\n","description":"","footnote":"","page_name":" 530 ","page_number":534},
  {"content":"\r\n\r\n\r\nتفسير سورهء ملك ( 4 )\r\nاعوذ باللَّه من الشيطان الرجيم\r\nوَ لَقَدْ كَذَّبَ الَّذينَ مِنْ قَبْلِهِمْ فَكَيْفَ كانَ نَكيرِ . اوَلَمْ يَرَوْا الَى الطَّيْرِ فَوْقَهُمْ صافّاتٍ وَ يَقْبِضْنَ ما يُمْسِكُهُنَّ الَّا الرَّحْمنُ انَّهُ بِكُلِّ شَىْءٍ بَصيرٌ . امَّنْ هذَا الَّذى هُوَ جُنْدٌ لَكُمْ يَنْصُرُكُمْ مِنْ دونِ الرَّحْمنِ انِ الْكافِرونَ الّا فى غُرورٍ . امَّنْ هذَا الَّذى يَرْزُقُكُمْ انْ امْسَكَ رِزْقَهُ بَلْ لَجّوا فى عُتُوٍّ وَ نُفورٍ « 1 » .\r\nآيات پيش ، همه تذكر به توحيد بود و اينكه خداوند متعال كه اشياء را آفريده است به آفريده‌هاى خود آگاه است ، و بعد ذكر قسمتى از نعمتهاى خداوند ؛ از آن جمله اين كه خداى متعال زمين را براى انسان مركبى راهوار قرار داده و مخازن رزق انسان را در زمين قرار داده است كه فرمود : « وَ كُلوا مِنْ رِزْقِهِ » ؛ اينها را كه ذكر كرد بعد اين مطلب را فرمود كه خيال نكنيد كه آنچه هست جبراً بايد همچنان باشد و عقلًا محال است كه چنين نباشد ، بلكه اين اراده و عنايت خداوند است كه اين نظام را در وضع موجود قرار داده و نگهدارى كرده است و مىكند ، و اگر مشيت الهى تعلق\r\n\r\n\r\n\r\n\r\n","description":"","footnote":"\r\n( 1 ) . ملك / 18 - 21 .\r\n","page_name":" 531 ","page_number":535},
  {"content":"\r\n\r\nبگيرد كه غير اين باشد ، همين زمين كه اينچنين براى شما يك مركب رهوار و رامى است ، در يك « آن » مىتواند مانند يك حيوان بسيار درنده‌اى دهان باز كند و شما را در خود فرو ببرد . همين آسمان و قسمت ما فوق شما كه از آنجا هميشه براى شما نور و رحمت مىريزد و منشأ خير و رحمت است ، اگر خداى متعال نخواهد چنين باشد و بخواهد عكس اين باشد ، بجاى اين‌همه رحمت ، ممكن است بر شما سنگ از آسمان فرود بيايد . اينها خلاصه‌اى بود از آيات گذشته .\r\n\r\nانكار الهى\r\nبعد نكته‌اى را ذكر مىكند . در آيهء اوّلى كه خواندم مىفرمايد : در ميان اقوام گذشته اقوامى بودند كه خدا را ( يا اين حقايق را ) انكار كردند . بعد تعبير عجيبى دارد ، مىفرمايد : آنها انكار كردند ، حالا ببينيد خدا چگونه آنها را انكار كرد . آن مكافاتها و عقوبتها را به تعبير « انكار الهى » ذكر كرده است . آنها اين حقايق را انكار كردند ، ببينيد اين حقايق چگونه آنها را انكار كرد . در واقع نفى كردن است ، منتها نفى كردن در عالم ذهن . وقتى [ اين حقايق را 
  ] مىگوييد ، سرش را بالا مىاندازد ، مىگويد : نه .\r\nانكار مىكند : خير ، چنين نيست ، من نفى مىكنم . ولى وقتى كه حقيقت به سراغ اينها مىآيد و اينها را نفى و انكار مىكند آن را برويد ببينيد . « وَ لَقَدْ كَذَّبَ الَّذينَ مِنْ قَبْلِهِمْ » مردمى كه پيشينيان اينها هم مانند اينها تكذيب و انكار كردند . حالا ببينيد انكار من آنها را ، چگونه بود ؛ آنها كه نفى مىكردند ، نفى ما آنها را ، چگونه بود ؛ نفى ما به اين صورت بود كه ديگر از آنها اثرى باقى نماند .\r\nآيهء بعد باز در روال آيات قبل است ، مىفرمايد : « اوَلَمْ يَرَوْا الَى الطَّيْرِ فَوْقَهُمْ صافّاتٍ وَ يَقْبِضْنَ ما يُمْسِكُهُنَّ الَّا الرَّحْمنُ انَّهُ بِكُلِّ شَىْءٍ بَصيرٌ » اينها اين مرغها را در بالاى سر خودشان در حالى كه بالها را باز كرده‌اند و صاف نگه داشته‌اند و پرواز مىكنند و گاهى هم بالها را بهم مىزنند ، نگاه نمىكنند ؟ يعنى صنع الهى را نمىبينند ؟\r\nمقصود از صنع الهى را ديدن در اين گونه موارد اين است :\r\n\r\nديدن صنع الهى\r\nخيلى چيزها در عالم هست كه اگر انسان ، ساده آن مطلب را ببيند به نظرش مىآيد كه غير از اين ديگر چيزى امكان‌پذير نيست . ولى يك وقت انسان مىبيند كه در\r\n\r\n","description":"","footnote":"","page_name":" 532 ","page_number":536},
  {"content":"\r\n\r\nهمين عالم چيزهاى ديگرى بر ضد آنچه كه وجود دارد امكان‌پذير هست اما بدون آنكه آنچه كه بر ضد اين است درواقع مخالف اين باشد ، بلكه امرى است ما فوق اين .\r\nحال برايتان مثالى عرض بكنم .\r\nمن نمىدانم اين مطلب حقيقت است يا افسانه ؛ مىگويند اول بارى كه هواپيما پيدا شده بود شخصى به حكيمى از حكيمان قديم ايران - كه معلوم مىشود آن سؤال‌كننده هم خودش يك آدم نيمه‌مطّلعى بوده و لهذا طرح قضيه را به صورت غلط كرده است - گفته بود : شما فيلسوفان مدعى هستيد كه يك جسم ثقيل و سنگين لازمهء طبيعتش به طور جبر اين است كه توجه به مركز زمين دارد ، و لهذا اگر ما سنگى را در بالا رها كنيم ، به طرف مركز زمين حركت مىكند ؛ يك قطعه آهن را رها كنيم ، به طرف مركز زمين حركت مىكند . گفت بله . گفت : اخيراً يك صنعتى در اروپا پيدا شده است كه اين صنعت نظريهء شما را باطل كرده است ، معلوم مىشود كه جسم ثقيل هم مىتواند آن بالا بايستد بدون اينكه به زمين سقوط كند ( نظير همان كه در جلسهء گذشته از ابوعلى سينا و ابوسعيد ابوالخير نقل كردم ) .\r\nمىگويند آن حكيم گفت چنين چيزى محال است و امكان ندارد . البته طرح اين حرف به اين صورت براى آن حكيم از اول غلط بوده ، چون آن چيزى كه آن حكيم گفته محال است الآن هم محال است ، يعنى اگر ما يك جسم ثقيلى را رها كنيم بدون اينكه يك نيروى مقاومتى در مقابل نيروى ثقل وجود داشته باشد ، محال است سقوط نكند . گفتيم در آن داستان بوعلى سينا و ابوسعيد ابوالخير نيز ابوسعيد همين سؤال را مطرح كرد . مىگويند در حمّام ، او با يك قدرت به اصطلاح عرفانى خاص تشت مسى را به طرف بالا انداخت و تشت آنجا ايستاد . گفت : شما حكيمها كه مىگوييد يك جسم ثقيل اگر بالا برود طبعاً بايد بيفتد ، اين چرا نمىافتد ؟ بوعلى گفت : ما حكيمها مىگوييم بدون قاسر نمىايستد ، يعنى بدون يك قوّهء ديگرى كه بيايد اثر آن قوّه را خنثى كند ، ولى الآن ارادهء يك عارف مانع سقوط اوست ؛ الآن هم او مىخواهد بيفتد پايين ولى فعلًا ارادهء يك مرد كامل مانع افتادن است .\r\nحال ، در مورد هواپيما معلوم است كه اگر يك قوّهء ديگرى به نام قوّهء بخار نباشد كه هواپيما هيچ‌وقت آن بالا نمىايستد . طرح مسأله به اين صورت غلط است . ولى اين نشان مىدهد كه اگر صنعى و صنعتى در كار باشد ، اگر تدبيرى در كار باشد ، آن تدبير مىتواند با تركيب كردن نيروها عملى بر ضد عمل نيروى ديگرى انجام بدهد .\r\n\r\n","description":"","footnote":"","page_name":" 533 ","page_number":537},
  {"content":"\r\n\r\nجسم مرغ هم در آسمان چنين چيزى است ؛ يعنى اگر خداوند متعال نيروى پرواز كردن را و آن بالها و آن لوازمى كه براى پرواز لازم است در وجود اين حيوان قرار نداده بود ، اين حيوان هم اگر خودش را از پشت‌بام رها مىكرد چون جسمِ سنگين است مىافتاد پايين ؛ ولى ببينيد خداوند چه تدابيرى در وجود اين حيوان به كار برده است و چه نيروهاى ديگرى در اين عالم خلق كرده است كه اثر يك نيرو را خنثى مىكند .\r\nاز اينجا شما بفهميد كه در همه چيز عالم اين جريان هست . ما اگر الآن مىگوييم : منظومهء شمسى داريم ، خورشيد مركز است ، زمين به دورش مىچرخد و در هر 365 روز تقريباً يك دور به دور خورشيد مىچرخد ، همچنين به دور خودش مىچرخد ، خيال مىكنيم كه اينها امورى است كه بايد باشد و خلاف اينها محال است . چنين چيزى نيست ، سررشتهء همهء اينها به دست خداوند است . اگر كسى نظر به مسبّب‌الاسباب داشته باشد ( چون وقتى كه به سببى نگاه مىكند مىبيند يك سببى دارد ، باز آن سبب يك سبب ديگرى دارد و آن سبب يك سبب ديگرى و . . . ) فوراً مىفهمد كه نگهدارندهء همهء اسباب ، يعنى آن قدرتى كه تمام اسباب و وسائط و وسائل در اختيار اوست ، ذات مقدس پروردگار است .\r\nبشر اساساً پرواز در هوا و سير بر روى آب را - كه همين كار كشتى باشد - از همين موجودهايى كه در عالم طبيعت وجود دارند الهام گرفت . وقتى كه انسان مرغ را ديد كه در آسمان پرواز مىكند ، فهميد پس اين يك امرى است عملى ، يك حساب و قانونى دارد . تا هر حدى كه بشر بتواند آن حساب و قانون را كشف كند ، از آن حساب و قانون مىتواند استفاده كند .\r\nمىفرمايد : « اوَلَمْ يَرَوْا الَى الطَّيْرِ فَوْقَهُمْ صافّاتٍ » آيا مرغ را در بالاى سر خود درحالى كه اينها صافّات [ هستند نمىبينند ؟ 
  ] « صافّات » را به دو معنا مىتوانيم بگيريم : يكى اينكه در بالاى سر انسان صف زده‌اند ، مثل آن وقتى كه مرغها - مخصوصاً بعضى از آنها - با صف حركت مىكنند . ولى مفسرين گفته‌اند مقصود آن معنايى است كه به آن « صفيف » مىگويند . اين مطلب در فقه مطرح است كه بعضى از مرغها در حين پرواز بيشتر صفيف دارند ، يعنى بيشتر بال مىزنند ، بالشان را مرتب حركت مىدهند ، مثل گنجشك . بعضى ديگر كمتر بال مىزنند و بيشتر بالها را پهن مىكنند و در حالى كه بالهايشان پهن است حركت مىكنند مثل كركس كه انسان\r\n\r\n","description":"","footnote":"","page_name":" 534 ","page_number":538},
  {"content":"\r\n\r\nمىبيند وقتى در آسمان است اغلب بال نمىزند يعنى در حالى كه بالهايش پهن است - مثل بال هواپيما - حركت مىكند بدون اينكه بال بزند . مقصود از « صافّات » اين است : در حالى كه صفيف دارند ، يعنى در حالى كه بالها را همين‌جور باز كرده‌اند و دارند حركت مىكنند . « وَ يَقْبِضْنَ » و احياناً قبض مىكنند . ( آن حالت بسط و پهن كردن را « صفيف » مىگويند ، حالت قبض و جمع‌كردن بال را كه جمع مىكند و دوباره باز مىكند « قبض » مىگويند . ) آيا اينها را در بالاسر خود نمىبينند ؟ غير از خدا كيست كه اينها را در آن بالا نگهدارى مىكند ؟ خداست كه اين‌همه نيروها و قانونها و ضابطه‌ها را قرار داده است و اگر نخواهد ، همهء اينها نقض مىشود . « انَّهُ بِكُلِّ شَىْءٍ بَصيرٌ » خدا به همه چيز بيناست ؛ يعنى اين‌همه اسرار در عالم هست و خداى متعال اين اسرار عالم را از هر كس ديگر بهتر مىداند ، چون خودش خالق عالم است .\r\n\r\nمعنى توحيد\r\nامَّنْ هذَا الَّذى هُوَ جُنْدٌ لَكُمْ يَنْصُرُكُمْ مِنْ دونِ الرَّحْمنِ انِ الْكافِرونَ الّا فى غُرورٍ . اساس توحيد و اساس دعوت انبياء بر اين است كه انسان يك ديد نافذى پيدا كند و از همهء اسباب عبور كند و مسبّب همهء اسباب را ببيند . گفت :\r\n ديده‌اى خواهم سبب سوراخ كن * تا سبب را بركند از بيخ و بن\r\nاز سبب سازيش من سودائيم * وز سبب سوزيش سوفسطائيم \r\nاصلًا معنى توحيد اين است كه انسان آن مسبّب الاسباب و علّة العلل و آن ذاتى را كه به تعبير اميرالمؤمنين زمام همهء امور به دست اوست - كه تعبير عالى و لطيفى است : « عِلْماً بِانَّ ازِمَّةَ الْامورِ بِيَدِكَ » « 1 » - [ درنظر داشته باشد . 
  ] « زمام همهء امور به دست اوست » يعنى جريانهاى عالم ، نظام اسباب و مسبّبات ، كار خودشان را انجام مىدهند ولى همهء اينها حكم يك قافله‌اى را دارد كه مهار آن قافله به دست يك نفر است . اين تشبيه قهراً نمىتواند تشبيه كاملى باشد : مثل يك هواپيمايى كه حركت مىكند ولى اختيار اين هواپيما در دست يك نفر است ، به راست ببرد ، به چپ ببرد ، كج كند ، راست كند ، بالا ببرد ، پايين ببرد ، خاموش كند ، احياناً اگر دلش بخواهد\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغهء فيض‌الاسلام ، خطبهء 218 .\r\n","page_name":" 535 ","page_number":539},
  {"content":"\r\n\r\nساقطش كند ؛ زمام و مهار همهء اينها در دست اوست . اين است كه انسان نبايد اعتمادش جز به خدا باشد . تكيه‌گاه انسان فقط بايد خدا باشد . همهء حرفها براى اين است .\r\nاينها كه ذكر كرديم يك سلسله اسباب تكوينى بود . يك سلسله اسباب اجتماعى هم هست كه اينها هم انسان را مشرك مىكند يعنى سبب مىشود كه انسان از خدا غفلت كند و اعتماد و تكيه‌اش به آنها باشد . آنها چيست ؟ انسان وقتى كه در دنيا يار و ياورْ زياد پيدا مىكند ، به تعبير قرآن آنهايى كه در دنيا جُند و سپاه پيدا مىكنند ، ياوران زيادى پيدا مىكنند ، يك غرورى به اينها دست مىدهد و مىگويند كه تكيه‌گاه ما اينهاست ، با وجود اينها ديگر چه كسى مىتواند كارى بكند ؟ در يك آيه‌اى كه در سورهء ذاريات بود ، قرآن مجيد راجع به فرعون تعبير عجيبى داشت و آن اين بود كه فرعون به سپاهيان خودش فوق‌العاده اعتماد داشت و همه چيزش آنها بودند . تعبير قرآن اين بود : « فَتَوَلّى بِرُكْنِهِ » « 1 » پس پشت كرد همراه پايه و ركنش . اين خانه اگر پايه‌هايى داشته باشد ، اين ستونها را ما مىگوييم اركان ، كما اينكه پاهاى انسان را مىگويند اركان . در حيوان ، چهار دست و پا را مىگويند اركان اين حيوان ، چون بدن اين حيوان روى اين چهار دست و پاست . به تعبير امروز اين ميليتاريسم فرعون را قرآن با كلمهء « فَتَوَلّى بِرُكْنِهِ » بيان كرده است ، يعنى او تكيه‌گاهى جز سپاهش نداشت ؛ با همان ركن و پايه‌اش ، همان كه تكيه‌اش به آن بود ، پشت كرد و رفت .\r\nاين هم براى انسان يك غرور است . مگر سپاه و سپاهى مىتواند انسان را از خدا بىنياز كند ؟ يك وسيلهء امتحان است و يك مايه‌اى است كه براى انسان بدبخت چند صباحى غرور مىآورد و موجب بدبختى و هلاكت است . آيا اگر ارادهء خدا تعلق بگيرد ، از اين لشكرها كارى ساخته است ؟ « امَّنْ هذَا الَّذى هُوَ جُنْدٌ لَكُمْ يَنْصُرُكُمْ مِنْ دونِ الرَّحْمنِ » آيا اين كه سپاه شما شمرده مىشود و آن را سپاه خودتان مىدانيد اينها هستند كه شما را در مقابل حق يارى كنند و به فرياد شما برسند ؟ اينها فقط غرور است و فريب .\r\n\r\n\r\n\r\n\r\n","description":"","footnote":"\r\n( 1 )\r\n. ذاريات / 39 .\r\n","page_name":" 536 ","page_number":540},
  {"content":"\r\n\r\n\r\nداستان مرگ مأمون\r\nداستان مرگ مأمون داستان عجيبى است . مسعودى در مروج‌الذهب مىنويسد كه مأمون در يكى از جنگهايش ( گويا با روم جنگيده بود ) « 1 » با يك لشكر فوق‌العاده جرّارى لشكركشى كرده بود ؛ در حدود صد هزار نفر سپاهش شمرده مىشدند .\r\nدشتى را در همين قسمتهاى شمال سوريه نام مىبرد به نام « پرسوس » كه دشت بسيار باصفايى بود . وقتى مأمون برمىگشت ، اين دشت باصفا را ديد ، خيلى خوشش آمد ، دستور داد همين جا اطراق شود . چشمهء بسيار بزرگى آنجا بود و آب بسيار سردى از زمين مىجوشيد . اين چشمه به قدرى باصفا بود كه آن ريگهاى زير كاملًا پيدا بود . دستور داد تخت و خرگاهش را همان‌جا زدند . نشسته بود و غرق در خيالات و افكار خودش بود . در اين بين ، در همان جلوى چشمه كه استخرمانندى بود ناگهان يك ماهى سفيد بسيار زيبايى پيدا شد . مأمون هوس كرد همين ماهى را بگيرند و كباب كنند . گفت : غوّاص بيايد اين را بگيرد . فوراً مردى آمد و خودش را در آب انداخت و اين ماهى را در همان داخل آب گرفت ( غوّاص خيلى ماهرى بود ) و به دست مأمون داد . چون حيوان هنوز زنده بود يك تكانى به خودش داد و دوباره پريد در آب . آبى به بدن مأمون پاشيد . دو مرتبه غوّاص پريد كه ماهى را بگيرد ، و گرفت . ولى بعد از آنكه همين آب از بدن اين ماهى به بدن مأمون پاشيد - چون سرد بود يا وضع ديگرى داشت - يك حالت رعشه‌اى در او پيدا شد يعنى احساس لرز كرد . ماهى را گرفتند و بعد دستور داد كباب كردند . مأمون احساس كرد كه حالش خوش نيست ، سرما سرمايش مىشود ، و كم‌كم تب كرد . طبيب آوردند و بسترى شد .\r\nدم به دم بر تبش افزوده مىشد . هر چه رويش لحاف و چيزهاى گرم‌كننده مىانداختند ، مىگفت : بيشتر مرا بپوشانيد سرمايم مىشود . هر چه مىانداختند ديگر فايده نمىكرد .\r\n« بُختيشوع » و « ابن ماسويه » دو طبيب درجه اول بودند كه همراهش بودند ، آمدند و او را كاملًا معاينه كردند . چيزى تشخيص ندادند و نتوانستند بفهمند . بعد از مدتها يك عرق خاصى و يك رطوبت لزج و چسبنده‌اى از بدنش بيرون آمد ؛ يك\r\n\r\n\r\n\r\n\r\n","description":"","footnote":"\r\n( 1 ) . آن زمان ، استانبول فعلى و قسطنطنيهء قديم مركز روم بوده است و اين قسمت سوريه و اطراف آن‌تقريباً مرز دنياى اسلامى شمرده مىشد ، بعد در دوره‌هاى سلاطين عثمانى و سلطان محمد فاتح بود كه آن مناطق را فتح كردند و خلافت شرقى مسيحيت را برچيدند .\r\n","page_name":" 537 ","page_number":541},
  {"content":"\r\n\r\nحالت عجيبى كه باز آنها نفهميدند چيست . آن ماهى كه اساساً خورده نشد . يك يا دو شبانه روز به همين حال بود . اينها هرچه كوشش كردند كه اين بيمارى را تشخيص بدهند نتوانستند . معالجاتى كردند ولى مؤثّر واقع نشد . ديگر كم‌كم خود مأمون هم احساس كرد قضيه خطرى است . اين دو طبيبش نصرانى بودند . يك نبضش به دست يكى بود و نبض ديگرش به دست ديگرى . يك نفر آمد به بالين مأمون و به او گفت كه ذكر خدا بگو ، شهادتين بگو . ظاهراً ابن ماسيه گفت : حالا وقت حرف زدن نيست . مأمون بدش آمد و فكر كرد كه اين چون مسيحى است نمىخواهد او دم مرگ شهادت بگويد . همين‌طور كه دستش به دست او بود ، دستش را كشيد و با مشت محكم به سينهء پزشك كوبيد كه تو چرا چنين حرفى زدى ؟\r\nبالاخره معالجات مؤثر نشد . شب شد . مأمون گفت كه اين تخت مرا بگيريد و ببريد بالاى آن تپه روى بلندى . بردند روى بلندى . از بالاى آن بلندى به تمام لشكرگاه مشرف بود . شب بود و هر گروهى در يك جا جمع شده و آتشى روشن كرده بودند . آنها هم بىخبر كه الآن به سر مأمون بدبخت چه آمده است . مأمون نگاه كرد ديد تمام اين دشت ، چند فرسخ در چند فرسخ ، همين‌طور آتش و چراغ روشن است ؛ ديد اين دشت را سپاهيان مأمون پر كرده‌اند . حالا يك چنين لشكرى و يك چنين قدرتى دارد و اينچنين در مقابل يك بيمارى كه ريشه‌اش معلوم نيست عاجز و ناتوان است . مىگويند : در همان حال سرش را به آسمان بلند كرد و گفت : « يَا مَنْ يَبْقى مُلْكُهُ ارْحَمْ مَنْ لا يَبْقى مُلْكُهُ » اى كسى كه مُلكش باقى است رحمى بكن به اين بدبختى كه مُلكش فانى است . ولى اين حالتش مثل حالت فرعون در دم آخر است ( الْانَ وَ قَدْ عَصَيْتَ قَبْلُ ) « 1 » .\r\n\r\nمُلك دنيا در اولياى حق اثر ندارد\r\nحال ، انسان چرا در وقتى كه دچار چنين عقوبتها نشده است و به تعبير قرآن دچار انكار خدا او را ، نشده است ، همين حقيقت را نبيند ؟ اولياى حق كسانى هستند كه اگر تمام مُلك دنيا را هم به آنها بدهند - كه داده هم شده است ؛ وقتى كه همين مُلك ظاهر را هم دراختيار آنها قرار بدهند - يك ذرّه از آن روح عبوديتشان كاسته\r\n\r\n\r\n\r\n\r\n","description":"","footnote":"\r\n( 1 ) . يونس / 91 .\r\n","page_name":" 538 ","page_number":542},
  {"content":"\r\n\r\nنمىشود . اميرالمؤمنين هم مانند مأمون خليفه بود ، ولى آيا در روح على كسى كوچكترين احساسى مىتوانست مشاهده كند كه على هم تكيه‌اى داشته باشد كه اين منم و اين لشكرهاى من است و اين قدرت من است ؟ باز همان عبد ضعيف ذليل در مقابل خداى متعال است . باز شبها كه مىشود در محراب عبادت آنچنان عجز و لابه مىكند ، چون مىداند كه همهء اينها در مقابل ذات حق هيچ و پوچ است . انسان اگر خدا را داشته باشد همه چيز را دارد ؛ اگر خدا را نداشته باشد هرچه داشته باشد هيچ چيز ندارد .\r\nسليمان نبى - آن‌طور كه در آثار و روايات آمده است - با آن مُلك جنّ و انسى كه خداوند متعال به او داده است ، خودش در باطن خودش با خدا يك عبد بسيار ذليلى است و جز عبوديت و ذُلّ عبوديت چيز ديگرى احساس نمىكند .\r\nمعناى اين سخن اين نيست كه انسان از اسباب استفاده نكند . دو مسأله است :\r\nاسباب را خدا قرار داده است براى استفاده كردن . از اسباب و وسائل استفاده كردن يك مطلب است ، تكيه به اسباب و وسائل داشتن مطلب ديگرى است . شما همين طبيب و دارو را درنظر بگيريد . آيا انسان وقتى كه مريض مىشود ، به طبيب مراجعه بكند يا نكند ؟ دارو بخورد يا نخورد ؟ البته به طبيب مراجعه بكند ، دارو هم بخورد .\r\nطبيب هم از خداست ، دارو هم از خداست . ولى آنچه نبايد باشد چيست ؟ همين كه طبيب را از خدا نبيند ، دارو را از خدا نبيند ، تكيه‌اش به طبيب باشد و ماوراى طبيب را نبيند ، تكيه‌اش به دارو باشد و ماوراى دارو را نبيند . [ اينها 
  ] تكيه‌گاه نبايد باشد .\r\nپس اسباب و وسائل را مورد استفاده قرار دادن يك مطلب است ، تكيه‌گاه قرار دادن و يگانه اعتماد را به آنها كردن مطلب ديگرى است . « امَّنْ هذَا الَّذى هُوَ جُنْدٌ لَكُمْ يَنْصُرُكُمْ مِنْ دونِ الرَّحْمنِ » آيا اينها كه سپاه شما هستند شما را يارى مىكنند و نه خدا ؟\r\nيعنى تكيه‌تان به اينهاست ؟ چقدر كافران در فريبند ! به چه چيزى تكيه مىكنند ! اينها شايستهء تكيه‌كردن نيست .\r\nامَّنْ هذَا الَّذى يَرْزُقُكُمْ انْ امْسَكَ رِزْقَهُ بَلْ لَجّوا فى عُتُوٍّ وَ نُفورٍ . در آيهء قبل ، بعضى از مفسرين دربارهء كلمهء « جُنْدٌ لَكُمْ يَنْصُرُكُمْ » ( آن كه سپاه شماست و شما را يارى مىكند ) گفته‌اند مقصود همان اله‌ها و معبودهاست كه كفّار خيال مىكردند كه اينها در نزد خداوند ناصر آنها خواهند بود . ولى اين با كلمهء « جُنْدٌ لَكُمْ » جور درنمىآيد .\r\nمقصود ، آنها نيست يا لااقل اختصاص به آنها ندارد . « امَّنْ هذَا الَّذى يَرْزُقُكُمْ » ناظر به\r\n\r\n","description":"","footnote":"","page_name":" 539 ","page_number":543},
  {"content":"\r\n\r\nيك امر ديگرى است . انسان ، يكى به ثروت احتياج دارد و ديگر به قدرت . قدرت آن چيزى است كه از انسان دفاع مىكند ، و ثروت آن چيزى است كه وسيله را در اختيار انسان قرار مىدهد . مثلًا يك حاكم ، يك پادشاه ، قدرتِ زياد دارد ولى ممكن است يك نفر از افراد رعيت احياناً ثروتى داشته باشد برابر او يا بيشتر از او . از نظر قدرت فرمود : آيا همين سپاهيانى كه به اينها تكيه كرده‌ايد مىتوانند تكيه‌گاه شما واقع بشوند ؟ در مورد ثروت و وسيله‌هاى معيشت مىفرمايد : « امَّنْ هذَا الَّذى يَرْزُقُكُمْ » آيا اين وسائل روزى رسانى به شما روزى مىدهند نه خدا ؟ حال اگر خدا بخواهد از روزى دادن امساك كند ، اين وسائل مىتوانند براى شما كارى بكنند ، مىتوانند شما را روزى بدهند ؟ « بَلْ لَجّوا فى عُتُوٍّ وَ نُفورٍ » يعنى اين تذكرات ما براى افراد بىغرض كافى است ، ولى افرادى كه لجاجت مىكنند ، عناد و عتوّ و سركشى دارند و در حال نفور و دورشدن‌اند ، چه فايده به حال اينها ؟\r\n چون غرض آمد هنر پوشيده شد * صد حجاب از دل به سوى ديده شد \r\nاينكه مغرض بودن و لجاجت داشتن ، عتوّ و سركشى داشتن ، چه مىكند با انسان ، واقعاً عجيب است ! اين كلمهء « اسلام » كه نام دين خداست خودش معجزه است ؛ يعنى آن روح دين و روح انسانيت و مرز ميان كفر و دين را همين يك كلمه معيّن مىكند . اسلام ، يعنى انسان تسليم باشد در مقابل حقيقتى كه بر او عرضه مىشود يا حالت عناد و سركشى و لجاج داشته باشد . اگر بخواهد حالت لجاج در كار باشد ، ديگر هيچ چيزى در انسان كارگر نيست .\r\n\r\nنمونه‌اى از حالت عناد و لجاج در برخورد با حافظ\r\nدو سه شب پيش در روزنامهء كيهان مصاحبه‌اى را مىخواندم كه شخصى با شخص ديگرى از معروفين عصر ما و از گويندگان شعر نو - كه اينها در اثر موج كاذبى كه پيدا شده شهرتهاى كاذبى پيدا كرده‌اند - مصاحبه‌اى كرده بود . قبلًا مىدانستم كه او « 1 » يك ديوان حافظ چاپ كرده و در پشت آن عكس حافظ را كشيده است ( البته عكس حافظ كه دردست نيست ، تصويرى كه از حافظ فرض مىكنند ) با موهاى بلند ، ولى چهره چهرهء خود مؤلّف اين كتاب است ، يعنى عكس خودش را به جاى حافظ\r\n\r\n\r\n\r\n\r\n","description":"","footnote":"\r\n( 1 ) . [ احمد شاملو . 
  ]\r\n","page_name":" 540 ","page_number":544},
  {"content":"\r\n\r\nكشيده است . و چقدر هم از اين جهت ، نفهميده كار بجايى كرده است ، چون او به جاى اينكه حافظى چاپ كرده باشد ، خواسته خودش را در قالب حافظ بگنجاند .\r\nعجيب اين است : مقدمه‌اى نوشته كه من كمى از آن مقدمه را در دست كسى خوانده بودم و هنوز نخوانده‌ام ، ولى از آن مصاحبه كاملًا معلوم بود . در اين مقدمه و در چاپ اين حافظ ، كوشش كرده كه بگويد : حافظ يك آدمى بوده درست مثل من ، همه چيزش مثل من . مىگويد : حافظ خدا را قبول نداشته ، قيامت را هم قبول نداشته ، چنين و چنان بوده است . حتى در بعضى جاها كه تحريف ، تحريف معنوى مىشده ، يعنى اگر مىشده بگويد مقصود حافظ چيز ديگر است ، [ اين كار را كرده است . 
  ] مثلًا حافظ مىگويد : « من ملَك بودم و فردوس برين جايم بود ( اين ، نظر بسيار واضح و روشنى است كه مىخواهد بگويد انسان يك حقيقتى است كه عالم عِلوى جايگاه اوست ) آدم آورد در اين دير خراب آبادم » معلوم است كه داستان آدم و بهشت را دارد مىگويد ، يعنى همان داستانى كه در اديان و مذاهب و بالخصوص در قرآن آمده است . مىگويد : چه لزومى دارد ما بگوييم مقصودش اين حرفها بوده ؟ خير ، مقصودش اين است كه من دلم مىخواهد انسان در جامعه چنين زندگى كند ( اساساً به همديگر ربطى ندارد ) ، يك انسانِ مورد آرزوى حافظ بوده است كه در زندگى بايد چنين و چنان باشد ، آن را مىخواسته بگويد . آخر چگونه معنايش جور درمىآيد ؟ ! يك جا مىگويد كه شعرى را ديدم كه آن را بايد تغيير داد . مثلًا حافظ گفته است : « نداى عشق تو دوشم در اندرون دادند » . با اينكه در تمام نسخه‌ها بالاتفاق همين است ، ديدم بهتر اين است كه بگوييم : « نداى عشق تو روزى در اندرون دادند » چون اگر بگويم « دوشم » معنايش اين است كه ( معناى شعر را هم نفهميده ) فقط ديشب من عاشق تو شدم قبلًا نه ؛ اين بود كه من آن را « روزى » كردم .\r\nآنجا كه حافظ غزلى گفته است كه مربوط به قضيهء يزد است ( مىگويند سفرى تا يزد آمد و بلافاصله به شيراز برگشت ؛ تاريخ هم نوشته است ؛ در يك غزلش به اين قضيه اشاره مىكند ) مىگويد :\r\n اى صبا از من بگو با ساكنان شهر يزد * كاى سر ما حق‌شناسان گوى چوگان شما \r\nمىگويد حافظ بزرگتر از اين حرفهاست كه اين‌طور بگويد ، من عوضش كردم گفتم :\r\n« اى صبا از من بگو با ساكنان شهر يار » آخر حافظ كه نبايد اسم يزد را برده باشد !\r\n\r\n","description":"","footnote":"","page_name":" 541 ","page_number":545},
  {"content":"\r\n\r\n\r\nداستان مردى كه اغلاط قرآن را اصلاح كرد !\r\nگفتم داستانى كه ما شنيده بوديم و باور نمىكرديم ، درست همان داستان است كه مردى خط خوبى داشت ، يك آقايى مىخواست او يك نسخه از قرآنى را با خط خوش خودش برايش بنويسد ( قديم كه چاپ نبود ، استنساخ مىكردند ) گفت : تو خيلى خط خوبى دارى ، بنويس . او هم آمد يك قرآنى براى او نوشت و با كاغذ اعلا و خطكشى عالى و خط خوب تحويل داد . آن شخص گفت : اين قرآن بىغلطِ بىغلط است ؟ گفت : بلى ، ولى دو سه جا بود كه من خودم به نظرم آمد كه بايد اصلاح شود ، ديدم آن‌جور درست نيست . در يك جا ديدم نوشته : شَغَلَتْنا امْوالُنَا وَ اهْلونا . در قرآن كه غلط نمىتواند وجود داشته باشد ، نوشتم : شَدُرُسْنا امْوالُنا وَ اهْلُونا . يك جاى ديگر ديدم كه نوشته است : وَ خَرَّ موسى صَعِقاً . من ديدم موسى كه خر نداشته ، آن عيسى بوده كه خر داشته است ، آن را « خَرَّ عيسى صَعِقاً » كردم . يك جاى ديگر هم دست بردم ، ديدم غلط است و درستش را نوشتم . ديدم نوشته است : « ساريكُمْ دارَ الفاسِقينَ » ( سَاريكُمْ را ساريكم خوانده ) من خودم اهل سارى هستم ، سارى دارالمؤمنين است ، نوشتم : ساريكُم دارُ الْمُؤمِنينَ .\r\nعيناً همين كار را اين شخص در قرن بيستم روى ديوان حافظ انجام داده است .\r\nحال اين چيست ؟ از بىسوادى نيست ؛ نه اين است كه بگوييم اين‌قدر سواد نيست .\r\nاز لجاجت و عتوّ و نفور است . از يك طرف از حافظ نمىتواند ببُرد ، از طرف ديگر مىبيند محتواى حافظ با فكر او جور درنمىآيد . او دلش مىخواهد يك حافظى باشد كه نه خدا را قبول داشته باشد ، نه پيغمبر را ، نه قيامت را ، نه معنويت را ، هيچ‌چيز را قبول نداشته باشد ؛ هم حافظ باشد و هم هيچ‌يك از اينها را قبول نداشته باشد .\r\nرسماً مىآيد كلمات را عوض مىكند ، براى اينكه با مقصود خودش جور دربيايد .\r\nبَلْ لَجّوا فِى عُتُوٍّ وَ نُفورٍ . قرآن مىفرمايد : مسأله اين نيست كه اين مطلب بر اينها ثابت نباشد يا اين موضوعات ، موضوعات مشكلى باشد كه نتوانند دربارهء آنها فكر كنند ؛ مسأله اين است كه روى دندهء لج افتاده‌اند و لجبازى مىكنند .\r\nاين مسألهء حافظ و مولوى و سعدى و . . . امروز در ايران يك مسأله‌اى شده است ، مسألهء مهمى هم شده است . از يك طرف اينها مفاخر بزرگ ادبى ايران‌اند و بلكه مفاخر بزرگ ادبى جهان‌اند و ايران و زبان فارسى را كه دنيا مىشناسد ، به واسطهء اين چند نفر مىشناسد و عده‌اى نمىتوانند از اينها ببُرند ، يعنى بريدنى نيست ؛\r\n\r\n","description":"","footnote":"","page_name":" 542 ","page_number":546},
  {"content":"\r\n\r\nو از طرف ديگر اينها آنچنان با اسلام گره خورده‌اند كه اين گره را نمىشود باز كرد .\r\nحال چكار مىشود كرد كه انسان مولوى يا حافظ يا سعدى يا نظامى و يا ناصرخسرو را بگيرد ، اسلام را دور بيندازد ؟ تمام تلاشها براى اين هدف است . قهراً ديگر تلاش معقول صورت نمىگيرد ، همهء تلاشها به همين صورت نامعقولِ احمقانه است .\r\n\r\nداستان دكتر معين و استاد معاند\r\nمرحوم دكتر معين ( خدا بيامرزدش ، اين اواخر عمرش مخصوصاً خوبيهايى داشت ) مىگفت : من در دانشگاه بودم ( او خودش استاد بود ) ديدم يكى از همين افراد كه با اسلام خيلى مبارزه مىكند ، يك عده از دانشجويان را دور خودش جمع كرده و دارد براى اينها حرف مىزند ؛ قدم مىزند و با اينها صحبت مىكند . من به اينجا رسيدم كه مىگفت : حافظ آنجا كه مىگويد : « اين دفتر بىمعنى در خمّ شراب اولى » مقصودش - العياذ باللَّه - قرآن است . به او گفتم : تو چطور چنين حرفى مىزنى ؟ اين حافظى كه اين‌همه در ديوان اشعار خودش از قرآن دم مىزند و اصلًا حافظ كه حافظ است به دليل اين است كه حافظ قرآن بوده است :\r\n نديدم خوشتر از شعر تو حافظ * به قرآنى كه اندر سينه دارى\r\nعشقت رسد به فرياد گر خود به سان حافظ * قرآن ز بر بخوانى با چارده روايت \r\nو نه تنها حافظ قرآن بوده ، تمام قرائات قرآن را حفظ بوده و مىدانسته ؛ مدرّس و مفسّر قرآن بوده است :\r\n ز حافظان جهان كس چو بنده جمع نكرد * لطايف حكمى با نكات قرآنى \r\nچنين كسى چگونه ممكن است چنين مقصودى داشته باشد ؟ ! فكرى كرد و گفت : بله حافظ آن را اول گفته بود ، بعد فهميد اشتباه كرده اين را گفت . ( خود مرحوم دكترمعين يك مقدار روى ديوان حافظ از نظر تاريخ غزلها كه چه غزلهايى مثلًا در\r\n\r\n","description":"","footnote":"","page_name":" 543 ","page_number":547},
  {"content":"\r\n\r\nجوانى گفته شده و چه غزلهايى در دورهء پيرى ، كار كرده بود . ) گفتم : اگر تحقيقاتى كه اخيراً مىشود نشان داد كه همين شعرى را كه تو مىگويى ، جلوتر از آن شعرها گفته است چكار مىكنى ؟ گفت : براى آن يك فكر ديگر مىكنيم .\r\nاين نشان مىدهد كه از اول ، روى لجاجت يك مدعايى را پذيرفته‌اند و كوشش مىكنند هر جور هست اينها را از اسلام و اسلام را از اينها جدا كنند . با منطق كه نمىشود جدا كرد ، ناچار همين ياوه‌ها را بايد ببافند . اين ياوه‌ها را كه مىبافند ، يك عده دانشجويى كه يك دور ديوان حافظ را نخوانده‌اند ، وقتى كه از زبان يك استاد اين حرف را مىشنوند ، ممكن است احياناً باورشان بيايد و قبول كنند كه قضيه از همين قرار است .\r\n\r\nانسانهاى مسخ‌شده\r\nاز اينجا قرآن تقريباً به يك شاخهء اين بحث مىپردازد . فرمود : مسأله اين است كه اينها حالت لجاج به خودشان گرفته‌اند ؛ يك درجه بالاتر ، اينها موجودات مسخ‌شده‌اى شده‌اند ، روح و فكر خود را در اثر اين اعمال زشتشان و اين لجاجتها مسخ كرده‌اند ، اينها ديگر انسان نيستند . افَمَنْ يَمْشى مُكِبّاً عَلى وَجْهِهِ اهْدى امَّنْ يَمْشى سَوِيّاً عَلى صِراطٍ مُسْتَقيمٍ . اينها را تشبيه مىكند به كسى كه مُكِبِّ به صورت خود است يعنى خودش را به صورت خود انداخته است . اين را شما به دو گونه درنظر بگيريد : يا مثل چهارپايان [ و يا مثل خزندگان . 
  ] چهارپايان از نظر جسمى با انسان اين تفاوت را دارند كه چهارپايان ( انعام به تعبير قرآن ) سرشان به پايين است ، بيشتر همان پيش پاى خودشان را مىبينند ، ولى انسان يك موجود مستقيم القامه است ، سر خودش را بلند مىكند ، جلو را مىبيند ، بالا سرش را نگاه مىكند ، طرف راستش را نگاه مىكند ، طرف چپ خودش را نگاه مىكند . بدتر از چهارپايان آن حيوانى است كه روى زمين مىخزد و اين گونه به زمين چسبيده است .\r\nقرآن مىفرمايد : اينها مانند آن حيواناتى هستند كه به رو به زمين افتاده‌اند ، اين‌طور دارند حركت مىكنند ؛ يعنى راه و روششان در زندگى ، راه و روش كسى است كه سرش را همين‌طور پايين انداخته و همان جا را مىبيند و روى زمين مىخزد يا مثل يك چهارپا راه مىرود . آيا اينها را شما مىتوانيد مقايسه كنيد با آن انسانى كه راست و مستقيم‌القامه ايستاده و راه راست را پيدا كرده است و بر اين راه\r\n\r\n","description":"","footnote":"","page_name":" 544 ","page_number":548},
  {"content":"\r\n\r\nراست گام برمىدارد ؟ « افَمَنْ يَمْشى مُكِبّاً عَلى وَجْهِهِ اهْدى امَّنْ يَمْشى سَوِيّاً عَلى صِراطٍ مُسْتَقيمٍ » مقايسه‌اى مىكند : آيا آن كسى كه به رو درافتاده است ، او راه‌يافته‌تر است يا آن كسى كه راست و مستقيم بر يك جادهء مستقيم حركت مىكند ؟\r\nبحث ، از مسألهء لجاجت شروع شد و بعد رسيد به اين حالتى كه مردم دوگونه هستند : بعضى اين طور در زندگى حركت مىكنند و بعضى آن‌طور . حال آيا مردم دو جور خلق شده‌اند ؟ نه ، مردم يك جور خلق شده‌اند . خداوند وسائل و اسباب هدايت را در اختيار همهء مردم قرار داده است ولى بعضى سپاسگزارند و بعضى ناسپاس ، بعضى قدردان اين نعمتها هستند و از اين نعمتها استفاده مىكنند و بعضى ناسپاس‌اند و اين نعمتها را به هدر مىدهند ، و لهذا بعد دوباره همان اسباب و وسائل هدايت را ذكر مىكند : « قُلْ هُوَ الَّذى انْشَأَكُمْ » بگو خداست آن كه شما را انشاء و ابداع كرد . « وَ جَعَلَ لَكُمُ السَّمْعَ وَ الْابْصارَ » به شما گوش و ديده‌ها داد « وَ الْافْئِدَةَ » و دلها .\r\nگوش داد كه بشنويد ، و چشم داد كه ببينيد ، و دل داد كه بر روى اين شنيده‌ها و ديده‌ها تفكر و تعمق و استنتاج كنيد . همهء اين بحثهايى كه تا به حال مىكرديم ، فرع بر اين است كه انسان گوشى داشته باشد آمادهء شنيدن ، چشمى داشته باشد آمادهء ديدن .\r\nهمين‌طور كه مفسرين گفته‌اند ، مقصود از چشم و گوش ، منحصر به همين دو حاسّه نيست ، ايندو نمونه‌اى است از مجموع حواس انسان . همين‌طور كه چشم و گوش براى انسان دو وسيلهء احساس و دو كانال ارتباطى نسبت به جهان خارج هستند كه انسان عالَمِ خارج را احساس مىكند ، ذائقهء انسان هم يك حاسّه و كانال ارتباط ديگرى است ، شامّهء انسان هم يك حاسّه و كانال ارتباط ديگرى است ، لامسهء انسان هم يك حاسّه و كانال ارتباط ديگرى است . ولى در ميان حواسّ انسان آن كه عمده و مهمتر است ، چشم و گوش است ؛ يعنى اگر ما آن سه حاسّه و كانال را با مقايسه در نظر بگيريم ، مجموع اطلاعاتى كه از اينها مىرسد شايد يك صدم اطلاعاتى كه از چشمِ تنها مىرسد نيست ، تا چه رسد كه اطلاعات چشم و گوش را روى همديگر حساب كنيم . اين است كه قرآن چشم و گوش را كه عمدهء حواس است ذكر فرموده است .\r\nچشم و گوش ، ما را به جهان خارج مرتبط مىكند ، به ما از جهان خارج دريافت مىدهد . ولى چشم و گوش مادهء خام براى تفكر مىسازند . چشم و گوش را\r\n\r\n","description":"","footnote":"","page_name":" 545 ","page_number":549},
  {"content":"\r\n\r\nكه الاغ هم دارد ، حواس را حيوانات هم دارند ، اما به انسان علاوه بر اين حواس - كه مواد خام براى او در ذهنش و در اندرونش جمع مىكنند - قوّهء ديگرى داده شده است كه قرآن از آن گاهى به « لُبّ » تعبير مىكند ، گاهى به « عقل » ، گاهى به « فؤاد » و گاهى به « قلب » ، و به وسيلهء اين قوّه در مورد اطلاعاتى كه از دنياى خارج به او رسيده است مىانديشد و نتيجه‌گيرى مىكند .\r\n\r\n","description":"","footnote":"","page_name":" 546 ","page_number":550},
  {"content":"\r\n\r\n\r\nتفسير سورهء ملك ( 5 )\r\nاعوذ باللَّه من الشيطان الرجيم\r\nقُلْ هُوَ الَّذى أَنْشَأَكُمْ وَ جَعَلَ لَكُمُ السَّمْعَ وَ الْأبْصارَ وَ الْافْئِدَةَ قَليلًا ما تَشْكُرونَ . قُلْ هُوَ الَّذى ذَرَأَكُمْ فِى الْارْضِ وَ الَيْهِ تُحْشَرونَ . وَ يَقولونَ مَتى هذَا الْوَعْدُ انْ كُنْتُمْ صادِقينَ . قُلْ انَّمَا الْعِلْمُ عِنْدَ اللَّهِ وَ انَّما ا نَا نَذيرٌ مُبينٌ . فَلَمّا رَأَوْهُ زُلْفَةً سيئَتْ وُجوهُ الَّذينَ كَفَروا وَ قيلَ هذَا الَّذى كُنْتُمْ بِهِ تَدَّعونَ . قُلْ أَرَءَيْتُمْ انْ أهْلَكَنِىَ اللَّهُ وَ مَنْ مَعِىَ أَوْ رَحِمَنا فَمَنْ يُجيرُ الْكافِرينَ مِنْ عَذابٍ اليمٍ . قُلْ هُوَ الرَّحْمنُ امَنّا بِهِ وَ عَلَيْهِ تَوَكَّلْنا فَسَتَعْلَمونَ مَنْ هُوَ فى ضَلالٍ مُبينٍ . قُلْ أَرَءَيْتُمْ انْ اصْبَحَ ماؤُكُمْ غَوْرَاً فَمَنْ يَأْتيكُمْ بِماءٍ مَعينٍ « 1 » .\r\nقسمت آخر اين سورهء مباركه است كه آيات ، اكثر با كلمهء « قُلْ » شروع مىشود . از مجموع هفت آيه‌اى كه در اينجا هست ، شش آيه‌اش با لفظ قُلْ شروع مىشود . قُلْ يعنى بگو .\r\nآيهء اوّل را ( قُلْ هُوَ الَّذى انْشَأَكُمْ وَ جَعَلَ لَكُمُ السَّمْعَ وَ الْابْصارَ وَ الْافْئِدَةَ قَليلًا ما\r\n\r\n\r\n\r\n\r\n","description":"","footnote":"\r\n( 1 ) . ملك / 23 - 30 .\r\n","page_name":" 547 ","page_number":551},
  {"content":"\r\n\r\nتَشْكُرونَ ) در جلسهء گذشته تفسير كرديم . اينجا به نكته‌اى اشاره كنم .\r\n\r\nاصل « التفات »\r\nدر فن فصاحت و بلاغت در علم معانى ، اصلى است كه از آن به « اصل التفات » تعبير مىكنند . در آنجا مقصود از « التفات » اين است كه متكلّم در يك سياق واحد كه دارد سخن مىگويد ، از اين حالتهاى سه ضمير ، يعنى حالت ضمير غياب يا خطاب يا تكلّم ، از يكى به ديگرى التفات پيدا مىكند . مثلًا سياق سخن سياق غيبت يعنى مغايب است ، يك مرتبه اين سياق مغايب تغيير پيدا مىكند ، در حال ادامه‌اش تبديل مىشود به سياق خطاب ، در صورتى كه مطلب همان مطلب است . و يا برعكس ، سياق ، سياق خطاب است ، بعد تبديل مىشود به سياق غياب ، در صورتى كه مطلب يك مطلب است . و اين هميشه به علت يك سلسله نكات است كه در علم « معانى بيان » توضيح داده‌اند كه به چه علل و جهاتى گوينده سياق سخن خودش را تغيير مىدهد .\r\nمثال روشنش سورهء مباركهء حمد است . اين سوره ، نيمى شكل غياب دارد و نيم ديگر شكل خطاب ، در صورتى كه درواقع همهء آن يك سياق است .\r\nسورهء حمد اينچنين شروع مىشود : « الْحَمْدُ للَّهِ رَبِّ الْعالَمينَ » سپاس اختصاص دارد به ذات مقدّس اللَّه ، رب و پروردگار و خداوندگار همهء جهانها . اينجا گوينده كه ما هستيم ، بنده هستيم ، داريم از خدا به صورت يك مغايب ياد مىكنيم : حمد از آنِ خداست . در اينجا خدا مخاطب نيست ؛ خدا را سپاس مىگوييم ، بعد هم همين‌جور اسمها به صورت مغايب ادامه پيدا مىكند ، مىگوييم : « الرَّحْمنِ الرَّحيمِ . مالِكِ يَوْمِ الدِّينِ » . يك مرتبه اين حالت غياب تبديل به حالت خطاب مىشود ، مثل اينكه بلاتشبيه ( اين تشبيه‌ها تشبيه‌هاى ناقصى است ) در جلسه‌اى شخصى حضور دارد ، ما ابتدا به هر علتى ( علتش را عرض مىكنم ) گويى با كسان ديگر صحبت مىكنيم ، ولى دربارهء او حرف مىزنيم ، مىگوييم : آقاى فلان چنين و چنان‌اند ، يك مرتبه رو به خودش مىكنيم ، مىگوييم : شما چنين و چنان هستيد .\r\nمسلّم خطاب ، يك شايستگى بيشترى مىخواهد . كأ نّه در نيمهء اول سوره ، شخص براى خودش آمادگى و شايستگى به وجود مىآورد ، آنگاه در نيمهء دوم ، خود خدا را مخاطب قرار مىدهد و مىگويد : « إيّاكَ نَعْبُدُ وَ إيّاكَ نَسْتَعينُ . . . »\r\n\r\n","description":"","footnote":"","page_name":" 548 ","page_number":552},
  {"content":"\r\n\r\nپروردگارا تنها تو را مىپرستيم و تنها از تو كمك مىجوييم ؛ ما را به راه راست هدايت كن ، راه كسانى كه آنها را مورد انعام خود قرار داده‌اى ، نه راه كسانى كه مغضوب تو هستند و نه راه آن گمراهان و ره‌گم‌كردگان .\r\nسورهء مباركهء حمد نمونه‌اى است از آنچه كه « التفات » ناميده مىشود ؛ ولى التفاتى است از غيبت به خطاب ؛ يعنى ابتدا حالت مغايب را دارد ، بعد چون متكلّم و آن موضوع به يكديگر بيشتر نزديك مىشوند ، تبديل مىشود به خطاب .\r\nعكس قضيه هم هست و آن اين است كه اوّل حالت مخاطب را دارد ، بعد حالت مغايب ؛ مثل اينكه شما داريد با كسى كه حاضر است حرف مىزنيد ، ولى وقتى كه تقريباً از حرفهايتان نتيجه نمىگيريد ، مىخواهيد يك نوع حالت تعرض به خودتان بگيريد ، رويتان را برمىگردانيد و مىگوييد : من اين‌طور دارم مىگويم ، اين اين‌طور حرف مىزند ( حالا داريد با خودش حرف مىزنيد ) . وقتى كه كمى حالت اعراض به خودتان مىگيريد ، كأنه مىگوييد تو كه شايستهء اينكه مخاطب من قرار بگيرى نيستى ، يك دفعه حالت غياب به خودتان مىدهيد : من اين‌جور مىگويم ، اين اين‌جور مىگويد ؛ مىگويم اين‌طور بكن ، چنين جواب مرا مىدهد . با اين تغيير سخن به او نشان مىدهيد كه تو اصلًا شايستهء اينكه من تو را مخاطب قرار بدهم نيستى .\r\nحال گاهى التفات از غياب به خطاب ، به اين شكل است كه شخص سومى حضور دارد ، فوراً او را مخاطب قرار مىدهيد ، مىگوييد به اين آقا بگو ( حالا خودش هم در اينجا حاضر است ) ، تو با اين آقا چنين حرف بزن ؛ يعنى من كه ديگر نمىخواهم با اين حرف بزنم . اين خودش نوعى لحن اعتراض گرفتن است .\r\nآياتى كه قبل از اين « قُلْ » ها شروع مىشود ، آيات خطاب بود ، يعنى قرآن در آنجا مستقيماً مخالفين را مخاطب قرار داده بود و تا حد زيادى در آن عطوفت و مهربانى و نصيحت بود كه از آيهء چهاردهم شروع مىشد : « وَ اسِرّوا قَوْلَكُمْ اوِ اجْهَروا بِهِ انَّهُ عَليمٌ بِذاتِ الصُّدورِ » شما اگر سخن به سرّ و پنهان بگوييد يا عَلَن بگوييد ، بر خدا مخفى نيست ، خدا مىداند . « هُوَ الَّذى جَعَلَ لَكُمُ الْارْضَ ذَلولًا » خداست كه زمين را براى شما مانند حيوانى راهوار قرار داده است . ءَ امِنْتُمْ مَنْ فِى السَّماءِ . . . بعد « أَوَلَمْ يَرَوْا الَى الطَّيْرِ فَوْقَهُمْ صافّاتٍ » يك التفات است كه بار ديگر به خطاب برمىگردد : أمَّنْ هذَا الَّذى هُوَ جُنْدٌ لَكُمْ . . . أمَّنْ هذَا الَّذى يَرْزُقُكُمْ . . . تا مىرسد به اين آيه و ديگر اصلًا اينها از\r\n\r\n","description":"","footnote":"","page_name":" 549 ","page_number":553},
  {"content":"\r\n\r\nحالت مخاطب بودن مىافتند ؛ آن وقت رو به خود پيغمبر مىكند : « قُلْ » به اينها بگو ؛ يعنى ديگر اينها لايق مخاطب واقع‌شدن نيستند . « قُلْ هُوَ الَّذى أَنْشَأَكُمْ وَ جَعَلَ لَكُمُ السَّمْعَ وَ الْابْصارَ وَ الْافْئِدَةَ » كه در جلسهء گذشته دربارهء آن بحث كرديم و در اين زمينه بود كه خدا اين حواس و اين عقل را كه به انسان داده است براى چه داده است ؟ جز براى اينكه تفكر كنيد و بينديشيد ؟ شكر هر نعمتى به اين است كه آن نعمت مورد بهره‌بردارى در مسير خودش قرار بگيرد . شما فكر نمىكنيد ، نمىبينيد ، نمىشنويد و روى ديده‌ها و شنيده‌هاى خود نمىانديشيد ؛ اگرنه ، حقايق واضح و روشن است .\r\nگفتيم كه در ابتداى سوره هم همين موضوع را يادآورى فرمود . آنجا كه حسب حالِ گروهى را كه در جهنم مىروند ذكر كرد ، وقتى به آنها مىگويند چرا شما به اين سرنوشت گرفتار شديد ، أَلَمْ يَأْتِكُمْ نَذير ، جواب دادند : « لَوْكُنّا نَسْمَعُ او نَعْقِلُ ما كُنّا فى اصْحابِ السَّعيرِ » اگر گوشى و فكرى مىداشتيم ، اگر مىشنيديم و فكرى مىكرديم ، امروز چنين سرنوشتى نداشتيم .\r\nدر اين آيه هم فرمود خدا كه شما را ايجاد كرده و به شما چشم و گوش داده و به شما دل براى تفكر داده است ، پس از اينها استفاده كنيد .\r\n« قُلْ هُوَ الَّذى ذَرَأَكُمْ فِى الْارْضِ وَ الَيْهِ تُحْشَرونَ » اى پيغمبر ! تو به اينها بگو كه اوست همان خداى عليم حكيمى كه هيچ كار لغو و عبث و بيهوده نمىكند ، اوست كه شما را در زمين خلق كرده است ( مىگويند در مفهوم « ذَرَأَ » پخش و تكثير هم هست :\r\nشما را در زمين آفريده و پخش كرده است ) و به سوى او جمع مىشويد . كلمهء « حشر » كه در مورد قيامت به كار برده مىشود ، معناى « جمع » دارد . سورهء حشر را هم كه به اين نام مىخوانيم ، گفتيم به اعتبار كوچ دسته‌جمعى است : هُوَ الَّذى اخْرَجَ الَّذينَ كَفَروا مِنْ اهْلِ الْكِتابِ مِنْ دِيارِهِمْ لِأوَّلِ الْحَشْرِ « 1 » . اين آيه مىفرمايد ( خيلى تعبير عجيبى است ) : « قُلْ هُوَ الَّذى ذَرَأكُمْ فِى الْارْضِ وَ الَيْهِ تُحْشَرون » اوست كه شما را در زمين پهن كرد و به سوى او جمع مىشويد . كأ نّه بسطى است و قبضى . از ناحيهء خدا كه آمده‌ايد [ و در زمين بسط يافته‌ايد 
  ] كأ نّه هر بسطى يك قبضى را به دنبال دارد .\r\nشما در زمين آفريده شده و پراكنده شده‌ايد ؛ فكر نكرده‌ايد كه آيا همين است ؟\r\nآفريده شده‌ايد كه پراكنده بشويد ؟ مطلب به همين جا پايان مىيابد ؟ يا مثل نور\r\n\r\n\r\n\r\n\r\n","description":"","footnote":"\r\n( 1 ) . حشر / 2 .\r\n","page_name":" 550 ","page_number":554},
  {"content":"\r\n\r\nخورشيد كه اگر از يك طرف بسط مىشود ، از طرف ديگر قبض مىشود ؛ فرستاده مىشود و آورده مىشود ( يك چنين حالتى ) . بعد از آنكه فرمود فكر كنيد ( يعنى هر كسى كه در نظام عالم فكر كند خدا را مىشناسد و كسى كه خدا را بشناسد و خلق را از ناحيهء خدا بداند به حشر ايمان مىآورد ؛ نبودن قيامت با بودن خدا و با حكيم بودن خدا سازگار نيست ) مىفرمايد : « قُلْ هُوَ الَّذى ذَرَأَكُمْ فِى الْارْضِ و الَيْهِ تُحْشَرونَ » اوست [ كه شما را در زمين آفريد و پخش كرد و به سوى او جمع مىشويد ؛ 
  ] نه اينكه همين‌طور خود به خود به حكم يك سلسله علل اتفاقيه و بىغرض و هدف ، اين حالت پخش صورت گرفته باشد ؛ اين پخش كردن براى يك جمع كردن است .\r\n\r\nسؤال جدلى و جواب قرآن\r\n[ مشركين 
  ] هميشه يك سؤال عاميانه در اين زمينه از پيغمبر داشتند ، به اصطلاح يك سؤال تعجيزى ، يعنى محاجّهء جدل . در قرآن اين سؤال جدلى اينها مكرر آمده است :\r\nتو مىگويى قيامتى هست ؟ بگو در چه تاريخى ، پنج سال ديگر ، ده سال ديگر ، هزار سال ديگر ، ده هزار سال ديگر ؟ به اصطلاح تقويمش را براى ما معين كن ؛ بگو در چه سالى و در چه روزى . ( در سورهء مباركهء إسراء هست كه : فَسَيُنْغِضونَ الَيْكَ رُؤوسَهُمْ وَ يَقولونَ مَتى هُوَ قُلْ عَسى أنْ يَكونَ قَريباً . « 1 » ) در مقابل اين سؤال ، قرآن هميشه به پيغمبر مىگويد بگو علم ساعت در نزد خداست ، علم در نزد خداست ، من نذيرى هستم ، به من گفته‌اند و من مىدانم قيامتى هست ، اما اينكه چه وقت است ، آن در نزد خداست .\r\n« وَ يَقولونَ مَتى هذَا الْوَعْدُ إنْ كُنْتُمْ صادِقينَ » مىگويند كه اين وعده كى تحقق مىپذيرد اگر راست مىگوييد ؟ سؤال ، سؤال عجيبى است ، مىگويد : « اگر راست مىگوييد » .\r\nحال اگر پيغمبر مثلًا به اينها گفت در يك ميليون و پانصد و نود و هشت هزار و دويست و چند روز و چند ساعت و چند دقيقه ، آيا اين جواب است ؟ ( اين مىشود مثل جواب ملانصرالدين ؛ به او گفتند كجا وسط زمين است ؟ گفت همين جايى كه من هستم ؛ مىگويى نه ، بيا حساب كن . ) حالا اگر پيغمبر چنين چيزى بگويد شما قبول مىكنيد ؟ آخر يك وقت تو تاريخى را كه در يك جاى ديگر ضبط شده ، دارى ، از پيغمبر مىپرسى در چه تاريخى است ؟ تا بعد ببينى آيا با آن‌جور در مىآيد يا نه . اين\r\n\r\n\r\n\r\n\r\n","description":"","footnote":"\r\n( 1 ) . اسراء / 51 .\r\n","page_name":" 551 ","page_number":555},
  {"content":"\r\n\r\nاساساً سؤال ندارد ، يعنى سؤالى است كه فرضاً خدا به پيغمبر بگويد كه چنين جوابى به اينها بده ، آن جواب براى اينها جواب نيست . پيغمبر بگويد چند سال و چند روز ديگر ؛ به چه دليلى اين درست است ؛ به چه دليلى بعدش نباشد ، به چه دليلى قبلش نباشد ؟\r\nمعمولًا در اين موارد قرآن دو گونه جواب مىدهد و عجيب هم جواب مىدهد .\r\nيكى اينكه از نظر كلى وقتى به شكل تقويم و تاريخ سؤال مىكنند ، مىگويد بگو اين علمى است در نزد خدا ، من هم نمىدانم دور است يا نزديك ( أَ قَريبٌ أَمْ بَعيدٌ ) ولى مىدانم كه چنين حقيقتى هست . آنچه براى دعوت شما لازم است اين است كه بدانيد چنين حقيقتى هست ؛ اما تاريخش چه وقت است ، اين وقت است يا آن وقت ، آن كه اثرى در موضوع ندارد .\r\nجواب ديگرى كه مىدهد بر اساس اين است كه هر كسى كه مىميرد قيامتش لااقل آغاز شده است .\r\nآيهء عجيبى است ، مىفرمايد : « وَ يَقولونَ مَتى هذَا الْوَعْدُ » مىگويند اين وعده چه زمانى تحقق پيدا مىكند « ان كُنْتُمْ صادِقينَ » ( ضمير جمع آورده است و مخاطب فقط پيغمبر نيست ) اى مسلمانان ، اى پيغمبر و همهء اتباعت ! اگر راست مىگوييد تاريخ دقيقش را براى ما معين كنيد . مىگويد بگو علم آن در نزد خداست و من فقط نذيرى آشكار هستم ، من اعلام خطركننده هستم ، من دقيقاً مىدانم كه هست ، ولى كِى ، با خداست .\r\nبعد بلافاصله مىفرمايد ( در ميان اين آيات ، تنها آيه‌اى است كه در ابتداى آن « قُلْ » نيست ، چون دنبالهء آيهء پيش است ) : « فَلَمّا رَأَوْهُ زُلْفَةً سيئَتْ وُجوهُ الَّذينَ كَفَروا وَ قيلَ هذَا الَّذى كُنْتُمْ بِهِ تَدَّعونَ » چون آن را نزديك ديدند ، چهرهء اين كافران ( از كمال ناراحتى ) زشت شد و به آنها گفته شد اين است همان كه مىخواستيد . از يك طرف صحبت آينده است كه [ قيامت 
  ] در چه زمانى است ؛ يك دفعه قرآن مىگويد كه « وقتى آن را نزديك ديدند » . مفسرين در توجيه اين آيه ، عجيب در حيص و بيص افتاده‌اند كه يعنى چه ؟ صحبتِ اين است كه قيامت در چه زمانى است ؛ قرآن هم مىگويد علمش با خداست ؛ بعد پشت سرش مىگويد همين كه ديدند چنين شد ( از گذشته خبر مىدهد ) .\r\nروى اين جهت ، بعضى از مفسرين گفته‌اند شايد مقصود از كلمهء « مَتى هذَا\r\n\r\n","description":"","footnote":"","page_name":" 552 ","page_number":556},
  {"content":"\r\n\r\nالْوَعْدُ » قيامت نباشد ، مقصود از آن وعده ، وعدهء عذابِ در دنيا باشد نه عذاب در آخرت ، و عذاب در دنيا مانند آنچه در بدر اينها گرفتار شدند . ولى آن با آيهء قبل كه صحبت از « الَيْهِ تُحْشَرونَ » است جور درنمىآيد .\r\nبرخى گفته‌اند شايد از نظر اينكه مستقبل محقَّق‌الوقوع است ، در « فَلَمّا رَأَوْهُ زُلْفَةً » لَمّا به معنى مَتى باشد : هر زمان كه آن را نزديك ببينند چنين خواهد شد ؛ و حال آنكه آنجا لَمّا است نه مَتى .\r\n\r\nحيات برزخى و حالت معاينه\r\nجواب صحيح اين است كه قرآن مىگويد آنچه شما اكنون سؤال مىكنيد كه قيامت چه زمانى است ، هست يا نيست ، براى انسان از لحظهء مرگ عيان مىشود ، چون همهء بحثها سر اين است كه آيا انسان با مردن پايان مىپذيرد يا از جهانى به جهان ديگر انتقال پيدا مىكند ؟ برزخ ، خودش ابتدا و دروازهء قيامت است . مكرر گفته‌ايم كه آيات زيادى در قرآن هست كه دلالت بر حيات برزخى مىكند كه انسان نه تنها در قيامت ، بلكه در نشئهء ديگرى ، در عالم برزخ قطعاً حيات دارد .\r\nدر احاديث وارد شده است كه در وقت مردن ، لحظه‌اى براى انسان هست كه آن لحظه لحظهء معاينه است . مقصود اين است كه محتضر پيش از آنكه بميرد ، يعنى پيش از آنكه از اين جهان منتقل بشود ، جهان ديگر را معاينه مىكند . هنوز اينجاست ، هنوز علاقهء روح به بدن به كلى قطع نشده است ، ولى جهان ديگر را معاينه مىكند . يكى از اساتيد ما مىگفت مَثَلش مثل اين درهاى يك لَتى است ؛ مثل كسى كه دم يك در قرار مىگيرد ، وقتى كه در را باز مىكنند هنوز در اين اتاق است و اين اتاق را دارد مىبيند ، بيرون را هم دارد مىبيند . آن حالتى كه در روايات « حالت معاينه » ناميده شده است ، [ حالتى است كه 
  ] انسان از نظر روحى و معنوى در مرز دنيا و آخرت قرار مىگيرد ، يعنى در آنِ واحد با چشم ظاهر دنيا را مىبيند و با چشم باطن آخرت را .\r\nهمان‌جاست كه ديگر همهء حرفها برايش روشن مىشود ؛ همان جاست كه منكران و كافران وقتى كه علائمش را ديدند ، و ديدند كه به كجا دارند مىروند ، نهايت ناراحتى به آنها دست مىدهد . آن وقت است كه به آنها گفته مىشود آنچه كه مرتب مىگفتيد مَتى ( كِى ) همين است : قيلَ هذَا الَّذى كُنْتُمْ بِهِ تَدَّعونَ ( تَدَّعون در اينجا به معنى تَدْعون است ، مثل تَدْخَرونَ ، تَدْخُرونَ و تَدَّخِرون كه يك معنا مىدهد ) اين همان\r\n\r\n","description":"","footnote":"","page_name":" 553 ","page_number":557},
  {"content":"\r\n\r\nاست كه شما مىخوانديد ، مرتب مىگفتيد كِى ، طلب مىكرديد ، استعجال مىكرديد كه پس چرا پيدايش نمىشود .\r\nدر واقع اين آيه مىخواهد بگويد كه جواب اين سؤال كه « مَتى هذَا الْوَعْدُ » خيلى به تأخير نمىافتد ، دم مردن جواب را همه مىگيريد ، همه متوجه مىشويد كه داريد از دروازه وارد مىشويد . . . « 1 » يعنى اصلًا او مجسمهء عدالت است . قرآن وقتى مىگويد :\r\n« زمانى كه آنها آن موعد را خيلى نزديك مىبينند » يعنى آن ديگر نزديك نيست ، عين نزديكى است ، چون از وجودشان بيرون نيست . نزديك و دور در مورد اشيائى گفته مىشود كه جدا از وجود انسان باشد ، فاصلهء انسان با آن يك وقت زياد است و يك وقت كم . ولى وقتى كه مىبينند اساساً با وجود آنها يكى است ، بنابراين آن را نه تنها نزديك مىبينند بلكه عين نزديكى مىبينند .\r\n« فَلمّا رَأَوْهُ زُلْفَةً سيئَتْ وُجوهُ الَّذينَ كَفَروا » [ هنگامى كه قيامت را نزديك مىبينند 
  ] زشت مىشود چهرهء آن كافران و منكران . مىبينيد انسان وقتى كه يك خبر فوق‌العاده ناگوار ناراحت‌كننده‌اى را كه ديگر آن شكست نهايى و قطعى را در آن مىبيند مىشنود ، مقرون به يك عصبانيت فوق‌العاده ، چهرهء او دگرگون مىشود ، مثلًا چشمش كج مىشود ، ابرويش حالت ديگرى پيدا مىكند . يك مرتبه مىبينيد در ظرف يك دقيقه گويى اين چهره غير از آن چهرهء يك دقيقه قبل است . « وَ قيلَ هذَا الَّذى كُنْتُمْ بِهِ تَدَّعونَ » مىگويند آنچه كه به مسخره مىگفتيد چه زمانى است ، پس چرا پيدا نمىشود ، چرا نمىآيد ، من كه نمىبينم ، تاريخچه‌اش را بگو ، همين است .\r\n\r\nكافران آرزوى مرگ پيغمبر را داشتند\r\nقُلْ أرَأَيْتُمْ إنْ أهْلَكَنِىَ اللَّهُ وَ مَنْ مَعِىَ أوْ رَحِمَنا فَمَنْ يُجيرُ الْكافِرينَ مِنْ عَذابٍ أليمٍ . كافران چون پيغمبر را براى خودشان مزاحم و موى دماغ تشخيص مىدادند ، يكى از حرفهايشان اين بود كه چه زمانى خواهد بود كه ما از شرّ اين راحت بشويم ، يعنى آرزوى مرگ پيغمبر را مىكردند . يك حادثه‌اى پيدا بشود ، يك دشمن قوى پيدا بشود ، بيايد او و همراهانش را نابود كند . چون اغلب به خداى بزرگ معتقد بودند ( به اللَّه معتقد بودند ، بتها را شفعا مىدانستند ) مىگفتند بلكه خدا اين را بكشد ، ما از\r\n\r\n\r\n\r\n\r\n","description":"","footnote":"\r\n( 1 ) . [ حدود يك دقيقه از سخنرانى روى نوار ضبط نشده است . 
  ]\r\n","page_name":" 554 ","page_number":558},
  {"content":"\r\n\r\nشرش راحت بشويم .\r\nمثل معروفى است ، مىگويند : « بچهء گريزپا از مدرسه آرزوى مرگ معلم را مىكند . » او نمىداند كه با مردن معلم ، او خوشبخت نمىشود ؛ گيرم معلم مرد ، آيا تو ديگر خوشبخت شدى ؟ اى كسانى كه اين‌همه آرزوى نابودى مرا و همراهان مرا مىكنيد ، خدا چه مرا نابود كند و چه مرا مشمول رحمت خودش قرار بدهد ، به هر حال سرنوشت شما چه مىشود ؟ چه كسى شما را از آن عذاب دردناكى كه در انتظار شماست پناه مىدهد ؟ معلم بميرد يا بماند ، تو بيچارهء بدبختِ بىسواد چه آينده‌اى دارى ؟ درست همان حالت بچه ، خيال مىكند كه فقط وجود معلم است كه اين نياز را براى او به وجود آورده ، اگر معلم [ به مدرسه 
  ] نرود ، ديگر موضوع درس خواندن و باسواد شدن در عالم محو مىشود و باسواد و بىسواد علىالسويه هستند ، فقط چون معلم هست ميان باسواد و بىسواد فرق گذاشته شده ؛ در صورتى كه چون سواد لازم است و چون ميان باسواد و بىسواد فرق هست معلم به وجود آمده است . چون شما نياز به راهنما داريد خدا پيغمبر را فرستاده نه چون پيغمبرى هست اين تعليمات از اين پيغمبر هست و اگر نباشد موضوع منتفى مىشود . قياس معكوس تشكيل مىدهند ، معلول را به جاى علت مىگذارند و علت را به جاى معلول . خدا يا من و همراهانم را هلاك مىكند يا مشمول رحمت خودش قرار مىدهد ، به هر حال شما چه فكرى براى خودتان و سرنوشت شوم خودتان كرده‌ايد ؟ شما را چه كسى پناه مىدهد ؟ يعنى سرنوشت شما با اين وضع به هر حال هست : فَمَنْ يُجيرُ الْكافِرينَ مِنْ عَذابٍ اليمٍ .\r\nاين آيه چون در مقام بحث با آنهاست ، به اين حالت ترديد بيان كرد كه « بگو خدا چه مرا هلاك كند و چه مشمول رحمت خودش قرار بدهد » . از آنجا كه در مقام سخن اين‌جور گفته مىشود ، پشت سرش مىفرمايد : « قُلْ هُوَ الرَّحْمنُ امَنّا بِهِ وَ عَلَيْهِ تَوَكَّلْنا » خاطرتان از ناحيهء ما جمع باشد ( اهْلَكَنِىَ اللَّهُ وَ مَنْ مَعِىَ اوْ رَحِمَنا يكى از دو كار :\r\nيا هلاك كند يا مشمول رحمت ) خيالتان راحت باشد ، ما به رَحْمن ايمان آورده‌ايم و به او توكل و اعتماد كرده‌ايم ، جز رحمت چيزى در انتظار ما نيست . « قُلْ هُوَ الرَّحْمنُ » بگو او ( همان كه من شما را به سوى او دعوت مىكنم و همان كه شما از او مىخواهيد ما را از بين ببرد كه شما راحت بشويد ، ديگر مزاحمى نداشته باشيد ، خواب شما\r\n\r\n","description":"","footnote":"","page_name":" 555 ","page_number":559},
  {"content":"\r\n\r\nمزاحم نداشته باشد « 1 » ) رحمان است ؛ بگو او ( همان اويى كه من به سوى او دعوت مىكنم و همان اويى كه شما از او هلاك مرا مىخواهيد ) خداى رحمان است ، به موجب رحمانيتش مرا مبعوث كرده است كه شما را دعوت كنم ، بلكه شما هم مشمول رحمانيت او بشويد ؛ و هر كه او را بشناسد و قانون خلقت و عالمِ او را آنچنان كه هست بشناسد و خودش را با نظام كلى عالم تطبيق بدهد مشمول رحمت اوست .\r\n\r\nمعنى ايمان\r\n« قُلْ هُوَ الرَّحْمنُ » او همان خداى رحمان است « امَنّا بِهِ » ما به او ايمان آورده‌ايم ، ما به او آرامش پيدا كرده‌ايم ، ما به او پناه برده‌ايم . اصلًا كلمهء « امَنَ » از همان معناى باب افعالى است كه در واقع به معنى « صارَ » است ، يعنى « صارَ ذا أمْنٍ » . وقتى كه شخص به يك حقيقتى به معنى واقعى ايمان پيدا مىكند ( بالخصوص در مورد خدا ؛ شايد در مورد غيرخدا اين كلمه صادق نباشد ، يعنى شايد ايمان به معنى واقعى جز به خدا يا آنچه مربوط به خداست كه آن هم به ايمان به خدا برمىگردد صادق نباشد ) امنيت مىيابد ؛ آن چيزى كه تصديق به آن به انسان امنيت مىدهد . مؤمن يعنى كسى كه صارَ ذا أمْنٍ . « مؤمن » به « خدا » اگر گفته مىشود يعنى امن‌دهنده ، و به انسان وقتى گفته مىشود يعنى امن‌گيرنده . هُوَ اللَّهُ الَّذى لا الهَ الّا هُوَ الْمَلِكُ الْقُدّوسُ السَّلامُ الْمُؤْمِنُ الْمُهَيْمِنُ الْعَزيزُ الْجَبّارُ الْمُتَكَبِّرُ « 2 » . او مؤمن است ( باب افعال است ) به معناى معطى امنيت . انسان مؤمن باللَّه است « اىْ صارَ ذا أمْنٍ باللَّه » به وسيلهء خدا به امن و آرامش مىرسد ، چون خدا يگانه تكيه‌گاهى است كه انسان مىتواند داشته باشد ؛ با داشتن او به امنيت مطلق مىرسد و با نداشتن او به هر چه اعتماد كند پايه‌اش متزلزل است .\r\nوَ عَلَيْهِ تَوَكَّلْنا . اينجا مفسرين - كه از كشّاف هم شروع شده است - گفته‌اند چرا فرموده : امَنّا بِهِ وَ عَلَيْهِ تَوَكَّلْنا . در اوّلى فعل را بر جار و مجرور مقدم داشته است و در\r\n\r\n\r\n\r\n\r\n","description":"","footnote":"\r\n( 1 ) . چون آدمى كه در خواب است آن بيداركننده را براى خودش مزاحم تلقى مىكند ، مثل بسيارى ازبچه‌ها كه پدرها را كه مقدارى در تربيت آنها سختگيرى مىكنند [ مزاحم تلقى مىكنند و 
  ] واقعاً آرزوى مردن پدر را دارند بلكه راحت شوند . خيال مىكنند با مردن پدر راحت مىشوند .\r\n( 2 ) . حشر / 23 .\r\n","page_name":" 556 ","page_number":560},
  {"content":"\r\n\r\nدومى جار و مجرور را بر فعل . در زبان عربى حالت طبيعى اين است كه فعل بايد بر متعلقات خودش تقدم داشته باشد ، مثلًا « امَنّا بِهِ » حالت طبيعى است ولى « بِهِ امَنّا » حالت غيرطبيعى است كه اين حالت غيرطبيعى به دليل خاص بايد آورده شود .\r\n« تَوَكَّلْتُ عَلَى اللَّهِ » حالت طبيعى است ، يعنى توكل كردم بر خدا ، اما « عَلَى اللَّهِ تَوَكَّلْتُ » حالت غيرطبيعى است كه به دليل خاص اين‌طور مىآورند ؛ آنگاه معنايش اين مىشود : تنها بر خدا اعتماد مىكنم ( تقديم ما هو حقه التأخير يفيد الحصر ؛ يعنى چيزى كه حقش اين است كه مؤخر داشته شود اگر آن را جلو بيندازى معلوم مىشود روى آن تكيه دارى و آن تكيه انحصار است ) . اگر بگوييم : « نستعين يا اللَّه » يعنى از تو كمك مىجوييم . اما ايّاكَ نَسْتَعين ( ايّاك مقدم شده با اينكه بايد مؤخر باشد ) يعنى تنها از تو كمك مىجوييم .\r\n\r\nپاسخ به يك سؤال\r\nحال چرا نفرمود : بِهِ امَنّا ( تنها به او ايمان آورده‌ايم ) وَ عَلَيْهِ تَوَكَّلْنا و تنها به او تكيه كرده‌ايم ؟ آنچه به نظر من رسيده اين است : چون در موضوع ايمان چيز ديگرى نيست كه لايق اين باشد كه لفظ « ايمان » در مورد آن به كار رود و حتى در عرف گفته شود ما به اين ايمان آورده‌ايم نه به آن ، يعنى همان « امَنّا بِهِ » كار « بِهِ امَنّا » را مىكند ، لزومى ندارد بِهِ را مقدم بداريم . اما در توكل [ اين‌طور نيست . 
  ] توكل يعنى اعتماد كردن . در اعتماد كردن‌هاست كه انسانها ، حتى انسانهايى كه به خدا ايمان دارند ، بايد به يك مرحلهء كمالى برسند كه توكلشان فقط بر خدا باشد . اين است كه در اينجا احتياج است كه اين عنايت حتماً بشود : « وَ عَلَيْهِ تَوَكَّلْنا » تنها و تنها به خدا توكل و اعتماد داريم ؛ يعنى وسائل ، اسباب ، مقدمات ، پول ، قدرت ، عِدّه ، عُدّه ، هيچ به اينها تكيه نداريم ، تكيه‌مان فقط و فقط به خداست .\r\n« فَسَتَعْلَمونَ مَنْ هُوَ فى ضَلالٍ مُبينٍ » در آينده خواهيد دانست آن كه در گمراهى آشكار است كيست .\r\n\r\nدست لطف خدا ، وراى همهء اسباب\r\n« قُلْ أَرَأَيْتُمْ انْ اصْبَحَ ماؤُكُمْ غَوْراً فَمَنْ يَأْتيكُمْ بِماءٍ مَعينٍ » به حسب ظاهر آيه ، دو مرتبه برمىگردد به حالت يك امر طبيعى . در جلسات پيش گفتيم كه هرچه در عالم\r\n\r\n","description":"","footnote":"","page_name":" 557 ","page_number":561},
  {"content":"\r\n\r\nطبيعت هست اينچنين نيست كه لازمهء ضرورى باشد كه بايد باشد و تخلفش محال است ، بلكه زمام همهء امور به دست خداوند است و خداوند است كه هرچه را بخواهد باشد هست و اگر بخواهد نباشد نيست يا حتى اگر نخواهد باشد ديگر نيست . از اين جهت است كه انسان بايد همهء آنچه را كه در عالم هست نعمتهايى بداند كه دست لطف پروردگار به او داده است ؛ يعنى از وراى همهء اسباب و مسبّبات ، باز بايد دست لطف و عنايت او را ببيند . او اگر نخواهد ، تمام اين نظامها بهم مىخورد . مثلًا اگر انسان به ظاهر و اسباب ظاهر نگاه كند ، باران يك سلسله علل و اسباب دارد كه آمدنش تابع آن است ؛ خورشيدى است ، بر درياها مىتابد ، آب درياها بخار مىشود ، اين بخارها بالا مىرود ، ابر به وجود مىآيد ، در اثر تغيير جوّ و حرارتْ باد به وجود مىآيد ، ابر حركت مىكند ، در يك جاهايى بالأخره به صورت قطرات باران پايين مىآيد . اين ديگر لازمهء نظام جبرى عالم است ، غير از اين شكل ديگرى اساساً تصور ندارد . ولى اين‌طور نيست ؛ سررشتهء همهء اين علتها و اسبابها در يك جا متمركز است ؛ در آنى اگر بخواهد ، همه چيز تغيير ماهيت مىدهد :\r\n جمله ذرات زمين و آسمان * لشكر حق‌اند گاه امتحان \r\n آب را ديدى كه در طوفان چه كرد * باد را ديدى كه با عادان چه كرد \r\nچه كسى اساساً از راز نهايى عالم آگاه است ؟ آنچه كه ما مىبينيم ، امورى سطحى است . سررشتهء همهء اينها در دست خداست . اگر چشمه‌اى مىبينيد ، چاهى مىبينيد ، آب زلالى مىبينيد ، آب جارىاى مىبينيد ( ماء مَعين يعنى آب جارى ) همهء اينها را لطف خدا بدانيد ؛ اگر خدا نخواهد و اگر خدا خلافش را بخواهد چشمه‌هاى عالم خشك مىشود . اگر خشك بشود ، آن كه بخواهد براى شما باز آبِ جارى بياورد كيست ؟\r\nدر بعضى از روايات به تعبير اين آيه توجه شده است ؛ كه مقصود از آن چشمه ، تنها اين چشمهء ظاهرى نيست ، چشمهء معنوى هم هست ؛ درواقع كأ نّه اشاره است به خود حضرت رسول و ادامهء وجود ايشان به وسيلهء اوصياءشان ؛ يعنى قدر اين سرچشمهء آب جارى و قدر اين آب زلال را بدانيد . اگر خدا بخواهد اين سرچشمه را خشك كند و بگيرد ، آن وقت كيست كه براى شما آبى از نو جارى كند ؟ آيا ديگر پيغمبرى براى شما خواهد بود ، هادى و راهنمايى براى شما خواهد بود ؟ امامى براى شما خواهد بود ؟ در احاديث آمده كه اشاره به غيبت امام زمان است . بگو اگر اين\r\n\r\n","description":"","footnote":"","page_name":" 558 ","page_number":562},
  {"content":"\r\n\r\nآب پنهان شود ( چون آب اگر قاعر بشود معدوم كه نشده ، مىرود در قعر زمين و مخفى مىشود ) ، بگو اگر اين آب كه آب هدايت و راهنمايى است و به وسيلهء مقام امامت در ميان شما جارى مىشود از شما مخفى و پنهان بشود ، كيست كه باز آب جارى را به شما برگرداند غير از ذات اقدس بارىتعالى ؟\r\nدر اينجا آيات سورهء مباركهء ملك پايان مىپذيرد .\r\nماه مبارك رجب است . براى جمعهء اول رجب يك سلسله اعمال وارد شده است و يك ارزشهايى كه ديگر اصلًا اين حرفها در ميان ما مطرح نيست . مصداق « قُلْ أَرَأَيْتُمْ انْ أَصْبَحَ ماؤُكُمْ غَوْراً فَمَنْ يَأْتيكُمْ بِماءٍ مَعينٍ » همينهاست . نام ماهها از قمرى تبديل مىشود به شمسى ؛ انسان اول خيال نمىكند كه به دنبال خودش چه چيزهايى مىآورد . ما كه بچه بوديم ، در منزل خود ما ( من از هفت و هشت سالگى كاملًا يادم هست ) اصلًا اينكه ماه رجب دارد مىآيد مشخص بود ؛ مىگفتند يك هفته به ماه رجب مانده ، پنج روز مانده ، سه روز مانده ، امشب احتمالًا اول ماه رجب است ، برويم براى استهلال ؛ مىرفتند براى استهلال ، ماه را ببينند ، شب اول ماه رجب است ، اعمال ماه رجب را بجا بياورند . در مسجد كه جمع مىشدند ، همه صحبت آمدن ماه رجب بود . ماه مبارك رجب و ماه مبارك شعبان پيش‌درآمدهاى ماه مبارك رمضان هستند . من از بچگى هميشه اين را مىديدم ، مرحوم ابوى ما و مرحومهء والدهء ما غير از اول و آخر ماه رجب و غير از ايام‌البيض ( يعنى سيزدهم و چهاردهم و پانزدهم اين ماه كه اعمال بالخصوصى دارد و عمل معروفش به نام عمل « امّ داود » را ما آن زمان بچه بوديم بجا آورده بوديم ، بعد بزرگ شديم فراموش كرديم ؛ به تبع آن جوّى كه آن وقت وجود داشت ، يعنى آب جارىاى كه در آن وقت بود ، ولى وقتى كه آبى رفت و مخفى شد ، ديگر كيست كه از نو آن را جارى كند ) ايندو غير از روز اول و روز آخر و سه روز وسط ، حداقل پنجشنبه و جمعه‌ها روزه بودند و بلكه مرحوم ابوى ما در بعضى از سالها دو ماه رجب و شعبان را پيوسته روزه مىگرفتند و به ماه مبارك رمضان متصل مىكردند ، يعنى اين سه ماه را يكسره روزه مىگرفتند . اصلًا اين ماه ، ماه استغفار و توبه و عبادت است . حتى وارد شده است كه اگر كسى نتواند روزهء اين ماه را بگيرد ذكرى وارد شده است كه روزى صد بار اين ذكر را بگويد به عنوان جبران روزه‌اى كه نتوانسته است بگيرد .\r\n\r\n","description":"","footnote":"","page_name":" 559 ","page_number":563},
  {"content":"\r\n\r\n\r\nيادى از حاج‌آقا رحيم ارباب و حاج ميرزا علىآقا شيرازى\r\nيادم است كه در ماه مبارك رجب در سال 21 - كه تابستان بود و به اصفهان رفته بوديم - مىرفتيم به درس آقاى حاج‌آقا رحيم ارباب سلّمه‌اللَّه تعالى كه از بزرگان هستند . من اين ذكر را اول بار از اين مرد شنيدم . مىديدم كه خيلى كند صحبت مىكند و اذكار را بالخصوص خيلى با تأ نّى و حضور قلب مىگويد : سُبْحانَ الْالهِ الْجَليلِ ، سُبْحانَ مَنْ لايَنْبَغِى التَّسْبيحُ الّا لَهُ ، سُبْحانَ ذِىالْعِزَّةِ وَالْجَلالِ . . . مىديدم اين مرد مرتب اينها را مىگفت . چون پيرمرد بود و نمىتوانست روزه بگيرد ، آن را با اين جبران مىكرد .\r\nو باز يادم نمىرود كه در همان سالها روز بيست و پنجم رجب بود ( روز وفات حضرت موسى بن جعفر سلام‌اللَّه عليه ) ، ما در مدرسهء نيماورد اصفهان بوديم ، بعدازظهر بود ، خوابيده بوديم ، از خواب كه بيدار شديم يك وقت صداى مرحوم حاج ميرزا علىآقا را شنيدم . ما در آن مدرسه غريبه بوديم ، به عنوان تابستان رفته بوديم ، ولى طلبه‌هاى آن مدرسه به مناسبت وفات از ايشان خواهش كرده بودند ، آمده بود براى طلبه‌ها موعظه مىكرد و بعد هم ذكر مصيبت . حديث دارد كه در قيامت فرياد مىكشند : « أيْنَ الرَّجَبيّون » رجبيون كجا هستند ؟ اين مرد با همان آهنگى كه داشت و با آن حال و روحى كه داشت اين تعبير را به كار برد : آن وقتى كه بگويند « أيْنَ الرَّجَبيّون » و ما در پيشگاه پروردگار شرمسار باشيم ، در ماه رجب هيچ چيزى نداشته باشيم و اصلًا جزء رجبيّون شمرده نشويم ، چه خواهيم كرد ؟\r\nغرض اين است : اين ماه ، ماه استغفار و عبادت و روزه است و اين سنتها در ميان ما به كلى دارد فراموش مىشود . ماه رجب مىآيد ، بزرگهايمان [ متوجه نمىشوند 
  ] تا چه رسد به بچه‌ها . كم‌كم اگر به بچه‌ها بگوييم ماه‌هاى قمرى را از محرم تا ذىالحجه بشمار ، نمىتوانند ؛ اصلًا فراموش مىكنند كه يك چنين ماههايى هم وجود داشته است . ولى به هرحال تكليف هرگز از ما ساقط نمىشود .\r\n\r\n","description":"","footnote":"","page_name":" 560 ","page_number":564},
  {"content":"\r\n\r\n\r\n[ تفسير سورهء قلم 
  ]\r\n\r\nتفسير سورهء قلم ( 1 )\r\nبسم اللَّه الرحمن الرحيم\r\nن وَ الْقَلَمِ وَ ما يَسْطُرونَ . ما انْتَ بِنِعْمَةِ رَبِّكَ بِمَجْنونٍ . وَ انَّ لَكَ لَاجْراً غَيْرَ مَمْنونٍ . وَ انَّكَ لَعَلى خُلُقٍ عَظيمٍ . فَسَتُبْصِرُ وَ يُبْصِرونَ . بِأَيِّكُمُ الْمَفْتونُ . انَّ رَبَّكَ هُوَ اعْلَمُ بِمَنْ ضَلَّ عَنْ سَبيلِهِ وَ هُوَ اعْلَمُ بِالْمُهْتَدينَ . فَلا تُطِعِ الْمُكَذِّبينَ . وَدّوا لَوْ تُدْهِنُ فَيُدْهِنونَ « 1 » .\r\nسورهء مباركهء قلم است كه از سور مكيه است يعنى از سورى است كه در سالهاى ابتداى بعثت در آن جريان درگيريهاى شديد پيغمبر اكرم با مشركين مكه نازل شده است . سران قريش مردم نسبتاً جهانديده و ثروتمند و باهوشى بودند به طورى كه از كعبه به عنوان يك بتخانه استفاده‌هاى اقتصادى از تمام عربستان مىكردند ؛ يعنى كعبه براى آنها تنها يك مركز عبادت و پرستش نبود ، همه چيزشان بود . اينها عليه پيغمبر اكرم و موجى كه به وسيلهء ايشان به وجود آمده بود دست به انواع اقدامات و تبليغات مىزدند و شايعه‌پراكنى مىكردند كه يكى از آنها - كه شايد از ساير\r\n\r\n\r\n\r\n\r\n","description":"","footnote":"\r\n( 1 ) . قلم / 1 - 9 .\r\n","page_name":" 561 ","page_number":565},
  {"content":"\r\n\r\nتبليغاتشان بيشتر مىتوانست مردم عوام را اغفال كند - اين بود كه وقتى از پيغمبر اكرم حالات غيرعادى را مىشنيدند كه نقل مىكرد مثلًا در حِرا جبرائيل چگونه بر من ظاهر شد و به من چه گفت و من به او چه جواب دادم ، اين آيات را بر من خواند ، در همان اولين بار دستور نماز به من داد و من اين نماز را به دستور او مىخوانم ، اينها مىگفتند كه اين دروغ نمىگويد - چون پيغمبر اكرم شهرتش به امانت و صدق به گونه‌اى بود كه نمىشد به سهولت اين نسبت را به او داد - ولى دچار اختلال شده ؛ اين حرفهايى كه مىگويد ، به نظرش يك چيزهايى مىآيد ، در اثر اختلال دِماغ اين حرفها را مىزند ، يك ديوانه از اين حرفها زياد مىزند ، چند روز هست و بعد تمام مىشود .\r\n\r\nمعنى « ن »\r\nاين سوره با دفع همين اتهام شروع مىشود ، به اين صورت كه با يك سوگند شروع مىشود و خود اين سوگند با موضوع سوگند كه به اصطلاح مُقْسَمٌ عليه است - يعنى مقسمٌ به با مقسم‌ٌعليه - تناسب خاصى دارد . اول مىفرمايد : « ن » . مقصود از كلمهء « ن » چيست ؟ يك معنى مسلّمش همين است كه يكى از حروف هجائيه است ، مثل الم كه در اوايل سوره‌هاى ديگر است ، يس ، حم و امثال اينها ؛ يعنى يكى از حروف هجائيه است . راجع به اينكه اين حروف مقطّعهء قرآن در ابتداى سور به چه منظورى آورده شده است ، تا به حال چند بار بحث كرده‌ايم از جمله همين اواخر در اوايل سورهء حمعسق ؛ آنها را ديگر تكرار نمىكنيم .\r\nمعنى ديگرى كه برايش ذكر كرده‌اند ، گفته‌اند « ن » به معنى دوات است ، آن دواتى كه قلم را در آن مىزنند و مىنويسند ( محل مركّب ) . البته معنى ديگرى هم دارد و آن « ماهى » است .\r\nاز اين سه احتمال ، آن احتمالى كه اشكالى بر آن وارد نيست همان است كه اينجا « ن » به عنوان يكى از حروف هجائيه و يكى از حروف مقطّعه در ابتداى سور واقع مىشود . اينجا هم به همان جهت است و در اينجا تناسبش از جاهاى ديگر اگر بيشتر نباشد كمتر نيست . در جاهاى ديگر هم يك جهت بود كه نظر مفسرين را جلب كرده بود و آن اين بود كه هر جا كه اين حروف مقطّعه آمده است بعد از آن ذكرى از قرآن مجيد آمده است ، از وحيى كه بر پيغمبر اكرم نازل شده است . اينجا هم\r\n\r\n","description":"","footnote":"","page_name":" 562 ","page_number":566},
  {"content":"\r\n\r\nمطلبى شبيه آن است كه توضيح مىدهيم .\r\nاگر « ن » به معنى دوات باشد ( و يا به معنى ماهى باشد ، كه اين معنى هيچ تناسبى ندارد و قول ضعيفى است ) معنايش اين است : سوگند به آن شيئى كه ابزار نويسندگى است . ولى به دلائلى - كه گفته‌اند اگر قسم مىبود بايد « نٍ » خوانده مىشد نه « نون » - شايد بهتر اين است كه آن را قسم نگيريم ، قسم از بعدش شروع مىشود . « ن » همان حرف الفبا ، همان حرفى كه مبدأ همهء سوادها و همهء آموزشهاست ؛ يعنى اگر اين حروف الفبا وجود نمىداشت ، به اين معنا كه اگر انسان قادر بر ايجاد اين مقاطع نمىبود ، اگر انسان مانند حيوانات [ مىبود 
  ] كه فقط مىتوانند صدا را يكسره بكشند ، مثل گوسفند و اسب و الاغ ، يا حداكثر يك چَهچَه يكنواخت بزنند مثل بلبل ، اگر انسان اينچنين مىبود سخن نبود و اگر سخن نبود نوشتن نبود و اگر سخن و نوشتن نبود تمدن و فرهنگ نبود ، يعنى اساساً انسانيتى نبود .\r\nاين است كه اين حروف الفبا ، همين امر ساده كه انسان قدرت دارد نفَس را كه بيرون مىآورد با صدا بيرون آورد و اين صدا را با يك مقاطعى ايجاد كند كه از اينها همزه و ب و ت و ج و د و . . . درمىآيد و غير از اين بيست و هشت حرف هم مىشود حروف ديگرى داشت ، همين منشأ انسانيت انسان است ، پايهء انسانيت انسان است ، يا بگوييم يكى از پايه‌هاى اساسى ، چون پايهء دومش قدرت قلم است .\r\n\r\nمعنى قَسم\r\n« وَالْقَلَمِ وَ ما يَسْطُرونَ » سوگند به قلم و سوگند به آنچه نويسندگان مىنويسند . مكرر اين مطلب را در اوايل سورى كه قسم بوده است گفته‌ايم و بعد هم باز خواهد آمد [ كه 
  ] انسان به نام خدا يا به نام اولياء خدا قسم مىخورد ؛ وقتى شما مىگوييد « به خدا » كأ نّه مىگوييد به احترام حق سوگند ، يعنى من احترام حق را گرو صدق سخن خود قرار مىدهم . در قسم ، انسان ابراز احترام مىكند به آن شيئى كه [ به آن 
  ] قسم مىخورد . حال « 1 » گاهى انسان قسمى مىخورد ، احترام آنچه كه به آن قسم مىخورد محرز است ولى تمام عنايتش اين است كه آن مطلب را ثابت كند ؛ مثل اينكه شما با رفيقتان صحبت مىكنيد ، مىگوييد به خدا قسم كه من فلان حرف را نزدم يا فلان\r\n\r\n\r\n\r\n\r\n","description":"","footnote":"\r\n( 1 ) . اين در بيانات ديگر [ غير از قسم 
  ] هم هست .\r\n","page_name":" 563 ","page_number":567},
  {"content":"\r\n\r\nحرف را در فلان جا گفتم . ولى گاهى انسان قسم مىخورد ، عنايتش به چيز ديگر است يا لااقل به آن هم عنايت هست ؛ قسم مىخورد ، مىخواهد به طرف بفهماند كه من به اين شيئى كه به آن قسم مىخورم احترام مىگزارم . مىبينيد در جايى كه كسى چندان انتظار ندارد ، وقتى كه شخصى به جان دوستش قسم مىخورد ، آن دوستش به خودش مىبالد كه ببينيد فلانى براى من اينقدر اهميت قائل است كه به جان من قسم مىخورد ، اين علامت اين است كه براى من اهميت قائل است .\r\nقرآن كريم براى اينكه مردم را به آيات و مخلوقات توجه بدهد ، به انواعى از مخلوقات قسم مىخورد ، از جمادات گرفته تا نباتات و حيوانات و تا انسان و انسان كامل . حال در اينجا خداى متعال به يك شئ خاصى سوگند ياد كرده است ، يعنى به چيزى ابراز احترام كرده است كه قدر مسلّم اين است كه مردم عرب و غيرعرب احترام آن را به هيچ وجه نمىدانسته‌اند ؛ بشرِ امروز است كه شايد مىتواند ارزش اين كار را آن طور كه بايد درك كند . به احترام قلم سوگند و به احترام نوشته‌ها سوگند ؛ به قلم سوگند و به نوشته سوگند . اگر « ما » ى ما يَسْطُرون را « ما » ى مصدريه بگيريم ( و بيشتر اين‌طور گرفته‌اند ) اين‌جور مىشود : به قلم سوگند و به نوشتن سوگند . اين شايد بهتر است ، چون خود فن و استعداد نوشتن را مىگويد ، يعنى بفهميد كه قلم و استعداد نوشتن و قدرت نوشتن چه نعمت بزرگى است ! و اگر « ما » را « ما » ى موصوله بگيريم اين‌طور مىشود : به قلم سوگند و به نوشته‌ها سوگند .\r\nپس قبل از اينكه مُقْسَم‌ٌعليه را ذكر كنيم ، از اينجا كه قرآن كريم به قلم و نوشتن سوگند ياد مىكند مىتوانيم روح تعليمات اسلامى و قرآنى را دريابيم كه روح اين تعليمات علم است و دانستن و فهم و آن چيزى كه دنياى امروز به آن « فرهنگ » مىگويد . اصلًا اسلام و قرآن دين علم و فرهنگ است . به همين دليل است كه قرآن در جاهاى ديگر هم همين مطلب يا آن ركن ديگرش را كه استعداد سخن‌گفتن باشد با اهميت فراوان ذكر مىكند .\r\n\r\nخواندن ، اولين كلمهء قرآن\r\nاز همه روشنتر اين است كه اولين آياتى كه بر پيغمبر اكرم نازل مىشود آيات اول سورهء مباركهء « إقرأ » است . تقريباً در اينكه آيات اول سورهء مباركهء « اقرأ » اولين آيات است شبهه‌اى نيست :\r\n\r\n","description":"","footnote":"","page_name":" 564 ","page_number":568},
  {"content":"\r\n\r\nاقْرَأْ بِاسْمِ رَبِّكَ الَّذى خَلَقَ . خَلَقَ الْانْسانَ مِنْ عَلَقٍ . اقْرَأْ وَ رَبُّكَ الْاكْرَمُ . الَّذى عَلَّمَ بِالْقَلَمِ . عَلَّمَ الْانْسانَ ما لَمْ يَعْلَمْ « 1 » .\r\nاين ، آغاز قرآن و آغاز وحى است ، ديباچهء وحى است . اولين خطاب به پيغمبر اكرم اين است كه « بخوان » . اقْرَأْ يعنى بخوان ، و اساساً قرائت به معنى خواندن يك متن است ، يعنى تا يك شئ حالت اوليه‌اش حالت مكتوب نباشد به آن قرائت نمىگويند ؛ پس حرف‌زدن قرائت نيست ، ولى اگر يك متن محفوظ را بخوانند ، چه از رو و چه از بر ، اين را قرائت مىگويند . مثلًا مىگويند اين كتاب را قرائت كن ، حال يا از بر و يا از رو . به هر حال يك متن تدوين‌شدهء تنظيم شدهء قبلى را خواندن ، چه از رو و چه از بر ، آن را قرائت مىگويند ؛ والّا مطلق حرف زدن را قرائت نمىگويند . يك سخنران كه دارد از پيش خودش سخن انشاء مىكند ، نمىگويند دارد قرائت مىكند .\r\nبه پيغمبر اكرم مىفرمايد : « اقرأ » بخوان ، كه در آن حديث معروف آمده است كه فرمود : « ما ا نَا بِقارِىٍ » من كه نمىتوانم بخوانم . دوباره آن فرشته به او گفت : « اقْرَأْ » .\r\nفرمود در بار سوم در قلبم چيزهايى را نقش‌شده ديدم كه از آنجا دارم مىخوانم ، كه اين در واقع همان اتصال قلب مبارك پيغمبر اكرم است به الواح عاليهء آسمانى ، چون از روى آنها دارد مىگيرد ، و لهذا به آنها كتاب و لوح محفوظ گفته شده است .\r\nنزديكترين تعبيرى كه ما در محسوسات داريم ، همين تعبير قرائت و كتاب است .\r\nپس اولين كلمه‌اى كه قرآن با آن شروع مىشود كلمهء خواندن است .\r\n« اقْرَأْ بِاسْمِ رَبِّكَ الَّذى خَلَقَ . خَلَقَ الْانْسانَ مِنْ عَلَقٍ » بخوان به نام پروردگار آفريننده‌ات ، انسان را از علق ( خون بسته يا حيوان زالوشكل ) آفريد . دومرتبه كلمهء « اقْرَأْ » تكرار مىشود و مىفرمايد : « اقْرَأْ وَ رَبُّكَ الْاكْرَمُ » بخوان و پروردگار تو كريمترين است . نمىفرمايد : وَ رَبُّكَ الْكَريم . اينجا وقتى مىخواهد لطف و عنايت پروردگار را بر بشر ذكر كند به صورت اكرميّت ذكر مىكند كه افعل التفضيل است .\r\n« الَّذى عَلَّمَ بِالْقَلَمِ » آن پروردگار اكرمى كه اين نعمت را به بشر داد كه قلم به دست گرفتن را به بشر آموخت ، يعنى بشر است و قلم به دست گرفتن .\r\n\r\n\r\n\r\n\r\n","description":"","footnote":"\r\n( 1 ) . علق / 1 - 5 .\r\n","page_name":" 565 ","page_number":569},
  {"content":"\r\n\r\n\r\nنوشتن ، منشأ تمدن معنوى و صنعتى بشر\r\nتمام ذخاير معنوى و فنّى يعنى تمدن معنوى و تمدن صنعتى كه بشر دارد ، محصول تدريجى قرنها و هزارها سال تاريخ است كه دوره به دوره به دست بشر رسيده و منتقل شده تا به اين حد رسيده است . اگر آثار هر دوره‌اى به وسيلهء تعليم و تعلّم ( عَلَّمَ الْانْسانَ ما لَمْ يَعْلَمْ ) و به وسيلهء نوشتن از نسلى به نسل ديگر منتقل نمىشد ، اگر نوشتن نمىبود و فقط تعليم و تعلّم مىبود ، از اين آثارى كه امروز هست يك صدهزارم هم باقى نبود . مگر مىشود آثارى را كه هست از بر بيايند به نسل ديگر بياموزند و نسل ديگر همهء اينها را حفظ كند . غناى دنياى امروز يكى به كتابخانه‌هايى است كه وجود دارد ( يعنى پشتوانهء مدرسه‌ها كه نسلى به نسل ديگر مىآموزد ، كتابخانه‌هاست ؛ اگر كتابخانه‌اى نباشد مدرسه‌اى نمىتواند باشد ) و ديگر به آثار صنعتى است كه باقى مانده است .\r\nپس اين است كه انسان آنچه را كه دارد - حال اگر صددرصد نگوييم ، قطعاً نود درصد آنچه را كه دارد - در اثر نوشتن دارد ، و الّا حفظكردن‌ها كه نمىتوانند يك شئ را آنچنان كه هست نگه دارند .\r\nبه احترام قلم سوگند و به احترام نوشتن سوگند ، كه درواقع يعنى به احترام علم سوگند ، چون اينها وسيلهء نگه‌داشتن علم هستند . به احترام علم سوگند كه تو به لطف پروردگارت و به موجب نعمتهاى عظيم پروردگارت ديوانه نيستى . اين معنايش « قضايا قياساتها معها » است ؛ يعنى تو كه منشأ و منبع علم و قلم هستى ، تو هستى كه نهضت قلم و علم را به وجود خواهى آورد ( كه آيات بعد هم روشن خواهد كرد ) ، تو به موجب اين نعمت پروردگارت [ ديوانه نيستى . 
  ] اينكه مقصود از اين نعمت كدام نعمت است ، بعضى گفته‌اند نعمتِ آن فهم و درك و عقل فراوانى كه الآن در تو وجود دارد ، اخلاق عظيمه‌اى كه دارى ، و نبوتى كه در تو هست ؛ اين سومى را ترجيح داده‌اند . مجنون يعنى كسى كه مادون عقل عاقلهاست ، تو ما فوق عقل عاقلها هستى ، يعنى آنچه را عاقلها دارند دارى و يك چيزى خيلى بالاتر از حد عقل عاقلها . اگر تو با مقياسهاى اينها جور درنمىآيى ، به دليل اين است كه تو بالاتر از حد اينها هستى .\r\nاغلب ، نوابغ دنيا را به نوعى جنون و انحراف متهم مىكنند ، چرا ؟ براى اينكه مردم ، حتى بىغرضها ، يك مقياس در دست دارند و آن همان اكثريت مردم است ، هر كه از مقياس اكثريت خارج بود ، او را يك آدم غيرطبيعى مىدانند . ولى يك وقت\r\n\r\n","description":"","footnote":"","page_name":" 566 ","page_number":570},
  {"content":"\r\n\r\nكسى از مقياس اكثريت خارج است به دليل اينكه از اين مقياس پايين‌تر است ، و يك وقت كسى از مقياس اكثريت خارج است به دليل اينكه از اين مقياس بالاتر است . ما انْتَ بِنِعْمَةِ رَبِّكَ بِمَجْنونٍ . اگر « ب » باء سببيه باشد ، يعنى به موجب اين انعام پروردگارت ؛ و اگر « ب » باء معيت و مصاحبه باشد ( كه اين شايد بهتر است ) يعنى تو با اين نعمتى كه همراهت هست و با اين موهبت نبوتى كه همراه تو هست ، آيا تو ديوانه‌اى ؟ !\r\nوَ انَّ لَكَ لَاجْراً غَيْرَ مَمْنونٍ . مىدانيم كه « نُزِلَ الْقُرْآنُ عَلى نَحْوِ ايّاكَ اعْنى وَاسْمَعى يا جارَةُ » . تعبير « ايّاك اعنى واسمعى يا جارة » مثلى است در زبان عربى كه نظير آن در فارسى « به در بگو تا ديوار بشنود » است . قصهء آن مثل در زبان عربى اين است كه مىگويند زنى همسايه‌اى داشت ( شايد مثل اين موجرها و مستأجرهاى فعلى تهران كه گاهى يك ناراحتى ميان آنها وجود دارد ) ، مىخواست به او يك حرفى زده باشد ، يك كس ديگر را مخاطب قرار داده بود ، به او حرفهايى مىزد كه با آن همسايه تطبيق كند . او درست نمىفهميد . همين كه حرفهايش را زد ، گفت : « اياك اعنى واسمعى يا جارة » گوش كن ، با تو سخن مىگويم ، اگر به او مىگويم مقصودم تو هستى .\r\nدر حديث است كه قرآن نازل شده است به « ايّاك اعنى و اسمعى يا جارة » يعنى در بسيارى از موارد ، مخاطب پيغمبر است ولى مقصود و منظور و آن كسى كه بايد گوش كند پيغمبر نيست . كأ نّه به مردم مىگويد اى مردم شما گوش كنيد ؛ به او داريم مىگوييم ولى او خودش كه در كار خودش ترديد ندارد اما شما بدانيد . پس در واقع اين‌طور است : او به موجب نعمت پروردگارش ( يا او با اين‌همه لطف و عنايت پروردگارش ) ديوانه نيست . وَ انَّ لَكَ لَأجْراً غَيْرَ مَمْنونٍ . از آنجا كه آدم ديوانه كارش عبث و بيهوده و بىپاداش است ، مىفرمايد : مطمئن باش ، براى تو ( و در واقع مخاطبْ آنها هستند : مطمئن باشيد ، براى او ) اجر و پاداش بىنهايت است ( غيرممنون يعنى غيرمحصور ) .\r\n\r\nاجر و پاداش بىنهايت\r\nاين خودش به‌طور كلى يك حسابى است كه چطور مىشود اجر و پاداشى بىنهايت باشد و يا اجر و پاداشى محدود باشد . انسان گاهى يك عمل فردى انجام مىدهد ،\r\n\r\n","description":"","footnote":"","page_name":" 567 ","page_number":571},
  {"content":"\r\n\r\nفقط خودش است و براى خودش . اين عمل به همان جا كارش تمام مىشود .\r\nبسيارى از مردم وقتى كه بميرند دفتر عملشان هم با خودشان بسته مىشود : « اذا ماتَ ابْنُ ادَمَ انْقَطَعَ عَنْهُ عَمَلُهُ » فرزند آدم كه بميرد عملش از او بريده مىشود ، يعنى دفتر عملش به كلى بسته مىشود « الّا عَنْ ثَلاثٍ » مگر از سه چيز ( در واقع سه گروه مردم ) : « صَدَقَةٌ جارِيَةٌ » كار خيرى انجام بدهد كه بعد از مردن او هم آن كار خير جريان دارد . براى خدا مدرسه‌اى يا مسجدى و يا درمانگاهى تأسيس مىكند ، هر كار خيرى ، كه بعد از مردنش خودش رفته است ولى كارش دارد كار مىكند ، پس اجرش تا آن هست قطع نمىشود . « أوْ وَرَقَةُ عِلْمٍ يُنْتَفَعُ بِها » يك برگ دانش مفيد ( گفته‌اند يك برگ حداقل است ، چون يك كتاب مشتمل بر برگهاى متعدد است ) ؛ اگر از كسى فقط به اندازهء يك ورق دانش بماند كه بعد از او مردم منتفع شوند ، تا اين برگ دانش و كتاب و ورقه وجود دارد و تا مردم از آن استفاده مىكنند اجر اين آدم قطع نمىشود . « أوْ وَلَدٌ صالِحٌ يَسْتَغْفِرُ لَهُ » فرزند صالحى را به دنيا آورده و تربيت كرده كه بعد از او براى او استغفار مىكند ( يا به موجب روايات ، منحصر به استغفار نيست ، بعد از او كار خيرى انجام مىدهد ) .\r\nدر حديث است : عيسى بن مريم از قبرستانى مىگذشت ، با چشم غيبى و ملكوتى احساس كرد كه شخصى معذّب است . بار ديگر از آنجا گذشت و ديد عذاب از او برداشته شده است . از خداى متعال رازش را خواست ، به او گفتند اين فرزندى از خود باقى گذاشته است كه او در اين خلال « اوى يَتيماً وَ اصْلَحَ طَريقاً » دو كار خير كرد ، يكى اينكه يتيم و بىپناهى را جا داد ، ديگر اينكه راهى را اصلاح كرد ؛ يك راه خرابه‌اى بود كه مردم ناراحت بودند ، جاده و راهى را اصلاح كرد ؛ خداوند به موجب عمل فرزندش به اين شخص پاداش داد كه آن فرزند را او اين‌طور ساخته بوده است .\r\nوقتى كه يك انسان عادى - مثلًا كسى كه يك كتاب مفيد تأليف كرده است كه سالها در ميان مردم باقى مىماند - هنوز نزد خدا دفترش باز است ، به يقين پيغمبر كه نه يك نفر ، نه دو نفر ، نه هزار نفر ، نه يك ميليون نفر ، نه صد ميليون نفر ، نه يك قرن و نه دو قرن سرچشمهء تمام خيرات و بركات است ، از او قطع شدن [ اجر 
  ] معنى ندارد ، تا دنيا دنياست [ اجر و پاداش دارد . 
  ] آن وقت انسان اجر دارد كه كار او از روى كمال عقل و دانايى و اختيار باشد ، چون شرط تكليف اين است كه انسان عاقل و مختار و با اراده باشد ( و بالغ بودن كه يك امر مفروض و مسلّمى است ) .\r\n\r\n","description":"","footnote":"","page_name":" 568 ","page_number":572},
  {"content":"\r\n\r\n« وَ انَّكَ لَعَلى خُلُقٍ عَظيمٍ » همانا تو بر خُلقى عظيم هستى . اولًا معنايش اين است كه تو داراى خلق عظيم هستى ؛ ثانياً چرا « عَلى خُلُقٍ عَظيم » گفته است ؟\r\n\r\nانسان از نظر خُلق ، بالقوه به دنيا مىآيد\r\nخُلق - كه اصطلاح « اخلاق » هم در ميان علماى اسلامى از همين جا پديد آمده است - در مقابل خَلق است ؛ خَلق داريم و خُلق . خَلق به صورت و بدن اطلاق مىشود و خُلق به خصلتها و كيفيتهاى روحى . انسان از نظر خَلق ، بالفعل به دنيا آمده ، يعنى در عالم رحم بدون اختيار او خلقش تمام مىشود ؛ ولى انسان از نظر خُلق ، بالقوه به دنيا مىآيد و خودش است كه بايد براى خودش خُلق بسازد و به عبارت ديگر اين خود انسان است كه بايد خودش را از نظر درون و روح و اندامهاى روحى بيافريند . يك تفاوت حيوانات با انسان اين است كه حيوان وقتى كه به دنيا مىآيد ، چه از نظر جسمى و چه از نظر خصلتهاى روحى ، بالفعل به دنيا مىآيد ، يعنى حيوان با يك سلسله غرايز به دنيا مىآيد و تا آخر هم همين‌طور است ، تغييرپذير هم نيست مگر در سطح بسيار كم ؛ يعنى همين‌طور كه بدن حيوان را مىشود با تربيت فىالجمله تغيير داد ، مثلًا يك اسب را در اثر تربيت ، كمى اندامش را تغيير داد ، خُلق حيوان را هم مىتوان فىالجمله و به مقدار كم تغيير داد . هر حيوانى با هر صفتى كه [ به دنيا 
  ] مىآيد ، [ به آن صفت باقى است . 
  ] مثلًا اگر مىگوييم سگ به حسب غريزه وفادار است و گربه به حسب غريزه بىوفا ، آن ديگر غريزه‌اش وفادارى است و اين هم غريزه‌اش بىوفايى است . تغيير دادن آن صفت ، اگر هم بشود ، بسيار بسيار كم است . روح و جسم در حيوان هماهنگ‌اند .\r\nولى انسان از نظر جسم ، كامل ( يعنى تمام‌شده ) به دنيا مىآيد ، يك عضو ناتمام از او باقى نيست كه در دنيا بخواهد تمام شود ؛ مثلًا قلبش ، كبدش ، روده‌اش ، چشمهايش ، دستهايش ، لبش ، در عالم رحم تمام نشده باشد ، بعد در دنيا بخواهد تمام شود ، به او بگويند ديگر چشم و ابرويت را خودت درست كن ؛ تا اينجا خلق شده‌اى ، از اين به بعد اختيارش با خودت كه چشمت را هرطور مىخواهى بساز ، مىخواهى مشكى باشد يا ميشى يا آبى ؛ ابرويت هم مىخواهى كج باشد يا راست .\r\nاما انسان از نظر روح يك منزل نسبت به جسم عقب است ، يعنى جسمش در مرحلهء رحم تمام مىشود و روحش در دنيا بايد تمام شود . اين است كه دنيا رحم جان\r\n\r\n","description":"","footnote":"","page_name":" 569 ","page_number":573},
  {"content":"\r\n\r\nانسان است . از نظر جسم ، خودش در رحم خودش را نساخته است ، او را تمام كرده‌اند ؛ از نظر روح ، در عالم دنيا خودش بايد خودش را تمام كند و بسازد .\r\nاين است كه قلم قضا و قدر را در دنيا به دست خود انسان داده‌اند ، نقاشى و رسم و طراحى و مهندسى ساختمان روحى انسان را در دنيا به خود انسان داده‌اند .\r\nمدلها را هم به انسان معرفى كرده‌اند : انسانهاى كامل ، انسانهاى شرور ؛ گفته‌اند مىخواهى خودت را مطابق اين مدل بساز ، اين پيغمبر است ، اين على است ، اين امام حسن است ، اين امام حسين است ، اين سلمان است ، اين ابوذر است ؛ آن ديگرى فرعون است ، هامان است ، نمرود است ؛ اختيار باتوست ، مىخواهى چشم روحت را مثل آن بساز يا مثل اين ، ابروى روحت را مثل آن بساز يا مثل اين ، رنگ روحت را مثل آن بساز يا مثل اين . اين را مىگويند « خُلق » . حالات روحى انسان وقتى كه به صورت ملكه دربيايد « خُلق » گفته مىشود .\r\n\r\nسخن روانشناسان\r\nروانشناسان حرف خوبى مىگويند ، همان كه حكما به اين تعبير گفته‌اند كه انسان از نظر روحى بالقوه به دنيا مىآيد . مىگويند انسان وقتى كه به دنيا مىآيد ، از نظر حالات روانى حكم مادهء شلى را دارد كه قابل سفت شدن است ، آن را در هر قالبى بريزيد مطابق همان قالب سفت و محكم مىشود ، مثل گچ . گچى كه روى آن آب ريخته‌اند ابتدا يك مادهء شل است . اين مادهء شل را در هر قالبى بريزيد ظرف نيم ساعت به شكل آن قالب درمىآيد . اگر بخواهيد از آن يك سر انسان بسازيد ، چنانچه قبلًا قالب سر يك انسان را ريخته باشيد و اين ماده را در آن بريزيد و بعد از مدتى بيرون بياوريد ، مىبينيد مثلًا سر سقراط از آن بيرون مىآيد . اگر آن را در قالب موش بريزيد موش بيرون مىآيد . انسان از نظر حالات روانى در ابتدا همان حالت مادهء شل را دارد ولى تدريجاً تغييرشكل پيدا مىكند ، البته نه به آن سرعتى كه مادهء گچ تغيير شكل پيدا مىكند ؛ و هرچه عمر انسان به پايان خود نزديكتر مىشود قابليت دگرگونى او كمتر مىشود ؛ يعنى براى يك بچهء شيرخوار كه تازه پدر و مادر را تشخيص مىدهد ، اين ماده شلتر و قابل انعطاف‌تر است ، سه ساله كه مىشود قابليت انعطافش كمتر است چون اندكى شكل مىگيرد ، پنج ساله كه شد كمتر است ، پانزده ساله از آن كمتر ، سى ساله از آن كمتر ، شصت ساله از آن كمتر ، هشتاد ساله از\r\n\r\n","description":"","footnote":"","page_name":" 570 ","page_number":574},
  {"content":"\r\n\r\nآن كمتر ؛ آن آخرها باز هم قابليت هست ، امكان توبه كردن براى انسان هست ، اما خيلى نيرو مىخواهد ، يعنى اين ماده بسيار سفت شده است ( مثل شئ آهنى كه اگر بخواهند آن را تغيير بدهند بايد يك حرارت مثلًا پنج هزار درجه‌اى به آن بدهند ذوبش كنند و آن را به قالب ديگرى برگردانند ) . حال چنين نيرويى پيدا بشود يا نشود با خداست ؛ و سعدى چه تشبيه خوبى مىكند ! انسان را تشبيه مىكند به شاخهء تر كه تا وقتى كه تر است آن را به هر شكلى كه بخواهى درمىآورى ، اما وقتى كه خشك شد ديگر به هيچ شكلى نمىتوان درآورد :\r\n هر كه در خردىاش ادب نكنند * در بزرگى صلاح از او برخاست\r\nچوب تر را چنان كه خواهى پيچ * نشود خشك جز به آتش راست \r\nصفات در انسان استحكام و رسوخ پيدا مىكند . يك وقت صفت بد در انسان استحكام و رسوخ پيدا مىكند ، قهراً زوالش مشكل است ؛ و يك وقت صفت خوب در انسان رسوخ پيدا مىكند ، آن هم زوالش مشكل است . اصلًا ما به چه كسى مىگوييم « عادل » ؟ كسى كه داراى ملكهء تقوا باشد كه مىشود به او اعتماد كرد ، يعنى كسى كه تقوا در روحش رسوخ كرده و روحش بر تقوا استحكام و استقرار پيدا كرده است و لهذا منحرف شدنش خيلى بعيد است .\r\nقرآن به پيغمبر مىفرمايد تو بر خُلق بسيار عظيمى استقرار پيدا كرده‌اى . در اينجا خُلق پيغمبر اكرم به عظمت ياد شده است . همين‌طور كه بعضى از مفسرين فرموده‌اند ، اين آيه بيشتر ناظر به اخلاق اجتماعى پيغمبر است ، يعنى تو از نظر اخلاق اجتماعى فوق‌العاده اخلاق عظيمى دارى . آن اخلاقى را كه ناشى از عظمت روح باشد مىگويند « اخلاق عظيم » ، يعنى استقامتها ، « تحمل شدايد » ها ، صبرها ، حلمها ، گذشتها . خدا پيغمبر را به خلق عظيم ياد مىكند ، در عكس‌العمل‌هايى كه پيغمبر در مقابل كفار و مشركين از خود بروز مىداد .\r\n\r\nآزمايشگاه زمان\r\nاينها گفتند كه پيغمبر ديوانه است ، خداى پيغمبر مىگويد خير ، ديوانه نيست . كفار مىگويند بسيار خوب ، ما كه اين خدا را قبول نداريم ، ما اگر خدا و وحى را قبول مىداشتيم كه اين حرف را نمىزديم . همان كسى كه [ از سوى او 
  ] به تو وحى مىشود به تو مىگويد كه تو ديوانه نيستى ؛ ما مىگوييم همين هم منشأش ديوانگى است .\r\n\r\n","description":"","footnote":"","page_name":" 571 ","page_number":575},
  {"content":"\r\n\r\nجوابش چيست ؟ محك و تجربه . زمان براى حوادث تاريخى ، بهترين لابراتوارها و آزمايشگاههاست . قرآن مىگويد عن قريبٍ تو خواهى ديد - يعنى تو نخواهى مرد و خواهى ديد و آنها هم نخواهند مرد و خواهند ديد - كه ديوانه كيست : « وَ لَتَعْلَمُنَّ نَبَأَهُ بَعْدَ حينٍ » « 1 » خبرش را عن قريبٍ خواهيد شنيد ؛ همين چيزى كه شما آن را حرفهاى يك آدم ديوانه مىدانيد ، اثرش را روى دنيا عن‌قريبٍ خواهيد ديد ؛ خواهيد ديد كه چگونه قلمها ، نوشته‌ها ، فيلسوفها ، عالمها ، داناها ، عاقلهاى درجهء اول در اين آستان خضوع خواهند كرد . شما چند آدم مشرك بت‌پرستى كه همهء كارهايتان جنون‌آميز است بياييد اين حرفها را بزنيد ، ولى زمان ثابت خواهد كرد . « فَسَتُبْصِرُ و يُبْصِرونَ » يعنى به بعد از مرگ تو هم نمىرسد .\r\nابوسفيان هنوز نمرده بود و اتفاقاً در دربار قيصر بود . مقارنِ بودن او در دربار قيصر نامهء پيغمبر اكرم به قيصر رسيد كه او را به نبوت و رسالت خودش دعوت كرد .\r\nاو جلو ايستاده بود و عدهء ديگرى پشت سرش ايستاده بودند ، هيبت قيصر هم او را گرفته بود و مىترسيد كه دروغى دربارهء پيغمبر بگويد ، مبادا كسى اطلاعى داشته باشد بگويد در حضور قيصر دروغ مىگويى ؟ و همان جا گردنش را بزنند . غرق در تعجب شده بود كه كار اين مرد به كجا رسيده كه حالا يكى از دو قدرت بزرگ دنيا را دارد دعوت مىكند كه بيا اگر سعادت مىخواهى نزد من است . تازه اين هم به ترديد افتاده ، مىگويد ببينيد چه مىگويد . قيصر گفت : آيا اهل منطقهء شماست ؟ بله ، اهل منطقهء ماست . از احوال او چيزى مىدانى ؟ بله ، مىدانم . بگو ، ولى راست بگو ، يك كلمه دروغ نگو . ابوسفيان مثل يك دستگاه ضبطصوت [ سخن گفت و 
  ] اصلًا جرأت نكرد يك كلمه خلاف بگويد ؛ عليرغم عقيدهء خودش مجبور شد كه آنچه در پيغمبر اكرم از حقيقت هست بيان كند كه در كودكى چگونه بوده ، در جوانى چگونه بوده ، ما او را با چه صفتى مىشناختيم و چه مىگويد ؛ عين حقيقت را گفت . اين همان « فَسَتُبْصِرُ وَ يُبْصِرونَ . بِأَيِّكُمُ الْمَفْتونُ » است . [ گويى ابوسفيان با خود گفت : 
  ] عجب ديوانه‌اى بود ! ما نمرديم و ديديم كارش به كجاها رسيد !\r\nاين به اصطلاح آزمايش عملى است ؛ زمان مطلب را ثابت مىكند ؛ از اين اتهامات ، از اين حرفها هرچه مىخواهند بگويند ، عن قريبٍ آزمايشگاه زمان مطلب\r\n\r\n\r\n\r\n\r\n","description":"","footnote":"\r\n( 1 ) . ص / 88 .\r\n","page_name":" 572 ","page_number":576},
  {"content":"\r\n\r\nرا به ثبوت مىرساند .\r\n\r\nدرد واقعى كفار قريش\r\nبعد قرآن مىخواهد بفرمايد كه حال ، درد واقعى اينها چيست ؟ اين بشر كه اينقدر مىآيد روى نيات خودش پرده مىكشد [ و 
  ] حرفهايى مىزند كه خودش هم به آن حرفها معتقد نيست ، قرآن مىخواهد بگويد كه اينها خودشان هم به اين حرف معتقد نيستند . يك وقت واقعاً براى اينها يك چنين خيال و توهمى پيدا شده بود كه - العياذ باللَّه - اين شخص ديوانه است ، كه بايد از آنها رفع توهم شود ، و يك وقت مسأله چيز ديگرى است و مسألهء دو راهِ مختلف است . اينها منافع خودشان را در گمراهى بشر تشخيص داده‌اند و تو راه راست را نشان مىدهى . مسأله مسألهء دو راه و مسألهء هدايت و ضلالت است نه مسألهء عقل و جنون ؛ حقيقت اين است . آنها واقعاً در عمق دلشان دچار چنين شبهه‌اى نيستند ؛ مسأله اين است كه اينها مىخواهند راه تو را به هر شكل و عنوان كه هست تخطئه كنند ؛ خدا كه خودش مىداند كه حقيقت چيست ؛ اگر اينها در زير اين پرده‌ها بر مردم بتوانند تعميه كنند ، بر خدا كه تعميه نمىشود .\r\n« مفتون » به معنى گرفتارشده است ، يعنى مجنون . اغلب ، مفسرين گفته‌اند كه « ب » در « بِأَيِّكُمُ الْمَفْتونُ » « ب » زائده است ، يعنى « فَسَتُبْصِرُ و يُبْصِرون أيُّكُمُ الْمَفْتونُ » .\r\nولى بعضى ديگر از مفسرين گفته‌اند دليل ندارد بگوييم زائده است ، اما آنها مفتون را مصدر به معناى خود فتنه گرفته‌اند ، چون در زبان عربى مفعولِ به معناى مصدر زياد آمده ، مثل ميسور كه به معناى يُسر آمده است . ولى من از اين مطلب تعجب كردم - و نرسيدم كه همهء تفاسير را ببينم - كه اساساً كلمهء « ابْصَرَ » در لغت عرب ، مكرر و شايد بيشتر با « ب » استعمال مىشود و اين يك امر استثنائى نيست ، يعنى « ابْصَرْتُهُ » در زبان عرب داريم و « ابْصَرْتُ بِهِ » هم زياد داريم كه همان معنى ابْصَرْتُهُ را مىدهد و به اصطلاح باء تقويه است . اين يك امرى نيست كه بگوييم استثنائاً در اين مورد آمده است كه بعد بگوييم آيا « ب » زائد است يا زائد نيست ؛ مثل « اعْلَمُ بِهِ » است كه در آيهء بعد آمده است . « عَلِمْتُهُ » و « عَلِمْتُ بِهِ » هر دو در زبان عرب استعمال شده است .\r\nبنابراين دليل ندارد كه ما « ب » را زائده بگيريم ؛ مفتون را به همان معنى مجنون مىگيريم و « ب » را هم زائد نمىگيريم .\r\n\r\n","description":"","footnote":"","page_name":" 573 ","page_number":577},
  {"content":"\r\n\r\n« انَّ رَبَّكَ هُوَ اعْلَمُ بِمَنْ ضَلَّ عَنْ سَبيلِهِ وَ هُوَ اعْلَمُ بِالْمُهْتَدينَ » پروردگار تو خودش داناتر است ، بهتر مىشناسد كه چه كسى از راه منحرف است و چه كسى راه را يافته است ؛ يعنى مسأله مسألهء گمراهى و هدايت است ، مسألهء دو راه است ؛ طرح مسألهء عقل و جنون يك پردهء فريبكارانه است كه اينها كشيده‌اند براى اينكه از اين طريق راه را تخطئه كنند .\r\n\r\nباطل و راههاى متناقض\r\nبعد قرآن به شكل ديگرى اينها را رسوا مىكند ، پوچى و غير جدّى بودن ادعاى اينها را ثابت مىكند و آن اين است كه مىفرمايد : فَلا تُطِعِ الْمُكَذِّبينَ . وَدّوا لَوْ تُدْهِنُ فَيُدْهِنونَ . وَ لا تُطِعْ كُلَّ حَلّافٍ مَهينٍ الى آخر .\r\nآدمى كه راهش راه حقيقت نيست قهراً به درهاى مختلف مىزند . مىگويند روزى پيغمبر اكرم در ميان اصحاب نشسته بودند . يك خط مستقيم از طرف خودشان به يك نقطهء معين كشيدند ، بعد چند خط منحنى و كج كشيدند . سپس آن خط مستقيم را نشان دادند و فرمودند اين راه من است ؛ يعنى يك راه حق بيشتر نيست ، آن راههاى كج همه راههاى ديگرى است ؛ يعنى راه كج زياد است و راه راست يكى بيشتر نيست ، كه قرآن روى اين مطلب خيلى تكيه دارد . آدمى كه حرف حق مىزند يك راه بيشتر نمىرود ، ولى آدمى كه حرف باطل مىزند از راههاى متضاد و متناقض مىرود ، مثل همين كفار قريش ؛ گاهى مىگفتند او ( پيغمبر ) يك شاعر است مثل همهء شاعرها ، گاهى مىگفتند ديوانه است و گاهى چيز ديگر . از يك طرف مىآمدند تبليغ مىكردند كه اين بيچاره حالش به هم خورده ، گاهى محرمانه مىآمدند پيش پيغمبر ، مىگفتند حالا بياييم يك جورى با هم كنار بياييم ( با ديوانه كه كسى كنار نمىآيد ؛ كنار آمدن معنى ندارد ؛ اين ضد همان ادعاست ) ، تو راه خودت را برو ، به اين بتهاى ما جسارت و اهانت نكن ، ما را به حال خود بگذار ؛ بگذار ما كار خودمان را بكنيم ، تو هم كار خودت را بكن ؛ بياييم با همديگر كنار بياييم . اين با همان ادعاى ديوانه بودن هم جور درنمىآيد . خودشان حس مىكردند كه اين به تنهايى به شكل يك قدرت درآمده و مجبورند با او سازش كنند ؛ چون انسان وقتى مطمئن است كه حريف از بين مىرود يا مىتواند او را از بين ببرد پيشنهاد سازش به او نمىدهد ؛ اين پيشنهاد سازش دادن دليل بر اين است كه او را به\r\n\r\n","description":"","footnote":"","page_name":" 574 ","page_number":578},
  {"content":"\r\n\r\nصورت يك قدرت خيلى جدى درك كرده‌اند .\r\n\r\nادهان و مصانعه\r\nقرآن اين [ كار 
  ] را تعبير به « ادهان » مىكند . ادهان و مداهنه در زبان عربى همان معنايى را مىدهد كه ما در فارسى به آن مىگوييم ماست‌مالى ؛ عرب مىگويد روغن‌مالى . سر و تهِ كارى را بهم آوردن ، صورتى برايش ساختن ، مقدارى از آن را كنار زدن و مقدارى را گرفتن ؛ امروز مىگويند سَمبَل كردن . مصانعه تعبير ديگر آن است . مصانعه درست همين مفهوم سازشكارى را دارد . دو فكر كه در دو قطب متضاد قرار گرفته‌اند امكان ندارد كه با يكديگر كنار بيايند مگر اينكه اين فكر مقدارى از حرفهايش را حذف كند ، آن هم مقدارى از حرفهايش را ، تا بشود اينها را در كنار همديگر قرار داد و الّا او بخواهد روى همهء حرفهاى خودش ايستادگى داشته باشد ، آن هم روى همهء حرفهاى خودش ، محال است كه با هم كنار بيايند .\r\nپيشنهاد همزيستى مسالمت‌آميز مىدادند ، همان چيزى كه خروشچف پيشنهاد كرد .\r\nخلاصه با همديگر بسازيم دنيا را بچاپيم ( آنها داشتند مىچاپيدند ) ، تو از قدرت ما استفاده كن ، ما هم از قدرت تو استفاده مىكنيم .\r\nقرآن مىگويد كه دو فكر صددرصد متضاد و دو قطب متضاد با همديگر سازش ندارند . ولى دنياى امروز نشان داد كه چنين كارى مىشود كرد ، منتها « شدن » از قبيل همان داستان كه شخصى به ديگرى گفت اين كار نمىشود [ و حرام است ، 
  ] گفت ما كرديم شد ! اينها هم يك چنين كارى كردند . هنوز هم از اينكه كاپيتاليسم و كمونيسم دو قطب صددرصد متضادند دم مىزنند . آخر در چه متضادند ؟ در آنچه كه مربوط به مردم است كه نهايت سازش را كردند . ناسازگارىشان از قبيل همان ناسازگارى عسل و خربزه است كه طبيبى به شخصى گفت ايندو را با هم نخور ، نمىسازند ؛ خورد و دل درد گرفت . طبيب گفت : نگفتم با هم نمىسازند ؟ ! گفت :\r\nاتفاقاً با همديگر خوب ساخته‌اند ولى پدر مرا دارند درمىآورند !\r\n« وَدّوا لَوْ تُدْهِنُ فَيُدْهِنونَ » قرآن ته قلب اينها را مىشكافد : خيلى دوست دارند كه تو مداهنه و مصانعه و سازشكارى كنى ، حرفها را سَمبل كنى ، [ بپذيرى كه 
  ] به ظاهر مخالف يكديگر باشيم ، تو عليه ما بگو و ما عليه تو ، ولى باطناً با همديگر بسازيم . قرآن مىگويد آنها آماده‌اند براى ادهان و سازشكارى ، دوست دارند تو هم\r\n\r\n","description":"","footnote":"","page_name":" 575 ","page_number":579},
  {"content":"\r\n\r\nاين كار را بكنى . قرآن اين [ كار 
  ] را تعبير به « اطاعت » كرده است ، چون واقعاً هم اطاعت است ، يعنى خواستهء آنها را پذيرفتن : « فَلا تُطِعِ الْمُكَذِّبينَ » حرف اين تكذيب‌كنندگانِ تو و حقيقتى كه عرضه داشته‌اى را گوش نكن « وَدّوا لَوْ تُدْهِنُ فَيُدْهِنون » آنها دوست مىدارند تو كمى مداهنه و مصانعه كنى كه آنها هم اين كار بكنند ، يعنى تو امتياز بدهى و آنها هم بدهند ؛ آماده‌اند براى امتياز دادن اما به شرط اينكه تو هم امتياز بدهى . . . « 1 »\r\n\r\n\r\n\r\n\r\n","description":"","footnote":"\r\n( 1 ) . [ مقدار كمى از آخر بيانات استاد شهيد روى نوار ضبط نشده است . 
  ]\r\n","page_name":" 576 ","page_number":580},
  {"content":"\r\n\r\n\r\nتفسير سورهء قلم ( 2 )\r\nاعوذ باللَّه من الشيطان الرجيم\r\nوَ لا تُطِعْ كُلَّ حَلّافٍ مَهينٍ . هَمّازٍ مَشّاءٍ بِنَميمٍ . مَنّاعٍ لِلْخَيْرِ مُعْتَدٍ أَثيمٍ . عُتُلٍّ بَعْدَ ذلِكَ زَنيمٍ . أَنْ كانَ ذا مالٍ وَ بَنينَ . إذا تُتْلى عَلَيْهِ اياتُنا قالَ أساطيرُ الْأوَّلينَ . سَنَسِمُهُ عَلَى الْخُرْطومِ « 1 » .\r\nاين آيهء كريمه كه مىفرمايد : « وَ لا تُطِعْ كُلَّ حَلّافٍ مَهينٍ » عطف است به دو آيهء قبل كه « فَلا تُطِعِ الْمُكَذِّبينَ » . آن آيه اين بود كه اين تكذيب‌كنندگان ، اين مردمى را كه دعوتت را راستين نمىدانند ، به دليل اينكه آنها دعوتت را راستين نمىدانند اطاعت مكن . گفتيم مقصود از « اطاعت مكن » به قرينهء آيهء بعدى و به اتفاق مفسرين اين است كه با آنها توافق نكن ؛ يعنى به توافقى كه آنها پيشنهاد مىكنند ، تن نده . اينكه كسى به كس ديگر كه او دعوى و برنامه‌اى دارد پيشنهاد توافق و تصالح مىكند بر اساس اينكه كمى در حرفهايت تخفيف بده ، ما هم در حرفهاى خودمان تخفيف مىدهيم ، يك جورى با هم كنار مىآييم ، قرآن اساساً تن دادن به چنين توافقى را\r\n\r\n\r\n\r\n\r\n","description":"","footnote":"\r\n( 1 ) . قلم / 10 - 16 .\r\n","page_name":" 577 ","page_number":581},
  {"content":"\r\n\r\n« اطاعت » مىنامد ( كلمهء خشنى است ) يعنى چنين به توافق رسيدن در واقع نوعى مطيع شدن ، فرمان آنها را اطاعت كردن و تسليم آنها شدن است ؛ كأ نّه كسى كه جز اطاعت خدا اطاعت كسى را نمىپذيرد درواقع اطاعت آنها را پذيرفته است .\r\nآيهء بعد از آن آيه ( وَدّوا لَوْ تُدْهِنُ فَيُدْهِنونَ ) موضوع اطاعت يا موضوع اين موافقت و توافق را روشن مىكند . موضوعش ادهان است ، ادهانِ دو طرفى ، يعنى سهل‌گيرى دو طرفى ؛ تو هم كمى در حرفهايت سهل بگير ، ما هم كمى در حرفهايمان سهل مىگيريم ( تساهل ) . اصطلاحى امروز پيدا شده است به نام « تساهل » . تسامح - در مورد خودش - نسبتاً تعبير خوبى است . ولى اينها اسمش را گذاشته‌اند تساهل ، تساهل دينى ، كه از تساهل دينى دفاع مىكنند ، نقطهء مقابل تعصب . به نظرم اين لغت را اول بار تقىزاده به اين معنى وضع كرد .\r\nمقصود از كلمهء « ادهان » همين است كه تو در بعضى از حرفهايت يك مقدار نرمش و تساهل نشان بده ، گذشت نشان بده ، ما هم در بعضى از حرفهايمان ، بعد با هم كنار مىآييم .\r\nاين را قرآن به شدت نفى كرد كه فرمود : فَلا تُطِعِ الْمُكَذِّبينَ . وَدّوا لَوْ تُدْهِنُ فَيُدْهِنونَ .\r\n\r\nدو نوع تصالح و تساهل\r\nاينجا مطلبى را بايد توضيح دهم و آن همين مسألهء تساهل است يا بگوييد تصالح ، يعنى مصالحه كردن ، صلح‌كردن ، قرارداد امضا كردن حتى با كفار و مشركين .\r\nآيا قرآن اين كار را به طوركلى نفى مىكند ؟ بايد عرض كنيم كه دو مطلب است .\r\nيك نوعش را قرآن به كلى نفى مىكند كه هرگز به پيغمبر اجازه نمىدهد تا چه رسد به غير پيغمبر ، و آن همان است كه در اين آيات مطرح است : تصالح بر اساس خود مواد برنامه و فكر يعنى مواد به اصطلاح امروز ايدئولوژى ؛ يعنى بياييم اين‌طور كنار بياييم كه تو از بعضى حرفهايت صرف‌نظر كن ، ما هم از بعضى حرفهايمان صرف‌نظر مىكنيم . يك دين حق محال است اجازه بدهد كه با دشمن كنار بياييد ، بگوييد شما از يك حرفتان صرف‌نظر كنيد ، ما هم از يك حرفمان . يك مستحب يا مكروه كوچك هم قابل مصالحه نيست ؛ يعنى اگر يك چيزى در شريعت وارد شده است كه مستحب است ، فرض كنيد كه فلان دعا را اگر در حال وضو بخوانيد مستحب است ؛\r\n\r\n","description":"","footnote":"","page_name":" 578 ","page_number":582},
  {"content":"\r\n\r\nآيا اين قابل مصالحه است كه طرف بگويد تو از اين يك مستحب صرف‌نظر كن و بگو مستحب نيست ، ما هم از فلان حرفمان صرف‌نظر مىكنيم ؟ خير ، قابل مصالحه نيست . يك چيزى كه جزو وحى الهى است ، ولو به عنوان كوچكترين مستحب و كوچكترين مكروه ، قابل مصالحه و گذشت نيست .\r\nبله ، يك امر ديگر است كه قابل تصالح و گذشت است و به اصطلاح تاكتيك‌بردار است . تصالح ، مسألهء تاكتيك است . تنازع و تصالح ، جنگيدن و صلح كردن ، كنارآمدن يا كنار نيامدن مسألهء تاكتيك است و مسألهء تاكتيك به اصول يعنى به مواد برنامه هرگز جريان ندارد ، به عمل جريان دارد ؛ يعنى در مقام اجرا قرارداد مىبنديم كه اين كار را فعلًا تأخير يا جلو بيندازيم . مسأله مىشود مسألهء اجرا كه مسألهء ديگرى است . قرآن اين [ اختيار 
  ] را از پيغمبر نگرفته است كه در مقام اجرا يك وقت يك قرارداد صلحى با مشركين امضا كند ؛ نه در دعوى خودش صلح كند .\r\nدر دعوى خود صلح كردن يك مسأله است ، در مرحلهء اجرا صلح كردن يعنى قراردادى امضا كردن - مثل صلح حديبيّه كه صلحى است كه از جنگ زودتر شخص را به هدفش مىرساند - مسألهء ديگر . در بحثهاى گذشته ( سورهء انّا فَتَحْنا ) گفتيم گاهى در يك شرايط صلح ، انسان به هدف خودش سريعتر و زودتر مىرسد . پس اين با آن اشتباه نشود . اينها مربوط به دو آيهء گذشته بود .\r\nبعد همان مطلب را تأكيد مىفرمايد ولى در جهت ديگرى : « وَ لا تُطِعْ » اطاعت مكن ، سازش نكن ، توافق نكن « كُلَّ حَلّافٍ مَهينٍ . . . » [ با 
  ] مردمى كه اينچنين هستند . نُه صفت براى آنها ذكر مىكند . اينجا ديگر نظر به اين مطلب نيست كه موضوع چيست و دربارهء كيست ، بلكه نظر به شخص است : اصلًا قطع نظر از اينكه در امر دين نمىشود با كسى تصالح كرد ، با چنين مردمى نبايد تصالح كرد . اينها دچار يك نوع غرورى هستند كه تا دماغ اينها به خاك ماليده نشود ، هيچ چيزى آن را چاره نمىكند . خيلى تعبير عجيبى است ! گاهى طرف در شرايطى از غرور است كه راهى جز اينكه دماغش به خاك ماليده شود وجود ندارد ؛ جز اينكه دماغش به خاك ماليده شود چيز ديگرى او را به هوش و سر عقل نمىآورد .\r\nاول خصلتهاى اينها را مىگويد . مىخواهى با اين مردم توافق كنى ؟ اين مردمِ حَلّاف مَهين ؟ ببينيد قرآن روى چه خصلتهايى تكيه مىكند ! اين زياد سوگندخورانِ حقيرِ پست . اول صفتى كه ذكر مىكند زياد سوگند خوردن است .\r\n\r\n","description":"","footnote":"","page_name":" 579 ","page_number":583},
  {"content":"\r\n\r\nسوگند خوردن بخورد ، به هر كس كه قسم بخورد ، گو اينكه آن معنا قسم شرعى نيست ولى بالاخره او را در گرو گذاشتن است و بىاحترامى است .\r\nپس قسم اگر دروغ باشد ، گناه اندر گناه است .\r\nحال راست چطور ؟ آيا براى هر راستى بايد قسم خورد ؟ نه . در روايات و دستورات دينى ، زياد داريم كه قسم را خوار نكنيد ولو براى هر حرف راستى . آخر همه جا كه جاى واللَّهِ و باللَّهِ نيست ؛ موارد خاصى . انسان خودش بايد طورى عمل كند و طورى باشد كه ديگران به او آنقدر اعتماد داشته باشند كه وقتى يك جمله مىگويد چون او را صادق مىدانند حرفش را راست بدانند . چنين اشخاصى اصلًا احتياج به قسم خوردن ندارند ؛ قسم هم كه نخورند افراد حرفشان را باور مىكنند .\r\nوقتى كه انسان خودش بىمايه است و مىداند كه ديگران به حرفش اعتماد ندارند ، دائماً قسم مىخورد . قسم راست خوردن هم از نظر شرعى يك امر زشتى است . ما\r\n\r\n","description":"","footnote":"","page_name":" 580 ","page_number":584},
  {"content":"\r\n\r\nروايات زيادى داريم كه قسم راست هم جز در مواقع ضرورت نبايد به كار رود .\r\n\r\nسوگند خوردن زياد ، نشانهء حقارت\r\nحال اينجا قرآن چگونه تعبير مىكند ؟ اگر انسان خودش يك شخصيت اخلاقى داشته باشد ، خودش پيش خودش يك وزن اخلاقى داشته باشد ، اگر خودش به سخن خودش اعتماد داشته باشد و اگر ديگران به سخن او اعتماد داشته باشند ، احتياجى به قسم نيست . ولى آدمهاى حقير و پست و كم‌وزن ، هستند كه پُر سوگند مىخورند .\r\nلهذا بعد از كلمهء « حلّاف » يعنى پرسوگندخور ، كلمهء « مهين » را آورده است ، چون ايندو با همديگر تلازم دارند . تا انسان مهين يعنى پست [ نباشد زياد قسم نمىخورد . 
  ] ( مَهين عربى غير از مِهين فارسى است ، اشتباه نشود . يك مِه و مِهين در فارسى داريم - در مقابل كِه - يعنى برتر و عالى ؛ يك مَهين در عربى داريم كه « ن » جزو كلمه است ، يعنى پست و حقير ؛ از مهانت است كه به معنى ذلت و حقارت و پستى است . ) « اين مردم پرسوگندخور پست » . درواقع يعنى هر جا مردمى را ديديد كه پر سوگند مىخورند اين را دليل پستى آنها بدانيد . اگر به راست هم پر سوگند بخورند پست‌اند تا چه رسد كه به دروغ پر سوگند بخورند .\r\n\r\nعيب‌گيرى و طعن‌زنى\r\n« هَمّازٍ مَشّاءٍ بِنَميمٍ » اين مردم همّاز . همّاز يعنى همز كن . هَمز و لَمز كه در سورهء « وَيْلٌ لِكُلِّ هُمَزَةٍ لُمَزَةٍ » هم داريم ، به معنى عيب‌گيرى و طعن‌زنى است . در باب « همز » گفته‌اند نه هر گونه عيب‌گيرى و طعن‌زنى است ، بلكه عيب‌گيرى و طعن‌زنى به نوع پست و حقيرش ؛ آنهايى كه دائماً با چشم و اشاره و شكلك در آوردن از مردم عيب‌جويى مىكنند ، تقليد مردم را درمىآورند ، با گوشهء چشم به يك عيبى اشاره مىكنند .\r\nانسان وقتى بخواهد عيب‌جويى كند ، يك وقت خيلى صريح و قاطع با زبان حرفش را مىزند . يك وقت نه ، در مقابل طرف كه هست وقتى كه او در چشمهايش نگاه مىكند با تواضع با او حرف مىزند كه مخلص شما هستيم ، حضرتعالى چنين و . . . تا او رويش را آن طرف مىكند شكلك درمىآورد ، تقليد او را مىكند . اين هم\r\n\r\n","description":"","footnote":"","page_name":" 581 ","page_number":585},
  {"content":"\r\n\r\nخودش از حقارت و پستى است . يك مرد و يك انسان كه شخصيت داشته باشد [ چنين نمىكند . 
  ] اولًا خود غيبت كردن پشت سر مردم علامت بىشخصيتى است .\r\nروبروى او بگو . تو وقتى كه او به طرف تو نگاه مىكند مثل يك آدم در مقابلش ايستاده‌اى ؛ رويش را كه به آن طرف برمىگرداند با چشم و لب اشاره مىكنى ، عيبش را آشكار مىكنى ، زيرزبانى حرف مىزنى !\r\nعبداللَّه بن سعد بن ابى سعد به پيغمبر اكرم فوق‌العاده آزار رسانده بود و از كسانى بود كه پيغمبر اكرم خون او را هدر كرده بود . او كارهاى بسيار بدى نسبت به پيامبر اكرم مرتكب شده بود ؛ عيب‌جويىها كرده بود ، هجوها كرده بود ، دروغها بسته بود كه پيامبر فرموده بود او را در هر جا گير آورديد ولو اينكه به پرده‌هاى كعبه چسبيده باشد بكشيد ، خون او هدر است . او پسرخاله يا برادر رضاعى عثمان بود .\r\nبعدها كه ديد كار اسلام پيش مىرود و بعلاوه عرصه بر او تنگ شده و بايد از اينجا به آنجا فرار كند ، مخفيانه خودش را به عثمان رساند و از عثمان جوار خواست كه عثمان او را نزد پيغمبر اكرم بياورد و پيغمبر اكرم او را ببخشد .\r\nيك وقت كه پيغمبر اكرم نشسته بودند همراه عثمان به حضور ايشان آمد و عثمان گفت : يا رسول‌َاللَّه ! اين عبداللَّه بن سعد بن ابىسعد است و اظهار ندامت و پشيمانى مىكند ، مىخواهد مسلمان شود ( يا مسلمان شده ) ، از او بپذيريد و او را ببخشيد ( گويا خودش هم اظهار پشيمانى و طلب بخشش كرد ) . پيغمبر اكرم سكوت كرد . بار دوم حرفهايش را تكرار كرد . باز پيغمبر اكرم سكوت كرد . چند بار كه تكرار كرد آنوقت پيغمبر اكرم فرمود : بسيار خوب ، گذشتم . قضيه گذشت و پيغمبر اكرم به اصحاب فرمود چرا يك نفر بلند نشد كه گردن او را همين جا بزند ؟ گفتند :\r\nيا رسول‌اللَّه ! مىخواستيد آهسته اشاره كنيد . فرمود شأن يك پيغمبر نيست كه آهسته اشاره كند . اصحاب دلشان مىخواست [ با اشارهء پيغمبر اين كار را بكنند ، 
  ] گو اينكه يك امر صددرصد مشروعى بود . پيغمبر مىخواست عطف به گذشته كرده باشد ، چون فرمان خود را نسخ نكرده بود . فرموده بود او را هر جا پيدا كرديد بدون استثنا بكشيد . اين فرمان به اعتبار خودش باقى است تا آن لحظه‌اى كه پيغمبر اكرم از او بگذرد . وقتى كه سكوت مىكند اصحاب هشيار نبودند كه علامت اين است كه نمىخواهد و راضى نيست كه به او امان بدهد . اينها غفلت كردند ، منتظر بودند كه پيغمبر آهسته با گوشهء چشم اشاره كند ، يعنى من كه نمىگويم ولى شما اين كار را\r\n\r\n","description":"","footnote":"","page_name":" 582 ","page_number":586},
  {"content":"\r\n\r\nبكنيد . فرمود شأن يك پيغمبر نيست كه با همز و اشاره مطلبى را بفهماند .\r\nبنابراين ، اين كار ، با ابرو و چشم و لب حرف زدن و اشاره كردن ، مطلوب اسلام نيست ، منفور است ، حتى در يك كار راست و درست ، تا چه رسد كه زمينه‌اش هم زمينهء عيب‌جويى باشد .\r\nمىفرمايد : اين همّازها ، اين پستهاى عيبجو ، اين عيبجويانِ به پست‌ترين شكلها كه با چشم و لب و ابرو از مردم عيب‌جويى مىكنند .\r\n\r\nسخن‌چينى\r\n« مَشّاءٍ بِنَميمٍ » اين سخن‌چين‌ها . نمّام يعنى سخن‌چين . سخن‌چين يعنى شخصى كه همين‌قدر كه سخنى را از كسى دربارهء كسى بشنود كه او را ناراحت مىكند - اعم از اينكه آن كه اين حرف را زده است حق داشته بگويد يا حق نداشته ؛ ولو غيبت كرده و حق نداشته بگويد - بعد در يك جايى كه با آن شخص برخورد مىكند آنها را بازگو كند ، يعنى دوبهم‌زنى ، افساد . به جاى اينكه روى يك امر زشتى را بپوشاند ( اگر او حق داشته بگويد ، سرّى بوده است ، سرّ را نبايد فاش كند ؛ اگر هم حق نداشته و يك امر زشتى بوده است بايد كوشش كند رويش پوشيده شود ) برود آن سخن را بازگو كند يعنى ايندو را دشمن يكديگر كند . اين‌گونه افراد را « نمّام » مىگويند .\r\nقرآن نمىفرمايد نمّام ؛ تعبيرش اين است : « مَشّاءٍ بِنَميمٍ » مثل اينكه در اينجا نوعى سخن‌چينى را كه پست‌ترين نوع آن است بيان مىكند و آن اينكه انسان حرفى را در جايى از كسى مىشنود ، آنقدر به كار سخن‌چينى حريص است كه اين‌طور نيست كه بعد از مدتى با آن شخص ديگر [ برخورد مىكند و آن حرف را مىگويد ، بلكه 
  ] فوراً كفش و لباس مىپوشد و راه مىافتد كه برود اين خبر را به او بدهد ، كارى ندارد غير از اينكه همين را به او بگويد ؛ يعنى براى او اين كار آنقدر هدف است كه هيچ كارى ندارد جز اينكه راه بيفتد براى همين كار . اين ديگر پست‌ترين نوع سخن‌چينى است . نمّامى در شريعت اسلام بسيار مذموم است . سعدى خوب مىگويد :\r\n ميان دو كس جنگ چون آتش است * سخن‌چين بدبخت هيزم كش است \r\nعاقبتِ سخن‌چين هم كه معلوم است : دعواها آخرش اصلاح مىشود ، بعد كه مىخواهند صلح كنند حرفهاى مخفى رو مىآيد و به اصطلاح معروف روى دايره\r\n\r\n","description":"","footnote":"","page_name":" 583 ","page_number":587},
  {"content":"\r\n\r\nمىريزد ، بعد معلوم مىشود اساساً چه كسى سبب اين دعوا شده است .\r\n كنند اين و آن خوش دگر باره دل * وى اندر ميان شور بخت و خجل\r\nميان دو كس جنگ افروختن * نه شرط است « 1 » خود در ميان سوختن \r\nحال [ قرآن به رسول اكرم مىفرمايد از 
  ] اين مردم حلّاف ، اين مردم حقير و پست ، اين مردم همّاز و اين مردم مشّاء بنميم [ اطاعت مكن . 
  ] از عيب‌جويى ، پست‌ترين نوعش را ذكر كرده است كه همّازى باشد ، و از نمّامى هم پست‌ترين نوعش را ذكر كرده است كه مشّائىِ به نميم باشد ، يعنى راه مىافتد براى سخن‌چينى .\r\n\r\nبازداشتن ديگران از كار خير\r\n« مَنّاعٍ لِلْخَيْرِ » عجب تابلويى قرآن براى اينها رسم كرده و چگونه اينها را بيان كرده است ! « مَشّاءٍ بِنَميم » راجع به شر انگيزى بود ، حال در كار خير چه ؟ ممكن است كسى اگر شر انگيز هم هست از آن طرف يك خيرى است . اين امر سه درجه دارد : يك كسى اهل خير نيست . ديگرى علاوه بر اينكه اهل خير نيست منع خير هم مىكند و جلو خير ديگران را هم مىگيرد ؛ نه تنها خودش اهل خير نيست ، از اينكه ديگرى هم كار خير انجام دهد خوشش نمىآيد و مانع مىشود . درجهء سوم اين است كه : در همين كار هم او حد اكثر شدت عمل را انجام مىدهد ؛ مانع الخير نيست ، مَنّاعٌ للخير است . يك عالم داريم و يك علامه . عالم يعنى دانا ، علامه يعنى خيلى خيلى دانا .\r\nفاضل يعنى با فضل ، فضّال يعنى خيلى خيلى با فضل . مانع يعنى جلوگير ، منّاع يعنى فوق‌العاده جلوگير . از هر گوشهء دنيا خبردار شود كه كسى مىخواهد كار خيرى انجام دهد كوشش مىكند جلو آن را بگيرد . « مَنّاعٍ لِلْخَيْرِ » بسيار منع‌كننده و بسيار بازدارندهء ديگران است از كار خير .\r\n« مُعْتَدٍ » ظالم و متجاوز است . اين شخص در روابط انسان با انسانهاى ديگر در حقوق ، مُعتدى و متجاوز است . با هر كسى كه روبرو مىشود ، اگر قدرت داشته باشد حقى ، جانى ، مالى ، عِرضى از او را پايمال كند پايمال مىكند .\r\n\r\n\r\n\r\n\r\n","description":"","footnote":"\r\n( 1 ) . [ يعنى شرط عقل نيست 
  ]\r\n","page_name":" 584 ","page_number":588},
  {"content":"\r\n\r\n\r\nگناه ، موجب سنگينى و كسالت و كدورت\r\nأَثيم . إثم به معنى گناه است ولى بيشتر به اثر گناه نظر دارد . يك وقت ما مىگوييم عاصى . عاصى يعنى عصيانگر ، متمرّد ، كسى كه امر خداى خودش را تمرّد كند ( عاصى در اصطلاح قرآن ) . اين كلمه بيشتر از اين نمىفهماند كه امر خدا را تمرد كرده است . ولى اگر بگوييم مذنب ، مذنب از مادهء ذَ نَب است . ذَ نَب يعنى دُم و دنباله .\r\nقرآن در مورد كارهاى خير يك تعبير دارد و در مورد كارهاى شر تعبير ديگرى دارد و اين خودش [ شامل 
  ] يك نكتهء بسيار دقيق علم‌النفسى و روانشناسى روحى و معنوى است و آن اين است كه كار خير به انسان نيرو مىدهد و سنگينى او را بر طرف مىكند ، انسان را چالاك مىكند ، به انسان قدرت و بال مىدهد . هر چه انسان در كار خير بيشتر وارد شود روحش سبكبارتر و سبكبال‌تر و قدرتمندتر مىشود ، مثل اينكه پا براى رفتن بيشتر پيدا مىكند و بال براى پرواز پيدا مىكند .\r\nبرعكس ، كار شر بار براى انسان درست مىكند . با هر گناهى مثل اينكه يك چيزى روى دوش انسان مىگذارند ؛ قدرت تحرك را از انسان مىگيرد .\r\nو لهذا در قرآن به گناه مىگويد وِزْر ، يعنى بار : « لِيَحْمِلوا اوْزارَهُمْ » « 1 » اين بارهاى سنگينشان را بايد در روز قيامت به دوش خود حمل كنند ؛ و تعبيرات ديگرى از اين قبيل .\r\nيكى از تعبيرات ، خود همين « ذنب » است كه از مادهء « ذَنَب » است . ذَنَب يعنى دُم . هر گناهى گويى يك دُم براى انسان درست مىكند ، يعنى براى انسان دنباله درست مىكند . اين باز اشاره به جنبهء ديگرى است كه چگونه گناهان ، انسان را سنگين مىكند و جلوى تحرك انسان را مىگيرد . كار خير به انسان نيرو مىدهد . در مقام تشبيه به بدن مثال مىزنيم ( البته مربوط به روح است ) . انسان بدنى دارد فرض كنيد شصت كيلو ؛ نيرويى هم دارد كه با همين بدن مىتواند با سرعتِ چقدر بدود ، با همين بدن مىتواند چقدر كوهنوردى كند . يك وقت چيزى بر نيروى بدنىاش مىافزايد ، قهراً بر قدرت دويدن و تحركش مىافزايد ؛ و يك چيز ممكن است بر عكس از نيروى بدنى او بكاهد از باب اينكه بر وزن بدن مىافزايد ؛ مثل اينكه بارى را روى دوشش بگذارند ، بگويند اين شش كيلو بار هميشه روى دوش تو\r\n\r\n\r\n\r\n\r\n","description":"","footnote":"\r\n( 1 ) . نحل / 25 .\r\n","page_name":" 585 ","page_number":589},
  {"content":"\r\n\r\nباشد .\r\nاثيم از اين [ گونه 
  ] لغات است . اثيم از مادهء اثم است . به گناه از آن جهت « اثم » مىگويند كه اثرى روى قلب انسان مىگذارد و قلب انسان را كدر و زنگ‌زده مىكند .\r\nدر آن آيه است : « تَعاوَنوا عَلَى الْبِرِّ وَ التَّقْوى وَ لا تَعاوَنوا عَلَى الْاثْمِ وَ الْعُدْوانِ » « 1 » تعاون بر اثم نداشته باشيد .\r\nمكرر اين حديث را خوانده‌ايم كه بعد از نزول اين آيه مردى به نام وابصه خدمت رسول اكرم مىآيد و مىخواهد از پيغمبر اكرم تعريف بِرّ و تقوا را از يك طرف و تعريف اثم و عدوان را از طرف ديگر بپرسد ، مخصوصاً مىخواهد بداند كه اثم يعنى چه ؟ هنوز شروع به سخن نكرده بود كه پيغمبر اكرم فرمود : وابصه ! آيا بگويم آمده‌اى از من چه سؤال كنى ؟ بفرماييد يا رسول‌َاللَّه ! آمده‌اى از من بپرسى كه اثم و برّ چيست ؟ بله يا رسول‌اللَّه ، براى همين آمده‌ام . نوشته‌اند پيغمبر اكرم با دو انگشتشان به سينهء وابصه اشاره كردند و فرمودند : « اسْتَفْتِ قَلْبَكَ ، اسْتَفْتِ قَلْبَكَ » اين استفسار را از قلب خودت بكن ، جواب اين فتوا را از قلب خودت بگير ؛ يعنى اين يك حقيقتى است كه انسان از قلب خود احساس مىكند كه اين كار خير است ، چون احساس روشنايى و سبكى و تحرك و نشاط مىكند ؛ و از قلب خود احساس مىكند كه اين كار اثم است ، چون احساس مىكند سنگين شد ، كسل شد ، كدر و مكدّر شد .\r\nحال دربارهء اينها مىفرمايد اين اثيم‌ها ، يعنى اين غرق‌شدگان در آثار سوء گناه .\r\nعُتُلٍّ بَعْدَ ذلِكَ . بعد از همهء اين حرفها باز صفات ديگرى دارند . عُتُلّ است .\r\n« عتل » در زبان عرب آدمى را مىگويند كه در رفتار شخصى و معاشرتى ، فَظّ و غليظ و خشن است . يك افراد بسيار خشن و فوق‌العاده تندخو و عصبانى . معمولًا افرادى كه دچار آن‌گونه بيماريها هستند دچار اين بيمارى هم مىشوند ، يعنى تندخو و خشن و بداخلاق و بدبرخورد ، ذليل ، يك انسان بىعقل و بىريشه و بىبنياد .\r\n\r\n\r\n\r\n\r\n","description":"","footnote":"\r\n( 1 )\r\n. مائده / 2 .\r\n","page_name":" 586 ","page_number":590},
  {"content":"\r\n\r\n\r\nعامل اين انحرافات\r\nبعد دارد : أَنْ كانَ ذا مالٍ وَ بَنينَ . مفسرين دربارهء « أَنْ كانَ ذا مالٍ وَ بَنينَ » در مورد اينكه كلمهء « أنْ كانَ » به كجا تعلق دارد فىالجمله اختلاف كرده‌اند ، ولى آنچه كه بيشتر و بهتر گفته‌اند اين است : چرا اين شخص اين‌طور شده است ؟ يعنى عامل فساد اخلاق و انحراف چيست ؟ چطور مىشود كه انسان حلّاف مىشود ، مهين مىشود ، همّاز و مشّاء بنميم مىشود ، معتد اثيم و منّاع للخير مىشود ؟ چه چيزى اين‌طور فاسدش كرده است ؟ « أَنْ كان ذا مالٍ وَ بَنينَ » اين داشتن ، اين دارم دارم‌ها ( امان از اين دارم دارم‌ها ! ) . دائم نگاه كرده ، ديده ثروت دارد ، فرزندان دارد . در عرب هم كه قدرتها را عشيره تشكيل مىداد . الآن هم كم و بيش اين‌طور است ولى نه به شدت زندگيهاى قبيله‌اى قديم . يك پسر داشتن خودش يك ارزش فوق‌العاده به انسان مىداد ، دو پسر داشتن بيشتر و . . . يكى از علل اينكه تعدد زوجات فوق‌العاده مطلوب بود ، اين بود كه پسران بيشترى داشته باشند و پسران بيشتر داشتن موجب قدرت بيشتر بود .\r\nپانزده يا بيست تا زن مىگرفت براى اينكه پسرِ بيشتر و قدرت بيشتر داشته باشد .\r\nوليد بن مغيره از همان اشخاص بود ؛ هم پول فراوان داشت و هم فرزندان فراوان و قهراً عشيرهء فراوان داشت .\r\nحال چه چيزى اين شخص را اينچنين كرده است كه در مقابل تو و دعوت خدا مىايستد ؟ چه چيزى او را يك چنين انسان فاقد انسانيت قرار داده ، يك انسان پست حقير پرسوگندخور منّاع الخير معتد اثيم عتلّ زنيم قرار داده است ؟ يك چيز :\r\n« أنْ كانَ ذا مالٍ وَ بَنينَ » اينكه صاحب ثروت و فرزندان است . مرتب نگاه كرده به فرزندانش ، نگاه كرده به ثروتش ؛ اين است كه اين شخص را از تمام حقايق غافل كرده و به اين شكل درآورده است .\r\n« اذا تُتْلى عَلَيْهِ اياتُنا قالَ اساطيرُ الْاوَّلينَ » اين روشنفكرى دروغين و احمقانه [ باعث شده 
  ] كه تا آيات ما ( آيات الهى ) بر او خوانده مىشود ، مىگويد اينها افسانه‌هاى قديمى است ، خرافات است ، افسانه‌هايى است كه گذشتگان ساخته‌اند ؛ آدم عاقل ، يك آدم روشنفكر كه زير بار اين حرفها نمىرود .\r\nآنجا كه آيهء « وَ لا تُطِعْ كُلَّ حَلّافٍ مَهين » را تفسير مىكردم ، عرض كردم كه در دو\r\n\r\n","description":"","footnote":"","page_name":" 587 ","page_number":591},
  {"content":"\r\n\r\nآيهء « فَلا تُطِعِ الْمُكَذِّبينَ . وَدّوا لَوْ تُدْهِنُ فَيُدْهِنونَ » « 1 » نظر به اين جهت بود كه با اينها توافق نكن ، براى اينكه موضوع توافقى كه اينها مىخواهند تو با آنها در آن موضوع توافق كنى اين است كه تو از بعضى دعوتهاى خودت صرف‌نظر كنى . چنين پيشنهادى را هر كسى بكند نبايد پذيرفت ، چون او تو را دروغگو مىداند كه چنين پيشنهادى مىكند و اين قابل تصالح نيست . ولى آيهء « وَ لا تُطِعْ كُلَّ حَلّافٍ مَهينٍ » ناظر به موضوع نيست كه چون در موضوع دعوت تو چنين پيشنهادى مىكنند [ اطاعت نكن ؛ بلكه 
  ] اصلًا خود اينها قابل نيستند ؛ اينها رسيده‌اند به جايى كه [ درد 
  ] اينها را جز اينكه دماغشان به خاك ماليده شود چيز ديگر چاره نمىكند ؛ يك راه بيشتر وجود ندارد و آن همين است ؛ و لهذا بعد از همهء اينها مىفرمايد : سَنَسِمُهُ عَلَى الْخُرْطومِ .\r\nدر زبان عربى بيشتر و در زبان فارسى كمتر ، « بينى » مظهر عزت و ذلت انسان است . مثلًا در فارسى وقتى مىخواهيم بگوييم فلان‌كس ذليل و پست شد مىگوييم بينىاش به خاك ماليده شد . عرب هم مىگويد « رغم أنف » . در فارسى - شايد كم گفته مىشود - به كسى كه خيلى تكبر به خرج مىدهد و بىاعتناست ، مىگويند خيلى دماغت را بالا گرفته‌اى . عرب مىگويد « شَمَخَ بِأنفه » يعنى خيلى دماغش را بالا گرفته ، تكبر كرده و براى خودش عزت قائل است . گاهى وقتى مىخواهيم بگوييم فلان كس خيلى خودش را بزرگ مىبيند ، مىگوييم او دماغى پيدا كرده قد خرطوم فيل ، دماغش خيلى بزرگ شده . اينها كنايه از آن است .\r\n\r\nاشتباه مضحك كنت گوبينو\r\nدر فارسى و عربى چنين چيزهايى هست و شايد در زبانهاى اروپايى نيست كه كنت گوبينوى معروف دربارهء اخلاق و احوال ايرانيها اشتباه مضحكى كرده است . كنت گوبينو ، فرانسوى و البته مرد دانشمندى است و نظريه‌اى در فلسفهء تاريخ دارد ( نظريهء نژادى ) ؛ معتقد است كه اصلًا اصالت مال نژادهاست و تحولات تاريخ هميشه ريشهء نژادى دارد . اين مرد در زمان ناصرالدين شاه يعنى در حدود صد و بيست سال‌پيش سه سال وزير مختار فرانسه در ايران بوده است و بعد كتابى به زبان فرانسه نوشته به نام سه سال در ايران كه به فارسى ترجمه شده و من خوانده‌ام . او كم‌كم زبان\r\n\r\n\r\n\r\n\r\n","description":"","footnote":"\r\n( 1 ) . قلم / 8 و 9 .\r\n","page_name":" 588 ","page_number":592},
  {"content":"\r\n\r\nفارسى را در همين سه سال ياد گرفته بوده ، خيلى چيزها از زندگى ايرانيها نوشته ، راست يا دروغ ، چه عرض كنم ، ولى قسمتهايى به استنباطهاى شخصى او مربوط است و اشتباهات عجيبى كرده چون زبان فارسى را درست نمىدانسته است .\r\nحال ببينيد وقتى يك مستشرق مىخواهد احوال قومى را بيان كند چگونه مىشود . مىگويد از عجايب ايرانيها اين است كه وقتى در مجالس به همديگر مىرسند يگانه چيزى كه از يكديگر مىپرسند احوال بينى يكديگر است ، مىگويند آيا بينى شما چاق است ؟ مثل اينكه در ميان اعضاى بدنشان غير از بينى چيز ديگرى موضوعيت ندارد . او خيال كرده در زبان فارسى وقتى مىگويند فلان كس دماغش چاق است ، واقعاً مقصود اين است كه همين عضو بزرگ و چاق شده است ، نمىداند كه اين كنايه است ؛ در فارسى وقتى مىگويند فلان كس دماغش چاق است يعنى ثروتمند است .\r\nاين هم به همان جا برمىگردد كه در فارسى و عربى وقتى كسى خيلى خوشحال است و براى خودش شخصيت و عزت قائل است مىگويند دماغش را بالا گرفته ، يا دماغش گُنده شده .\r\nحال قرآن بينىهاى اينها را به خرطوم فيل تشبيه مىكند ، يعنى خيلى بينىهايشان گنده شده ؛ اين ديگر بينى نيست ، خرطوم فيل است . اگر كنت گوبينو بود مىگفت خيلى عجيب است كه قرآن هم روى همين حساب فكر مىكند ، حتى در اينجا بينى را خرطوم ناميده است ! وقتى قرآن مىگويد چنين مردمى چاره‌اى ندارند جز اينكه بايد بينىشان را به خاك بماليم ، مىخواهد بگويد بينى اينها خيلى گنده شده است ، ديگر بينى نيست ، خرطوم است ؛ بايد اين خرطوم اينها را داغ كرد ؛ طولى نخواهد كشيد كه ما اين خرطومهاى اينها را داغ خواهيم كرد . ( اين آيات در مكه نازل شده است ؛ سورهء « ن والقلم » مكى است . ) اشاره است به اينكه عن‌قريب اوضاعى پيش مىآيد كه ما مسلمانها را بر اينها مسلط خواهيم كرد ، چنان دماغ اينها را به خاك بمالند كه آن وقت بفهمند كه قضيه از چه قرار است . مفسرين هم گفته‌اند اشاره به قضيهء بدر است .\r\n\r\nاهميت جنگ بدر\r\nجنگ بدر اگرچه از نظر حجم ، جنگ خيلى كوچكى است - كه صد و سيزده نفر از\r\n\r\n","description":"","footnote":"","page_name":" 589 ","page_number":593},
  {"content":"\r\n\r\nيك طرف و هزار نفر از طرف ديگر بودند و قريش كه كشته زياد دادند هفتاد نفر كشته دادند - ولى خيلى جنگها هست كه يك يا دو ميليون نفر كشته مىدهد اما در مسير تاريخ جهان تأثيرى ندارد ، و يك جنگ هست كه تعداد همهء افرادى كه با هم برخورد كرده‌اند به هزار و پانصد نفر نمىرسد و همهء كشته‌هايش هم بيشتر از هشتاد نفر نيست اما مسير تاريخ را عوض كرده است ؛ و جنگ بدر چنين جنگى بود . يك خصوصيت بدر اين است كه اين هفتاد نفر كه كشته شدند ، بيشتر همين خرطوم‌دارها بودند ، يعنى سران قريش بودند ، همينها كه به تعبير قرآن دماغشان ديگر دماغ نبود ، خرطوم فيل بود . و همين بود كه پشت كفار قريش را شكست . كسى مانند ابوجهل در همين جنگ كشته شد ، عتبة بن ربيعه در همين جنگ كشته شد ، شيبة بن ربيعه در همين جنگ كشته شد ، وليد بن عتبه در همين جنگ كشته شد . خلاصه خرطوم قريش در اينجا داغ شد يا [ داغ 
  ] زده شد .\r\n\r\nپاسخ به يك شبههء مستشرقين\r\nحال اينجا يك نكتهء تاريخى هست و آن اين است : عده‌اى از مستشرقين ( و بيشتر ، از مستشرقين يهودى شروع شده است ؛ شايد اول كسى كه اين حرف را گفته گُلدزيهر بوده و بعد نولدكه و امثال او ) گفته‌اند كه پيغمبر - العياذ باللَّه - در مكه يك شخصيت داشت و در مدينه يك شخصيت ديگر شد و به كلى روش خودش را عوض كرد . در مكه در چهرهء مسيح بود و مانند مسيح فقط دعوت مىكرد ، حرف محبت‌آميز مىزد ( و ناچار بايد بگويند مانند مسيح مىگفت اگر به طرف راست صورتت سيلى زدند طرف چپ آن را بياور ، كار خدا را به خدا واگذار و كار قيصر را به قيصر ) ، راهش همانند راه مسيح بود و لهذا در مكه مىبينيد كه پيغمبر اجازهء جنگيدن و جهاد نداد ، اصحابش را اين‌همه معذب مىكردند و هيچ اجازه نمىداد كه دفاع كنند ، به اصحابش اجازه داد هجرت كنند و به حبشه بروند . به مدينه كه مىآيد يك گردش صد و هشتاد درجه‌اى مىكند ، به شكل يك امپراطور و يك فرد مقتدر درمىآيد ، فرمان جهاد مىدهد ، ديگر آن روش گذشتهء خودش را به كلى كنار مىگذارد .\r\nاين يك دروغ محض است و اگر يك وقتى مقتضى باشد ادلّهء دروغ بودنش را از هر جهت مىگويم كه پيغمبر اكرم نه در مكه مسيح محض بود ، مسيحى كه آنها مىشناسند ، و نه در مدينه روشش روش امپراطور بود آن‌طور كه آنها تصور كرده‌اند .\r\n\r\n","description":"","footnote":"","page_name":" 590 ","page_number":594},
  {"content":"\r\n\r\nروش عيناً يك روش است ولى شك ندارد كه پيغمبر چنين عمل كرد ، بايد هم عمل كند . سيزده سال دعوت كرد ، بعد از سيزده سال اجازهء [ دفاع داد ، 
  ] گفت : اذِنَ لِلَّذينَ يُقاتَلونَ بِأَنَّهُمْ ظُلِموا « 1 » ، آن هم تا از ناحيهء دشمن شروع نشد اجازهء دفاع نداد . اگر پيغمبر از روز اول شروع [ به جهاد 
  ] مىكرد ، آن‌وقت شما بيشتر اعتراض مىكرديد كه آخر يك مدتى مردم را دعوت كن ، اگر زير بار نرفتند و تكبر و عناد ورزيدند آن‌وقت [ جهاد كن ، 
  ] نه از روز اول . در مدينه هم پيغمبر همان چهرهء يك انسان كامل و جامع [ را داشت ؛ 
  ] يعنى قرآن ، هم تكيه دارد روى كتاب و دعوت ، و هم روى عدالت ، و هم [ مىگويد 
  ] در آنجا كه كتاب و دعوت ، عدالت را برقرار نمىكند بايد دست به شمشير برد ( وَ انْزَلْنَا الْحَديدَ فيهِ بَأْسٌ شَديدٌ وَ مَنافِعُ لِلنّاسِ ) « 2 » . حال يكى از آن ادلّه را عرض مىكنم .\r\nاگر كسى در آيات مكى دقت كند ( اينها اعجاز قرآن است كه قرآن چگونه هميشه پيشاپيش طورى حرف مىزند كه جواب اين حرفها داده شود ) مىفهمد كه يك آيندهء دست به سوى قدرت و شمشير بردن وجود دارد ؛ يعنى اين‌طور نيست كه پيغمبر در مكه يك راه را مىرفت ، بعد به مدينه آمد ، راهش را عوض كرد ؛ نشان مىدهد همان راهى را كه در مدينه رفت در مكه بيان مىكند . يكى همين جاست . در مكه مىگويد : « سَنَسِمُهُ عَلَى الْخُرْطومِ » اينها چاره‌اى ندارند جز اينكه بايد اين دماغهاى مانند خرطوم اينها به خاك ماليده شود . در سورهء طور هم - كه آن نيز مكى است - آياتى است كه چنين اشاراتى در آن هست . از همه صريحتر سورهء مباركهء والعاديات است ؛ آن خيلى عجيب است . سورهء والعاديات از سوره‌هاى كوچك مكى است و آهنگ مكى هم دارد ، چون سوره‌هاى مكى همه با آيات كوتاه و حماسى است . مسلّم در همان زمان كه اين سوره در مكه نازل شده بسيارى از مسلمين بوده‌اند كه مىدانسته‌اند رو به چه جهتى دارند مىروند و شايد از كفار قريش هم فهميدند . قرآن مىگويد :\r\nوَ الْعادِياتِ ضَبْحاً . فَالْمورِياتِ قَدْحاً . فَالْمُغيراتِ صُبْحاً . فَأَثَرْنَ بِهِ نَقْعاً .\r\n\r\n\r\n\r\n\r\n","description":"","footnote":"\r\n( 1 )\r\n. حج / 39 .\r\n( 2 ) . حديد / 25 .\r\n","page_name":" 591 ","page_number":595},
  {"content":"\r\n\r\nفَوَسَطْنَ بِهِ جَمْعاً . انَّ الْانْسانَ لِرَبِّهِ لَكَنودٌ . وَ إنَّهُ عَلى ذلِكَ لَشَهيدٌ . وَ إنَّهُ لِحُبِّ الْخَيْرِ لَشَديدٌ . أفَلا يَعْلَمُ اذا بُعْثِرَ ما فِى الْقُبورِ . وَ حُصِّلَ ما فِى الصُّدورِ . إنَّ رَبَّهُمْ بِهِمْ يَوْمَئِذٍ لَخَبيرٌ « 1 » .\r\n\r\n\r\n\r\n\r\n","description":"","footnote":"\r\n( 1 ) . [ مقدار كمى از آخر بحث روى نوار ضبط نشده است . 
  ]\r\n","page_name":" 592 ","page_number":596},
  {"content":"\r\n\r\n\r\nتفسير سورهء قلم ( 3 )\r\nاعوذ باللَّه من الشيطان الرجيم\r\nانّا بَلَوْناهُمْ كَما بَلَوْنا أصْحابَ الْجَنَّةِ اذْ أقْسَموا لَيَصْرِمُنَّها مُصْبِحينَ . وَ لايَسْتَثْنونَ . فَطافَ عَلَيْها طائِفٌ مِنْ رَبِّكَ وَ هُمْ نائِمونَ . فَاصْبَحَتْ كَالصَّريمِ . فَتَنادَوْا مُصْبِحينَ . انِ اغْدوا عَلى حَرْثِكُمْ انْ كُنْتُمْ صارِمينَ . فَانْطَلَقوا وَ هُمْ يَتَخافَتونَ . أنْ لا يَدْخُلَنَّهَا الْيَوْمَ عَلَيْكُمْ مِسْكينٌ . وَ غَدَوْا عَلى حَرْدٍ قادِرينَ « 1 » .\r\nدر آيات پيش اينچنين خوانديم كه « فَلا تُطِعِ الْمُكَذِّبينَ . وَدّوا لَوْ تُدْهِنُ فَيُدْهِنونَ . وَ لاتُطِعْ كُلَّ حَلّافٍ مَهينٍ . هَمّازٍ مَشّاءٍ بِنَميمٍ . مَنّاعٍ لِلْخَيْرِ مُعْتَدٍ اثيمٍ . عُتُلٍّ بَعْدَ ذلِكَ زَنيمٍ . أنْ كانَ ذا مالٍ وَ بَنينَ » .\r\nفرمود كسانى كه داراى اين صفات پليد زشت هستند ، هرگز به حرف آنها گوش مكن ، آنها را اطاعت مكن . گفتيم مقصود اين است كه به پيشنهادهاى آنها - كه پيشنهاد توافق و تصالح به تو مىدهند - ترتيب اثر نده . بعد براى [ اينكه نشان بدهد 
  ] كه اينها چگونه مردمى هستند ، صفات پليد آنها را يك‌يك ذكر فرمود : « حلّاف » اند ،\r\n\r\n\r\n\r\n\r\n","description":"","footnote":"\r\n( 1 ) . قلم / 17 - 25 .\r\n","page_name":" 593 ","page_number":597},
  {"content":"\r\n\r\n« مهين » اند ، « همّاز » اند ، « مشّاء بنميم » اند و . . . بعد ريشهء اين فساد اخلاقى اينها را بيان كرد و فرمود : اينها از چه چيز در اين منجلابها افتاده‌اند ؟ از اين كه خود را صاحب مال و ثروت و صاحب فرزندان و عشيره مىبينند . گفتيم كه درواقع مقصود اين است كه اين دارم دارم‌هاست كه انسان را به اين منجلابها مىاندازد ، اينكه خدا به انسان نعمتى بدهد و به جاى آنكه آن نعمتها براى او همان شكل و ماهيت نعمت را داشته باشد كه خود به‌خود شكر انگيز است و موجب مىشود كه مراقب باشد چگونه با اين نعمتها رفتار كند كه رضاى خداى منعم در آنهاست ، برعكس همه چيز را فراموش مىكند ، از خدا غافل مىشود ، فقط خودش را مىبيند : اين منم كه اين را دارم ، اين منم كه چنين . همين منم منم‌ها ، و دارم دارم‌ها انسان را به اينجاها مىكشاند . اينها مربوط به آياتى بود كه در جلسهء پيش تفسير شد .\r\nبه همان مناسبت قرآن كريم داستانى را به طور اشاره ذكر مىكند ، مىفرمايد :\r\n« انّا بَلَوْناهُمْ كَما بَلَوْنا أصْحابَ الْجَنَّةِ » ما اينها را ( يعنى همين اشخاصى كه از اين صفات رذيله سر درآوردند ) مورد ابتلا و آزمايش قرار داديم ، يعنى با دادن مال و ثروت و با اين مال و ثروتها اينها را در آزمايشگاه بزرگ خودمان قرار داديم آنچنان كه آن باغداران را ( قرآن اسمى نمىبرد ، همين‌قدر اشاره مىكند ) در اين آزمايشگاه قرار داديم .\r\nمكرر اين مطلب را گفته‌ايم كه آزمايش الهى معلوم است كه به اين شكل نيست كه در روز خاصى عده‌اى را دعوت كنند ، كارى به آنها بدهند و بگويند ما مىخواهيم شما را آزمايش كنيم ، ببينيم چه كسى از آزمايش خوب بيرون مىآيد . اساساً تمام دنيا آزمايشگاه است و تمام جريانهاى خوب و بدى كه براى انسان قدم به قدم پيش مىآيد آزمايش است ؛ يعنى انسان در هر قدمى كه برمىدارد همان قدمش يك نوع آزمايش است ، در واقع براى اين است كه نوع عكس‌العملى كه او در مقابل اين آزمايش نشان مىدهد مشخص شود ، حال مىخواهد آنچه در سر راه انسان قرار مىگيرد نعمت باشد يا بلا و مصيبت . نعمت همان مقدار براى انسان مايهء آزمايش است كه بلا و نقمت .\r\nمىخواهد بفرمايد : ما اينها را آنچنان مورد آزمايش قرار داديم كه آن باغداران معهود را مورد آزمايش قرار داديم ؛ يعنى همچنان كه آنها را با نعمت مورد آزمايش قرار داديم ، اينها را نيز چنين كرديم ، عاقبتِ اينها هم درست مثل عاقبت آنهاست .\r\n\r\n","description":"","footnote":"","page_name":" 594 ","page_number":598},
  {"content":"\r\n\r\nحال داستان آنها چيست ؟\r\nداستان آنها را قرآن كريم - همين‌طور كه سبك و دأبش است - طورى نقل مىكند كه نه از كسى اسم مىبرد ، نه تاريخ ذكر مىكند و نه خصوصيات را ، آن اصل مطلب را ذكر مىكند ، ولى بعد در روايات توضيحى براى اين مطلب آمده است .\r\nقرآن همين‌قدر [ به مطلب 
  ] اشاره مىكند ، ولى به كمك آنچه در روايات آمده است مفاد آيات روشن‌تر مىشود .\r\n\r\nداستان باغداران\r\nمردى بوده است اهل خير و باغدار و فرزندانى داشته است . ( در اين جهت تفاسير اختلاف كرده‌اند كه در همين دورهء اوايل اسلام بوده است يا اساساً مربوط به امم گذشته است . ) اين مرد ، همچنان كه دأب و سنّت اهل خير است ، كار مىكرده ، زحمت مىكشيده و محصولى به دست مىآورده است و هميشه فقرا را در اين محصول شريك مىكرده است ، كه در قرآن كريم است : وَ الَّذينَ فى أمْوالِهِمْ حَقٌّ مَعْلومٌ . لِلسّائِلِ وَ الْمَحْرومِ « 1 » . اين آيه در دو جاى قرآن است ، در يك جا كلمهء « معلوم » را دارد ، در جاى ديگر ندارد : وَ فى أمْوالِهِم حَقٌّ لِلسّائِل وَ الْمَحْرومِ « 2 » . سائلان يعنى فقرايى كه خودشان اظهار فقر مىكنند ، محرومان يعنى كسانى كه اظهار فقر نمىكنند ولى فقير هستند . قرآن در اوصاف متقين مىفرمايد : آنها كه مسكينان و محرومان و سائلان حقى در مال آنها دارند . نمىفرمايد : از مال خودشان به آنها مىدهند ، مىگويد : آنها حقى در مال اينها دارند . در روايات وارد شده است كه آيا مقصود همان زكات و وجوهِ واجب است ؟ تصريح شده كه خير ، آن حسابش علىحدّه است ، چون آن مقدارى كه زكات تعلق مىگيرد مال آنها نيست . در وجوه ديگر مانند خمس هم همين‌طور است ( البته در اين جهت اختلاف‌نظر است ، ولى در معنا مىشود گفت مال آنها نيست . ) مىفرمايد : كسانى كه در همان چيزى كه ملك طلق و مال خالص شرعى آنها حساب مىشود ، حقى براى سائلان و محرومان است .\r\nآن مرد اهل خير هم اينچنين مردى بود و قهراً سائلان و محرومان او را شناخته\r\n\r\n\r\n\r\n\r\n","description":"","footnote":"\r\n( 1 ) . معارج / 24 و 25 .\r\n( 2 ) . ذاريات / 19 .\r\n","page_name":" 595 ","page_number":599},
  {"content":"\r\n\r\nبودند . هر سال موعد برداشت محصول كه مىشد فقرا انتظار داشتند كه باغهاى فلان كس عن قريب محصول مىدهد ، چيزى گير ما مىآيد .\r\nاين پدر مىميرد ، بچه‌ها به اصطلاح روشنفكر مىشوند ، مىگويند : اين چه كارى است : برويم زحمت بكشيم ، جان بكنيم ، موقعش كه مىشود عده‌اى به اينجا بيايند ، يك مقدار اين ببر ، يك مقدار آن ببر . از طرفى اينجا شناخته‌شده است ، اگر به عادت همه ساله مردم بفهمند كه چه روزى روز برداشت محصول و جمع كردن و چيدن است ، باز به اينجا مىآيند . آمدند با يكديگر تبانى كردند ، گفتند : به هيچ كس اطلاع ندهيم كه ما چه روزى مىخواهيم برويم محصول را بچينيم ، هنوز طلوع صبح نشده حركت كنيم كه در صبح بسيار زود ، ما روى محصول باشيم و تا وقتى كه مردم خبر شوند ما تمام ميوه را چيده باشيم . قرآن يك تعبيرى دارد ، مىفرمايد : قالَ اوْسَطُهُمْ . در ميان اين برادران يك برادر بوده كه معتدل‌تر بوده است ، يعنى معتدل فكر مىكرده ، مثل پدرش فكر مىكرده است . او اينها را از اين كار نهى كرده و گفته است اين كار را نكنيد ، مصلحت نيست ، خدا را فراموش نكنيد ، از خدا بترسيد ؛ مرتب خدا را به ياد اينها آورده است . ولى اينها به حرف او گوش نكردند . او هم از باب اينكه در اقليت بوده اجباراً دنبال اينها آمده درحالىكه فوق‌العاده از عمل اينها ناراضى بوده است .\r\nهمان شب كه اينها براى فردا صبحش چنين تصميمى داشتند ، قرآن همين قدر مىگويد كه « فَطافَ عَلَيْها طائِفٌ مِنْ رَبِّكَ » ( طائف يعنى عبوركننده ) يك عبوركننده‌اى را خدا فرستاده بود . اما قرآن نمىگويد آن عبوركننده چه بود ، چه آفتى بود ، چه بلايى بود ، آيا از نوع انسان بودند يا نبودند . خلاصه يك بلاى آسمانى بر اين باغ فرود آمد كه آنچه ميوه داشت از بين برد ( بعد در تفسير آيه مىگوييم كه خود باغ را از بين برد يا از آيه بيش از اين استفاده نمىشود كه از ميوه‌هاى باغ چيزى باقى نگذاشت ، مثل لشكرى كه بريزند و همه چيز را ببرند ) . صبح زود كه شد گفتند : « اغْدوا عَلى حَرْثِكُمْ » آن صبحانه و زود هنگام بدويد . قرآن مىگويد : وقتى مىرفتند مىگفتند آرام حرف بزنيد . آرام حرف مىزدند كه صدايشان را كسى نشنود ، يك وقت كسى خبردار نشود كه بعد ديگران را خبردار كند . طبق نشانه مىرفتند ( لابد آن باغ در ميان باغهاى ديگران بوده است ) ، چشمشان به باغشان افتاد ، ديدند اين كه آن باغ ديروز نيست ، همه چيزش عوض شده است . خيال كردند راه را گم كرده‌اند و اين باغ\r\n\r\n","description":"","footnote":"","page_name":" 596 ","page_number":600},
  {"content":"\r\n\r\nآنها نيست . گفتند : اين باغ ما نيست ، راه را گم كرده‌ايم . كمى دقت كردند ، گفتند نه ، همان است ، يك حادثه‌اى پيش آمده است . فوراً آن فردى كه فرد معتدلشان بود گفت : نگفتم به شما كه نيتتان را اينقدر كج نكنيد ؟ اين اثر نيت سوء است . بعد قرآن مىگويد كه اينها اظهار توبه كردند و گفتند : اشتباه كرديم .\r\nاين جريان را قرآن اين‌طور ذكر مىكند ، مىخواهد بفرمايد : ببينيد كه اين غرورِ مال انسان را چه مىكند ، به چه فكرها و انديشه‌ها مىاندازد ! به جاى اينكه شكر منعم را بجا بياورد و شكرانهء اين نعمت ، حق سائلان و محرومان و بيچارگان را بدهد ، چنين نقشه‌ها مىكشد ! اين نمونه‌اى است از اينكه انسان ، با نعمت - آن هم نعمت مال - مورد آزمايش الهى قرار بگيرد .\r\nبعد مىگويد اينها هم ( سران قريش ) با نعمت مال مورد آزمايش قرار گرفتند ، و اين‌همه اخلاق فاسدى كه دارند ريشه‌اش - اگر درست تحليل و جستجو كنيد - همان حساب دارم دارم است ؛ آن دارم دارم ، اينها را به اينجا رساند .\r\n« انّا بَلَوْناهُمْ كَما بَلَوْنا اصْحابَ الْجَنَّةِ » ما اينها را مورد آزمايش قرار داديم ، آنچنان‌كه صاحبان باغ را مورد آزمايش قرار داديم . ( كلمهء « صاحب » در فارسى به معنى « مالك » گفته مىشود ؛ مىگوييم صاحب اين خانه ، يعنى مالك اين خانه . در اينجا اتفاقاً همين معنا درست است ، ولى كلمهء « صاحب » در زبان عربى معناى وسيعترى دارد . انسان با هر چيزى كه نوعى همراهى داشته باشد ، به آن مىگويند صاحب او ، يار او . اصلًا صاحب يعنى همراه . به مالك هم اگر مىگويند صاحب ، چون نوعى همراهى ميان مالك و مملوك وجود دارد ، و لهذا همراه سفر انسان را مىگويند صاحبِ سفر ، يعنى همراه سفر . ) ما آنها را مورد آزمايش قرار داديم ، همچنان كه قبلًا صاحبان باغ را ، همراهان باغ را ( مقصود در اينجا همان مالكان است : مالكان باغ را ) مورد آزمايش قرار داديم « اذْ أقْسَموا لَيَصْرِمُنَّها مُصْبِحينَ » آنگاه كه با يكديگر تبانى كردند و هم‌قسم شدند كه صبح بسيار زود ، بامدادان [ ميوه‌هاى 
  ] اين باغ را بچينند ، كه تا ديگران خبر شدند اينها برده باشند .\r\n« وَ لا يَسْتَثْنونَ » و قسم خوردند كه استثناء نكنند . استثناء يعنى جداكردن . كلمهء « وَ لا يَسْتَثْنونَ » را مفسرين دو جور تفسير كرده‌اند : يكى اينكه « وَ لايَسْتَثْنونَ » يعنى ( قسم خوردند كه صبحانه بچينند و ) قسم خوردند كه جدا نكنند ، يعنى گفتند همه يك‌جور كار كنيم ، سهمى براى فقرا جدا نكنيم ؛ اين هم جزء قسمشان بود . ديگر\r\n\r\n","description":"","footnote":"","page_name":" 597 ","page_number":601},
  {"content":"\r\n\r\nاينكه چون در زبان عربى « ان شاءاللَّه » گفتن را هم استثناء مىگويند ( مىگويند :\r\nاستثناء كرد ، يعنى گفت : فلان كار را مىكنم اگر خدا بخواهد . معنايش اين است : مگر اينكه خدا نخواهد ) بعضى گفته‌اند : اينجا مقصود از « وَ لا يَسْتَثْنونَ » اين است كه قسم خوردند و « ان‌شاءاللَّه » نگفتند . ولى ظاهر اين است كه اگر مقصود آن مىبود با صيغهء مضارع نمىآمد كه « وَ لا يَسْتَثْنونَ » ، مثلًا بايد گفته مىشد : « وَ مَا اسْتَثْنَوْا » و « ان‌شاءاللَّه » نگفتند ، يعنى آن‌وقت عطف به « اقْسَموا » مىشد نه عطف به « يَصْرِمُنَّها » . به عبارت ديگر اگر به معناى « ان‌شاءاللَّه » گفتن مىبود ، عطف به « اقْسَموا » بود و بايد ماضى آورده مىشد ، ولى چون مضارع آورده شده علىالظاهر عطف به « يَصْرِمُنَّها » است .\r\nپس معناى آيه اين است : قسم خوردند كه صبح بسيار زود ، هنوز كه كسى خبردار نشده ، ميوه‌هاى باغ را بچينند و هيچ چيزى را هم جدا نكنند .\r\n« فَطافَ عَلَيْها طائِفٌ مِنْ رَبِّكَ » گذشت بر آن باغ عبوركننده‌اى از جانب پروردگار تو ؛ يعنى اين را خدا فرستاده بود ، يك وسيلهء الهى بود ، يك تسبيب الهى بود ، يك نوع سبب‌سازى الهى بود . آن عبوركنندهء الهى ( كه قرآن اسمش را نمىبرد كه چه بود و از چه نوع بود ) در وقتى آمد كه آنها خواب بودند ، يعنى شب كه اينها خواب بودند كار را يكسره كرد .\r\n« فَاصْبَحَتْ كَالصَّريمِ » اين باغ گرديد مانند صريم . ( اصْبَحَ به معنى « گرديد » است ولى گرديدنِ در صبح را مىگويند « أصبح » ، گرديدنِ در شام را مىگويند « أمسى » .\r\nاصْبَحَ يعنى صبح چنين شد . ) اين باغ داخل صبح شد درحالىكه درست به شكل يك صريم يعنى يك باغِ چيده شده درآمده بود ؛ كاملًا ميوه‌ها را چيده بودند و چيزى باقى نمانده بود . آنجا كلمهء « لَيَصْرِمُنَّها » بود . « صرم » در آنجا به همان معناى چيدن و قطع كردن ميوه از درخت و از بن خودش است . اينجا هم كلمهء « صريم » را آورده است . اگر ما « كَالصَّريم » را به همين معنا بگيريم - كه ظاهرش هم همين است - معنايش اين است كه آن آفت هرچه بود و هر كه بود در همين حد بود كه از تمام ميوه‌هاى باغ - كه اينها براى خودشان چطور حدس مىزدند و حرّازى مىكردند كه چقدر و چقدر مىشود - اثرى باقى نمانده بود .\r\nبعضى گفته‌اند كه « صريم » در اينجا به معنى شب است ( البته با اقرار و اعتراف به اينكه « صريم » هم به روز اطلاق مىشود و هم به شب ؛ روز كه مىآيد شب را قطع مىكند و شب كه مىآيد روز را قطع مىكند ، به هر دو مىگويند صريم ) ، گفته‌اند كه\r\n\r\n","description":"","footnote":"","page_name":" 598 ","page_number":602},
  {"content":"\r\n\r\nمقصود آيه اين است كه باغ مانند يك شب ظلمانى و تاريك شد ، و مقصودشان اين است كه آن بلاى آسمانى كه آمد نه تنها ميوه‌ها را از بين برد ، حتى درختها را به كلى از بين برد . البته اين لغت اين نظر را چندان تأييد نمىكند .\r\n« فَتَنادَوْا مُصْبِحينَ » صبح كه شد ، اينها وقتى كه بيدار شدند يكديگر را صدا زدند « انِ اغْدوا عَلى حَرْثِكُمْ » گفتند : فوراً و به عجله « غُدُوّاً » ( صبح زود ) بالاى كشت و زراعت خودتان باشيد ( يعنى چنان برويم كه هنوز صبح زود است ما آنجا باشيم . )\r\n« انْ كُنْتُمْ صارِمينَ » اگر چنين تصميمى داريد كه زود بچينيد . « فَانْطَلَقوا » راه افتادند « وَ هُمْ يَتَخافَتونَ » . « خَفَتَ » به معنى آرام حرف زدن است . در آن آيهء كريمه داريم كه « وَ لاتَجْهَرْ بِصَلاتِكَ وَ لا تُخافِتْ بِها » « 1 » در قرائت نماز نه داد بزن و نه خيلى آرام تكلم كن .\r\nمعناى « خَفَتَ » همان حالت هَمْس است . آرام و درِ گوشى با هم حرف مىزدند .\r\nهمين‌طور كه مىرفتند ، مىگفتند : صدايتان را بلند نكنيد . آرام با همديگر حرف مىزدند ، چرا ؟ « أنْ لا يَدْخُلَنَّهَا الْيَوْمَ عَلَيْكُمْ مِسْكينٌ » يك وقت يك گدا سر و كله‌اش اينجا پيدا نشود .\r\n« وَ غَدَوْا » صبحانه وارد شدند ، فرود آمدند اما بر چه ؟ آنجا داشت « اغْدوا عَلى حَرْثِكُمْ » ، اينجا نقطهء مقابل حرث ، « حَرد » آورده است . قرآن مىگويد : به جاى اينكه بر حرث وارد شوند بر حردى وارد شدند : « وَ غَدَوْا عَلى حَرْدٍ » به جاى « حرث » بر « حرد » وارد شدند . سالى كه از باران دادن امتناع و امساك دارد « حارد » يا « حرد » گفته مىشود ؛ حيوانى كه از شيردادن ابا دارد و لگد مىزند « حرد » گفته مىشود ؛ همين‌طور زمينى كه ابا كند از اينكه چيزى به انسان بدهد و كأ نّه بر صاحب خودش خشم گرفته است كه هر چه او كوشش مىكند از اين زمين چيزى بگيرد اين زمين چيزى به او نمىدهد ؛ يك زمين خشمناك و ممسك . اين زمينى كه تا ديروز حرث بود امروز به صورت يك حرد درآمده است . « وَ غَدَوْا عَلى حَرْدٍ » وارد شدند بر چنين زمينى ، زمينى كه گويى قسم خورده است كه يك دانه ميوه به اينها ندهد .\r\nقادِرينَ . كلمهء « قدر » در قرآن به دو معنا اطلاق شده است ؛ بيشتر به همان معنى قدرت اطلاق شده است ؛ يعنى توانايى . معنى ديگرى كه در قرآن اطلاق شده است « قدر » است به معنى اندازه‌گيرى . در آيه‌اى هست : « لِيُنْفِقْ ذوسَعَةٍ مِنْ سَعَتِهِ » [ كسى كه\r\n\r\n\r\n\r\n\r\n","description":"","footnote":"\r\n( 1 ) . اسراء / 110 .\r\n","page_name":" 599 ","page_number":603},
  {"content":"\r\n\r\nثروتمند است انفاق كند 
  ] « وَ مَنْ قُدِرَ عَلَيْهِ رِزْقُهُ » و كسى كه روزىاش بر او مقدور شده است ، يعنى محدود و اندازه‌گيرى شده است ( مقصود اشخاص فقير هستند ) « فَلْيُنْفِقْ مِمّا اتيهُ اللَّهُ » « 1 » . يا در داستان حضرت يونس آيهء « وَ ذَا النّونِ اذْ ذَهَبَ مُغاضِباً فَظَنَّ أنْ لَنْ نَقْدِرَ عَلَيْهِ » معنايش اين نيست كه او گمان كرد كه ما تواناى بر او نيستيم ، ما قدرت نداريم او را بگيريم ( چنين چيزى محال است ) ، بلكه يعنى باور نمىكرد كه ما او را بگيريم ، اخذش كنيم ، محدودش كنيم . پيغمبر خدا بود ، مثل اينكه به خودش اعتماد داشت كه ما پيغمبر خودمان را هرگز در تنگنا قرار نمىدهيم . باور نمىكرد كه ما پيغمبر خود را در تنگنا قرار بدهيم : « فَظَنَّ أنْ لَنْ نَقْدِرَ عَلَيْهِ » . ولى وقتى كه ما او را در تنگنا قرار داديم ، در همان ظلمات فرياد كرد : فَنادى فِى الظُّلُماتِ انْ لا الهَ الّا انْتَ سُبْحانَكَ انّى كُنْتُ مِنَ الظّالِمينَ « 2 » .\r\nبسيارى از مفسرين گفته‌اند « قادر » در اينجا به هر دو معنا درست است : در كمال قدرت بر آن حرث وارد شدند ، اما چه فايده ؟ آنها قدرت داشتند ولى زمين چيزى به آنها تحويل نمىداد . يا « قادِرينَ » يعنى در حالى بر اين سرزمين خشمناك و غضبناك كه ابا كرده است از اينكه چيزى به آنها بدهد وارد شدند كه در دل خودشان داشتند اندازه مىكردند ؛ يعنى در همان حالى كه داشتند پيش خودشان حساب مىكردند وارد شدند . ( اين معنا بهتر است و در تفسير الميزان اين‌طور معنى كرده‌اند . )\r\n\r\nآرزوهاى بىمنطق\r\nاين يك نكتهء روانشناسانه است . انسان داراى قوهء خيال است . بسيار بسيار كم‌اند افرادى كه بتوانند خودشان را از تحت سيطرهء قوهء خيال رها سازند . آرزوهاى بىمنطق انسان - كه اكثر آرزوهاى انسان بىمنطق است - همه ملعبه‌هاى قوهء خيال است . آرزوى بىمنطق يعنى چه ؟ يك وقت انسان آرزويى دارد كه اين آرزو منطق هم دارد ، يعنى واقعاً اگر انسان فكر منطقى هم بكند ، اين فكر منطقى لااقل به صورت يك امر محتمل يا بسيار محتمل اين آرزو را تأييد مىكند . مثل يك بچه‌اى كه دارد درس مىخواند ، زحمت مىكشد ، آرزو دارد كه بعد ديپلم بگيرد ، نمره‌اى بياورد و\r\n\r\n\r\n\r\n\r\n","description":"","footnote":"\r\n( 1 ) . طلاق / 7 .\r\n( 2 ) . انبياء / 87 .\r\n","page_name":" 600 ","page_number":604},
  {"content":"\r\n\r\nبعد تحصيلات عالى را انجام دهد . اين يك آرزويى است كه منطقى هم مىتواند باشد ، يعنى روى حساب قاعده هم جور درمىآيد ، البته با يك سلسله اگرها : اگر عمرى باشد ، اگر كار كند و زحمت بكشد اين كار قابل عمل شدن است . اين را مىگويند آرزوى منطقى .\r\nولى يك سلسله آرزوها براى انسان هست كه آرزوهاى خيالى است ، يعنى فقط خيال انسان از همان انديشه‌اش لذت مىبرد . يك موضوعى را تصور مىكند كه چنين و چنان باشد ، اين‌جور بشود ، آن‌جور بشود ؛ در صورتى كه اگر خودش فكر كند هرگز عقل اجازه نمىدهد همهء اينها عمل شود ، يعنى سر راه اين آرزو صدها مانع وجود دارد كه اين صدها مانع پنج‌تايش هم رفع‌شدنى نيست . اما انسان به دليل اينكه از آن خوش‌خيالى خودش لذت مىبرد ، خيالِ خوش است و لذت مىبرد از اينكه اينها را در ذهن خودش عبور بدهد ، همين‌طور مىنشيند و پيش خودش خيال مىكند ، كه چنين و چنان بشود ؛ و مىدانيد داستانهاى زيادى در اين زمينه هست ، از جمله قصهء شيخ بهايى و نوكرش .\r\n\r\nداستان شيخ بهايى و پيشخدمتش\r\nمىدانيد شيخ بهايى مرد فوق‌العاده‌اى بوده . مسألهء قرائت افكار را خيليها دارند ، مىگويند او هم قرائت افكار داشته است . مىگويند وى پيشخدمتى داشت كه به او شيخ حسن مىگفت . ( شيخ بهايى يك آدمى بود كه بيشتر سيّاح بود و تقريباً سى سال در دنيا سياحت كرده بود ، آخر عمرش شيخ‌الاسلام اصفهان شده بود . ) روزى يك مقدار كشك به او داده بود كه بسابد و براى ناهار حاضر كند . او مشغول كشك سابيدن بود . كشك‌سابى هم كه يك آهنگ مخصوصى دارد و انسان وقتى كه در جايى باشد كه يك آهنگ خوشى هم باشد خيالش بيشتر پرواز مىكند ؛ مثلًا كنار يك نهر باشد ، صداى يكنواخت اين نهر را كه مىشنود خيالش شروع مىكند به پرواز كردن ، زمين را به آسمان مىزند و آسمان را به زمين . او پيش خودش در همان عالم خيال يك آيندهء سعادت بخشى را براى خودش تخيل مىكرد ، به اين صورت كه شيخ بالاخره از كارش معزول مىشود ، بعد من ترقى مىكنم ، تا كم‌كم به آنجا رساند كه خودش مىشود شيخ‌الاسلام اصفهان . شيخ بهايى متوجه بود كه او در عالمِ چه خيالى است ، با خود گفت ببينيم رشتهء خيال اين به كجا مىرسد . يك وقت رشتهء\r\n\r\n","description":"","footnote":"","page_name":" 601 ","page_number":605},
  {"content":"\r\n\r\nخيالش رسيد به اينجا كه پيش شاه‌عباس در مسند شيخ‌الاسلامى بالاتر از همه نشسته است ، استادش شيخ بهايى از در وارد مىشود ، حال چكار كند ؟ مسند را به او بدهد از نظر اينكه استادش و شيخ‌الاسلام قبل بوده ، آنوقت خودش مسندى ندارد ، يا او را پايين دستش بنشاند و اين درست نيست . در شش و پنج اين حرفها بود كه شيخ بهايى گفت : شيخ حسن كشكت را بساب . تا گفت : كشكت را بساب ، به خودش آمد .\r\nحال ، آدميزاد در عالم خيال اين‌جور است . مخصوصاً وقتى كه انسان مثلًا يك معاملهء زمين مىكند ، بعد مرتب خيال مىكند كه اين زمين ترقى مىكند ، بعد چنين و چنان مىكنم ؛ يا يك زراعت مىكند : امسال زراعت ما اين‌جور محصول مىدهد ، بعد اين‌طور و آن‌طور مىكنم .\r\nبعضى از مفسرين گفته‌اند « قادِرينَ » در اينجا يعنى در حالى كه در دلشان حساب مىكردند كه حالا اين‌قدر محصول داريم ، مىبريم و چنين مىكنيم و . . . در دل خودشان حساب مىكردند و به قول معروف با ابرويشان چرتكه مىانداختند كه چنين و چنان مىشود . قرآن مىگويد : همين‌طور كه داشتند با خودشان حساب مىكردند كه چنان و چنين خواهد شد ، يك دفعه وارد شدند و چشمهايشان به چنين منظره‌اى افتاد . « فَلَمّا رَأَوْها » تا چشمشان افتاد ، اول چنان يكّه خوردند و به اصطلاح شوكه شدند كه گفتند : ما گم كرده‌ايم ، راه را اشتباهى آمده‌ايم : « قالوا انّا لَضالّونَ » عوضى آمده‌ايم ، باغ ما نيست ؛ اينقدر چهرهء اين باغ عوض شده بود ! ولى فوراً فهميدند كه عوضى نيامده‌اند و حساب ديگرى در كار بوده است : « بَلْ نَحْنُ مَحْرْومونَ » نه ، ما مردمِ محروم و بيچاره هستيم ؛ يعنى ميوه‌هايمان رفت .\r\nقالَ اوْسَطُهُمْ . بعضى خيال كرده‌اند كه « اوْسَطُهُمْ » يعنى وسطىشان ، آن بچهء وسطى ؛ مثلًا اگر پنج تا بودند ، برادر سومى . ولى اكثر مفسرين گفته‌اند مقصود از اوسط « اعدل » است . « وَ كَذلِكَ جَعَلْناكُمْ امَّةً وَسَطاً » « 1 » يعنى امت معتدل . « خَيْرُ الْامورِ اوْساطُها » يعنى در هر كارى بهترينش وسطترين يعنى معتدلترين است كه از افراط و تفريط هر دو بدور است ، و لهذا اينجا گفته‌اند اوسطشان يعنى بهترينشان ، معتدلترين‌شان . « قالَ اوْسَطُهُمْ الَمْ اقُلْ لَكُمْ لَوْ لا تُسَبِّحونَ » من قبلًا به شما نگفتم ؟ اينجا\r\n\r\n\r\n\r\n\r\n","description":"","footnote":"\r\n( 1 ) . بقره / 143 .\r\n","page_name":" 602 ","page_number":606},
  {"content":"\r\n\r\nقرآن نشان مىدهد كه آن وقتى كه اينها نشستند با يكديگر كنكاش كردند ، در ميان اينها يكى بوده كه مخالف بوده است ؛ اما او چون در اقليت قرار گرفته و ديده حرفش به جايى نمىرسد ، گفته است حال اگر نمىكنيد ، نكنيد ولى به هر حال حقيقت اين است . « قالَ اوْسَطُهُمْ ألَمْ اقُلْ لَكُمْ لَوْلا تُسَبِّحونَ » به شما نگفتم اين حرفها را نزنيد ، از خدا بترسيد ، خدا را تسبيح كنيد ؟ يعنى از اين حرفهاى خودتان توبه كنيد ، اينها خدا را فراموش كردن است ، از خدا غافل شدن است ، خدانشناسى است .\r\nدر اين وقت كه دچار بلايا شدند - چون بالاخره هر چه بود اينها مؤمن‌زاده بودند ، پدرشان مرد مؤمنى بود - گفتند : « سُبْحانَ رَبِّنا انّا كُنّا ظالِمينَ » منزّه است پروردگار ما ؛ ما بد كرديم ، ما مردم ستمكارى بوديم . « فَاقْبَلَ بَعْضُهُمْ عَلى بَعْضٍ يَتَلاوَمونَ » آنگاه بعضى به بعض ديگر رو كردند ، يعنى شروع كردند با يكديگر حرف زدن ، خودشان را ملامت مىكردند ، يكديگر را ملامت مىكردند ، اين مىگفت تقصير تو شد كه اين حرف را زدى ، آن مىگفت : خير ، تو اين حرف را زدى ، تقصير تو شد .\r\nمرتب به گردن يكديگر مىانداختند و يكديگر را ملامت مىكردند . ولى بالاخره همه فهميدند كه گنهكارند .\r\nبعد از اينكه يكديگر را ملامت كردند ، همه به خطاى خودشان اقرار و اعترف كردند : « قالوا يا وَيْلَنا انّا كُنّا طاغينَ » واى به حال ما ، عجب ما طغيانگر شديم ! يعنى همين‌قدر كه پدر ما مرد و ما خود را داراى چيزى ديديم ، چقدر زود طاغى شديم و طغيان كرديم ! « عَسى رَبُّنا انْ يُبْدِلَنا خَيْراً مِنْها انّا الى رَبِّنا راغِبونَ » اين اظهار توبهء آنهاست : ما ديگر بعد از اين راغب به سوى پروردگار خودمان هستيم ، يعنى راغب به عبادت و بندگى و اطاعت او هستيم و مىخواهيم امر او را اطاعت كنيم ، بر اساس رضاى او عمل كنيم ؛ اميدواريم كه اگر اينچنين باشيم ، پروردگار ما به ما بهتر از آنچه كه بود عنايت بفرمايد ؛ اميد است كه پروردگار ما به ما عوض بدهد بهتر از اين باغ و بهتر از آنچه كه در اين باغ بود ، كه ما به سوى پروردگار خود راغب هستيم ؛ يعنى توبه كرديم .\r\n\r\nدو نكته\r\nقرآن اينجا مىفرمايد : « كَذلِكَ الْعَذابُ » عذاب دنيا چنين عذابى است . اينجا دو نكته عرض كنم . يك نكته اين كه ما آيه‌اى راجع به كفار قريش را كه قبلًا خوانديم :\r\n\r\n","description":"","footnote":"","page_name":" 603 ","page_number":607},
  {"content":"\r\n\r\n« سَنَسِمُهُ عَلَى الْخُرْطومِ » ( عن قريبٍ بينى او را به خاك خواهيم ماليد ، روى بينىاش علامت خواهيم گذاشت ) اين‌جور تفسير كرديم كه مقصود اين است كه عن‌قريبٍ اينها به عذاب دنيا خواهند رسيد . عرض كرديم كه اين آيه در مكه است و اشاره است به اينكه اينها عن‌قريب به دست مؤمنين ذليل و منكوب مىشوند ، كه در جنگ بدر همينها بودند كه اينچنين شدند . بعد يكى از آقايان گفتند : اين « سَنَسِمُهُ عَلَى الْخُرْطومِ » را فقط يك نفر گفته است كه مربوط به دنياست ، اكثر گفته‌اند مربوط به آخرت است . من تفسير را نگاه كردم ، مخصوصاً تفسير فخررازى كه اقوال را نقل مىكند ، ديدم اين‌جور نيست . دو قول بوده است : يكى قول آنهايى كه گفته‌اند :\r\nمقصود آخرت است ، و ديگر قول آنهايى كه گفته‌اند : مقصود دنياست ؛ و شايد بيشتر كسانى هستند كه گفته‌اند مقصود دنياست ، و بعلاوه منافاتى ميان جمع بين هر دو نيست .\r\nمطلب ديگر اين است كه اين « كَذلِكَ الْعَذابُ » نيز قرينه است براى آن مطلب .\r\nاينجا وقتى مىگويد اين است عذاب ، اينچنين عذاب مىكنيم ، معلوم مىشود آنجا هم وعدهء عذاب دنيا داده است ، چون اينجا عذاب دنياست ؛ منتها مىگويد عذاب دنيا رافع عذاب آخرت نيست : « وَلَعَذابُ الْاخِرَةِ اكْبَرُ » عذاب آخرت ، [ به نحو 
  ] بزرگتر سر جاى خودش هست . پس اين هم قرينه‌اى است بر همان « سَنَسِمُهُ عَلَى الْخُرْطومِ » به آن معنا كه ما تفسير كرديم .\r\n\r\nبرخى گناهان در همين دنيا نيز عقوبت دارد\r\nمطلب ديگرى به مناسبت آيات « انّا بَلَوْناهُمْ كَما بَلَوْنا أصْحابَ الْجَنَّةِ . . . » عرض كنم و آن مطلب اين است كه خداوند عقوبت بعضى از گناهان را در همين دنيا مىكند ، و در آخرت [ عقوبت 
  ] سر جاى خودش هست . در ميان عقوبتهايى كه در دنيا عكس‌العمل دارد ، يكى همين گناهانى است كه منجر به محروم كردن و مخصوصاً دل شكستن يك عده مردم بيچاره و فقير و ضعيف مىشود . اين يك امر عجيبى است ؛ يكى مسألهء پدر و مادر است ، كه بدى كردن به پدر و مادر در همين دنيا عقوبت دارد و ديگر بدى كردن به مردم دلشكسته است . . . « 1 »\r\n\r\n\r\n\r\n\r\n","description":"","footnote":"\r\n( 1 ) . [ متأسفانه اندكى از سخنان استاد شهيد روى نوار ضبط نشده است . 
  ]\r\n","page_name":" 604 ","page_number":608},
  {"content":"\r\n\r\n\r\nتفسير سورهء قلم ( 4 )\r\nاعوذ باللَّه من الشيطان الرجيم\r\nافَنَجْعَلُ الْمُسْلِمينَ كَالْمُجْرِمينَ . ما لَكُمْ كَيْفَ تَحْكُمونَ . امْ لَكُمْ كِتابٌ فيهِ تَدْرُسونَ . انَّ لَكُمْ فيهِ لَما تَخَيَّرونَ . امْ لَكُمْ ايْمانٌ عَلَيْنا بالِغَةٌ الى يَوْمِ الْقِيمَةِ انَّ لَكُمْ لَما تَحْكُمونَ . سَلْهُمْ ايُّهُمْ بِذ لِكَ زَعيمٌ . امْ لَهُمْ شُرَكاءُ فَلْيَأْتوا بِشُرَكائِهِمْ انْ كانوا صادِقينَ . يَوْمَ يُكْشَفُ عَنْ ساقٍ وَ يُدْعَوْنَ الَى السُّجودِ فَلا يَسْتَطيعونَ . خاشِعَةً ابْصارُهُم تَرْهَقُهُمْ ذِلَّةٌ وَ قَدْ كانوا يُدْعَوْنَ الَى السُّجودِ وَ هُمْ سالِمونَ . فَذَرْنى وَ مَنْ يُكَذِّبُ بِهذَا الْحَديثِ سَنَسْتَدْرِجُهُمْ مِنْ حَيْثُ لا يَعْلَمونَ . وَ امْلى لَهُمْ انَّ كَيْدى مَتينٌ « 1 » .\r\n. . . « 2 » اينها سبب چنين روحيه‌هاى پليدى در او شده است . اين آياتى كه الآن خوانديم همان‌طور كه مفسرين گفته‌اند جواب به يك سؤال مقدّر و غيرمذكور است ، يعنى در آيات ذكر نشده است ولى چنين مطلبى را عرضه مىداشته‌اند .\r\n\r\n\r\n\r\n\r\n","description":"","footnote":"\r\n( 1 ) . قلم / 35 - 45 .\r\n( 2 ) . [ چند جمله‌اى از ابتداى اين جلسه روى نوار ضبط نشده است . 
  ]\r\n","page_name":" 605 ","page_number":609},
  {"content":"\r\n\r\n\r\nقياس كردن وضع آخرت با وضع دنيا\r\nآن مردم به واسطهء همان تَرَف يعنى مترف‌بودن و متنعم بودن به نعمتها ، كم‌كم اين خيال برايشان پيدا شده بود كه اساساً يك نوع امتياز ذاتى از ديگران دارند ، [ لذا 
  ] يك نوع عزت بلاجهت براى خود قائل بودند ؛ و از جمله حرفهايى كه اينها مىزدند اين است كه به اصطلاح معروف مىگفتند « سالى كه نكوست از بهارش پيداست » .\r\nدنيا و آخرت نمونه‌هاى يكديگرند . همين‌طور كه خدا در دنيا ما را عزيز داشته است حتماً در آخرت هم ما را عزيز خواهد داشت . همين وضع فعلى دنياى ما قرينه است بر اينكه در آخرت هم وضع همين‌طور خواهد بود . اگر آخرتى باشد ( ما نمىدانيم آيا دنياى ديگرى هست يا نيست ، ولى شما مسلمانها كه مىگوييد دنياى ديگرى هست ، فرضاً دنياى ديگرى هم باشد ) باز وضع ما از شما بهتر خواهد بود ، به دليل دنياى فعلى . همين‌طور كه در اينجا وضع ما از شما بهتر است و شما يك عده مردم فقير محروم مفلوكى هستيد ، در آنجا هم حتماً وضع ما بهتر خواهد بود .\r\nاين يك خيالى است كه به شكلهاى مختلف براى افراد بشر پيدا مىشود ، يعنى يك تخيل شيطانى است و يك مايهء فريبى است كه به عناوين مختلف در اذهان پيدا مىشود . قرآن اين مطلب را در سورهء ياسين و در جاهاى ديگر نيز يادآورى فرموده است . از آن جمله اين است كه وقتى دستور مىرسيد كه بر فقرا انفاق كنيد ، عده‌اى انفاق را محكوم مىكردند و مىگفتند - به مَثل امروز فارسى ما - خدا مورچه را ديده كه كمرش را اينقدر باريك كرده است . خدا اينها را مىشناخته كه چه آدمهاى بدى هستند و لايق و شايسته نيستند كه اينها را گرسنه و برهنه نگه داشته است . اگر اينها چنين لياقتى مىداشتند خدا خودش مىداد ، چرا ما بدهيم ، مگر از خزانهء خدا كم مىآمد كه به اينها بدهد ، چرا ما بدهيم ؟ ( وَ إذا قيلَ لَهُمْ أَنْفِقوا مِمّا رَزَقَكُمُ اللَّهُ قَالَ الَّذينَ كَفَروا لِلَّذينَ امَنوا أَنُطْعِمُ مَنْ لَوْ يَشاءُ اللَّهُ أطْعَمَهُ إنْ أنْتُمْ إلّافى ضَلالٍ مُبينٍ ) « 1 » .\r\nخلاصه اينها ملاكات مادى دنيوى را كافى براى ملاكات اخروى مىگرفتند .\r\nبهره‌مند بودن هرچه بيشتر از ماديات را دليل بر اين مىگرفتند كه اگر جهان ديگرى هم باشد ، اگر معنويتى باشد و اگر تقربى به خدا باشد ، در آنجا هم باز همين اشخاص پيشتر و جلوتر خواهند بود . اصلًا اينكه خدا اينقدر به ما داده دليل بر اين است كه\r\n\r\n\r\n\r\n\r\n","description":"","footnote":"\r\n( 1 ) . يس / 47 .\r\n","page_name":" 606 ","page_number":610},
  {"content":"\r\n\r\nخدا ما را بيشتر دوست دارد و ما در نزد او مقربتر هستيم و بنابراين اگر دنياى ديگرى هم باشد مطلب از همين قرار خواهد بود .\r\n\r\nپاسخ قرآن\r\nحال ، قرآن جواب اين مطلب را مىدهد ، مىفرمايد : « أفَنَجْعَلُ الْمُسْلِمينَ كَالْمُجْرِمينَ » اينها نزد خودشان چه خيال كرده‌اند ؟ آيا ما مسلم و مجرم را در يك درجه قرار خواهيم داد ؟ آنجا كه حساب حساب تسليم امر خدا بودن است ، آن‌كه مسلم است و تسليم امر خداست ، خداى خود را مىشناسد و خود را تسليم امر خدا كرده است با آن‌كه مجرم است و متخلّف و عاصى ، [ در يك درجه قرار مىگيرد ؟ 
  ] قرآن مسائلى را كه فطرت هر كسى بدون اينكه نيازى به استدلال داشته باشد آن مسائل را مىفهمد ، به صورت سؤال مطرح مىكند ، يعنى اين را وجدان خودتان درك مىكند و ديگر دليل نمىخواهد . « أفَنَجْعَلُ الْمُسْلِمينَ كَالْمُجْرِمين » ما ، خداى عالَم ، خداى حكيم و عليم و عادل ، مسلم و مجرم را در يك درجه قرار مىدهيم ؟ چنين چيزى ممكن است ؟ ! عقلتان كجا رفته است ؟ « ما لَكُمْ كَيْفَ تَحْكُمونَ » چه مىشود شما را ؟\r\nچگونه قضاوتى است كه مىكنيد ؟ صددرصد جنبهء عقلى دارد ( همين‌طور كه بعضى مفسرين گفته‌اند ) يعنى عقل شما كجا رفته است ؟ يك وقت شما قائل به خدايى نيستيد ، به يك سلسله عوامل مادى كور و كر طبيعى قائل هستيد و چنين فرض مىكنيد كه همان عواملى كه در دنيا ما را جلو انداخته است در آخرت هم ما را جلو خواهد انداخت ؛ و يك وقت صحبت خدا را مىكنيد ، خداى عادل و حكيم ؛ در اين صورت عقلتان كجا رفته است كه خداى عادل و عليم و حكيم ، مسلم و مجرم را در يك پايه و درجه قرار دهد ؟ چه مىشود شما را ؟ اين چه حكم و قضاوتى است كه مىكنيد ؟ اين چگونه فكر كردنى است ؟ اين چگونه قضاوت‌كردنى است ؟\r\nبعد مىفرمايد : أَمْ لَكُمْ كِتابٌ فيهِ تَدْرُسونَ . ممكن است يك كسى بگويد اين استدلال كه شما مىكنيد استدلال عقلى و متكلمانه و فيلسوفانه است ؛ درست است ، اگر ما باشيم و ملاكها و معيارهاى عقلى ، اينها جور درنمىآيد ، ولى ما به منقول استناد مىكنيم نه به معقول ؛ يعنى مىگوييم در كتابهاى دينى ، در كتابها و سنتهاى گذشته چنين آمده است . قرآن مىگويد حال حكم عقل به كنار ، آيا چنين سندى داريد ؟ « أَمْ لَكُمْ كِتابٌ فيهِ تَدْرُسونَ » آيا يك كتاب آسمانى در نزد شماست كه آن\r\n\r\n","description":"","footnote":"","page_name":" 607 ","page_number":611},
  {"content":"\r\n\r\nكتاب را قرائت مىكنيد و با استناد به آن - كه در فلان آيه يا حديث يا سنت چنين چيزى آمده است - اين سخن را مىگوييد ؟ ( يعنى چنين چيزى نيست ؛ اين حرف مفت چيست كه از خودتان درآورده‌ايد ؟ ! ) « أَمْ لَكُمْ كِتابٌ فيهِ تَدْرُسونَ » آيا كتابى برايتان هست كه در آن كتاب اين حرفها را مىخوانيد و به استناد آنها اين حرفها را مىزنيد كه « إنَّ لَكُمْ فيهِ لَما تَخَيَّرونَ » خدا شما را سوگلى انتخاب كرده است ؟ ( داستان گوسالهء حاج ميرزا آغاسى كه آزادى مطلق داشت و وقتى كه در باغها و مزرعه‌هاى شهر مىرفت كسى جرأت نمىكرد مزاحمش بشود . ) آيا در يك جايى چنين سند كتبى و منقولى داريد كه گفته‌اند اختيار مطلق با شماست ، هر كارى كه دلتان مىخواهد انتخاب كنيد و هر نعمتى هم كه انتخاب كنيد مال شما ؛ آيا چنين چيزى است ؟ « إنَّ لَكُمْ فيهِ لَما تَخَيَّرونَ » در يك كتابى شما مىخوانيد كه هرچه را كه خودتان انتخاب و اختيار كنيد آن ديگر مال شماست ؟\r\nممكن است شما حرف سومى بگوييد و آن اين است كه دليل عقلى وجود ندارد ، در كتاب آسمانى هم چيزى نيامده است ، ولى يك قول خصوصى توأم با يك قسمتهاى غِلاظ و شِداد مؤكّد [ در كار است ؛ 
  ] خدا به طور خصوصى به شما قول داده و رويش هم قسم خورده است ، و قسم خورده است كه تا روز قيامت از اين قسم خودش برنگردد ؛ آيا شما يك چنين قسمى داريد ؟ « أمْ لَكُمْ أَيْمانٌ عَلَيْنا بالِغَةٌ الى يَوْمِ الْقِيمَةِ » يا شما بر عهدهء ما يك قسمى داريد ، يعنى ما را قسم داده‌ايد و ما قسم خورده‌ايم كه استثنائاً بر خلاف همهء كتابهاى آسمانى و همهء دليلهاى عقلى ، ما براى شما چنين كارى بكنيم كه « إنَّ لَكُمْ لَما تَحْكُمونَ » براى شما همان چيزى است كه شما حكم كنيد و هر چه دل شما بخواهد ؟ همه عطف به آن گذشته است : « أَنْ كانَ ذا مالٍ وَ بَنينَ » يعنى اين دارم‌دارم‌ها ، كار را به جايى مىرساند كه انسان خيال مىكند كه آنچه دل او بخواهد همان است كه بايد بشود ، هر چه او حكم كند همان خواهد بود ، هرچه او دلش بخواهد همان مىشود . چون ديده كه در دنيا هر چه خواسته ، شده است ، اين برايش يك اصل كلى شده است .\r\nبعد قرآن مىگويد كه اى بدبخت بيچاره ! اينكه هر چه از ماديات خواستى ، شده است ، همين براى تو عقوبت الهى بوده است كه آن را براى خودت يك اصل قرار داده‌اى ؛ و اگر تو استحقاق لطف و عنايت خدا را مىداشتى ، در يك‌جا آن چيزى كه مىخواستى نمىشد تا تو بيدار شوى . موفقيتها عيب بزرگش اين است كه انسان را\r\n\r\n","description":"","footnote":"","page_name":" 608 ","page_number":612},
  {"content":"\r\n\r\nبيهوش مىكند ، و شكستها حسن بزرگش اين است كه انسان را به هوش مىآورد .\r\nموفقيتها غالباً انسان را مغرور ، غافل و از خود بىخبر مىكند ؛ و برعكس ، شكستهاست كه انسان را بيشتر به فكر وادار مىكند و پردهء غفلت را از جلوى چشم انسان برمىدارد .\r\n\r\nدوست‌داشتن‌هاى خدا بىمنطق نيست\r\nدر آيات بعد مىخوانيم خيلى افراد هستند كه هر چه بيشتر موفقيت پيدا مىكنند بيشتر شاكر و ذاكر خدا مىشوند ( و بايد همچنين باشند ) ، يك ذره سبب غفلت آنها نمىشود ؛ ولى بعضى از مردم برعكس ، كارشان به جايى مىرسد كه واقعاً اين توهم برايشان پيدا مىشود كه آنچه در دنيا هست دليل بر تقرب ما نزد خداى متعال است و اينكه خدا ما را دوست دارد . ديده‌ايد بعضى اشخاص مىگويند اصلًا خدا مرا دوست دارد . خيال كرده كه‌خدا يك كسى را [ به گزاف دوست مىدارد 
  ] مثل اينكه انسانى گاهى به طور دلبخواهى كسى را دوست دارد و دربارهء او هرگونه تبعيض و بىعدالتى را نسبت به افراد ديگر روا مىدارد . خدا هيچ‌كسى را جز بر قانون خودش دوست نمىدارد . نه تنها خدا چنين است ؛ شما انسانهاى حكيم را در نظر بگيريد ، هر انسانى به هر اندازه كه از حكمت بيشتر برخوردار باشد دوست داشتنش افراد و اشياء را ، از بىضابطه‌بودن خارج مىشود و تحت ضابطه درمىآيد ، و هرچه انسانها از حكمت دور تر باشند دوستيهايشان هم بىمنطق‌تر است .\r\nخداى متعال كه حكيم علىالاطلاق است ، محال است كه به طور بىمنطق انسانى يا گروهى را دوست داشته باشد ، همان ادعايى كه يهوديها مىكردند : لَنْ تَمَسَّنَا النّارُ إلّاأَيّاماً مَعْدودَةً « 1 » . منطقىترين كارها كار خداست و منطقىترين عنايتها عنايتهاى خداست و منطقىترين دوست‌داشتن‌ها دوست‌داشتن‌هاى خداست .\r\n« أمْ لَكُمْ أيْمانٌ عَلَيْنا بالِغَةٌ الى يَوْمِ الْقِيمَةِ » يا اينها برعهدهء ما قَسمهايى دارند ، ما را قسم داده‌اند و ما قبول كرده‌ايم و ما درگير قسمى هستيم كه خورده‌ايم و نمىتوانيم قسم خودمان را نقض كنيم ، و اين قسم را هم تا روز قيامت امتداد دادند و مدتش يك سال و دو سال و پنج سال نيست ، قسمى است كه براى يك مدت طولانى است\r\n\r\n\r\n\r\n\r\n","description":"","footnote":"\r\n( 1 ) . بقره / 80 .\r\n","page_name":" 609 ","page_number":613},
  {"content":"\r\n\r\nكه تا قيامت بكشد و در قيامت تكليفش روشن شود ، آيا چنين چيزى در كار بوده است ؟ « سَلْهُمْ أيُّهُمْ بِذلِكَ زَعيمٌ » گويى قرآن به صورت استهزاء مىگويد از اينها بپرس آن قائد و رهبر اينها كه آمده با ما سوگندنامه امضا كرده است كيست ؟ يعنى اين خيالات و اوهام چيست كه اينها به همديگر مىبافند ؟ !\r\nيا مطلب چيز ديگرى است و آن اين است : اگر مسأله ، خدايى بود مطلب همين بود كه قرآن گفته است ، كار خدا همين است ؛ ولى غيرخدا هم هست ؛ يك دست‌اندركارهاى ديگرى در خلقت در مقابل خدا وجود دارند كه آنها هم مىتوانند علىرغم خواسته و رضاى الهى كارهايى را انجام دهند . اينها همان معبودها و شركايى هستند كه اينان آنها را مىپرستند . پس ممكن است اينها در اين خيالى كه پيدا كرده‌اند كه ما هر كارى كه بخواهيم مىكنيم و در قيامت هم وضع ما از شما بهتر است ، اعتمادشان به آن شركاست ، آنهايى كه اين افراد آنان را شريك خدا قرار داده‌اند . « أمْ لَهُمْ شُرَكاءُ » يا براى اينها شركايى است ؟ ( يعنى شريكهاى خدا كه اينها براى خود فرض كرده‌اند ؛ چون آن شريكها كه واقعاً شريك خدا نيستند ، شريكهايى هستند كه اينها پيش خودشان فرض كرده‌اند . ) يا به نفع اينها يك عده شركايى براى خدا در كار است ؟ « فَلْيَأْتوا بِشُرَكائِهِمْ انْ كانوا صادِقينَ » اگر راست مىگويند معرفى كنند . « يَوْمَ يُكْشَفُ عَنْ ساقٍ وَ يُدْعَوْنَ الَى السُّجودِ فَلا يَسْتَطيعونَ » شركاى خودشان را در آن روز حاضر كنند ، آن روزى كه پرده‌ها برداشته مىشود .\r\n« يُكْشَفُ عَنْ ساقٍ » را چند جور تفسير كرده‌اند . روزى كه ساقهاى پاها كشف مىشود . اين جمله در زبان عربى - همين‌طور كه كشّاف و ديگران گفته‌اند - كنايه است ؛ يعنى روزى كه كار در نهايت درجه شدت پيدا مىكند . مثل آنچه ما مىگوييم « آن روزى كه پاچه‌ها را بايد بالا زد » كه وقتى انسان پاچه را بالا مىزند ساق پا معلوم است . آن روزى كه پاچه‌هاى پاها بايد بالا زده شود ، كنايه از اين است : روزى كه هر كسى جز با نيروى عمل خودش كارى نمىتواند انجام دهد ؛ روزى كه اين خيالات و اوهام بايد دور ريخته شود .\r\n\r\nقيامت ، نتيجهء ملكات انسان\r\nو در آن روز مردم خوانده مىشوند به سجده كردن ولى اينها ديگر قدرت سجده‌كردن ندارند . مكرر گفته‌ايم آنچه در قيامت ظهور مىكند نتيجهء ملكاتى است\r\n\r\n","description":"","footnote":"","page_name":" 610 ","page_number":614},
  {"content":"\r\n\r\nكه انسانها در دنيا كسب مىكنند ، با اين تفاوت كه ملكاتى كه انسان در دنيا كسب مىكند اگرچه عمل به خلافش خيلى دشوار است ولى انسان تا در دنيا هست باز امكان اينكه بر خلاف ملكات خودش عمل كند برايش وجود دارد ؛ چون دار ، دار عمل است ، دار قوه و استعداد است ، دار فعليت محض نيست . به هر اندازه كه ملكات خوب انسان در اين دنيا فعليت پيدا كند امكان اينكه كار بد از انسان سر بزند ضعيفتر است ولى امر ناممكنى نيست . آن عادلترين عادلها هم امكان اينكه يك معصيت از او سر بزند هست . فقط مقام عصمت يك مقام بالاترى است كه ديگر روى آن نمىشود حرف زد و الّا عادلترين عادلها هم امكان لغزش در آنها هست .\r\n\r\nسخن مرحوم مقدس اردبيلى\r\nدر ميان علما چند نفر هستند كه به زهد و ورع و تقوا و عدالتِ بىخدشه ضرب‌المثل‌اند . يكى از اينها مرحوم مقدس اردبيلى ( ملا احمد اردبيلى ) است . او مرد بسيار عالمى است و در فقه از او به عنوان « محقق اردبيلى » ياد مىشود ، ايضاح فخرالمحققين را شرح كرده‌است و تا اندازه‌اى معقول و منقول هر دو را خوانده است .\r\nگويا مدتى در شيراز نزد محقق دوانى تحصيل مىكرده است و بعد به نجف رفت .\r\nنجف را بعد از شيخ طوسى ، محقق اردبيلى احياء كرد . اين حوزه‌اى كه تا عصر ما بوده و هست - و دعا كنيم خداوند باز هم حفظش كند كه الآن با خطر بزرگى مواجه است ، به يك اعتبار بعد از هزار سال و به يك اعتبار بعد از حدود پانصد سال مىخواهند منحلّش كنند - براى بار دوم محقق اردبيلى آن را احياء كرد . وى معاصر با صفويه است و شاه‌عباس خيلى اصرار كرد كه ايشان را به اصفهان بياورد . همين مسجد شاه را كه مىساختند ، گفت من مىخواهم كه اعدل و اعلم علما در اينجا نماز بخواند ، و شيخ بهايى با عده‌اى رفتند نجف و او را انتخاب كردند ؛ هر كارى كردند به ايران نيامد و با نيامدن خودش حوزهء نجف را حفظ و نگهدارى كرد . مردى بوده در نهايتِ زهد و ورع و تقوا و به حق به او كراماتى نسبت داده‌اند و نقل كرده‌اند . در عين حال مىگويند از همين مرد پرسيدند ( يك مرد عارفِ به خود و خودشناس و خداشناس اين‌طور جواب مىدهد ) اگر شما در جايى قرار بگيريد كه در آنجا يك زن اجنبى زيبايى باشد و خلوت مطلق ، احدى غير از خدا اطلاع نداشته باشد و از عاقبتش صددرصد مطمئن باشيد چه مىكنيد ؟ گفت : به خدا پناه مىبرم . نگفت ما\r\n\r\n","description":"","footnote":"","page_name":" 611 ","page_number":615},
  {"content":"\r\n\r\nبرتر از [ اين هستيم ، 
  ] ما ديگر بعد از اين حرفها [ به خودمان اطمينان داريم . 
  ] ما و ما ندارد . گفت : به خدا پناه مىبرم ؛ يعنى به خود اعتماد نمىكند .\r\nاز آن طرف ، براى بدكار هم كار بد هر چه بيشتر ملكه بشود امكان برگشتن به سوى كار خوب ضعيفتر مىشود . هر مقدار كه اين ملكه راسختر بشود ، امكان توبه‌كردن ، بازگشتن و اثر گذاشتن نصيحت و موعظه در او كمتر مىشود ولى در عين حال سلب نمىشود ؛ اگر به اندازهء يك مو هم باشد ، باز اين امكان بازگشت هست ؛ همين‌طور كه تاريخ و حكايات نشان مىدهد كه چه گنهكارانى و در چه حدى از گنهكارى آخر توبه كرده و برگشته‌اند . البته امكانش ضعيف و ضعيفتر مىشود ، يعنى درصد برگشتن كمتر مىشود ؛ اگر ابتدا پنجاه درصد ماندنِ به حال گناه و پنجاه درصد رفتن است ، وقتى كه گناه بيشتر شد اين پنجاه درصد ماندن مىشود پنجاه و يك ، آن مىشود چهل و نه ؛ كم‌كم اين مىشود پنجاه و دو ، آن مىشود چهل و هشت ، و همين‌طور درصد ضعيف مىشود .\r\n\r\nتمثيل مولوى\r\nاين داستان را مكرر گفته‌ايم ، داستان خاربُن و خاركن كه چه مَثل خوبى ملا در اينجا آورده است ؛ مىگويد مردى درخت خارى را جلوى درِ خانه‌اش كاشته بود ( يا روييده بود ) كه مزاحم مردم بود . به او مىگفتند كه اين درخت را بكَن كه اسباب زحمت خودت و مردم مىشود . مىگفت : بسيار خوب ، مىكَنم ، دير نمىشود . امسال نكَند . سال ديگر به او گفتند بكن ، گفت : بسيار خوب مىكَنيم ، حالا دير نمىشود . باز هم نكند . هر چه به او مىگفتند ، همين جواب را مىداد . حس نمىكرد كه سال به سال اين درخت ريشه‌دارتر و قويتر و ستبرتر مىشود و خودش پيرتر و ضعيفتر و نحيف‌تر ، يعنى نيروى كندن او ضعيف مىشود و نيروى ماندن آن قوى :\r\n خاركن در سستى و در كاستن * خاربن در قوّت و برخاستن \r\nولى به هر حال [ امكان توبه و بازگشت 
  ] تا آخر باقى است . اما همين‌قدر كه انسان از اين دنيا قدم به دنياى ديگر گذاشت كه دنياى فعليت محض است ، ديگر آنجا دار تكليف نيست ، از باب اينكه امكان عمل براى انسان نيست .\r\nدر اين دنيا وقتى به آنها مىگفتند سجود كن ، خضوع كن ، تسليم پروردگارت باش ، امكان اين كار برايشان بود ، ولى در آنجا وقتى به آنها مىگويند تسليم امر\r\n\r\n","description":"","footnote":"","page_name":" 612 ","page_number":616},
  {"content":"\r\n\r\nپروردگار باشيد ( ابتدا فرمود : « أَفَنَجْعَلُ الْمُسْلِمينَ كَالْمُجْرِمينَ » مسلمها ، تسليمها ، خاضعها ؛ اينجا هم سجود است كه مَثل اعلاى همان اسلام و تسليم است ) ديگر آن روحيهء استكبار و جحودى كه در دنيا داشتند و با همان به آنجا رفتند به آنها اجازه نمىدهد و نمىتوانند تسليم باشند ، از قبيل نتوانستن كسى كه خُلقش به او اجازه نمىدهد . گاهى كارى را به انسان تكليف مىكنند ، مثلًا مىگويند شما اين تواضع را در مقابل فلان كس بكن ؛ مىگويد آقا من نمىتوانم ، اين كار از من ساخته نيست .\r\nمىفرمايد ديگر نمىتوانند و روحشان به آنها اجازه نمىدهد .\r\n« خَاشِعَةً أَبْصارُهُم » ولى وضع اسف‌انگيز خودشان را كه مىبينند ، چشمهايشان حالت فروافتادگى دارد . يك انسان شكست‌خوردهء مأيوس نااميد چگونه از نگاههايش پيداست ؟ « تَرْهَقُهُمْ ذِلَّةٌ » فراگرفته است آنها را ذلتى و مسكنتى ؛ يعنى آثار ذلت و مسكنت و بيچارگى از تمام وجود اينها پيدا و آشكار است .\r\nوَ قَدْ كانوا يُدْعَوْنَ إلَى السُّجودِ وَ هُمْ سالِمونَ . براى اينكه كسى نگويد چرا در آخرت اينها دعوت به سجود و عبادت و تسليم امر خدا مىشوند ، مىفرمايد در دنيا در حالى كه سالم و پاك و بىعيب بودند ، با فطرت توحيد بودند و اين عيبها را پيدا نكرده بودند دعوت مىشدند ولى گوش نمىكردند .\r\n« فَذَرْنى وَ مَنْ يُكَذِّبُ بِهذَا الْحَديثِ سَنَسْتَدْرِجُهُمْ مِنْ حَيْثُ لا يَعْلَمونَ » اى پيغمبر ! بگذار مرا و اين مردم . ( نه معنايش اين است كه تو مانع شدى ؛ تعبيرى است كه در مقام تهديد گفته مىشود . ما خودمان در فارسى گاهى مىگوييم : حالا بگذار ببين من چه مىكنم . طرف نيامده كه دست ما را گرفته باشد ، ولى وقتى مىخواهيم بگوييم در آينده چنين خواهم كرد ، مىگوييم : بگذار ببين من در آينده چه مىكنم . اين همان « بگذار » ى است كه ما در فارسى مىگوييم . ) بگذار مرا و مردمى كه اين سخنان و اين حقايق را دروغ مىپندارند . بدترين عقوبتها همين عقوبت دنياى آنهاست ، همين چيزى كه آنها ملاك نعمت مىدانند ، همين نقمتهايى كه در پوشش نعمت به آنها داده‌ايم . « سَنَسْتَدْرِجُهُمْ مِنْ حَيْثُ لا يَعْلَمونَ » اينها را كم‌كم ، آرام‌آرام ، تدريجى و درجه به درجه مىگيريم ، آنچنان كه خودشان نمىفهمند و نمىدانند .\r\n\r\nاستدراج\r\n« استدراج » كه در آيات ديگر قرآن با تعبيرات ديگرى آمده است ، از جمله اصول و\r\n\r\n","description":"","footnote":"","page_name":" 613 ","page_number":617},
  {"content":"\r\n\r\nحقايقى است كه قرآن مجيد بيان كرده است . در رابطهء انسان و نعمتها يا در رابطهء انسان و بلايا و شدائد ، فكرهاى كوتاه همين‌طور فكر مىكنند كه قرآن نقل كرد ، يعنى يك چيز بيشتر نمىبينند : نعمت چيست ؟ مگر جز سلامتى و پول ، نعمتى هم در دنيا وجود دارد ؟ پول نعمت مطلق ، سلامتى نعمت مطلق ، اولاد و فرزندان و عشيره نعمت مطلق ؛ هر كسى كه خدا اينها را به او داد ، اينها نعمت مطلق است و نعمت مطلق هم دليل بر تقرب در نزد خداست . ( مسلّم اگر چيزى نعمت علىالاطلاق باشد دليل بر قرب انسان به خداست . ) بلايا چيست ؟ مگر جز فقر بلايى وجود دارد ؟ مگر جز بيمارى بلايى وجود دارد ؟ مگر جز تنهايى و بىكسى بلايى در دنيا وجود دارد ؟ پس هر كس اين‌طور بود خدا زده است : فلان‌كس يك آدم خدا زده است . ما خدا زده هستيم ، اگر خدا زده نبوديم كه اين‌همه فقير نبوديم ، اگر خدا زده نبوديم كه تن ما سالم مىبود . در صورتى كه مطلب اين‌طور نيست . عكسش هم نيست كه مال و ثروت بلاست ، فقر نعمت است . هيچ‌كدام از اينها نيست . مال و ثروت با نوع عكس‌العملى كه انسان با داشتن مال و ثروت نشان بدهد مشخص مىشود كه بلاست يا نعمت . مال ، ثروت ، سلامت ، فرزندان براى يك انسانى كه اينها را نعمت خدا مىبيند و مىداند و مغرور نمىشود و شكر اين نعمتها را بجا مىآورد ، يعنى اين نعمتها را آنچنان استفاده مىكند كه رضاى الهى در آنهاست ، مىشود نعمت . همينها به علاوهء غرور و اسراف در نعمتهاى خدا و خرج‌كردن در راه نامشروع يا درآوردن از راه نامشروع ، نقمتهاى الهى است . فقر هم همين‌طور است . اى بسا مردمى كه با داشتن فقر جهنمى هستند ، براى اينكه عكس‌العملى كه در اين زمينه نشان مىدهند عكس‌العمل ناسپاسى ، نارضايى ، ناشكرى ، كفرگويى و امثال اينهاست .\r\nپس افرادى ممكن است كه متنعم به نعمتهاى ظاهرى باشند و هيچ اشكالى در كارشان پيش نيايد ؛ بيشتر بايد از اين وحشت كنند كه نكند ما مغضوب پروردگار هستيم كه هيچ اشكالى در كار ما پيش نمىآيد .\r\nدر حديث است ( همين را باز مولوى به شعر آورده است ) كه در زمان شعيب مردى بود كافر نعمت ، فاسق و فاجر ؛ آمد به شعيب گفت كه شعيب ! اين چگونه است ، اينهايى كه شما اسمش را گناه گذاشته‌ايد من همهء اين گناهها را مرتكب مىشوم ؛ معلوم مىشود خدا مرا خيلى دوست دارد براى اينكه هرگز مرا معاقبه و اخذ نمىكند . شعيب در عالم وحى از خدا سؤال كرد كه اين بنده چنين مىگويد . به او\r\n\r\n","description":"","footnote":"","page_name":" 614 ","page_number":618},
  {"content":"\r\n\r\nوحى رسيد كه به او بگو كه ما مدتهاست كه تو را گرفته‌ايم و تو خودت خبر ندارى .\r\nهمين كه اساساً ما هيچ اشكالى در كار تو به وجود نمىآوريم اين بدترين عقوبتهاست كه نمىخواهيم تو رويت به طرف ما بيايد .\r\nاين ، اخذ تدريجى است و در تعبير قرآن « استدراج » آمده است و يكى از بدترين عقوبتهاست ، چون مجال و فرصت توبه‌كردن را از انسان مىگيرد ، يعنى انسان مىرسد به حالى كه لطف و عنايت خداى متعال ، ديگر به هيچ نحو شامل حال او نمىشود و انسان اين مقدار شايستگى ندارد كه خدا او را با يك گرفتارى متوجه خودش كند .\r\n« فَذَرْنى وَ مَنْ يُكَذِّبُ بِهذَا الْحَديثِ » بگذار مرا و مردمى كه اين حديث و سخن و اين حقايق را دروغ مىپندارند ؛ اينها را در همين دنيا مىگيريم ، اما طورى مىگيريم كه خودشان هم نمىدانند گرفته شده‌اند ، عكسش را خيال مىكنند : « سَنَسْتَدْرِجُهُمْ مِنْ حَيْثُ لا يَعْلَمونَ » تدريجاً و درجه به درجه اينها را مىگيريم از راهى كه خودشان نمىدانند . اينكه مىگويند مكر الهى ، نه مكر به آن معناست كه يك انسان دربارهء انسان ديگر مكر مىكند ، بلكه كارى است كه نتيجه‌اش نظير نتيجهء يك مكر است ؛ يعنى به طور پنهان و ناآشكار مىگيريم . وَ يَمْكُرونَ وَ يَمْكُرُ اللَّه « 1 » ، وَ مَكَروا وَ مَكَرَ اللَّه « 2 » . در همين جا هم كلمهء « كيد » دارد : « وَ امْلى لَهُمْ انَّ كَيْدى مَتينٌ » مهلتشان مىدهيم ، كيد و مكر ما خيلى با متانت و حكيمانه است . تا اينجا قسمتى از اين مطلب بود .\r\n\r\nسخن حضرت زينب به يزيد\r\nچون فردا روز ولادت حضرت سيدالشهداء سلام‌اللَّه عليه است اين جمله يادم افتاد .\r\nاين مطلب عيناً همان مطلبى است كه حضرت زينب سلام‌اللَّه عليها در مجلس يزيد به او مىگويد .\r\nدر حالى كه آن مرد باد به دماغ خودش انداخته بود و اين موفقيتهاى ظاهرى او را سرمست كرده بود و تدريجاً آن خيال برايش پيدا شده بود و اين شكست ظاهرىِ امام حسين را يك نوع عنايت خدا به خودش تلقى مىكرد ( اگر به عقيدهء او خدايى\r\n\r\n\r\n\r\n\r\n","description":"","footnote":"\r\n( 1 ) . انفال / 30 .\r\n( 2 ) . آل‌عمران / 54 .\r\n","page_name":" 615 ","page_number":619},
  {"content":"\r\n\r\nوجود داشته باشد ) ، حضرت زينب به او فرمود : تو حالا چون ما را به اين وضع مىبينى باد به دماغت انداخته‌اى و سينه‌ات را سپر كرده‌اى ؛ تو خيال كرده‌اى اين يك لطف و عنايتى است از خدا به تو و يك خوارى است از خدا براى ما ؟ مگر آيهء قرآن را فراموش كرده‌اى يزيد ؟ « وَ لا يَحْسَبَنَّ الَّذينَ كَفَروا أَ نَّما نُمْلى لَهُمْ خَيْرٌ لِانْفُسِهِمْ إنَّما نُمْلى لَهُمْ لِيَزْدادوا إثْماً » كافران خيال نكنند كه اگر ما به آنها مهلت داده‌ايم اين خير آنها و نعمت است ، اين يك نقمتى است در پوشش نعمت . اين‌طور نعمتها ، نعمتها به كسانى است كه حتى استحقاق اينكه جلوى گناه بيشترشان هم گرفته شود ندارند . مهلت مىدهيم كه هر چه بيشتر گناه كنند و بيشتر معذب باشند و تو از آن گروه مردم هستى . « وَ لَهُمْ عَذابٌ مُهينٌ » « 1 » و براى آنها عذابى است كه آنها را سخت خوار خواهد كرد ؛ عذاب خواركننده و ذليل‌كننده .\r\nامشب و فردا تعلق دارد به حضرت سيدالشهداء سلام‌اللَّه عليه ؛ سوم شعبان و ولادت آن بزرگوار است . اهل ايمان به چنين ولادتى خوشحال و مسرور مىشوند ، چون مىدانيم كه - گذشته از هر امر ديگر - پيغمبر اكرم با اين ولادت فوق‌العاده خوشحال و مسرور شد . شَيعَتُنا مِنّا ، خُلِقوا مِنْ فاضِلِ طينَتِنا ، يَحْزَنونَ لِحُزْنِنا وَ يَفْرَحونَ لِفَرَحِنا . خلاصه‌اش اين است كه شيعيان ما در حزن ما محزون و در سرور ما خوشحال و مسرور هستند . بنابراين روزى است كه اميرالمؤمنين على عليه السلام و صدّيقهء طاهره سلام‌اللَّه عليها همه در مثل چنين روزى خوشحال و مسرورند . ما شيعيان كه ادعاى تشيع مىكنيم ، در اين اعياد بيش از اينها [ بايد اظهار سرور كنيم 
  ] اگرچه شيعيان در ولادت حضرت سيدالشهداء به نسبت اعياد ديگر - نه به نسبت شايستگى وقت و زمان - بيشتر اظهار سرور و شادمانى مىكنند . ولى بيش از اينها لازم است كه علائم و آثار و نشانه‌هاى اين شادمانى در چهرهء همهء ما پيدا باشد و در زندگى ما اين علائم و نشانه‌ها ظاهر و بارز باشد .\r\nدر آن حديث فرمود : « انَّ لِلْحُسَيْنِ مَحَبَّةً مَكْنونَةً فى قُلوبِ الْمُؤْمِنينَ » يك محبت پوشيده‌اى [ نسبت به حسين عليه السلام در دلهاى مؤمنين هست 
  ] ( مكنون يعنى در آن سرّ ضمير ، در آن ضمير باطن و ناآشكار ) ؛ در آن ضمير ناآشكار هر مؤمنى محبت\r\n\r\n\r\n\r\n\r\n","description":"","footnote":"\r\n( 1 ) . آل‌عمران / 178 .\r\n","page_name":" 616 ","page_number":620},
  {"content":"\r\n\r\nحسين بن على عليه السلام هست . البته در ضمير ناآشكار و آشكار هر مؤمنى محبت پيغمبر خدا هم هست و بايد باشد ، همين‌طور محبت اميرالمؤمنين ، حضرت زهرا و ساير ائمهء هدى ؛ ولى قضيه اين است كه براى بعضى از ائمه جريانهايى پيش آمده است كه آن جريانها توانسته لااقل قسمتى از واقعيت آنها را نشان دهد و بارز و ظاهر كند . والّا فرق نمىكند ، همهء آنها نور واحد هستند . امام حسين عليه السلام در قضايا و مسائل عاشورا از وجود مقدسش آنقدر فضائل ظهور و بروز كرد كه امكان ندارد كسى واقعاً مؤمن باشد و در عمق دل و روحش امام حسين عليه السلام را دوست نداشته باشد .\r\n\r\nاطلاع يافتن پيامبر صلى الله عليه و آله از آيندهء فرزندان خود\r\nروزى پيغمبر اكرم به خانهء على عليه السلام و فاطمه سلام‌اللَّه عليها آمدند . در آن وقت امام حسن و امام حسين دو طفل كوچك بودند . قدر مسلّم اين است كه امام حسين از هفت يا هشت سال كوچكتر بوده است زيرا در وفات پيغمبر ايشان در اين سن بوده‌اند . حضرت رسول در آن روز مدتى نشستند و جلسهء خيلى خوب و خوشى بود و غذايى تناول فرمودند و خيلى مسرور و خوشحال بودند و همه چنين بودند . بعد رفتند در كنار آن اتاق ، ايستادند به نماز خواندن و مقدارى نماز خواندند . بعد از نماز حالت دگرگونى براى ايشان پيدا شد كه بعد شروع كردند به گريه كردن و گريهء زيادى كردند . اين امر قهراً سبب بهت و تعجب همه شد كه چه شد ، جلسه‌اى كه اينهمه توأم با سرور و خوشحالى بود ، پيغمبر اكرم بعد از نماز يك مرتبه به گريه افتادند ، علت قضيه چيست ؟\r\nظاهراً ناقل حضرت امير هستند . تعبير عجيبى است . آن‌طور كه يادم مىآيد فرمود : هيچ‌كدام از ما به خود جرأت نداد كه از پيغمبر اكرم علت گريه را سؤال كند .\r\nفهميديم يك امر تازه‌اى است ، پيغمبر است و خبر از آسمان و وحى و اين‌گونه مسائل . روايت مىگويد يك وقت امام حسين ، همين طفل كوچك ، از جا حركت كرد ( تدبير و كار را ببينيد ) ، رفت مقابل جدش كه نشسته بود ، اول دو پاى كوچكش را يكى روى اين زانوى جدش و يكى روى آن زانوى ديگر گذاشت ( نه اينكه همين‌طور كه نشسته است سؤال كند ) بعد سر جدش را محكم به سينه‌اش گرفت و چسباند . ( چون پاهايش را روى زانوى جدش گذاشته بود سر جدش را زير چانهء\r\n\r\n","description":"","footnote":"","page_name":" 617 ","page_number":621},
  {"content":"\r\n\r\nخودش چسباند و محكم گرفت . ) سر پيغمبر به سينهء امام حسين محكم چسبيده بود .\r\nمىدانيد در اين حال ، وقتى كه بدنها با يكديگر تماس مىگيرد ، يك بچهء كوچك ، طفل بسيار بسيار عزيز پيغمبر و آن علائقى كه پيغمبر دارد ، چگونه آن محبتهاى پيامبر به جوش مىآيد . دستهايش را هم به سر پيامبر قلاب كرد و چسباند . همين كه خوب پيامبر را محكم در بغل گرفت و مطمئن شد كه تمام عواطف او را به جوش آورده است ، يك مرتبه گفت : « يا جَدّاه ! ما يُبْكيكَ » پدر جانم چرا گريه مىكنى ؟\r\nعلتش را به ما بگو .\r\nآنگاه پيغمبر اكرم شرح داد ، فرمود : جبرائيل بر من نازل شد و در اين حال آيندهء فرزندان مرا براى من شرح داد و از آن جمله اينكه بر حسين من چه خواهد گذشت و در كجا دفن خواهد شد و بعد قبرش چگونه مطاف زوّار خواهد بود ! آنگاه سؤال و جواب‌هايى در اين زمينه‌ها رد و بدل مىشود .\r\nاينها نشانه‌هاى زيادى است از محبت پيغمبر اكرم نسبت به حسين بن على عليه السلام ؛ لهذا فرمود : « حُسَيْنٌ مِنّى وَ أَ نَا مِنْ حُسَيْنٍ ، احَبَّ اللَّهُ مَنْ احَبَّ حُسَيْناً » حسين از من است و من از حسينم ؛ خدا دوست مىدارد هر كسى را كه حسين من را دوست بدارد .\r\nوَ صلّى اللَّه على محمد و إله الطاهرين باسمك العظيم الاعظم الاعزّ الاجلّ الاكرم يا اللَّه . . .\r\nپروردگارا دلهاى ما را به نور ايمان منوّر بگردان ، نيتهاى ما را خالص بفرما ، توفيق عمل صالح به همهء ما كرامت بفرما .\r\nخدايا دلهاى ما را كانون محبت خودت ، محبت پيغمبرت ، محبت اولاد و اهل‌بيت پيغمبرت قرار بده ، ما را از تابعان و مُواليان واقعى آنها قرار بده .\r\nخدايا به ما توفيق دورى از معصيت عنايت بفرما ، اموات همهء ما را مشمول عنايت و مغفرت خودت قرار بده .\r\n\r\n","description":"","footnote":"","page_name":" 618 ","page_number":622},
  {"content":"\r\n\r\n\r\nتفسير سورهء قلم ( 5 )\r\nاعوذ باللَّه من الشيطان الرجيم\r\nأَمْ تَسْئَلُهُمْ اجْراً فَهُمْ مِنْ مَغْرَمٍ مُثْقَلونَ . أَمْ عِنْدَهُمُ الْغَيْبُ فَهُمْ يَكْتُبونَ . فَاصْبِرْ لِحُكْمِ رَبِّكَ وَ لا تَكُنْ كَصاحِبِ الْحوتِ اذْ نادى وَ هُوَ مَكْظومٌ . لَوْ لا أَنْ تَدارَكَهُ نِعْمَةٌ مِنْ رَبِّهِ لَنُبِذَ بِالْعَراءِ وَ هُوَ مَذْمومٌ . فَاجْتَبيهُ رَبُّهُ فَجَعَلَهُ مِنَ الصّالِحينَ . وَ إنْ يَكادُ الَّذينَ كَفَروا لَيُزْلِقونَكَ بِأَبْصارِهِمْ لَمّا سَمِعُوا الذِّكْرَ وَ يَقولونَ إنَّهُ لَمَجْنونٌ . وَ ما هُوَ الّا ذِكْرٌ لِلْعالَمينَ « 1 » .\r\nدنبالهء آياتى است كه تقريباً از ده آيه پيش - ولى آيات كوتاه كوتاه - شروع شده است ، دربارهء مردمى كه اين دعوت الهى را تكذيب مىكنند و بعد قرآن ريشهء اين روحيهء تكذيب آنها را بيان فرمود و آن اين بود : « أَنْ كانَ ذا مالٍ وَ بَنينَ » كه خلاصه‌اش اينكه متنعم‌بودن به نعمتهاى الهى كار آنها را به اينجا كشانده است . بعد داستانى را نقل فرمود : انّا بَلَوْنا هُمْ كَما بَلَوْنا اصْحابَ الْجَنَّةِ . . . كه آنها پسرانى بودند كه پدر صالح شاكرى داشتند ؛ اگر خداوند به آن پدر نعمتها داده بود او شاكر و سپاسگزار اين نعمت\r\n\r\n\r\n\r\n\r\n","description":"","footnote":"\r\n( 1 ) . قلم / 46 تا آخر .\r\n","page_name":" 619 ","page_number":623},
  {"content":"\r\n\r\nبود ، به اين معنا كه امر الهى را دربارهء اين نعمتهاى الهى به خوبى اجرا مىكرد ، از كسانى بود كه براى فقرا و مستمندان در مال خودش حقى قائل بود . بعد كه نوبت به پسران مىرسد تصميم مىگيرند كه روش پدر را كه به صورت يك عادت درآمده بود - يعنى چنين شناخته شده بود كه در موقع چيدن آن باغ ، فقرا و مساكين مىدانستند كه بايد به آنجا بيايند و سهم خودشان را ببرند - عوض كنند . اينها براى اينكه كسى باخبر نشود قرار مىگذارند كه بدون اطلاع و مخفيانه ( نيت خودشان را مخفى مىكنند ) شبانه هنوز فقرا و مساكين خبردار نشده‌اند برويم باغ را بچينيم ، تا آخر قضيه .\r\nاين هم داستانى بود كه به عنوان مَثل براى كفار قريش ذكر كرد كه داستان شما داستان آنهاست و عاقبت شما هم عاقبت آنها .\r\n\r\nمستى نعمت\r\nضمناً بار ديگر به يك جملهء غرورآميز [ اشاره مىكند 
  ] كه افرادى كه دچار غرور نعمت مىشوند و به تعبير اميرالمؤمنين در نهج‌البلاغه [ دچار مستى نعمت مىشوند چنين سخنى مىگويند . على عليه السلام 
  ] مىفرمايد : « فَاتَّقوا سَكَراتِ النِّعْمَةِ وَ احْذَروا بَوائِقَ النِّقْمَةِ » « 1 » از مستيهاى نعمت بترسيد . تنها شراب نيست كه مست‌كننده است ، خيلى چيزهاى ديگر هم مست‌كننده است ، با اين تفاوت كه مست‌كنندگى شراب جنبهء جسمانى دارد يعنى تأثيرى روى بدن و اعصاب مىگذارد و لهذا در همهء افراد يكسان اثر مىگذارد ولى يك چيزهاى ديگرى است كه روى جسم اثر نمىگذارد ، مستقيم روى روح انسان اثر مىگذارد و قهراً بستگى به روحها پيدا مىكند ؛ روحهاى ضعيف بسا هست با ذره‌اى از اين امور از خود بىخود مىشوند ، گويى عقل از سر اينها مىپرد ، چرا ؟ براى اينكه من دارم ، من ماهى اين‌قدر درآمد دارم ، من فلان چيز را دارم . همين دارم‌ها مستى و سكر مىآورد . اين است كه حضرت مىفرمايد بترسيد از مستى نعمتها كه نعمتهاى الهى شما را مست نكند ؛ و كمتر كسى است كه نعمت او را مست نكند ، يعنى عقلش باز سر جاى خودش باقى باشد و آن حالت بىهوشى در او پيدا نشود . اين مستيها و غرورها براى مردم پيدا مىشود .\r\n\r\n\r\n\r\n\r\n","description":"","footnote":"\r\n( 1 )\r\n. نهج‌البلاغه فيض الاسلام ، خطبهء 151 .\r\n","page_name":" 620 ","page_number":624},
  {"content":"\r\n\r\nيكى از غرورها اين است - قبلًا اشاره كرديم - كه روآوردن نعمتها به خود را دليل يك نوع شايستگى معنوى و يك شايستگى ذاتى مىشمارند كه اگر شما مىبينيد ما اينها را داريم ، لياقتش را داريم كه داريم ، آدمى كه لياقت نعمت خدا را در دنيا دارد ، همان هم لياقت نعمت خدا را در آخرت دارد ، و آن كه در اين دنيا لياقت نعمت خدا را نداشته است در آخرت هم نخواهد داشت . آنگاه مىگفتند ما نمىدانيم دنياى ديگرى هست يا نه اى مسلمانها ! ولى يقين بدانيد اگر دنياى ديگرى هم باشد باز وضع ما از شما بهتر است ، چون همين دنيا اين امر را نشان مىدهد .\r\n\r\nتحليل قرآن\r\nقرآن اين مسأله را تحليل مىكند : « افَنَجْعَلُ الْمُسْلِمينَ كَالْمُجْرِمينَ » چه مىگويند اينها ؟ روى چه منطق و حسابى اين سخن را مىگويند ؟ آيا كوچكترين منطقى در كار است ؟ آيا عقل چنين حكم مىكند ؟ پس عقلتان كجا رفت ؟ آيا در شرعى و در نقلى و در يك كتاب آسمانى چنين مطلبى آمده است ( امْ لَكُمْ كِتابٌ فيهِ تَدْرُسونَ ) ؟ آيا به طور خصوصى از خداوند براى خودشان پيمانى گرفته‌اند و يك استثنايى در كار است ؟ يا نه ، اعتمادشان به اين شركاست ؟ براى خدا شريكها قائل شدند و براى آن شريكها يك قدرتى قائل‌اند و آنها هستند كه حسابها را به نفع اينها بهم مىريزند ؟ يا مطلب چيز ديگرى است و آن اين است كه اين حرف را بهانه كرده‌اند ، يعنى از نظر خودشان هم اين يك فكر جدى نيست ، تظاهر به اين حرف مىكنند براى اينكه از آن باج و خراجى كه بايد بپردازند معاف شوند ؛ يعنى مسأله حتى اين نيست كه واقعاً به اينها غرور دست داده باشد و فكرى برايشان پيدا شده باشد ؛ فقط يك حرفى است كه به زبان مىآورند براى اينكه خودشان را از يك باج و خراجى كه بايد بپردازند معاف كنند ، كه اين هم نيست ، زيرا مگر ما اجر و مزدى خواسته‌ايم ؟ مگر يك تاوانى در اينجا خواسته‌ايم كه چون بر دوششان سنگينى مىكند يك چنين حرفى را به زبان مىآورند ؟ « امْ تَسْئَلُهُمْ اجْراً فَهُمْ مِنْ مَغْرَمٍ مُثْقَلونَ » آيا اين حرف را مىگويند تا بهانه‌اى در دست بگيرند براى آنكه خودشان را از يك غرامت سنگين رها كنند ، كه تو اجر و مزدى براى رسالت مىخواهى ، غرامتى از آنها مىخواهى ؟\r\nهيچ‌كدام از اينها نيست . ( البته اينهايى كه قرآن مىگويد ، به صورت انكار مىگويد و استفهامهاى انكارى است ؛ يعنى هيچ‌كدام از اينها كه وجود ندارد . استفهام انكارى\r\n\r\n","description":"","footnote":"","page_name":" 621 ","page_number":625},
  {"content":"\r\n\r\nيعنى مطلبى را كه قطعاً اينچنين نيست پرسيدن ، و گاهى صورت تعجب و استهزاء به خودش مىگيرد . ) يا شايد مطلب ديگرى است و آن اين است كه سرنوشت به دست اينهاست ، قلم به دست خودشان است [ تا 
  ] هرطور كه بخواهند سرنوشتها را معين كنند ؟ و كسى كه قلم به دست اوست او مسلط بر غيب عالم است و قضا و قدر در اختيار اوست : « امْ عِنْدَهُمُ الْغَيْبُ » يا غيب عالم ، آنجا كه قضا و قدرها و سرنوشتها تعيين مىشود آن غيب و سرنوشت دراختيار اينهاست « فَهُمْ يَكْتُبونَ » اينها هستند كه سرنوشتها را مىنويسند ؟\r\nتمام اينها يك سلسله استفهامهاست كه خير ، هيچ‌كدام از اينها نيست . پس چيست ؟ همان كه « انْ كانَ ذا مالٍ وَ بَنينَ » جز غرور چيز ديگرى نيست . غرور است كه اين فكرها و خيالات را براى اينها [ به وجود آورده ، 
  ] همين خيال كه اگر هم دنياى ديگرى باشد باز ما از مسلمين بهتر هستيم و لااقل مانند آنها هستيم .\r\nحال كه اينها دچار چنين غرورى هستند خداى متعال با اينها چگونه رفتار خواهد كرد ؟ در آيات پيش خوانديم كه فرمود : فَذَرْنى وَ مَنْ يُكَذِّبُ بِهذَا الْحَديثِ سَنَسْتَدْرِجُهُمْ مِنْ حَيْثُ لايَعْلَمونَ . اينجا آن مطلبى بيان مىشود كه گفتيم گاهى در قرآن با كلمهء « استدراج » بيان شده است و گاهى با كلمهء « مكر » . گاهى هست كه خداوند با بندگان خود مكر مىكند ، يعنى وقتى بنده‌اى با خدا مكر مىكند خدا هم با او مكر مىكند ( وَ مَكَروا وَ مَكَرَ اللَّهُ وَ اللَّهُ خَيْرُ الْماكِرينَ ) « 1 » .\r\n\r\nمعنى مكر خدا\r\nمكر در مورد خداوند چه معنى دارد ؟ مكر خدا آن وقتى است كه كار خدا ، يعنى سنت الهى ، آن شكل پوشيدهء خود را پيدا مىكند . اينكه « مكر » گفته مىشود به اعتبار اين است كه وقتى ما اين افعال را به خدا نسبت مىدهيم از نظر شكل كار است نه از نظر روح كار . يك انسان كه با انسان ديگر مكر مىكند ، معنايش اين است كه طورى با او رفتار مىكند كه او راز و رمز كار اين را نمىفهمد و نمىداند . البته همهء مكرها در مورد انسانها بد نيست ؛ مكر يك انسان نسبت به انسان ديگر ممكن است بر اساس سوءنيت باشد و ممكن است بر اساس حسن نيت باشد در جايى كه انسان با يك\r\n\r\n\r\n\r\n\r\n","description":"","footnote":"\r\n( 1 ) . آل‌عمران / 54 .\r\n","page_name":" 622 ","page_number":626},
  {"content":"\r\n\r\nمكّار مكر مىكند . لازمهء ايمان اين نيست كه انسان سياست و روشى را كه در مقابل ديگران پيش مىگيرد صددرصد آشكار كند و به اصطلاح امروز دست خودش را رو كند تا طرف بخواند و بعد بر ضدش رفتار كند . اين كه حماقت است . منتها فرق ميان مكر خوب و مكر بد - كه مكر خوب را « تدبير » مىگوييم - در نيت نهايى است كه آدمى كه مكرش بد است ، بر اساس يك سوءنيت يك كار پوشيده را انجام مىدهد ، ولى آن كسى كه نيت خير دارد ، بر اساس يك حسن نيت كار پوشيده‌اى را انجام مىدهد . مقصود از « كار پوشيده » اين است كه كارى كه انجام مىدهد راز و سرّ اين كار بر طرف روشن نيست ، طرف نمىتواند دست او را بخواند كه كار او براى چيست ، و بسا هست در مورد او اشتباه مىكند .\r\nحال ، رفتار خداوند با بندگان دو جور است : گاهى راز مطلب خيلى آشكار است ، يعنى يك رابطهء علت و معلولى واضح و آشكارى هست كه انسان زود مىتواند راز مطلب را بفهمد . گاهى قضيه برعكس مىشود ، يعنى جريان كار عالم با انسان طورى رفتار و عمل مىكند كه راز مطلب بر انسان پوشيده است و انسان ضد آنچه كه هست خيال مىكند .\r\nمثلًا ، اگر فرض كنيم كه انسان معصيتى را انجام بدهد و بلافاصله يا با فاصلهء كم نتيجهء بد آن معصيت را ببيند ، اين يك كار آشكار است ، يعنى عكس‌العمل دارد ولى عكس‌العمل آشكار . يا كار خيرى انجام بدهد و اثر كار خير خودش را خيلى واضح در عمل مشاهده كند ؛ اين يك كار آشكار است . اينكه انسان كار بد بكند و خود اثر كار بد خود را احساس كند ، خودش يك نعمتى است براى انسان . ولى يك وقت انسان مىرسد به آنجا كه استحقاق اين مقدار لطف را هم ندارد كه خداوند با چشاندن اثر گناه او ، او را بيدار كند و به او بفهماند . اين [ چشاندن 
  ] خودش يك نعمت و لطفى است از پروردگار . گاهى اين لطف از او گرفته مىشود ؛ كار بد مىكند ، مىبيند برعكس بجاى اينكه يك اثر بد ببيند اثرهاى خوب مىبيند ، يعنى نعمتها بيشتر بر او مىبارد ، باب نعمت بيشتر به روى او باز مىشود ، هيچ اثر بد ظاهرى نمىبيند . آيا اين از باب اين است كه كار بد اثر بد ندارد ؟ نه ، اثر بد دارد ، ولى به دليل اينكه او چنين شايستگى نداشته است ، كار بد مىكند ، باب نعمت بيشتر به روى او باز مىشود ؛ بدتر مىكند و باز باب نعمت بيشتر به رويش باز مىشود . مىرسد به آنجا كه ديگر پيمانه‌اش پر مىشود ، يك وقتى به سراغ او مىآيند كه ديگر هيچ\r\n\r\n","description":"","footnote":"","page_name":" 623 ","page_number":627},
  {"content":"\r\n\r\nفايده‌اى ندارد .\r\nاين است كه در يك تعبير به آن گفته مىشود « استدراج » ، يعنى درجه به درجه گرفتن ، كم‌كم گرفتن ؛ و در يك تعبير ديگر به آن گفته مىشود « مكر » ، مكر الهى ، يعنى خدا با انسان طورى رفتار مىكند كه راز كار بر انسان مخفى است و انسان ضد آنچه كه هست خيال مىكند . عرض كرديم كه شخصى به شعيب پيغمبر گفت : اى شعيب ! اينكه شما مىگوييد كار بد اين‌همه اثر دارد ، من تجربه كردم خلافش را ديدم . گناهى نيست كه من در دنيا نكرده باشم و هيچ اثر بدى هم از آن نديده‌ام .\r\nشعيب به خداى خودش عرض كرد : خدايا اين بنده چنين مىگويد . فرمود : به او بگو ما تو را گرفته‌ايم و خودت نمىدانى ؛ بدترين نوع گرفتن تو همين است .\r\n« وَ امْلى لَهُمْ انَّ كَيْدى مَتينٌ » « 1 » مهلتشان مىدهيم ، مكر ما خيلى بامتانت است . وَ لايَحْسَبَنَّ الَّذينَ كَفَروا انَّما نُمْلى لَهُمْ خَيْرٌ لِانْفُسِهِمْ انَّما نُمْلى لَهُمْ لِيَزْدادوا اثْماً وَ لَهُمْ عَذابٌ مُهينٌ « 2 » .\r\nاين است كه قضيه زمان مىخواهد . در مفهوم « استدارج » زمان خوابيده است .\r\nحال ، به پيغمبر اكرم خطاب مىرسد : « فَاصْبِر » چون مسأله ، مسألهء استدراج است ، تو هم نبايد عجله داشته باشى ، عجله نكن ، مبادا در عذاب اينها استعجال كنى كه فوراً و بلافاصله [ نازل شود 
  ] « وَ لا تَكُنْ كَصاحِبِ الْحوتِ اذْ نادى وَ هُوَ مَكْظومٌ » اشتباهى كه يونس مرتكب شد ، كه بايد در مقابل گناهان قوم خودش صبر مىكرد تا مهلت و مدت استدراج الهى پايان بيابد ؛ اين صبر را به خرج نداد آنگاه خودش گرفتار شد . « فَاصْبِرْ لِحُكْمِ رَبِّكَ » صبر داشته باش ، صبر كن براى رسيدن حكم پروردگارت ؛ يعنى زمان مىخواهد - چون مسأله ، مسألهء استدراج است - ولى قطعاً رسيدنى است ( خوانديم كه سَنَسِمُهُ عَلَى الْخُرْطومِ ) ، احتياجى ندارد كه تو نفرين كنى تا عذاب الهى بيايد ، همين الآن عذاب الهى آمده است ولى اثرش كم‌كم ظهور و بروز مىكند ، و اينها بدتر از آنها عذاب شده‌اند . « فَاصْبِرْ لِحُكْمِ رَبِّكَ » براى رسيدن حكم پروردگارت صابر باش ، خويشتندار باش ، انتظار داشته باش ، عجله نداشته باش .\r\n\r\n\r\n\r\n\r\n","description":"","footnote":"\r\n( 1 )\r\n. قلم / 45 .\r\n( 2 ) . آل‌عمران / 178 .\r\n","page_name":" 624 ","page_number":628},
  {"content":"\r\n\r\n\r\nتكاليف پيامبران در سطح خودشان\r\nوَ لا تَكُنْ كَصاحِبِ الْحوتِ . پيغمبران هم در سطح خودشان - كه سطح بسياربسيار بالاست - تكاليفى دارند كه براى غير آنها رسيدن به آن سطح ، مقام و درجه است .\r\nبراى يك مؤمن ، اين كه در اين حالت باشد كه غضب كند به خاطر خدا ، خوشحال شود به خاطر خدا ، يك مقامى است ، خيلى هم مقام بزرگ و بالايى است ؛ اينكه در اثر غيرت در دين ، كارى را انجام بدهد ، احياناً كار تندى را هم انجام بدهد ، ولى در اين كار هيچ غرضى جز خدا نداشته باشد ، اين چيزى است كه ما هميشه بايد آرزو كنيم كه اعم از اينكه در كار خودمان اشتباه بكنيم يا نكنيم ، به مرحله‌اى رسيده باشيم كه در كار خودمان جز خدا هيچ چيز را در نظر نگرفته باشيم ؛ مثلًا غضب كرده باشيم به خاطر خدا .\r\n\r\nداستان اعتراض حاج‌آقا حسين قمى و حمايت آيةاللَّه بروجردى\r\nاين داستان را خودم شاهد و حاضر بودم . در سال 22 مرحوم آقاى حاج‌آقا حسين قمى از عتبات در نهايت احترام به ايران آمدند ، بعد به مشهد رفتند و بعد كه از مشهد برگشتند در تهران توقف كردند ، يك سلسله تقاضاها و درخواستهاى دينى و مذهبى داشتند ، ايستادگى كردند ، گفتند : اينها بايد انجام بشود ، اگر انجام نشود من از اينجا نمىروم . اوضاعى شد . دولت وقت هم خيلى شديد ايستادگى كرد و اگر با وسائلى كه داشتند ايشان را مدتى نگه مىداشتند و آن درخواستها را انجام نمىدادند كم‌كم احساسات و حرارتهاى مردم - كه يك مدت موقتى است - فروكش مىكرد و هر كس دنبال كار خودش مىرفت . علماى ايران از همه جا آمدند . آن تابستان ما در بروجرد بوديم . مرحوم آقاى بروجردى هنوز به قم نيامده بودند و در بروجرد بودند .\r\nعلماى تهران دو نفر را به بروجرد فرستادند و از آقاى بروجردى خواستند كه ايشان هم به تهران تشريف بياورند براى اينكه تقويتى باشد در كار آقاى حاج آقا حسين ؛ چون ايشان در منطقهء لرستان خيلى نفوذ داشتند و مىتوانستند كارهايى انجام بدهند . يكى از آن دو مرحوم آقا سيد كاظم پروَنى واعظ معروف بود ( همهء مقدماتش را نمىخواهم بگويم ) .\r\nروز آخر ماه شعبان بود ؛ ما به درس ايشان رفتيم ، آن درسى كه در منزل مىگفتند . طلبه‌ها قبل از اينكه ايشان بيايند بنا را بر شوخى گذاشتند . ( اين رسم را\r\n\r\n","description":"","footnote":"","page_name":" 625 ","page_number":629},
  {"content":"\r\n\r\nمن آنجا شنيدم ، بعد ديدم در جاهاى ديگر هم هست . در خراسان چنين چيزى نشنيده بوديم . اصطلاحاً مىگويند : روز كلوخ اندازان . روز آخر ماه شعبان را مىروند بيرون براى گردش و سياحت ، كه به اصطلاح روز خوشىشان باشد و شكمها را از عزا دربياورند ، براى اينكه از فردا روزه بگيرند . ) گفتند اگر آقا آمدند درس را تعطيل مىكنيم . تا ايشان نشستند ، شروع كردند به شوخى كردن ، گفتند آقا روز آخر شعبان است ، روز كلوخ‌اندازان است ، مىخواهيم برويم بيرون . ايشان يك تبسمى كردند و زود خودشان را ضبط كردند . گفتند اين قضيهء تهران حواس براى من نگذاشته است ، هيچ حواس ندارم . يك نفر از اين آدمهاى فضولى كه هميشه هستند گفت : شما وظيفه نداريد در اين كارها مداخله كنيد ، مبادا يك وقت مداخله كنيد ، به اين دليل و آن دليل ؛ آقاى آقا سيد ابوالحسن هم اقدامى نكردند ، مبادا شما اقدامى بكنيد . از حرف او [ خوششان نيامد . 
  ] بعد گفت : البته اگر ايشان قبلًا با من مشورت كرده بودند من مىگفتم به گونهء ديگرى عمل كنند . ولى من مىدانم كه اين مرد در كار خودش جز خدا هيچ نظرى ندارد و براى من جايز نيست كه در مورد كسى كه در كار خودش جز خدا هيچ نظرى ندارد سكوت كنم . البته بعد هم همان اقدام ايشان بود كه مؤثر واقع شد . يك تلگراف شديدى كرد كه اگر ترتيب اثر داده نشود من چنين مىكنم و امنيت غرب در خطر خواهد بود . همين سبب شد كه دولت سر و ته قضيه را بهم آورد و بعد قضيه هرچه بود يك سر و صورت ظاهرى پيدا كرد .\r\nغرضم اين جهت است كه اين [ كار 
  ] براى مثل مرحوم حاج آقا حسين يك كمالى است ، و چه كمالى است كه انسان غضب كند براى خدا ، و در كارش غرضى جز خدا نداشته باشد ! اما از اين بالاتر هم هست : يك پيغمبر ، مسلّم اگر غضب كند براى خدا غضب مىكند ، ولى يك وقت به او مىگويند : اين كار زمان هم مىخواهد ؛ تو كه غضبت جز براى خدا نيست ، مع‌ذلك يك مدتى صبر كن . همين غضبت براى خدا فعلًا براى تو يك ترك اولى شمرده مىشود . « فَاصْبِر » يعنى همان غضب براى خدا را فعلًا رها كن ، والّا او غضب براى غير خدا كه ندارد .\r\n\r\nترك اولاى يونس عليه السلام\r\n« وَ لا تَكُنْ كَصاحِبِ الْحوتِ اذْ نادى وَ هُوَ مَكْظومٌ » مانند آن يار ماهى ( يونس ) نباش . در فارسى وقتى كه بخواهند كسى را به اعتبار ملابستش با يك شئ معرفى كنند با همان\r\n\r\n","description":"","footnote":"","page_name":" 626 ","page_number":630},
  {"content":"\r\n\r\nياى نسبت مىگويند . مثلًا به آن كه يخ مىآورد مىگويند « يخى » و به آن كه پياز مىفروشد مىگويند « پيازى » . در زبان عربى با كلمهء « صاحب » مىگويند . قبلًا گفتيم كلمهء « صاحب » در زبان عربى معناى خيلى وسيعى دارد . آن كسى كه يك نوع ملابستى با يك شئ دارد - ولو ملابستش در همين حد باشد كه يخ‌فروش را مىگويند « يخى » - صاحب آن شئ ناميده مىشود . و لهذا شيعه در رد استدلال سنيها كه گفتند در قرآن ابوبكر به عنوان صاحب پيغمبر ياد شده است و صاحب به معناى رفيق و دوست و صميمى است ، استدلال كردند كه خير ، در قرآن كلمهء « صاحب » معناى بسيار اعم و وسيعى دارد ؛ هر كسى كه همراه چيزى باشد [ صاحب آن چيز گفته مىشود 
  ] ولو از قبيل همراهى يونس با ماهى ، كه همراهى ماهى با يونس فقط اين است كه امر خدا [ به او 
  ] شده كه يونس را ببلعد .\r\n« وَ لا تَكُنْ كَصاحِبِ الْحوتِ » مانند يار ماهى مباش « اذْ نادى وَ هُوَ مَكْظومٌ » آن وقتى كه خداى خود را مىخواند ، در حالى كه از خشم و غضب داشت - به تعبير ما - مىتركيد . ( در آيهء ديگر است كه « فَلَوْ لا انَّهُ كانَ مِنَ الْمُسَبِّحينَ . لَلَبِثَ فى بَطْنِهِ الى يَوْمِ يُبْعَثونَ » « 1 » اگر نبود كه او دائماً از مسبّحان بود [ تا قيامت در دل آن ماهى باقى مىماند . 
  ] با اينكه از مسبحان دائم بوده است [ چنان مجازات شده است . 
  ] ) در عين حال يونس زود درك كرد كه اشتباه كرده است و به درگاه الهى توبه و بازگشت كرد ، كه اينجا به تعبير « لَوْلا انْ تَدارَكَهُ نِعْمَةٌ مِنْ رَبِّهِ » آمده است : اگر نبود كه نعمت توفيق الهى ، نعمت توبه ، نعمت الهى شامل حالش شده بود ، در يك بيابان قفرى پرت مىشد با بدبختى .\r\n« فَاصْبِرْ لِحُكْمِ رَبِّكَ » صابر باش براى حكم پروردگار خودت . « وَ لا تَكُنْ كَصاحِبِ الْحوتِ » مانند يار ماهى ( يونس ) مباش « اذْ نادى وَ هُوَ مَكْظومٌ » آن وقتى كه فرياد مىكرد در حالى كه در خشم فرو رفته بود . ( شايد مقصود آن وقتى است كه ندا مىكرد ، از خدا مىخواست كه مردم را عذاب كند ، نه آن وقتى كه ندا مىكرد ، براى خودش عذرخواهى مىكرد . ) « لَوْ لا انْ تَدارَكَهُ نِعْمَةٌ مِنْ رَبِّهِ » اگر نعمت توبه تدارك و جبران نكرده بود « لَنُبِذَ بِالْعَراءِ وَ هُوَ مَذْمومٌ » به اين ماهى دستور مىرسيد كه او را در بيابان قفر بىسقف بىسايبان پرت كن در حالى كه مذموم درگاه پروردگار است .\r\n\r\n\r\n\r\n\r\n","description":"","footnote":"\r\n( 1 )\r\n. صافّات / 143 و 144 .\r\n","page_name":" 627 ","page_number":631},
  {"content":"\r\n\r\nولى او با توبهء خود اشتباه خودش را جبران كرد ، خداى متعال هم از او پذيرفت .\r\n« فَاجْتَبيهُ رَبُّهُ فَجَعَلَهُ مِنَ الصّالِحينَ » خدا او را اختيار و انتخاب كرد و برگزيد و او را از صالحان قرار داد ، بنابراين جبران شد .\r\nآيهء ماقبل آخر اين سوره آيهء معروف است : وَ انْ يَكادُ الَّذينَ كَفَروا لَيُزْلِقونَكَ بِأبْصارِهِمْ لَمّا سَمِعُوا الذِّكْرَ وَ يَقولونَ انَّهُ لَمَجْنونٌ . ترجمهء آيه اين است : و نزديك است كه اين كافران تو را با چشمهاى خود بلغزانند ، آن وقتى كه آيات قرآن را مىشنوند ، و اينها مىگويند كه او ( يعنى تو ) يك ديوانه و جن‌زده است . البته در اينجا مقصود اين است كه اگر يك جنبه‌هاى غيرعادى در اين مىبينيد ، اينها الهامات و القائاتى است كه شياطين به او مىكنند ؛ لهذا بعد مىفرمايد : « وَ ما هُوَ الّا ذِكْرٌ لِلْعالَمينَ » خير ، اينها جز ذكرى و تذكرى و تنبّهى و القائى كه از ناحيهء پروردگار براى همهء جهانيان است چيز ديگر نيست .\r\nاين ، ترجمهء تحت‌اللفظى آيه بود . دربارهء مفاد اين آيهء كريمه ، مفسرين دو جور تفسير كرده‌اند .\r\n\r\nتفسير اوّل\r\nبيشتر مفسرين - كه شايد قدما اين‌طور بودند - اين آيه را فقط به اين معنى گرفته‌اند كه قرآن مىخواهد بفرمايد كه اين كافران يك عناد و غيظ و حسادتى با تو دارند .\r\nدشمن وقتى كه در مقابل دشمن قرار مىگيرد ، اگر در برنامهء خودش فاتح و پيروز بشود و اگر احساس شكست در طرف بكند از غيظ و خشمش كاسته مىشود . از كلمات امام حسين عليه السلام است كه : « الْقُدْرَةُ تُذْهِبُ الْحَفيظَةَ » يعنى قدرت و توانايى و نيرومندى ، خشم و كينه و حقد را از بين مىبرد ؛ و لهذا انسانها به هر اندازه از نظر روحى قويتر باشند عقدهء كمترى دارند ، و هر چه انسان از نظر روحى ضعيفتر باشد و در خودش در مقابل ديگران بيشتر احساس ضعف كند عقدهء بيشترى در روحش هست . آدم قوى ، بىعقده است و آدم ضعيف است كه دچار عقده‌هاى زياد مىشود .\r\nهمچنين هر آدمى هر قدر عقده و غيظ و خشم داشته باشد ، وقتى كه در مقابل طرف قرار مىگيرد ، به هر اندازه كه احساس پيروزى در خود و ضعف در طرف مقابل كند از عقده‌اش كاسته مىشود ، چون احساس قدرت در خودش مىكند و احساس ضعف در طرف ديگر ، و اين از عقده مىكاهد ؛ و به هر اندازه كه در خودش احساس\r\n\r\n","description":"","footnote":"","page_name":" 628 ","page_number":632},
  {"content":"\r\n\r\nضعف كند و در طرف احساس پيروزى ، مرتب بر عقده و خشمش افزوده مىشود .\r\nكفار در مقابل پيغمبر اكرم دچار چنين حالتى بودند . هر روز مىديدند نسبت به روز قبل يك چيزى به اصطلاح باختند و پيغمبر برده است ، يعنى مىديدند كه مردم به سوى پيغمبر گرايش دارند و از گروه اينها دور مىشوند . بعلاوه وقتى در مقابل يگانه ابزار پيغمبر اكرم كه قرآن مجيد بود قرار مىگرفتند دنبال يك عيب و عيبجويى بودند ، ببينند آيا مىتوانند جايى از آن را عيب بگيرند ، بگويند فلان آيه اگر خيلى زيباست استثنائى است ؟ مىديدند هر آيه‌اى كه نازل مىشود از آيهء قبل جذابتر و شيرين‌تر و زيباتر است . اين بود كه وقتى آيات قرآن را مىشنيدند ، همان احساس لطافت و فصاحت و زيبايى و علوّ ، مساوى بود با بالا رفتن درجهء خشم آنها . در همان حالى كه آيات قرآن را گوش مىكردند و چشمهايشان به پيغمبر بود ( گوشهايشان آواز پيغمبر را مىشنيد كه آيات قرآن را مىخواند و چشمهايشان به صورت پيغمبر نگاه مىكرد ) آنچنان خشم بر خشم اينها افزوده مىشد كه مىخواستند با چشمهايشان پيغمبر را بكوبند ؛ مثل اينكه مىگوييم فلان‌كس با چشمهايش مىخواهد من را تير بزند .\r\nاغلب مفسرين آيه را اين‌طور تفسير كرده‌اند ، گفته‌اند كنايه است . « وَ انْ يَكادُ الَّذينَ كَفَروا لَيُزْلِقونَكَ بِابْصارِهِمْ لَمّا سَمِعُوا الذِّكْرَ » يعنى اينها وقتى كه چشمشان به صورت توست و گوشهايشان به آواز تو ، و تو دارى قرآن را مىخوانى ، آنچنان خشم بر خشمشان مىافزايد كه با چشمهايشان مىخواهند تو را تير بزنند . آن وقت مفاد آيه صرفاً كنايه است از كمال و شدت خشمى كه مخالفين دارند . انسان وقتى كه چنين خشمى گرفت و هيچ توجيه و منطقى براى خودش پيدا نكرد ، دست به يك تهمتهاى احمقانه مىزند كه رهايش كنيد ، يك آدم جن‌زده و ديوانه است ؛ آدمهاى جن‌زده و ديوانه گاهى يك كارهاى خارق‌العاده‌اى انجام مىدهند : وَ يَقولونَ انَّهُ لَمَجْنونٌ .\r\nحال جواب قرآن چيست ؟ مىگويد : كار جن و شيطان كه نمىتواند اثرش بيدارى جهان باشد . ( جواب را ببينيد ، عجيب است ! ) قرآن نمىگويد : « وَ ما هُوَ الّا مِنْ رَبِّ الْعالَمينَ » چون در اين صورت صرفاً يك مدعا بود ( آنها مىگفتند كه آنچه اين مىگويد القاء شياطين است ، قرآن ممكن بود جواب بدهد خير ، القاء خداست ) بلكه معيار را ذكر مىكند براى آن چيزى كه از ناحيهء خداست يا از ناحيهء جن و شيطان\r\n\r\n","description":"","footnote":"","page_name":" 629 ","page_number":633},
  {"content":"\r\n\r\nباشد . آنچه كه از ناحيهء خداست آن چيزى است كه در جهت خير و صلاح و هدايت مردم و در جهت ذكر يعنى يادآورى و تنبه و بيدارى مردم آن هم بيدارى جهانيان است نه بيدارى يك قوم خاص . تو مىگويى از ناحيهء شيطان و جن است ؛ مگر مىتواند يك چيزى از ناحيهء جن و شيطان باشد ولى اثرش بيدارى بشر و بيدارى همهء جهان باشد ؟ پس به اين « ما هُوَ الّا ذِكْرٌ لِلْعالَمين » ضمناً برهان اقامه شده است بر اينكه ادعاى شما چگونه باطل است .\r\n\r\nتفسير دوم\r\nولى بعضى ديگر از مفسرين - كه اين نظر اخيراً خيلى رايج شده است - گفته‌اند آيه كنايه نيست ، بلكه يك جملهء صريح است ؛ كنايه از شدت خشم نيست ، بلكه بيان يك واقعيت است و آن واقعيت اين است كه در ميان آنها افرادى بودند كه به اصطلاح شورچشم بودند و چشم‌زخم مىزدند ؛ و شخصى بود كه در ميان آنها به اين جهت معروف بود كه به اصطلاح چشمهايش شور است و هر چه را كه ببيند و نگاه كند ، بالخصوص اگر به نظر اعجاب نگاه كند ، آفتى به آن شئ يا شخص مىرسد . اينها فكر كردند كه بهترين راه مبارزهء با پيغمبر اين است كه ما پيغمبر را از بين ببريم بدون آنكه مسؤوليتى در مقابل بنىهاشم متوجه ما بشود ، چون مىدانستند بنىهاشم - اعم از آنها كه مسلمان بودند يا نبودند و به طوركلى عرب براى مسألهء خونخواهى قبيله‌اى به اعتبار وحدت قبيله اهميت قائل است ؛ يعنى اگر اينها مىخواستند پيغمبر را بكشند ، همان ابولهب كه دشمن پيغمبر بود ممكن بود كه بعد به خونخواهى برخيزد به اعتبار اينكه او فردى از قبيله است . گفتند : يك كار ما مىتوانيم دربارهء پيغمبر بكنيم ؛ پيغمبر را از بين ببريم بدون اينكه قاتل شناخته بشود ، و آن اين است كه از وجود آن شخص استفاده كنيم ، غافل از اينكه يك پيغمبر خدا را كه ديگر نمىشود با چنين كارها از بين برد . « وَ انْ يَكادُ الَّذينَ كَفَرُوا » نزديك بود كه اينها چنين كارى بكنند ؛ يعنى اگر نبود عنايت الهى ، اينها با اين وسيله تو را از بين برده بودند . حال اگر [ مقصود آيه 
  ] اين مطلبِ دوم باشد ، آن وقت معنايش اين است كه قرآن تلويحاً مسألهء چشم‌زخم را تأييد كرده است ، و اين خود يك مسأله‌اى است كه آيا چشم‌زخم حقيقت است يا حقيقت نيست ؟\r\n\r\n","description":"","footnote":"","page_name":" 630 ","page_number":634},
  {"content":"\r\n\r\n\r\nمسألهء چشم‌زخم\r\nمقدمتاً دو مطلب را عرض بكنم . يكى اينكه چشم‌زخم اگر هم حقيقت باشد ، به اين معناى رايج امروز در ميان ما - بالاخص در ميان طبقهء نسوان كه فكر مىكنند همهء مردم چشمشان شور است - قطعاً نيست . همان كفار جاهليت هم به چنين چيزى قائل نبودند ، بلكه معتقد بودند كه يك نفر وجود دارد و احياناً در يك شهر ممكن است يك نفر يا دو نفر وجود داشته باشند كه چنين خاصيتى در نگاه و نظر آنها باشد . پس قطعاً به اين شكل كه همهء مردم داراى چشم شور هستند و همهء مردم به اصطلاح نظر مىكنند ، نيست .\r\nدوم : اگر بعضى مردم داراى چنين خصلت و خاصيتى باشند ، آيا آيهء « وَ انْ يَكادُ الَّذينَ كَفَروا لَيُزْلِقونَكَ بِابْصارِهِمْ » خاصيت جلوگيرى از چشم‌زخم دارد ؟ ما تا حالا به مدركى ( حديثى ، جمله‌اى ) برخورد نكرده‌ايم كه دلالت كند و بگويد از اين آيه براى چشم‌زخم استفاده كنيد . اينكه چشم‌زخم حقيقت است يا نه ، يك مسأله است ( فرضاً حقيقت است ولو در بعضى از افراد ) و اينكه اين آيه براى دفع چشم‌زخم باشد مسألهء ديگرى است . چيزى كه از طرف پيغمبر يا ائمه به ما نرسيده باشد ، از پيش خود نبايد بتراشيم . نظر به اينكه روح مردم براى چنين چيزى آمادگى دارد [ آن را از پيش خود ساخته‌اند . 
  ]\r\nاز شعارهايى كه مردم انتخاب مىكنند روحيهء مردم را مىشود شناخت . ما در قرآن آيه زياد داريم ، آياتى كه براى شعار قراردادن فوق‌العاده عالى است ، جمله‌هاى زيادى داريم از پيغمبر و ائمه ؛ ولى هيچ آيه‌اى به اندازهء آيهء « وَ انْ يَكادُ الَّذينَ كَفَروا » در ميان مردم براى شعار رايج نشده است . در هر خانه‌اى كه به روى مىبينى يك « ان يَكاد » آنجا زده‌اند ، يعنى چشم تو كور كه خانه و زندگى من را مىبينى ، اين تابلو را اينجا نصب كرده‌ام براى اينكه چشم تو كور باشد . اين امر يك حالت خودخواهى در مردم از يك طرف و يك حالت بدبينى به ديگران از طرف ديگر را نشان مىدهد . شما همهء شهر تهران را بگرديد ، به ندرت ديده مىشود كه در خانه‌اى مثلًا آيهء « هَلْ يَسْتَوِى الَّذينَ يَعْلَمونَ وَ الَّذينَ لا يَعْلَمون » « 1 » تابلو شده باشد . براى شعار چه از اين بهتر : « هَلْ يَسْتَوِى الَّذينَ يَعْلَمونَ وَ الَّذينَ لا يَعْلَمونَ » ؟ براى شعار چه از\r\n\r\n\r\n\r\n\r\n","description":"","footnote":"\r\n( 1 ) . زمر / 9 .\r\n","page_name":" 631 ","page_number":635},
  {"content":"\r\n\r\nاين بهتر : « انَّ اكْرَمَكُمْ عِنْدَ اللَّهِ أَتْقيكُمْ » « 1 » ؟ اينقدر هست الى ماشاءاللَّه ، آياتى كه انسان هر وقت يكى از آنها را نگاه كند براى او يك درس و آموزش است . اينها را انسان نمىبيند ولى در هر خانه‌اى كه برويد آيهء « وَ انْ يَكادُ الَّذينَ كَفَروا » را مىبينيد ، يعنى منم كه خداوند چنين نعمتهايى به من داده و تويى كه چشم شور دارى و مىخواهى چشم‌زخم به ما بزنى ؛ براى اينكه جلوى چشم شور تو را گرفته باشم اين تابلو را در اينجا نصب كرده‌ام ؛ و شايد كمتر خانه‌اى است كه چنين چيزى در آن نباشد .\r\nحال منطقاً چگونه است ؟ آيا چشم‌زخم مىتواند حقيقت باشد يا نه ؟ و اگر حقيقت است آيا امر جسمانى است يا امر روحى و نفسانى ؟\r\nدر اينكه اجمالًا چنين حقيقتى هست نمىشود ترديد كرد ، منتها بعضى از علماى جديد معتقدند كه در برخى از چشمها چنين خاصيتى هست ، يعنى بعضى از چشمها نوعى اشعه از خود بيرون مىدهند كه اين اشعه يك اثر سوئى در اشياء وارد مىكند ، مخصوصاً اگر با يك نگاه و نظر مخصوص باشد . قبول‌كردن اين حرفها در قديم خيلى مشكل بود كه انسان بگويد يك نفر وقتى كه نگاه مىكند ، از چشمِ او شعاعى بيرون مىآيد كه مثلًا مىتواند يك سنگ را بتركاند ؛ اصلًا قابل باوركردن نبود . ولى امروز كه ميدان عمل اين شعاعها و امثال اينها پيدا شده كه چقدر در طبيعت امواج وجود دارد و اين امواج چه كارهاى خارق‌العاده‌اى را انجام مىدهند ، ديگر اين امر تعجبى ندارد كه شعاعى از چشم يك انسان بيرون بيايد و واقعاً يك شتر را به زمين بزند .\r\n\r\nتأثير اعمال روحى\r\nاز اين بالاتر مسألهء نفوس است ، و اين قضيه بيشتر به نفوس برمىگردد تا به شعاع چشم . آن وقت اين مسأله داخل مسألهء ديگرى مىشود : مسألهء تأثير اعمال روحى ، كه يك بحث بسيار وسيعى است و از قديم فلاسفه‌اى از قبيل بوعلى سينا ، ملاصدرا و ديگران اين مسأله را طرح كرده‌اند و در عصر جديد هم اين مسأله به شدت بيشترى مطرح است . مرحوم حسين كاظم‌زادهء ايرانشهر - كه شايد اسمش را شنيده باشيد - پيرمردى بود كه در زمان ما فوت كرد . يك مرد ايرانى بود و تحصيلات\r\n\r\n\r\n\r\n\r\n","description":"","footnote":"\r\n( 1 ) . حجرات / 13 .\r\n","page_name":" 632 ","page_number":636},
  {"content":"\r\n\r\nقديمه هم داشت . در حدود پنجاه سال پيش به اروپا رفت و ظاهراً در سوئيس مانند يك درويش و يك قطب سكنا كرد و به ايران نيامد ولى در عين حال فكرش فكر شرقى و اسلامى بود . همهء كتابهايى كه نوشته در اين زمينه است . كتاب كوچكى نوشته است به نام تداوى روحى . او در آنجا يك بحث خيلى عالى كرده است و نظريات علماى جديد را راجع به تأثيرات روحى و روانى بيان كرده است . البته دايرهء تأثيرات روحى و روانى ، يك وقت در منطقهء وجود خود انسان است . هيچ جاى شك و شبهه در اين نيست كه افكار و نيّات و انديشه‌هاى انسان مىتواند در بدن انسان مؤثر واقع شود ، و به هر اندازه كه روح قويتر باشد بدن را بيشتر تحت‌تأثير قرار مىدهد . حتى در معالجه‌شدن بيماريهاى بدنى [ اين مطلب هست . 
  ] او در تداوى روحى بيماريهاى خيلى شديدى را نشان مىدهد كه از راه تداوى روحى خوب شده است . از نظر طب امروز يك امر مسلّمى است كه براى شخص بيمار از نظر روحى بايد وضع مساعدى به وجود آورد ؛ يعنى اگر يك نفر بيمار خودش معتقد باشد كه من خوب مىشوم و دائماً به خودش تلقين كند كه من خوب مىشوم ، اين امر به خوب شدنش كمك مىكند ؛ برعكس ، اگر بيمار روح خودش را ببازد و فكر كند كه من خوب نمىشوم ، اگر خوب‌شدنى هم باشد خوب نمىشود .\r\n\r\nهيپنوتيزم\r\nاز اين بالاتر اين است كه روان انسان نه تنها در بدن او مؤثر باشد ، فكر و روح انسان نه تنها در خود او مؤثر باشد ، بلكه در يك انسان ديگر مؤثر باشد ؛ آنچه اين انسان فكر مىكند ، در بدن آن انسان ( انسانى كه وجود او غير از وجود خودش است ) مؤثر باشد . اين هم وجود دارد . تنويمهاى « 1 » مغناطيسى و هيپنوتيزم كه امروز خيلى مطرح است چنين چيزى است . يك انسان ، انسان ديگرى را مىتواند تحت‌تأثير قرار بدهد و آن انسان ديگر هر مقدار كه فكرش ساده‌تر باشد يعنى قدرت مقاومتش كمتر باشد و اين طرف هر مقدار قويتر باشد بيشتر مىتواند او را تحت‌تأثير قرار بدهد . در تنويمهاى مغناطيسى ، شخص به طرف فرمان مىدهد بخواب ، او مىخوابد ، با اينكه مىدانيم خواب يك مكانيزم ديگرى دارد و به حالت طبيعى يك احتياجى است كه\r\n\r\n\r\n\r\n\r\n","description":"","footnote":"\r\n( 1 ) . [ تنويم يعنى خواب كردن 
  ]\r\n","page_name":" 633 ","page_number":637},
  {"content":"\r\n\r\nبعد از يك خستگى براى بدن پيدا مىشود و تا اين خستگى نباشد انسان خوابش نمىبرد . ولى اين به او فرمان مىدهد كه بخواب ، مىخوابد ، و در حالى كه خوابيده است به او فرمانها مىدهد و او فرمان او را در حال خواب اطاعت مىكند .\r\nبه هر حال دنياى روح و روان انسان دنياى خيلى وسيعى است و به اين سادگيها كه ابتدا افراد خيال مىكنند نيست . حال يكى از خصوصيات آن اين است ( البته چيز خوبى نيست ؛ روحهاى پاك هرگز اينچنين نخواهند بود ) : ممكن است در بعضى از روحها و روانها چنين حالت و خاصيتى باشد كه اگر دربارهء ديگرى به گونه‌اى فكر كند فوراً روى او اثر بگذارد . در بعضى از احاديث هم از پيغمبر اكرم وارد شده كه فرموده است ( در سند آن احاديث دقت نكرده‌ام ) « الْعَيْنُ حَقٌّ » چشم حق است ، يعنى دروغ مطلق نيست ، بعضى از چشمها اثر دارد . و يا حديثى از پيغمبر نقل كرده‌اند كه « الْعَيْنُ يَجْعَلُ الرَّجُلَ فِى الْقَبْرِ وَ الْجَمَلَ فِى الْقِدْرِ » يعنى چشم چنين قدرتى را دارد كه انسانى را به گور بفرستد و شترى را در ديگ . تجربه‌ها و آزمايشها هم نشان داده كه دربارهء بعضى از افراد مطلب چنين است . . . « 1 »\r\n\r\n\r\n\r\n\r\n","description":"","footnote":"\r\n( 1 ) . [ چند جمله‌اى از آخر اين جلسه روى نوار ضبط نشده است . 
  ]\r\n","page_name":" 634 ","page_number":638},
  {"content":"\r\n\r\n\r\n[ تفسير سورهء الحاقّه 
  ]\r\n\r\nتفسير سورهء الحاقّه ( 1 )\r\nبسم اللَّه الرحمن الرحيم\r\nالْحاقَّةُ . مَا الْحاقَّةُ . وَ ما ادْريكَ مَا الْحاقَّةُ . كَذَّبَتْ ثَمودُ وَ عادٌ بِالْقارِعَةِ . فَامّا ثَمودُ فَاهْلِكوا بِالطّاغِيَةِ . وَ امّا عادٌ فَاهْلِكوا بِريحٍ صَرْصَرٍ عاتِيَةٍ . سَخَّرَها عَلَيْهِمْ سَبْعَ لَيالٍ وَ ثَمانِيَةَ ايّامٍ حُسوماً فَتَرَى الْقَوْمَ فيها صَرْعى كَانَّهُمْ اعْجازُ نَخْلٍ خاوِيَةٍ . فَهَلْ تَرى لَهُمْ مِنْ باقِيَةٍ . وَ جاءَ فِرْعَوْنُ وَ مَنْ قَبْلَهُ وَ الْمُؤْتَفِكاتُ بِالْخاطِئَةِ « 1 » .\r\n. . . « 2 » اصلًا ماهيت حركت طلب است . طلب وقتى كه براى مطلوبى باشد حقانيت پيدا مىكند اما اگرطلبى باشد بلا مطلوب ، اين مساوى است با پوچ بودن و عبث بودن .\r\nشما هركسى كه كارى مىكند - چون كار حركت است - مىگوييد براى چه ؟ اگر بگويد براى هيچ چيز ، مىگوييد پس تو ديوانه‌اى ؛ كارَت پوچ و عبث است . ماهيت دنيا حركت است . امروز همه قبول دارند كه ماهيت اين عالم حركت است . اگر\r\n\r\n\r\n\r\n\r\n","description":"","footnote":"\r\n( 1 ) . الحاقه / 1 - 9 .\r\n( 2 ) . [ اندكى از ابتداى بحث روى نوار ضبط نشده است . 
  ]\r\n","page_name":" 635 ","page_number":639},
  {"content":"\r\n\r\nماهيت اين عالم سراسر حركت است بايد قبول كنيم كه ماهيت عالم سراسر طلب است ، يعنى جهان دنيا مساوى است با جهان طلب ، نه اينكه يك شىء طلب است و يك شىء از همان دنيا مطلوب ، يك جزئش طلب است و يك جزئش مطلوب ؛ همان مطلوبش هم طلب است ؛ يعنى طلب و مطلوب‌ها در دنيا نسبى است : تمام دنيا و تمام جهان طبيعت يكسره يك واحد طلب است . پس اگر جهان طبيعت يكسره حركت است پس يكسره طلب است و اگر يكسره طلب است طلبِ بدون مطلوب فى حدّ ذاته محال است .\r\n\r\nمعنى حاقّه\r\nاگر فرض كنيم كه خداوند اين طلب را بدون مطلوب خلق كرده ، يك كار پوچ و عبث است . در طلبها ، در آنچه كه طلب است ، در اين جهان ، به طور نسبى ، احياناً يك كار باطل و پوچ صورت مىگيرد ، كارى كه به مقصد نمىرسد به علت اينكه يك تزاحمى ميان علل و اسباب رخ مىدهد ؛ مثل اينكه انسان براى مقصدى حركت مىكند بعد به موانعى برخورد مىكند و كارش پوچ از آب در مىآيد . در مجموعِ كارهاى دنيا مىتواند در كنار حقها و حقيقتها و رسيدن به مقصدها يك نرسيدنِ به مقصدهايى هم وجود داشته باشد ، اما اگر همهء عالمِ دنيا را در نظر بگيريم ديگر نرسيدن به مقصدى وجود ندارد ؛ رسيدن به مقصد وجود دارد و آن همان است كه به آن قيامت مىگوييم ، همان كه او حق و حاقّه است . كلمهء حق و حقيقت و تحقق و حاقّه و از اين قبيل همه از يك ماده است و يك مقصود را مىفهماند . عرض كردم كه [ الْحاقَّةُ 
  ] يك كلمه است و هم يك آيه است و هم در عين حال نيم جمله نيست و حتى يك جمله به صورت آن يك‌جمله‌ها نيست ، تمام هست ولى جمله نيست كه از جنبهء ادبى بگوييم يك چيزى در تقدير است ، اين خبر است از براى مبتداى محذوف .\r\nسبك سخن قرآن اين‌گونه است ؛ از اول مىآيد در عالم وحىِ بر پيغمبر ، و بعد كه پيغمبر بر مردم القاء مىكند - در هر دو مرحله - شما مىبينيد كه اين كلمه ، اين حقيقت يك دفعه نمودار مىشود : الْحاقَّةُ . جز اينكه اين كلمه اين تصور را در ذهنها ايجاد كند هدف ديگرى ندارد . حال چه ؟ كمى با زبان ساده به زبان ادبى بحث مىكنيم . جمله براى اين است كه تصديق به وجود بياورد . مثل اينكه مىگوييد من\r\n\r\n","description":"","footnote":"","page_name":" 636 ","page_number":640},
  {"content":"\r\n\r\nاينجا هستم ؛ من فردا مىخواهم چنين كارى را بكنم . جمله براى اين است كه طرف به مطلبى تصديق كند . اين است كه در جمله بايد مفردهايى به كار برده شوند كه اين مفردها تصورها هستند و تصورها را كه با يكديگر به نوعى تركيب مىكنند تصديق به وجود مىآيد . ولى گاهى هدف از اول اين است كه تصورِ يك مطلب در ذهن طرف بيايد ؛ مسأله ، مسألهء تصديق نيست ؛ اول القاءِ نفس آن تصور و خود آن تصوّر است . يك وقت بر قلب مبارك پيغمبر روشن [ و پديدار 
  ] مىشود به آن گونه‌اى كه ما نمىدانيم حقيقتش به چه شكل است . الْحاقَّةُ : فقط توجه دادن به اين حقيقت ، مجسم كردن اين حقيقت ، ايجاد اين تصور - كه آن ما فوق تصور است - در ذهن او . يا وقتى كه خود پيغمبر كلام را بر مردم القاء مىكند مىگويد : الْحاقَّةُ آن حقيقت ثابت ؛ آن حقى ، آن تحققى و آن واقعيتى كه هيچ‌گونه بطلان و پوچى ولو به طور نسبى در او راه ندارد ، آن حقيقتى كه اين دنيا حقانيت خودش را از او كسب كرده است . همين قدر مىگويد : الْحاقَّةُ حقيقت . ذهنها متوجه حقيقت ، حاقّه و حق مىشود .\r\nوقتى كه اين تصور را در اذهان ايجاد كند - كه من الآن كلمه‌اى ندارم كه بخواهم به جاى كلمهء حاقه بگذارم جز همان كلمهء حق ، ثابت ، حقيقت - فوراً براى آن كسى كه به او القاء شده است ، اين سؤال مطرح مىشود : او چيست ؟ اين است كه پشت سرش مىفرمايد : مَا الْحاقَّةُ آن چيست ؟ منطقيين مىگويند « ما » سؤال از حقيقت شىء است :\r\n اسُّ المَطالبِ ثَلاثَةٌ عُلِم * مَطْلَبُ ما مَطْلَبُ هَل مَطْلَبُ لِم \r\nسؤال اين است كه حقيقتش چيست ؟ آن چيست ؟ به دنبالش مىآيد : وَ ما ادْريكَ مَا الْحاقَّةُ تو چه مىدانى چيست ؟ مگر تعريف شدنى است ؟ مگر مىشود براى آن جنس و فصل ذكر كرد و حد و رسم بيان كرد و با تعريف آن را ذكر كرد ؟ تو چه مىدانى ؟ مطلب بالاتر و عظيم‌تر و فخيم‌تر است از اينكه دربارهء چيستى و به اصطلاح « مطلب ما » ى آن صحبت بشود . پس سخن بايد دربارهء « مطلب هَل » آن باشد يعنى اين كه وجود دارد . حال ما يك اثر وجوديش را بيان مىكنيم ، كوچكترين اثرش و اثر پيش از خودش را . ( يك وقت خود شىء هست بعد اثرش را ايجاد مىكند ؛ و يك وقت يك شىء كه مىخواهد بيايد پيشاپيش آثارش آشكار مىشود . ) چه اثرى ؟ مىفرمايد سرنوشت قومى كه اين حاقّه را - كه به تعبير ديگر به آن قارعه مىگوييم - تكذيب كردند ؛ ببينيد مردمى با تكذيب اين حاقه چه\r\n\r\n","description":"","footnote":"","page_name":" 637 ","page_number":641},
  {"content":"\r\n\r\nسرنوشتى پيدا كردند ! وَ ما ادْريكَ مَا الْحاقَّةُ از اين چيستها چيزى به دست شما نمىآيد چون او ما فوق اين چيستىهاست ؛ اما شما به اين مطلب توجه كنيد كه چگونه اقوامى در اثر تكذيب اين حقيقت به سرنوشتهاى شومى گرفتار شدند ، يعنى هر قومى كه اين حقيقت را انكار كند سرنوشتهاى شومى خواهد داشت . سرنوشت انسان در نهايت امر بستگى به قبول اين حقيقت و ايمان به اين حقيقت و تسليم در برابر اين حقيقت دارد . اين حقيقت همان حقيقتى است كه ايمان به آن سرنوشت انسان است . بعد كه مىفرمايد : وَ ما ادْريكَ مَا الْحاقَّةُ ، مىفرمايد : كَذَّبَتْ ثَمودُ وَ عادٌ بِالْقارِعَةِ . معنايش اين است كه اين حاقّه و اين حقيقت همان است كه ايمان به او سرنوشت انسان است يعنى سرنوشت انسان بستگى دارد به اينكه به آن ايمان داشته باشد يا ايمان نداشته باشد .\r\n\r\nسرنوشت قوم ثمود و عاد و . . .\r\nبعد قرآن مطلبى را نه به صورت نقل حكايت [ ذكر مىكند . 
  ] گاهى قرآن قصص را كه ذكر مىكند كمى به تفصيل ذكر مىكند مانند اينكه مىخواهد قصه را بيان كرده باشد و گاهى به يك قصه اشاره‌اى مىكند فقط براى آنكه انذارى شده باشد و تنبّه و تذكّرى پيدا بشود . داستان ثمود و عاد و قوم فرعون و مؤتفكات را به طور اشاره ذكر مىكند و رد مىشود ( بعد توضيحى در اين جهت عرض مىكنيم ) آنگاه مىفرمايد :\r\nفَامّا ثَمودُ فَاهْلِكوا بِالطّاغِيَةِ اين حاقّه كه نام ديگرش قارعه ( كوبنده ) است ، اين اقوام او را تكذيب كردند . ثمود به وسيلهء يك طاغيه هلاك شد . طاغيه يعنى يك حقيقت سركش ، يك بلاى سركش تسخيرناپذير . بدون اينكه قرآن اشاره كند آن بلاى سركش تسخيرناپذير چيست ، همين‌قدر اشاره مىكند و رد مىشود .\r\nبعضى از مفسرين احتمال داده‌اند - ولى ديگران رد كرده‌اند و به حق هم رد كرده‌اند - كه مقصود از طاغيه در اينجا خود طغيان است ؛ مقصود اين است كه آنها به سبب طغيانشان هلاك شدند . البته اين نظر فىحد ذاته مىتواند درست باشد ولى به چند دليل درست نيست كه دو دليلش را مفسرين ذكر كرده‌اند ، يكى هم علاوه من عرض مىكنم . يكى اينكه به قرينهء آيهء بعد كه « وَ امّا عادٌ فَاهْلِكوا بِريحٍ صَرْصَرٍ عاتِيَةٍ » قهراً بالطاغيه هم بايد رديف آن باشد يعنى بايد عذابى باشد كه موجب هلاكت آن قوم آن عذاب باشد نه عمل آنها . ديگر اينكه اگر مقصود از طاغيه طغيان خود آنها\r\n\r\n","description":"","footnote":"","page_name":" 638 ","page_number":642},
  {"content":"\r\n\r\nمىبود بايد با « لام » ذكر مىشد ( لِلطّاغيه ) كه اين را هم بعضى مفسرين گفته‌اند . سوم - كه من عرض مىكنم - اين است كه جلوتر خود قرآن مطلب را ذكر كرد كه منشأ هلاكت آنها تكذيب قيامت بود . ديگر دليل ندارد كه بعد چيز ديگرى ذكر بشود .\r\nعرض كرديم اينجا چون در مقام نقل قصه و حكايت نيست فقط آن جنبه‌هاى تكان‌دهندهء مطلب را ذكر مىكند و به اجمال مىگذرد .\r\nوَ امّا عادٌ فَاهْلِكوا بِريحٍ صَرْصَرٍ عاتِيَةٍ و اما عاد با يك باد بسيار تند و سركش ، غيرقابل كنترل و غيرقابل تسخير هلاك شدند . خداى متعال آن باد را هفت شب و هشت روز بر آنها مسلط كرد ، يعنى از صبح يك روز كه بعد هفت شب فاصله شد تا پايان روز آخر كه مىشود هشت روز و هفت شب ، پىدرپى حُسوماً يعنى آن باد مرتب - مثل اينكه شدت و ضعف پيدا مىكرده - اينها را درهم مىكوبيد . تو قوم را مىديدى در حالى كه صرعى و افكنده شده بودند ، يا مانند مصروعها و ديوانه‌ها اصلًا نمىفهميدند كه در اين بلاى شديد چه بكنند . كَأَنَّهُمْ اعْجازُ نَخْلٍ خاوِيَةٍ . برخى گفته‌اند اشاره است به هيكلها و اندامهاى درشت اينها : در آخر كه هيكلهاى اينها را مىديدى مانند تنه‌هاى درخت خرما مىديدى كه به زمين افكنده شده است . فَهَلْ تَرى لَهُمْ مِنْ باقِيَةٍ آيا از اينها ديگر اثرى مىبينى ؟ بقايى مىبينى ؟ يا آيا بقيه‌اى از اينها مىبينى ؟ چگونه اينها كن‌فيكون شدند !\r\n\r\nهلاكت يك قوم در اثر گناه\r\nاينجا بحثى است بسيار عالى و اتفاقاً با اين ايام و موضوع حضرت حجت عجّل اللَّه تعالى فرجه تناسب دارد و آن بحث اين است : بسيارى از مردم ، مشكل و حتى بعيد به نظرشان مىرسد كه يك وقت قومى در اثر گناه هلاك بشوند ، به تعبير قرآن با يك طاغيه يا با يك باد صرصر يا به شكل ديگر هلاك بشوند . شايد اين مطلب به نظر بعضى از افراد عجيب بيايد . ولى قرآن يك اصلى دارد كه ما اين اصل قرآن را توضيح مىدهيم با توجه به آنچه كه بشر با علم ضعيف و ناقص خودش و با فلسفه‌هاى خودش تا عصر ما به اين مطلب بسيار نزديك شده است .\r\nاول من اين سؤال را طرح بكنم : خدا اگر بخواهد مردمى را معذب كند چه احتياجى هست كه بادى يا آبى يا زمينى و امثال اينها را مسلط كند ؟ مگر خداى متعال احتياج [ به اينها 
  ] دارد ؟ نه ، مسأله مسألهء احتياج نيست . اين مثل آن است كه\r\n\r\n","description":"","footnote":"","page_name":" 639 ","page_number":643},
  {"content":"\r\n\r\nما بگوييم خداوند اگر مىخواهد به انسان روزى بدهد آيا احتياجى هست كه زمينى باشد ، بذرى باشد ، زمين شخم زده شود ، بارانى باشد ، هوايى باشد و نورى باشد ؟ نه ، مسألهء احتياج مطرح نيست . ( در تعليم و تعلّم و امثال اينها [ نيز اين سؤال 
  ] هست . )\r\nولى مسألهء نظام عالم مطرح است كه خداى متعال عالم را بر يك نظام حكيمانه خلق كرده است و تخلف از اين نظام بر خلاف حكمت پروردگار است نه اينكه مسألهء عجز و ضعف و ناتوانى و امثال اينها در كار است ، كه اين خودش داستان مفصلى دارد . حالا اين را عجالتاً به طور اجمال در نظر بگيريد .\r\n\r\nاصل وابستگى اجزاء جهان به يكديگر\r\nمسأله‌اى از قديم‌الايام در ميان مفكّرين بشر مطرح بوده است و آن اينكه آيا اجزاء اين عالم با يكديگر پيوند و وابستگى دارند يا از يكديگر گسسته هستند ؟ اگر ما ظاهر را نگاه كنيم اشياء از يكديگر گسسته هستند . مثلًا زمين وجود دارد ، فلان ستاره هم در فلان كهكشان وجود دارد . اين براى خودش يك چيزى است ، آن هم براى خودش يك چيزى . در زمين ما كوه و دريا وجود دارد ، آب و هوا وجود دارد ، انسان وجود دارد ، گياه و حيوان و معدن وجود دارد ؛ آيا اينها يك سلسله امور از هم گسسته و متفرق هستند و به يكديگر وابستگى ندارند يا به يكديگر وابستگى دارند ؟ ظاهر اين است كه به يكديگر وابستگى ندارند . ولى اين جور نيست . آنچه كه علم بشر تدريجاً جلو آمده [ و به آن نزديك شده 
  ] است اين است كه اجزاء عالم ما همه به يكديگر وابسته و پيوسته هستند به طورى كه اگر در يك جاى عالم حادثه‌اى پيش بيايد ، در همهء عالم به نوعى اثر مىگذارد . اين را اصل وابستگى مىگويند . حتى ارسطو كه يك فيلسوف خيلى قديمى است و در دو هزار و چند صد سال پيش بوده است ، اين اصل را در كتابهاى خودش به طور اجمال ذكر كرده است و بعد در دنياى اسلام هم فلاسفهء اسلامى روى آن خيلى تكيه كرده‌اند به عنوان اينكه تمام عالم ما حكم يك واحد و يك اندام واحد را دارد .\r\nاگر شما اندام يك انسان را در نظر بگيريد ، در اندام او مثلًا مو وجود دارد ، استخوان و دندان وجود دارد ، رگ و عصب وجود دارد ، خون وجود دارد ، اعضاى بزرگ و رئيس وجود دارد ، قلب و كبد وجود دارد ، ناخن وجود دارد . دربارهء اينها انسان خودش اين را مىتواند درك كند كه همهء اينها به يكديگر به نوعى وابسته و\r\n\r\n","description":"","footnote":"","page_name":" 640 ","page_number":644},
  {"content":"\r\n\r\nپيوسته هستند و از يكديگر جدا نيستند . يك مو كه در بدن انسان هست و يك رگ كه در بدن انسان هست ، به يكديگر متصل و مرتبطند و بىارتباط با يكديگر نيستند .\r\nاما اگر فرض كنيد ما به جاى يكى از سلولهاى خون مىبوديم ، يكى از گلبولهاى سفيد يا قرمز خون مىبوديم آيا مىتوانستيم تصور كنيم كه جزء يك اندام بزرگ هستيم كه همهء اجزاء اين اندام با يكديگر وابسته هستند ؟ نه . اما حالا ما مىتوانيم اين را بفهميم . يك سلول در داخل بدن اگر عقل و شعورش از يك انسان هم بيشتر باشد براى او چنين مطلبى قابل تصور نيست ، اما اين اصل وابستگى در واقع هست .\r\nاين بزرگان گفته‌اند كه تمام عالم حكم يك اندام را دارد .\r\nميرفندرسكى در زمان صفويه بوده و معاصر ميرداماد است . مرد حكيم فيلسوفى است و بعلاوه مرد وارسته‌اى بوده كه اغلب در زىّ علما و متشخّصين در نمىآمده و خيلى آزادمنش زندگى مىكرده است . با يك لباس ساده‌اى هر جا مىخواست مىرفت . ولى در عين حال مرد بسيار فاضلى است . هندوستان هم رفته بود ، با فلسفهء هند هم آشنا بوده و گويا كتابهايى هم در فلسفهء هند ترجمه كرده است .\r\nاهل رياضيات و فلسفه بوده ، مرد عارف مشربى بوده است . آدم عجيبى بوده كه شاه عباس از اين جهتش رنج مىبرد و از طرفى مىخواست مير بيايد در محضر او ولى مىخواست مير تعيّن خودش را حفظ كند . اما به او مىگفتند ما مير را در فلان كوچه ديديم كه سر فلان معركه ايستاده بود و معركه را تماشا مىكرد . مىگويند روزى شاه عباس خواست به كنايه منعش كند ، به او گفت عجيب است از بعضى علما كه ما مىشنويم مىروند آنجا كه مركز اراذل و اوباش است مىايستند .\r\n( خواست به مير بفهماند . ) مير گفت : نه ، من هر روز آنجا هستم هيچ كدام از علما را آنجا نديده‌ام ( خندهء حضار ) . شاه عباس سكوت كرد ، ديد با اين نمىشود حرف زد .\r\nاين‌گونه مردى بوده است . يك رباعى دارد ، مىگويد :\r\n حق ، جان جهان است و جهان همچو بدن * اصناف ملائك چو قواى اين تن\r\nافلاك و عناصر و مواليد ، اعضا * توحيد همين است و دگرها همه تن \r\nحال براى علماى امروز ، بالخصوص از صد سال پيش به اين طرف ، اين اصل جلب نظر كرده است به طورى كه در فيلسوفان عصر ما هگل بالخصوص روى اين\r\n\r\n","description":"","footnote":"","page_name":" 641 ","page_number":645},
  {"content":"\r\n\r\nاصل تكيه كرد و بعد شاگردهايش و از آن جمله ماركس ، كه يكى از اصول فلسفهء ماركسيسم همين اصل تأثير متقابل است . مقصودشان از اين اصل اين است كه همهء اشياء در يكديگر تأثير دارند ، به معنى اصل وابستگى اشياء به يكديگر . تا اينجا علم بشر آمده است . فقط يك مسأله مطرح است كه در اينجا قرآن پيش است و هنوز علم بشر به آن نرسيده و قطعاً خواهد رسيد و آن اين است :\r\n\r\nارتباط انسان با جهان از جنبهء انسانيت\r\nآيا ما كه به عنوان يك موجود در اين عالم با همهء عالم بستگى داريم و همهء عالم به ما بستگى دارد و هركار ظاهرى و مادى كه ما بكنيم روى همهء اشياء اثر مىگذارد ، مثلًا اگر در اينجا يك چكش بزنيم موج آن تا آخرين كهكشانهاى عالم خواهد رسيد ، آيا انسان از جنبهء انسانيتش هم با عالم ارتباط دارد يا از جنبهء انسانيتش با عالم ارتباط ندارد فقط از جنبهء مادى و حيوانيت بلكه از جنبهء جمادى و نباتى با عالم ارتباط دارد ؟ يعنى چه از جنبهء انسانى ؟ جنبهء انسانى قضيه اين است : انسان كارى را انجام مىدهد ، مثلًا حرف مىزند . حرف زدن يك كار تقريباً مكانيكى است .\r\nاز آن جهت كه صوتى هست [ چندان مهم نيست . 
  ] دو تا سنگ را هم به يكديگر بزنند صوت هست ، حيوان هم صوت دارد . اينكه انسان بتواند حروفى را ايجاد كند مسألهء خيلى مهمى نيست . حرف زدن از آن جهت كه صوت است جنبهء انسانى ندارد ولى همين حرف زدن وقتى كه به انسانيت انسان ارتباط پيدا مىكند يعنى از آن جهت كه من دارم يك معنى به شما القاء مىكنم كه اين معنى مىتواند راست باشد مىتواند دروغ باشد يعنى من مىتوانم شما را با اين حرف خودم به يك حقيقت هدايت كنم و مىتوانم شما را گمراه كنم ، نيت من در اين سخن‌گفتن ممكن است نيك باشد و ممكن است بد باشد ، [ جنبهء انسانى پيدا مىكند . 
  ] اين چيزهاست كه جنبهء انسانى و معنوى به كارهاى انسان مىدهد ؛ به عبارت ديگر خوبيها و بديها ، تقواها و فجورها .\r\nحال كه ما رسيديم به اين حرف كه ما در كارهاى مادّيمان مانند يك جزء از اجزاء عالم مثلًا يك سنگ هستيم كه با تمام جهان وابستگى دارد يعنى هر كارى كه اين سنگ انجام بدهد عكس‌العمل در همهء جهان صورت مىگيرد و هرچه در همهء جهان است در اين سنگ عكس‌العمل دارد ؛ آيا ما كه در كارهاى مادّيمان اين جور هستيم ، در كارهاى معنويمان هم اين‌گونه هستيم ؟ يعنى آيا اين كه ما باتقوا و پاك\r\n\r\n","description":"","footnote":"","page_name":" 642 ","page_number":646},
  {"content":"\r\n\r\nباشيم يا بىتقوا و فاسق و فاجر ، عادل باشيم يا ظالم ، مهربان باشيم يا قسىّ القب ، صادق باشيم يا كاذب ، امين باشيم يا خائن و بالاخره انسان واقعى باشيم يا انسان واقعى نباشيم ، آيا اين جهت هم در عالم اثرى مىگذارد ؟ عالم در مقابل كارهاى مادى ما قطعاً عكس‌العمل دارد . مثلًا سخن من از آن جهت كه يك صوت است با نعره‌اى كه يك حيوان بكشد فرق نمىكند و اين كار من به عنوان يك صوت در عالم اثر مىگذارد . آيا كار من به عنوان يك كار انسانى ، به عنوان صداقت و تقوا و پاكى يا به عنوان فسق و ناپاكى و خيانت هم در عالم اثر مىگذارد يا نه ؟ آيا عالم از اين جهت هم عكس‌العمل دارد يا نه ؟\r\nفلسفهء بزرگ اين است كه اى انسانها ! اگر شما در مسير انسانيت ، در مسير خلقت قرار بگيريد كه همان مسير تكامل است ( چون اساس خلقت بر تكامل است ) ، اگر شما در مسير كمال خودتان قرار بگيريد آنوقت شما مىشويد اجزائى هماهنگ با ساير اجزاء عالم ، توافق و تطابق با عالم پيدا مىكنيد ، آنگاه جزئى هستيد كه با كل خودتان متطابق هستيد ، در آن وقت است كه عالم هم با شما تطابق دارد . اين است كه قرآن مىفرمايد : وَ لَوْ انَّ اهْلَ الْقُرى امَنوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْارْضِ « 1 » . اگر مردم اهل ايمان و تقوا باشند آنوقت فرزندان صالح اين عالم و جهان مىشوند ، آنگاه جهان هم خير خودش را به سوى اين فرزند صالح خودش روانه مىكند . يك وقت انسان مىخواهد از جهان بگيرد ، اين وظيفهء انسان است .\r\nيك حالت هم جهان دارد كه مىخواهد آماده باشد براى خير رساندن .\r\nكسانى كه مثل من در دهات بزرگ شده باشند اين را تجربه كرده‌اند . مىبينيد يك حيوان مثلًا گاو پستانش شير ندارد . همين‌قدر كه بچهء اين حيوان خودش را زير اين پستان مىاندازد و به بدن اين مادر مىمالد كه حس عطوفت اين مادر هم تحريك مىشود ، به اصطلاح مىگويند پستان اين حيوان رگ مىكند ، يعنى شروع مىكند به سرعت شير توليد كردن و دادن ؛ و لهذا مادامى كه بچهء حيوان از او شير مىخورد حيوان شيرش را خشك نمىكند ، اگر بخواهيم شيرش را خشك كند بايد مدتى بچه‌اش را از او بگيريم تا او شيرش خشك شود . بچهء انسان هم همين‌جور است . اين يك تطابقى است ميان جزء و كل كه يك وقت « كل » به اصطلاح شيرش\r\n\r\n\r\n\r\n\r\n","description":"","footnote":"\r\n( 1 ) . اعراف / 96 .\r\n","page_name":" 643 ","page_number":647},
  {"content":"\r\n\r\nرا بالا مىكشد و يك وقت پايين مىدهد . و گاهى هم همان‌طور كه يك مادر به بچهء خودش لگد مىزند اين عالم به بچهء خودش كه انسان است لگد مىزند .\r\nاين رابطه ميان [ رفتار جهان با انسان و 
  ] اينكه انسان به حقيقت و حاقّه ايمان داشته باشد ، به فرستادگان خداى خودش ايمان داشته باشد ، به تقوا ايمان داشته باشد و عمل كند ، به كار خير ايمان داشته باشد يا در نقطهء مقابل اينها باشد [ وجود دارد . 
  ] نگوييم چه فرق مىكند ، بشر در دنيا هر راهى كه برود ، طبيعت همين طبيعت است ، هوا همين هواست ، دريا همين درياست ، زمين همين زمين است ، آسمان همين آسمان است ، خورشيد همين خورشيد است . اينها مهلتهاست ، به مهلتها نبايد مغرور شد .\r\nماهيت نزول عذابها در [ زمان 
  ] انبياى گذشته چنين چيزى است . البته در اين ميان دعا و نفرين يك انسان كامل هم خودش عامل بسيار مؤثرى است . پيغمبرى مىآيد مبعوث مىشود ، رنجها مىبرد ، زحمتها مىكشد و بعد با آن عكس‌العمل شديد مواجه مىشود ، آنگاه نفرين مىكند ؛ اين هم خودش يك عاملى است . بعد از آن است كه شما مىبينيد تمام عالم تبديل به لشگرهايى عليه انسان مىشود :\r\nفَامّا ثَمودُ فَاهْلِكوا بِالطّاغِيَةِ . وَ امّا عادٌ فَاهْلِكوا بِريحٍ صَرْصَرٍ عاتِيَةٍ . سَخَّرَها عَلَيْهِمْ سَبْعَ لَيالٍ وَ ثَمانِيَةَ ايّامٍ حُسوماً فَتَرَى الْقَوْمَ فيها صَرْعى كَانَّهُمْ اعْجازُ نَخْلٍ خاوِيَةٍ . فَهَلْ تَرى لَهُمْ مِنْ باقِيَةٍ .\r\nاين همان حالت قهر كردن و خشم گرفتن اين مادر با اين فرزند است . نقطهء مقابل ( آشتى بودن ) آن است كه قرآن ذكرمىكند : وَ لَوْ انَّ اهْلَ الْقُرى امَنوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْارْضِ و يك سلسله آيات ديگر .\r\n\r\nرفتار مساعد طبيعت با انسان در دولت مهدى عليه السلام\r\nدر موضوع دولت مهدى ( عجّل اللَّه تعالى فرجه ) مسائل زيادى مطرح است و احتياج به بحثهاى زيادى است . ( من حدود هشت جلسه در اين زمينه بحث كرده‌ام ،\r\n\r\n","description":"","footnote":"","page_name":" 644 ","page_number":648},
  {"content":"\r\n\r\nبلكه يك وقتى موفق بشوم آنهارا چاپ كنم « 1 » . ) يكى از مسائل اين است كه بعد از آنكه صلاح و تقوا به نحو كامل در ميان بشر راه پيدا كرد ، عدالت كامل و صلح و صفاى كامل و مساوات واقعى و تقوا به تمام معنا برقرار شد ، آنوقت است كه يك مرتبه چهرهء طبيعت با بشر عوض مىشود و طبيعت يك چهرهء خندان‌ترى با بشر به خود مىگيرد يعنى طبيعت آنچه در درون خودش دارد در اختيار انسان قرار مىدهد ، نقطهء مقابل [ مفاد اين آيات . 
  ] همين‌طور كه وقتى بشر ايمان و تقوا ندارد و فساد و ظلم مىكند و ستم رايج مىشود خشم الهى به صورتهاى مختلف بر انسان نازل مىشود ، نعمتهاى الهى از انسان گرفته مىشود و عذابها و نقمتهاى الهى بر انسانها وارد مىشود ، در جهت مقابلْ كار به عكس مىشود .\r\nحديث است كه : وَ يُخْرِجُ الْارْضُ افْلاذَ كَبِدِها زمين آن پاره‌هاى جگر خودش را بيرون مىآورد . وقتى شيئى را بخواهند بگويند كه خيلى دوست داشتنى است كه انسان آن را چنان مخفى مىكند كه براى احدى آشكار نمىكند تعبير « پارهء جگر » را به كار مىبرند . كأنه در زمين ذخايرى وجود دارد كه تا آن وقت زمين اين ذخاير را بيرون نياورده است ، آن وقت است كه از آن سرّ سرّ خودش آن پاره‌هاى جگر خود را بيرون مىآورد . ديگر از نوعى بىنظمىها - كه به علت اينكه معلول يك نوع طغيانهاى بشر است خودش نوعى نظم است ولى وقتى كه اين طغيانها نبود آن بىنظمىها هم نخواهد بود - اثرى نيست . مثلًا آسمان خير خودش را به طور مرتب و منظم مىريزد ، ديگر از زلزله‌ها و طوفانها و خشكساليها خبرى نخواهد بود ، همچنان كه از جنگ خبرى نخواهد بود . ديگر بشر وقتش صرف اين جور كارها كه چگونه در مقابل بشر ديگرى از خودش دفاع كند و اكثريت ثروت بشر صرف مسابقه‌هاى تسليحاتى و امثال اينها بشود به هيچ وجه خبرى نخواهد بود .\r\n\r\nكمال يافتن عقلها در زمان ظهور\r\nو عمده اين است كه عقلهاى مردم در آن زمان كمال مىيابد . تعبيرى است كه به\r\n\r\n\r\n\r\n\r\n","description":"","footnote":"\r\n( 1 ) . [ اين بحثها پس از شهادت استاد متأسفانه در ميان نوارهاى سخنرانى و نوشته‌ها و يادداشتهاىايشان پيدا نشد . 
  ]\r\n","page_name":" 645 ","page_number":649},
  {"content":"\r\n\r\nصورت رمز گفته شده است كه وقتى امام ظهور مىفرمايد به سر مردم دست مىكشد و عقل مردم كامل مىشود ، ديگر اين كارهايى كه سراسر بىعقلى و جهالت است [ از آنها سر نمىزند . 
  ] هر بىعقلى و جهالتى را انسان تا در آن واقع است حس نمىكند ، وقتى كه از آن بيرون مىآيد حس مىكند . وقتى كه مثلًا كارهاى وحشيهاى چندهزارسال پيش را براى ما نقل مىكنند به نظرمان مىآيد عجب مردمى بودند ! چرا اينها چنين كارى مىكردند ؟ ! خيال مىكنيم لابد مغز آنها با مغز ما فرق داشته .\r\nولى اين طور نيست ؛ انسان هر كارى را تا در آن كار هست حس نمىكند ، از بيرون كه مىآيد آن را احساس مىكند . كارهاى جاهلانه‌اى كه همين بشر متمدن امروز - كه خيال كرده اندكى كه علوم رياضى و فيزيكىاش زياد شده ديگر واقعاً انسان شده در صورتى كه هنوز هيچ انسان نشده است - انجام مىدهد آنقدر جاهلانه و احمقانه است كه فقط از بيرون مىشود آن را تماشا كرد . و چه تعبير رسايى دارد اميرالمؤمنين على عليه السلام ! در نهج‌البلاغه مىفرمايد : وَ يُغْبَقونَ كَأْسَ الْحِكْمَةِ بَعْدَ الصَّبوح « 1 » . تعبير شاعرانه و تشبيه است . صبوح ، جام به اصطلاح بامدادى را مىگويند و غبوق جامِ شامگاهانه را . آن جامى را كه صبح مىنوشيدند صبوح مىگفتند و جامى را كه شب مىنوشيدند غبوق . حافظ هم مىگويد :\r\n مى صبوح و شِكر خواب صبحدم تا چند * به عذر نيم‌شبى خيز و گريهء سحرى \r\nاميرالمؤمنين مىفرمايد صبوح و غبوق اينها جامهاى حكمت است . حكمت يعنى دريافت حقيقت . در مرحلهء حقيقت يافتن و كشف كردن و حقايق را درك كردن پيش مىروند و برايشان تكرار مىشود [ به طورى كه 
  ] جامى از حكمت صبح مىنوشند و جامى از حكمت شب ؛ اين جامهاى پياپى همه از حكمت بر آنها پر مىشوند .\r\nاز خداوند متعال مسئلت مىكنيم كه به همهء ما قابليت عنايت بفرمايد ، قلبهاى ما را ، سينه‌هاى ما را براى اسلام مُنشرح بفرمايد .\r\nخدايا نيتهاى ما را خالص بگردان ، ما را از شُرور نفسهاى خودمان نگهدارى بفرما .\r\n\r\n\r\n\r\n\r\n","description":"","footnote":"\r\n( 1 )\r\n. نهج‌البلاغه ، خطبهء 148 .\r\n","page_name":" 646 ","page_number":650},
  {"content":"\r\n\r\nخدايا قلب مقدس امام زمان ( عجّل اللَّه تعالى فرجه ) را از ما راضى بگردان ، به ما توفيق آن نوع رفتارى را عنايت بفرما كه مورد رضايت آن وجود مقدس بوده باشد ، اموات ما را غريق رحمت خودت بفرما .\r\n\r\n","description":"","footnote":"","page_name":" 647 ","page_number":651},
  {"content":"\r\n\r\n\r\nتفسير سورهء الحاقّه ( 2 )\r\nاعوذ باللَّه من الشيطان الرجيم\r\nوَ امّا مَنْ اوتِىَ كِتابَهُ بِشِمالِهِ فَيَقولُ يا لَيْتَنى لَمْ اوتَ كِتابِيَهْ . وَ لَمْ ادْرِ ما حِسابِيَهْ . يا لَيْتَها كانَتِ الْقاضِيَةَ . ما اغْنى عَنّى مالِيَهْ . هَلَكَ عَنّى سُلْطانِيَهْ . خُذوهُ فَغُلّوهُ . ثُمَّ الْجَحيمَ صَلّوهُ . ثُمَّ فى سِلْسِلَةٍ ذَرْعُها سَبْعونَ ذِراعاً فَاسْلُكوهُ . انَّهُ كانَ لايُؤْمِنُ بِاللَّهِ الْعَظيمِ . وَ لا يَحُضُّ عَلى طَعامِ الْمِسْكينِ . فَلَيْسَ لَهُ الْيَوْمَ ههُنا حَميمٌ . وَ لا طَعامٌ الّا مِنْ غِسْلينٍ . لا يَأْكُلُهُ الَّا الْخاطِؤنَ « 1 » .\r\nدر چند آيهء پيش چنين خوانديم : يَوْمَئِذٍ تُعْرَضونَ لا تَخْفى مِنْكُمْ خافِيَةٌ در آن هنگام ، در آن روز ، در قيامت ، خود شما عرضه مىشويد . قيد نفرموده است كه عرضه مىشويد بر چه و بر كه ، ولى مفسرين گفته‌اند و قرائن آيه هم نشان مىدهد كه همان عرضهء بر پروردگار است . عرضهء بر پروردگار ، معلوم است كه از ناحيهء پروردگار نيست . يك وقت هست كه يك چيزى را بر كسى عرضه مىدارند از باب اينكه بر آن كس مخفى است و بر او آشكار مىكنند ؛ مثل اينكه از او دور است به نزديك او مىبرند . ولى يك\r\n\r\n\r\n\r\n\r\n","description":"","footnote":"\r\n( 1 ) . الحاقه / 25 - 37 .\r\n","page_name":" 648 ","page_number":652},
  {"content":"\r\n\r\nوقت هست معنى عرضه شدن اين نيست كه از نظر آن شخصى كه بر او عرضه مىشود نيازى به عرضه شدن باشد بلكه به معنى اين است كه خود اين - كه يك موجود پيچيده و موجودى بوده كه باطنش مخفى بوده است - آشكار مىشود .\r\n\r\nظهور باطنها در قيامت\r\nاز خصوصياتى كه در مورد قيامت هست - كه قرآن كريم مكرر تصريح مىكند - اين مسأله است كه حقايق و بواطن ظاهر مىشوند ، يعنى در دنيا چيزهايى ظاهر بود و چيزهايى مخفى ، آن مخفيها از نهانگاه بيرون مىآيند و همه ظاهر مىشوند . در يك آيه داريم : يَوْمَ تُبْلَى السَّرائِرُ « 1 » يعنى در روزى كه آن سريره‌ها [ آشكار مىشود . 
  ]\r\nسريره به معنى باطن است . مىگويند سريرهء هر كسى يعنى آن باطنِ باطنش ؛ و از آن جهت به باطن سريره مىگويند كه سرّى و نهان و پنهان است . يَوْمَ تُبْلَى السَّرائِرُ . نه تنها سرائر انسان آشكار مىشود بلكه آن جهان جهانى است كه حقايق عالم در آن جهان به طور كلى مشهود است ؛ انسان ، هم بواطن و سرائر خودش را مشاهده مىكند هم سرائر عالم را . لهذا بعد فرمود : يَوْمَئِذٍ تُعْرَضونَ لاتَخْفى مِنْكُمْ خافِيَةٌ از شما هم چيزى پنهان نمىماند . در آيه‌اى مىخوانيم : يَوْمَ تُبَدَّلُ الْارْضُ غَيْرَ الْارْضِ وَ السَّمواتُ وَ بَرَزوا لِلَّهِ الْواحِدِ الْقَهّارِ « 2 » ( عين مضمون اين آيه است ) روزى كه زمين تبديل مىشود به غير زمين ، يعنى همين زمين تبديل مىشود به غير زمين يعنى چيز ديگرى ، باطن اين زمين آشكار مىشود [ و همين‌طور آسمانها 
  ] و همه ظاهر و هويدا و عرضه مىشوند براى ذات پروردگار يگانه .\r\nبعد از آنكه فرمود همه چيز آشكار مىشود و از شما چيزى پنهان نمىماند ، مىفرمايد آن وقت مردم دو دسته هستند . بعضى كتاب آنها ، نامهء عمل آنها به دست راستشان داده مىشود و بعضى به دست چپشان ، بعضى از ناحيهء راستشان نامهء عملشان را اخذ مىكنند و بعضى از ناحيهء چپشان . ( نامهء عمل يك تعبير فارسى است كه ما به كار مىبريم . ) اينجا بايد توضيح مختصرى راجع به اين جهت عرض بكنيم .\r\nدر سورهء مباركهء إسراء ( سورهء بنىاسرائيل ) مىفرمايد : يَوْمَ نَدْعوا كُلَّ اناسٍ\r\n\r\n\r\n\r\n\r\n","description":"","footnote":"\r\n( 1 ) . طارق / 9 .\r\n( 2 ) . ابراهيم / 48 .\r\n","page_name":" 649 ","page_number":653},
  {"content":"\r\n\r\nبِامامِهِمْ فَمَنْ اوتِىَ كِتابَهُ بِيَمينِهِ فَاولئِكَ يَقْرَؤنَ كِتابَهُمْ وَ لا يُظْلَمونَ فَتيلًا « 1 » و نيز مىفرمايد :\r\nوَ كُلَّ انْسانٍ الْزَمْناهُ طائِرَهُ فى عُنُقِهِ وَ نُخْرِجُ لَهُ يَوْمَ الْقِيمَةِ كِتاباً يَلْقيهُ مَنْشوراً . اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسيباً « 2 » .\r\nمىفرمايد ما طائر هر انسانى را به گردنش آويختيم . طائر در لغت به معنى مرغ است ولى در زبان عربى لفظ « طائر » يك معنى خاص پيدا كرده است .\r\n\r\nفال بد زدن\r\nمسألهء فال نيك گرفتن و فال بد گرفتن يك سنت خيلى رايج و معمول در ميان اعراب بود و بالخصوص [ فال بد زدن 
  ] به مرغها ، به طورى كه فال بد زدن را تطيّر مىناميدند . تطير از مادهء طير است . ظاهراً اين نامگذارى به اين علت بوده كه اينها در بيشتر مرغها فال بد مىزدند ؛ يعنى شوميهايى كه نصيبشان مىشد و سرنوشتهاى بدى كه به آنها مىرسيد ، مستند مىكردند مثلًا به بال زدن يا صفير زدن فلان مرغ ؛ مىگفتند فلان مرغ آمد بالاى خانهء ما خواند ، اين سبب چنين و چنان شد . از اينجاست كه در زبان عربى فال بد گرفتن را « تطير » مىگويند ، كه پيغمبر اكرم فرمود :\r\nلاطِيَرَةَ فِى الدِّينِ ( يا فِى الْاسْلامِ ) يا : رُفِعَ عَنْ امَّتى تِسْعَةٌ [ نُه چيز است كه از امت من برداشته شده است 
  ] يكى را فرمود : الطِّيَرَةُ ؛ و خلاصه فرمود در اسلام فال بد و تطيّر وجود ندارد . وَ اذا تَطَيَّرْتَ فَامْضِ اگر در قضيه‌اى به چيزى فال بد زدى اين را به دل خودت بد راه نده ، برعكس عمل كن ، يعنى برعكس اينكه اشخاص وقتى به چيزى فال بد مىزنند بعد دنبال آن كار نمىروند و مثلًا مىگويند اين بدشگون است ، به هر چه كه فال بد زدى عمل كن و دنبالش برو ؛ كه اين خودش داستان مفصلى است و حالا نمىخواهم دنبال آن را بگيرم .\r\nفال بدهايى به انسانها مىزدند ، همين چيزى كه هنوز هم در ميان ما مسلمانها معمول است ، مىگوييم فلان كس يك آدم بد پيشانى است ، فلان كس آدم بدقدمى\r\n\r\n\r\n\r\n\r\n","description":"","footnote":"\r\n( 1 ) . اسراء / 71 .\r\n( 2 ) . اسراء / 13 و 14 .\r\n","page_name":" 650 ","page_number":654},
  {"content":"\r\n\r\nاست ، فلان عروس از روزى كه در فلان خانه آمده قدم بدى داشته ؛ مال اين خانواده رفته يا افراد خانواده مريض شده‌اند يا پدر بزرگ خانواده مرده ، پس او قدم بدى داشته است . اينها مسلّم افكار ضد اسلامى است .\r\nقرآن نقل مىكند كه امم گذشته با انبيا كه مبارزه مىكردند گاهى به انبيا تطير مىزدند . فلان پيغمبر مىآمد از اينها دعوت مىكرد ، مثلًا در آن سال يا يك سال و يا چند سال بعد حادثهء بدى - زلزله‌اى ، سيلى ، قحطسالى - پيش مىآمد ، مىگفتند اين حرفهاى تو شوم است ، دائم از اين حرفهاى بد گفتى تا اين اوضاع پيش آمد ، يعنى از قدم بد توست . فَاذا جاءَتْهُمُ الْحَسَنَةُ قالوا لَنا هذِهِ . راجع به قوم فرعون مىفرمايد كه اگر خيرى پيش مىآمد مىگفتند اين از خودمان است وَ انْ تُصِبْهُمْ سَيِّئَةٌ يَطَّيَّروا بِموسى وَ مَنْ مَعَهُ « 1 » و اگر احياناً يك چيزك بدى به آنها مىرسيد مىگفتند كه از بدى موسى است ، از پيشانى بد اوست ، از قدم بد موسى و همراهان اوست . خواستم ريشهء اصطلاح را ذكر بكنم .\r\nقرآن كريم مسلمين را متوجه اين مطلب كرد كه آنچه در سرنوشت انسانها مؤثر است اين نيست كه مرغى بيايد بانگى بزند ، بلكه عمل خود انسانهاست . آن چيزى كه به آن تطير مىزدند ، آن فال بد را « طائر » مىگفتند . عرض كردم ريشه‌اش طير است و بعد به هر چيزى تعميم مىدادند . قرآن فرمود طائر را - يعنى آنچه كه منشأ شومى و بدبختى مىشود - جز از درون و اعمال خودتان جستجو نكنيد . در جهت كار خير ، سعادت انسان ، چه فرد و چه جامعه ، به عمل است . انْ لَيْسَ لِلْانْسانِ الّا ما سَعى « 2 » . در جهت كار شر هم طائر هر كسى عمل خود اوست . اين است كه دربارهء عمل - كه ملازم و همراه انسان است و از او جدا نمىشود - فرمود : وَ كُلَّ انْسانٍ الْزَمْناهُ طائِرَهُ فى عُنُقِهِ ما عمل بد هر انسانى را - يعنى همان عملى كه منشأ شومى و بدبختى و شقاوت اوست - ملازم گردنش قرار داديم ، به گردنش آويختيم ، طوقى است كه به گردنش آويخته‌ايم . يعنى عمل انسان از انسان جدا نمىشود .\r\n\r\n\r\n\r\n\r\n","description":"","footnote":"\r\n( 1 ) . اعراف / 131 .\r\n( 2 ) . نجم / 39 .\r\n","page_name":" 651 ","page_number":655},
  {"content":"\r\n\r\n\r\nتجسم اعمال در قيامت\r\nبعد مىفرمايد : وَ نُخْرِجُ لَهُ يَوْمَ الْقِيمَةِ كِتاباً يَلْقيهُ مَنْشوراً و بيرون مىآوريم - يعنى چيزى وجود دارد و مخفى است ، ظاهرش مىكنيم - براى او در روز قيامت كتابى يعنى نوشته‌اى كه آن نوشته را باز شده مىبيند ، يعنى مثل يك كتابِ باز شده نه مثل يك كتاب بسته ، كتابى كه جلو چشمش باز است و دارد مىخواند . بعد هم به او مىگوييم : اقْرَأْ كِتابَكَ كتاب خود را بخوان .\r\nاين آيات خيلى عجيب است ! ممكن است شما بگوييد بىسوادها چطور مىتوانند بخوانند ؟ جواب اين است : آن كتاب از نوع نوشتهء روى كاغذ نيست كه بگوييم بىسواد چطور مىتواند بخواند يا اگر مثلًا به زبان عربى باشد غير از عربىزبان‌ها كسى ديگر نمىتواند بخواند . تمام مردم علىالسويّه آن كتاب را مىخوانند ، چرا ؟ براى اينكه خطوط آن كتاب عين اعمالشان است نه يك صورتهاى مكتوب ، نه نوشتهء روى كاغذ . چون عين اعمال خودشان است كه دارند قرائت مىكنند همه آن سواد را دارند .\r\nدر حديث است كه - ظاهراً - امام صادق عليه السلام فرمود هركسى وقتى كه اين كتاب را به او نشان مىدهند و اعمال خودش را مىبيند آنچنان برايش مجسم مىشود كه گويى همين ساعت عمل كرده . كارى را كه انسان همين ساعت عمل كرده جزئياتش يادش هست ، اگر دو ساعت بگذرد ، روز ديگر ، ماه ديگر ، سال ديگر جزئياتش را فراموش مىكند . آنجا انسان تمام اعمالش را از كوچك و بزرگ ، از اول تا آخر عمر به چشمش مىبيند ؛ مثل اين است كه همين الآن اين كار از او صادر شده است . به او مىگويند : اقْرَأْ كِتابَكَ كتاب خودت را الآن بخوان ، احتياج به كس ديگر نيست كه او بيايد براى تو بخواند ، هر كسى خودش قارئ كتاب خودش است . كَفى بِنَفْسِكَ الْيَوْمَ عَلَيْكَ حَسيباً خودت كافى هستى كه امروز به حساب خود برسى . اين يك دفتر نيست كه ماشين حساب و كامپيوتر يا يك محاسب خيلى دقيق بخواهد و بگويند دفترها را ببينيم ، اعمال خوبمان چقدر است اعمال بدمان چقدر ، بياييم نسبتها را حساب كنيم ، يكى بگويد من كه حساب بلد نيستم چگونه اينها را حساب كنم ؛ بلكه هركسى خودش كافى است ، به سرعت مىتواند به حساب اعمال خودش در آنجا برسد .\r\nآن آيات هم نشان مىدهد كه نشئهء قيامت نشئه‌اى است كه در آن بطونها تبديل\r\n\r\n","description":"","footnote":"","page_name":" 652 ","page_number":656},
  {"content":"\r\n\r\nبه ظهور مىشود ، مخفيها آشكار مىشود ؛ يعنى كتابى از بيرون نمىآورند به گردن كسى بيندازند ؛ وقتى كه آنجا مىآيد ، مىبيند اين به گردنش آويخته بوده و خودش نمىديده است .\r\nدر آنجاست كه لا تَخْفى مِنْكُمْ خافِيَةٌ هيچ چيز از شما مخفى نمىماند . آنگاه فرمود : فَامّا مَنْ اوتِىَ كِتابَهُ بِيَمينِهِ فَيَقولُ هاؤُمُ اقْرَؤا كِتابِيَهْ . انّى ظَنَنْتُ انّى مُلاقٍ حِسابِيَهْ . فَهُوَ فى عيشَةٍ راضِيَةٍ . [ آن كه كتابش از ناحيهء راستش به او داده مىشود 
  ] در نهايت ابتهاج افتخار مىكند ، به همهء مردم مىگويد بياييد اين كتاب را بگيريد بخوانيد ؛ كأ نّه بياييد مرا ببينيد . مثل آدمى كه رفته امتحان داده و نمره‌هاى عالى گرفته است ؛ وقتى كارنامه‌اش را به دستش مىدهند دائم آن را به دست گرفته مىخواهد به افراد نشان بدهد . بعد مىگويد كه خودم هم مىدانستم كه چنين مىشود ؛ يعنى من ايمان و اعتقاد و رجا داشتم ، چنين و چنان بودم . فَهُوَ فى عيشَةٍ راضِيَةٍ در يك عيش بسيار خشنود و مورد خشنودى . فى جَنَّةٍ عالِيَةٍ . قُطوفُها دانِيَةٌ . كُلوا وَ اشْرَبوا هَنيئاً بِما اسْلَفْتُمْ فِى الْايّامِ الْخالِيَةِ .\r\nاينها همه اشخاصى هستند كه كتابشان از ناحيهء طرف راستشان به آنها داده مىشود و يا به تعبير رساتر - چون هرچه كه داده مىشود همان است كه ظاهر مىشود - خودشان را از ناحيهء يمين خود مىبينند ؛ مىبينند وجودشان از طرف راستشان گسترش پيدا كرده .\r\nوَ امّا مَنْ اوتِىَ كِتابَهُ بِشِمالِهِ و اما آن كه كتابش از ناحيهء چپش به او داده مىشود و در واقع كتابش از ناحيهء چپ خودش برايش ظاهر مىشود ؛ مىبيند طرف راست خالى مانده ، هرچه كه هست در طرف چپ است . فَيَقولُ يا لَيْتَنى لَم اوتَ كِتابِيَهْ . به عكس او كه داد مىكشيد : هاؤُمُ اقْرَؤا كِتابِيَهْ ( بياييد اين نامه و اين كتاب مرا بخوانيد ) مىگويد اى كاش چنين كتابى به دست من داده نمىشد . وَ لَمْ ادْرِ ما حِسابِيَهْ . او مىگفت : انّى ظَنَنْتُ انّى مُلاقٍ حِسابِيَهْ ، اين مىگويد : اى كاش هرگز اطلاع بر چنين حسابى پيدا نمىكردم . يا لَيْتَها كانَتِ الْقاضِيَةَ اى كاش مرگ ، مرگ مىبود ؛ اى كاش مرگ ، پايان مىبود ؛ اى كاش همين‌طور كه مرديم مردن براى ما نيستى مىبود نه انتقال از جايى به جايى . يا لَيْتَها اى كاش آن ( يعنى مرگ ) قاضِيَة - يعنى پايان‌دهنده - مىبود ، اى كاش مرگ براى ما نيستى مىبود . ما اغْنى عَنّى مالِيَهْ . نگاه مىكند ، مثل آدمى كه زير پاى خودش را خالى مىبيند ، مىبيند آن چيزهايى كه به آنها تكيه كرده بود پوچ از آب درآمد ؛ آنچه بايد به او تكيه مىكرد وجود ندارد و آنچه به آن تكيه\r\n\r\n","description":"","footnote":"","page_name":" 653 ","page_number":657},
  {"content":"\r\n\r\nكرده است ( زر و زور ، مال و قدرت دنيا ، اينها كه تكيه‌گاه روحش بود ) حالا كه به اينجا آمده ، از آنها خبرى نيست چون اينها ديگر آنجا كارگر نيست ؛ درست مثل آدمى كه در بالاى يك قلهء خيلى بلند و مرتفعى باشد و يك مرتبه احساس كند به كلى زير پايش خالى است . مىگويد : ما اغْنى عَنّى مالِيَهْ مال و ثروتم هيچ به درد من نخورد ، هيچ مرا بىنياز نكرد و هيچ رفع نياز از من نكرد . هَلَكَ عَنّى سُلْطانِيَهْ . قدرتها كجا رفت ، زورها كجا رفت ، همه هالك و نيست و پوچ [ بودند ، 
  ] همه از بين رفت .\r\nاينها حالت آن شخص است كه با خود دارد حديث نفس مىكند .\r\nبعد مىفرمايد : خُذوهُ فَغُلّوهُ خطاب مىرسد : بگيريد اين را و در غُلها ببنديد .\r\nعرض كرديم ، آن اصل را دربارهء قيامت هرگز فراموش نكنيد : هرچه كه مىگويند چنين گفتيم و چنين مىكنيم يعنى اينها حقيقتهايى است كه قبلًا هم وجود داشته ولى امروز دارد ظاهر و بارز مىشود . محال است انسان غير مغلول و آزاد وارد آن صحنه بشود و در آن صحنه او را ببندند . ثُمَّ الْجَحيمَ صَلّوهُ به جحيم و آتش بكشانيدش . ثُمَّ فى سِلْسِلَةٍ ذَرْعُها سَبْعونَ ذِراعاً فَاسْلُكوهُ او را در يك رشتهء زنجير كه طولش هفتاد ذراع است ببنديد و بكشانيد .\r\n\r\nدو نكته\r\nاينجا دو نكته را عرض بكنم . يكى راجع به كلمهء سَبْعونَ ذِراعاً طولش هفتاد ذراع است . آيا واقعاً مقصود همين عدد است ؛ يعنى هفتاد ذراع ، نه شصت و نه ذراع و نه هفتاد و يك ذراع ؟ يا اينكه كلمهء سَبْعون - مخصوصاً اين كلمه - در قرآن طبق اصطلاح عرب كلمه‌اى است كه براى كثرت آورده مىشود بدون اينكه عدد در آن ملاحظه شده باشد ، كما اينكه در فارسى هم معمول است . شما وقتى كه مثلًا مطلبى را به كسى مكرر در مكرر گفتيد ، نه يك بار نه دوبار و نه ده بار ، مىگوييد من هفتاد بار به اين آدم گفتم . حالا كسى بيايد ايراد بگيرد كه خير ، من شمردم شما بيست و پنج بار بيشتر نگفتيد ، چرا مىگويى هفتاد بار ؛ اين دروغ است ، نه ، اين دروغ نيست . در اينجا مقصود از كلمهء « هفتاد » كثرت است . بله ، در يك جاى ديگر دروغ است . اگر شما از كسى شصت و پنج تومان طلبكار باشيد بگوييد من هفتاد تومان طلبكارم اين دروغ است ، چون آنجا مقصود از « هفتاد » خود عدد است . اگر شصت و نه تومان و پنج ريال هم از او طلبكار باشيد بگوييد هفتاد تومان ، باز دروغ گفته‌ايد . ولى در\r\n\r\n","description":"","footnote":"","page_name":" 654 ","page_number":658},
  {"content":"\r\n\r\nبعضى از تعبيرات [ چنين نيست . 
  ] اگر شما ده بار به جايى رفته باشيد بعد بگوييد من هفتاد بار درِ خانه‌اش رفتم او نبود ، اين دروغ نيست چون اينجا عرف هم مىفهمد كه مقصود از « هفتاد » يعنى مكرر در مكرر . حال در اين جور موارد ممكن است از عدد هفتاد كمتر باشد ممكن است بيشتر .\r\nآيه‌اى در قرآن هست - كه آن خيلى بهتر مىتواند دليل باشد - راجع به منافقين مخصوصاً رئيس المنافقين عبداللَّه بن ابَىّ : وَ لا تُصَلِّ عَلى احَدٍ مِنْهُمْ ماتَ ابَداً وَ لا تَقُمْ عَلى قَبْرِهِ « 1 » . قبل از آن مىفرمايد : اوْ لاتَسْتَغْفِرْ لَهُمْ انْ تَسْتَغْفِرْ لَهُمْ سَبْعينَ مَرَّةً فَلَنْ يَغْفِرَ اللَّهُ لَهُمْ « 2 » . راجع به اين منافقين مىفرمايد اگر مردند تو براى اينها استرحام و طلب مغفرت نكن . اگر تو طلب مغفرت هم بكنى خدا نمىآمرزد . بعد مىفرمايد كه اگر تو هفتاد بار هم براى اينها طلب مغفرت بكنى خدا نمىآمرزد . ممكن است كسى بگويد كه يا رسول اللَّه ! خدا فرموده اگر هفتاد بار طلب مغفرت بكنى نمىآمرزد ، حالا شما هفتاد و يك بار طلب مغفرت كنيد تا در آن هفتاد و يكمى بيامرزد ؛ شما بياييد هشتاد بار طلب مغفرت كنيد چون خدا گفته اگر هفتاد بار [ طلب مغفرت كنى نمىآمرزد . 
  ] بله ، انسان اگر بخواهد سر چيزى كلاه شرعى بگذارد از اين كارها مىشود كرد ولى هركس مىداند كه وقتى قرآن به پيغمبر مىگويد اگر هفتاد بار استغفار كنى خدا نمىآمرزد يعنى اگر هرچه استغفار كنى ، نه اينكه عدد هفتاد خصوصيت دارد كه اگر هفتاد و يك بار شد آنوقت خدا مىآمرزد . اگر پيغمبر ده هزار بار هم استغفار كند خدا نمىآمرزد . اصلًا معناى انْ تَسْتَغْفِرْ لَهُمْ سَبْعينَ مَرَّةً . . . يعنى هرچه استغفار كنى فايده ندارد . پس آنجا هم عدد ملحوظ نيست .\r\nحال در اينجا هم به احتمال بسيار قوى عدد ملحوظ نيست كه حتماً آن زنجير هفتاد ذراع است يا هفتاد حلقهء يك ذراعى دارد ، چون زنجيرهاى اشخاص متفاوت است . ممكن است كسى زنجيرى داشته باشد هفت ذراع ، ديگرى زنجيرى داشته باشد بيست ذراع ، يكى هفتاد ذراع ، يكى هفتصد ذراع و يكى هفت هزار ذراع . اين امر بستگى دارد به اينكه در اين دنيا با چه زنجيرهايى بسته شده باشد و اين زنجيرهايى كه به او بسته شده است چند حلقه داشته باشد . مثلًا كسى فلان عمل\r\n\r\n\r\n\r\n\r\n","description":"","footnote":"\r\n( 1 ) . توبه / 84 .\r\n( 2 ) . توبه / 80 .\r\n","page_name":" 655 ","page_number":659},
  {"content":"\r\n\r\nخلاف شرع را مرتكب مىشود ، فلان حرف ضد اسلام را در يك جا مىزند ( اين اصل گناه ) ، براى چه ؟ براى اينكه اگر آن حرف را نزند در فلان كار راهش نمىدهند .\r\nاگر در آن كار راه ندهند بعد دستش در كسب و كار هم بسته مىشود . اينجا آن حلقه متصل به اين حلقه است . بسيار خوب ، بسته شود . مىگويد اگر من از آن هم صرف‌نظر كنم در فلان جا چنين مىشود . اگر آن اين‌جور بشود در فلان جاى ديگر يك جور ديگر مىشود . اگر حساب كنى مىبينى - به اختلاف افراد - ده ، سى ، هفتاد ، صد حلقهء زنجير است كه پشت سر يكديگر واقع شده است ، يعنى يك رشتهء بهم پيوسته از نابكاريها ؛ و اين رشتهء نابكاريها در افراد ، مختلف است .\r\nثُمَّ فى سِلْسِلَةٍ ذَرْعُها . . . امروز در زبان فارسى و اصطلاح عربى ، ذرع را به آن واحد مخصوص طول مىگوييم كه در قديم معمول بود و از متر اندكى بيشتر است . اصل لغت « ذرع » در زبان عربى به معنى طول و كشش است . از آرنج تا سر انگشتها را « ذراع » مىگويند براى اينكه يك واحد طول بوده است ؛ مثل اينكه « پا » يك واحد طول است ، مثلًا مىگوييم اين فرش چند پاست . چنان كه وجب يك واحد طول است پا را هم واحد طول مىگيرند . انسان با وسيله‌اى كه هميشه در اختيارش است اشياء را اندازه‌گيرى مىكند . مثلًا مىخواهد ببيند اين اتاقى كه در آن نشسته است طول و عرضش چقدر است ، زود با پاى خودش اندازه مىگيرد . يكى از وسائلى كه با آن اندازه مىگرفتند دست بوده ، يعنى با ذراع اندازه‌گيرى مىكردند . پس به اين قسمت از بدن - از آرنج تا سرِ انگشتها - از آن جهت ذراع مىگفتند كه وسيلهء اندازه‌گيرى طولها بوده است . ذرع معمولى ، اين واحد متعارف امروز را هم « ذرع » مىگويند چون وسيلهء اندازه‌گيرى ذرعها يعنى طولهاست . پس اصل لغت « ذرع » در زبان عربى يعنى طول . در اين آيه هم به آن معنا آمده است : ثُمَّ فى سِلْسِلَةٍ ذَرْعُها ( يعنى طولُها ) سَبْعونَ ذِراعاً فَاسْلُكوهُ [ سپس در زنجيرى كه طول آن 
  ] هفتاد ذراع است پس او را ببنديد [ و بكشانيد ، 
  ] چرا ؟ انَّهُ كانَ لايُؤْمِنُ بِاللَّهِ الْعَظيمِ . وَ لا يَحُضُّ عَلى طَعامِ الْمِسْكينِ .\r\n\r\nرابطهء انسان با خلق خدا\r\nاگر ما بخواهيم همهء دين را خلاصه كنيم ، در دو چيز خلاصه مىشود : يكى در رابطهء انسان با خدا ، و ديگر در رابطهء انسان با خلق خدا . مىبينيد در قرآن هميشه صلات و\r\n\r\n","description":"","footnote":"","page_name":" 656 ","page_number":660},
  {"content":"\r\n\r\nزكات رديف يكديگر ذكر مىشود ؛ صلات به عنوان عملى كه مظهرى است از ارتباط انسان با خدا ، يعنى به وسيلهء نماز انسان در مقابل خداوند اظهار عبوديت و اقرار به عبوديت مىكند ، و زكات چيزى است كه انسان به آن وسيله رابطهء خودش را با خلق خدا مشخص مىكند . هر دوى اينها دو امر فطرى براى انسان است ؛ يعنى انسان بالفطره مؤمن آفريده شده است و انسان بالفطره اخلاقى آفريده شده است . اگر انسان همان انسان باشد و فطرت خدادادى خودش ، يعنى مانعى و سدى براى اين فطرت به وجود نياورده باشد ، پيوندش با خداى خودش پيوند ايمانى و توحيدى است و پيوندش با خلق خدا هم براساس مهربانى و خيررسانى و كمك‌رسانى و جود و خدمت است .\r\nاساساً مسأله‌اى است كه آيا خداپرستى براى انسان فطرى است يا نه ؟ قرآن تصريح دارد كه فطرى است . همچنين مسأله‌اى است كه آيا حس اخلاقى ، خير اخلاقى ، احسان اخلاقى ، خدمت كردن به خلق خدا امرى است فطرى يا نه ؟ بله ، اين هم فطرى است : وَ اوْحَيْنا الَيْهِمْ فِعْلَ الْخَيْراتِ وَ اقامَ الصَّلوةِ « 1 » . قرآن مىگويد اينها الهام الهى است . پس اگر كسى ايندو را نداشته باشد دو امر فطرى را از خودش سلب كرده است ، يعنى در واقع خودش را در مقابل دو امرى كه بالفطره به سوى آنها در حركت بوده است بسته و مغلول كرده است .\r\nمىفرمايد اين آدم به اللَّهِ عظيم ، به ذات عظيمِ اللَّه كه ايمان به او براى وى فطرى است ايمان ندارد وَ لا يَحُضُّ عَلى طَعامِ الْمِسْكينِ در راه سير كردن گرسنه‌ها نيز ترغيب ندارد . اين بالاتر است از اينكه بگويد خودش مساكين را اطعام نمىكند ؛ زيرا يك درجه از خير اخلاقى اين است كه انسان خودش در كار خدمت كردنِ به خلق خدا - مخصوصاً سير كردن شكمهاى گرسنه - عملًا ساعى باشد ؛ بالاتر اين است كه نه تنها خودش ساعى باشد ، ديگران را هم وادار كند ( حضّ يعنى ترغيب كردن ، وادار كردن ) . اين به اللَّهِ عظيم ايمان ندارد و به طعام مسكينها ترغيب نمىكند و در اين راه كوشا و فعال نيست . خيلى فرق دارد با اينكه بگويد خودش به سهم خود كارى نمىكند ؛ مىفرمايد كوشا نيست و ديگران را وادار به سير كردن گرسنه‌ها نمىكند ، گناهش اين است كه ديگران را وادار نكرده است .\r\n\r\n\r\n\r\n\r\n","description":"","footnote":"\r\n( 1 )\r\n. انبياء / 73 .\r\n","page_name":" 657 ","page_number":661},
  {"content":"\r\n\r\nفَلَيْسَ لَهُ الْيَوْمَ ههُنا حَميمٌ . نتيجه‌گيرى را ببينيد : پس چنين كسى امروز حميمى ندارد ( حميم يعنى كسى كه به او مهربانى كند ؛ به خويشاوندان هم از اين جهت حميم مىگويند كه خويشاوند طبعاً به انسان مهربان است ) يعنى اين فرد كه پيوندش را با خدا بريده با خلق خدا هم بريده ، نتيجه‌اش اين است كه امروز هيچ دست مهربانى و محبتى به سوى او دراز نمىشود .\r\nچه خوب مىگويد سعدى ! گويى ترجمهء همين آيهء كريمه است ، چون قرآن مىفرمايد : لا يُؤْمِنُ بِاللَّهِ الْعَظيمِ . وَ لا يَحُضُّ عَلى طَعامِ الْمِسْكينِ . فَلَيْسَ لَهُ الْيَوْمَ ههُنا حَميمٌ آدمى كه به خدا ايمان ندارد و در كار خلق خدا هم كوشا نبوده و مهربانى به مردم نداشته است ، امروز هم كسى به او مهربانى نمىكند . پيغمبر اكرم فرمود : ارْحَمْ تُرْحَمْ به ديگران مهربانى كن تا به تو مهربانى بشود . مَنْ لايَرْحَمْ لايُرْحَمْ كسى كه به ديگران مهربانى نمىكند به او مهربانى نمىشود . سعدى مىگويد :\r\n ما را عجب ار پشت و پناهى بود آن روز « 1 » * كامروز كسى را نه پناهيم و نه پشتيم \r\nانَّهُ كانَ لايُؤْمِنُ بِاللَّهِ الْعَظيمِ . وَ لا يَحُضُّ عَلى طَعامِ الْمِسْكينِ . فَلَيْسَ لَهُ الْيَوْمَ ههُنا حَميمٌ .\r\nنتيجه‌گيرى بسيار روشنى : به خدا ايمان ندارد ، به خلق خدا هم مهربانى نمىكند ، امروز هم كسى به او مهربانى نمىكند .\r\nوَ لا طَعامٌ الّا مِنْ غِسْلينٍ . آن آدمى كه در دنيا كارش اين بود : آنچنان بىاعتنا به خلق خدا بود كه اگر براى خلق خدا چيزى گير مىآمد آن ريزه‌هاى خوان و نيم‌خوره‌هاى او بود و در واقع اگر آن اوساخ دستهاى اينها ، چركهايى كه اينها از دستهايشان شستشو مىكردند گير آنها مىآمد چيزى مىخوردند ، در اين روز براى اين آدم ، در نهايت گرسنگى ، طعام و خوراكى پيدا نمىشود مگر از غِسلينها . غسلين يعنى همان نتيجه‌هاى شسته شده « 2 » از چركها و كثافتها . آنچه در دنيا به ديگران مىخورانْد امروز جز آن براى او چيزى وجود ندارد . لا يَأْكُلُهُ الَّا الْخاطِؤنَ غسلينى كه جز خطاكارها ، آنهايى كه تمام كارشان خطا و غلط و غلط اندر غلط بوده است [ آن را نمىخورند . 
  ]\r\n\r\n\r\n\r\n\r\n","description":"","footnote":"\r\n( 1 ) . يعنى قيامت .\r\n( 2 ) . [ يعنى همان مواد حاصل از شستشو . 
  ]\r\n","page_name":" 658 ","page_number":662},
  {"content":"\r\n\r\nچون امروز روز ولادت امام مجتبى سلام‌اللَّه عليه بود قهراً بايد تيمّناً و تبركاً نامى از اين وجود مقدس ببريم . امام يعنى پيشوا و غير از اين معنايى ندارد . آياتى كه از سورهء اسراء در ابتدا خواندم از اينجا شروع مىشود : يَوْمَ نَدْعوا كُلَّ اناسٍ بِامامِهِمْ « 1 » روزى كه هر گروهى از مردم را به همراه پيشوايان و مقتدايانشان مىخوانيم .\r\nمفسرين گفته‌اند - خود ما در كتابهاى خودمان نوشته‌ايم - كه امام در قرآن يعنى آن كسى كه الگو و مقتدا قرار مىگيرد اعم از آنكه آن الگو و مقتدا الگو و مقتداى به حق باشد يا به باطل . هر گروهى به همراه كسانى خوانده مىشوند و محشور مىشوند كه آن كسان الگو و مقتداى آنها بوده‌اند . دربارهء فرعون مىفرمايد : يَقْدُمُ قَوْمَهُ يَوْمَ الْقِيمَةِ « 2 » پيشاپيشِ گروه خودش در قيامت حركت مىكند يعنى امامِ اهل‌النّار است و پيروان او پشت سر او هستند . پس امام ، اعمّ از امام به حق و امام باطل ، يعنى آن كه واقعاً الگو و مقتداست .\r\n\r\nبرخى خصوصيات امام حسن عليه السلام\r\nامام مجتبى سلام‌اللَّه عليه آن وقت واقعاً براى ما امام است كه عملًا الگو و مقتدا باشد . يكى از خصوصياتى كه از زندگى اين بزرگوار نقل شده است در همين مسألهء حضّ بر طعام مسكين است . ايشان چند بار هرچه داشتند دو قسمت كردند ، يك قسمت را به مصرف مساكين و فقرا رساندند و قسمت ديگر را براى خود نگهدارى كردند . سفر حج را مخصوصاً از مدينه تا مكّه پياده مىرفتند نه از آن جهت كه مال و مركوب و چنين امكانى نداشتند ، امكانش را هم داشتند ولى مخصوصاً براى اينكه افْضَلُ الْاعْمالِ احْمَزُها ، براى اينكه همه ياد بگيرند ، براى اينكه نفس انسان بيشتر خاضع و خاشع بشود و براى اينكه در مقابل خداى متعال بيشتر اظهار عبوديت كرده باشد ، در سفر حج اين‌گونه عمل مىكرد . ايشان ضرب‌المثل حلم و بردبارى و تحمل‌اند ، با توجه به اين نكته كه امام حسن همان نشاط را براى شهادت و شهيد شدن دارد كه امام حسين دارد .\r\nاگر انسان خوب توجه كند آنوقت مىفهمد كه به يك معنا مظلوميت امام حسن\r\n\r\n\r\n\r\n\r\n","description":"","footnote":"\r\n( 1 ) . اسراء / 71 .\r\n( 2 ) . هود / 98 .\r\n","page_name":" 659 ","page_number":663},
  {"content":"\r\n\r\nحتى از امام حسين بيشتر است . همان نشاط شهادتى كه در امام حسين هست در امام حسن هست ولى امام حسن در دوره‌اى قرار گرفته كه بايد صبر و خوددارى كند تا موقع و وقت برسد و آن موقع و وقت ، وقتى است كه ايشان از دنيا رفته‌اند و نوبت به برادرشان اباعبداللَّه الحسين رسيده است . حضرت تمام اينها را با چه حلم و صبرى تحمل مىكند كه عجيب و فوق‌العاده است ! هيچ به روى بزرگوار خودش نمىآورد . براى اشخاص فهيم و حساس ، رنجهاى روحى از رنجهاى جسمى خيلى بالاتر است . شاعر عرب مىگويد :\r\n جِراحاتُ السِّنانِ لَهُ الْتِيامٌ * وَ لايَلتامُ ما جَرَحَ اللِّسانُ \r\nجراحت زبان از جراحت شمشير خيلى بالاتر است . جراحت شمشير التيام‌پذير است ولى جراحت زبان التيام‌پذير نيست . جراحت شمشير بيشتر قابل تحمل است از جراحت زبان . امام حسين را در روز عاشورا با جراحات شمشير مجروح كردند ، گو اينكه جراحت زبانى هم كم و بيش بود ، ولى امام حسن در اين جهت عجيب است . معاويه آن سران شيطان خودش از قبيل عمرو عاص و مغيرة بن شعبه را جمع مىكرد ، بعد امام مجتبى را دعوت مىكرد . اينها قبلًا تهيهء حرفهايشان را ديده بودند ، يك‌يك شروع مىكردند به زخم زبان زدن و چه زخم زبان‌هايى ! امام البته يك‌يك اينها را جواب مىداد . اما اينها يك امر كوچكى نيست . و از اينها بالاتر اينكه در روزهاى جمعه كه نماز جمعه خوانده مىشد و براى هر كسى شركت در نماز جمعه واجب است و در آن نماز جمعه‌هاى اينها اگر امام حسن شركت نمىكرد متهم به الحاد و تفريق جماعت مسلمين مىشد ، امام و خطيب جمعهء اينها مىرفت بالاى منبر و در حضور امام حسن پدر بزرگوارش على عليه السلام را سبّ و لعن مىكرد . اينها شوخى نيست . اين است كه براى امام حسن درست گفته‌اند كه كوچكترين مصيبتهايش همان مصيبت مرگش بود . وقتى كه مسموم شد اين مسموميت كوچكترين رنجى بود كه او در دنيا ديد .\r\nمردى به نام جُناده مىگويد من ، از همه جا بىخبر و بىاطلاع ، رفتم خدمت امام . به صورت عادى با من صحبت مىكرد و هيچ فكر نمىكردم كه حادثه‌اى به اين مهمى رخ داده است . همين‌طور كه با من صحبت مىكرد ، يك مرتبه ديدم حالش منقلب شد و صدا كرد طشت بياوريد و طشت آوردند . بعد ديدم خونهاى لَخت لَخت مثل پارهء جگر دارد مىريزد . اين مرد وحشت مىكند . مىگويد آقا اينها چيست ؟\r\n\r\n","description":"","footnote":"","page_name":" 660 ","page_number":664},
  {"content":"\r\n\r\nخيلى با خونسردى مىفرمايد : بله ، من را مسموم كردند . عرض كرد : پس چرا معالجه نمىكنيد ؟ فرمود : ديگر كار از معالجه گذشته است وَ بِماذا اعالِجُ الْمَوْتَ مگر مرگ را هم مىشود معالجه كرد ؟ فرمود : تاكنون مرا دو سه بار ديگر اينها مسموم كرده‌اند ولى به اين شدت نبود و من بهبود پيدا كردم ولى اين مسموميت ، ديگر قابل معالجه نيست .\r\nو لا حول و لا قوّة الّا باللَّه العلىّ العظيم . باسمك العظيم الاعظم الاعزّ الاجلّ الاكرم يا اللَّه . . .\r\nپروردگارا دلهاى ما به نور ايمان منوّر بگردان ، عاقبت همهء ما ختم به خير بفرما ، قلبهاى ما را محل و مهبط ايمان به اللَّهُ العظيم كه خودت توصيف فرموده‌اى قرار بده ، به ما توفيق خدمت به خلق خدا و حضّ و ترغيب به خدمت به خلق و نيكوكارى عنايت بفرما ، حاجات مشروعهء ما را برآور ؛ گرفتارها ، مسلمانانى كه در هر جاى دنيا گرفتار دست دشمنان هستند خدايا خودت به آنها نصرت عنايت بفرما ، اموات ما مشمول عنايت و مغفرت خودت بفرما .\r\n\r\n","description":"","footnote":"","page_name":" 661 ","page_number":665},
  {"content":"\r\n\r\n\r\nتفسير سورهء الحاقّه ( 3 )\r\nاعوذ باللَّه من الشيطان الرجيم\r\nفَلا اقْسِمُ بِما تُبْصِرونَ . وَ ما لاتُبْصِرونَ . انَّهُ لَقَوْلُ رَسولٍ كَريمٍ . وَ ما هُوَ بِقَوْلِ شاعِرٍ قَليلًا ما تُؤْمِنونَ . وَ لا بِقَوْلِ كاهِنٍ قَليلًا ما تَذَكَّرونَ . تَنْزيلٌ مِنْ رَبِّ الْعالَمينَ . وَ لَوْ تَقَوَّلَ عَلَيْنا بَعْضَ الْاقاويلِ . لَاخَذْنا مِنْهُ بِالْيَمينِ . ثُمَّ لَقَطَعْنا مِنْهُ الْوَتينَ . فَما مِنْكُمْ مِنْ احَدٍ عَنْهُ حاجِزينَ . وَ انَّهُ لَتَذْكِرَةٌ لِلْمُتَّقينَ . وَ انّا لَنَعْلَمُ انَّ مِنْكُمْ مُكَذِّبينَ . وَ انَّهُ لَحَسْرَةٌ عَلَى الْكافِرينَ . وَ انَّهُ لَحَقُّ الْيَقينِ . فَسَبِّحْ بِاسْمِ رَبِّكَ الْعَظيمِ « 1 » .\r\nقسمت آخر اين سورهء مباركه است ، با يك لحن و آهنگ مخصوصى : فَلا اقْسِمُ بِما تُبْصِرونَ . وَ ما لاتُبْصِرونَ . انَّهُ لَقَوْلُ رَسولٍ كَريمٍ . مفهوم تحت‌اللفظى لا اقْسِمُ در اصل لغت « قسم نمىخورم » است كه در چند جاى ديگر قرآن هم اين كلمه هست . دو سوره داريم كه با لا اقْسِمُ شروع مىشود : لا اقْسِمُ بِيَوْمِ الْقِيمَةِ « 2 » . ولى لا اقْسِمُ معمولًا در\r\n\r\n\r\n\r\n\r\n","description":"","footnote":"\r\n( 1 ) . الحاقّه / 38 - 52 .\r\n( 2 ) . قيامت / 1 .\r\n","page_name":" 662 ","page_number":666},
  {"content":"\r\n\r\nمواردى آورده مىشود كه مقصود سوگند است . با اينكه مفهوم اوّلىاش اين است كه « نه سوگند » ولى مقصود اين است كه سوگند مىخوريم ؛ كه در تعبيرات فارسى هم ما نظير و شبيهش را داريم - البته نزديك به اين - مثل كلمهء « نبايد » در فارسى كه ما هميشه در جاى « بايد نه » به كار مىبريم . وقتى ما به يك كسى مىگوييم كه تو نبايد فلان كار را بكنى ؛ اگر خود اين لغت را در اصل در نظر بگيريم معنايش اين است كه بر تو چنين كارى واجب و لازم نيست ، در صورتى كه مقصود ما از « نبايد » اين است كه بايد نكنى . فرق است بين اينكه به كسى بگوييم كه يك كارى بر تو لازم نيست ، و اينكه بخواهيم به آن شخص بگوييم لازم است نكردنِ آن كار . ما الآن كلمهء « نبايد » را در مورد « بايد نه » به كار مىبريم و اگر كسى لفظ « نبايد » را به معنى اصليش به كار ببرد غلط است ، زيرا معنى ثانوى پيدا كرده است و آن « بايد نه » است و لهذا اگر به كسى بگويند كه تو نبايد فلان كار را بكنى ، بعد او آن را كار را بكند ، آنگاه بگويند چرا اين كار را كردى ؟ و او بگويد تو به من گفتى نبايد اين كار را بكنى ، يعنى بر تو بايد نيست ، بر تو لازم نيست كه اين كار را بكنى ، يعنى اختيار دارى مىخواهى بكن مىخواهى نكن ؛ از وى نمىپذيرند زيرا او مىخواهد بگويد بايد نه ، يعنى بايد نكنى .\r\nلا اقْسِمُ در مواردى گفته مىشود كه [ مقصود اين است : 
  ] قسم نمىخورم [ اما مىخواهم قسم بخورم . 
  ] مثل اينكه ما هم در فارسى گاهى مىگوييم كه نه به جان تو .\r\nاين « نه به جان تو » يعنى مىخواهم به جان تو قسم بخورم . كأ نّه جان تو خيلى عزيز است ؛ نه به جان تو ولى در واقع مىخواهم به جان تو قسم بخورم . مىفرمايد : نه سوگند به آنچه مىبينيد و آنچه نمىبينيد .\r\n\r\nسوگندهاى قرآن\r\nدر قرآن سوگند زياد است ، سوگندِ به جماد هست ، سوگندِ به حيوان هست ، سوگندِ به انسان هست و سوگندِ به نبات هم علىالظاهر هست ؛ سوگندِ به امور زمينى هست ، سوگندِ به امور آسمانى هست و هر سوگندى سوگند به يك چيز است مثل وَ الشَّمْسِ وَ ضُحيها . وَ الْقَمَرِ اذا تَليها . وَ النَّهارِ اذا جَلّيها « 1 » ، اما سوگندِ يك جا ، يعنى به سراسر خلقت سوگند ، از مختصات جملهء مورد بحث است : به سراسر عالم خلقت سوگند . عالم\r\n\r\n\r\n\r\n\r\n","description":"","footnote":"\r\n( 1 ) . شمس / 1 - 3 .\r\n","page_name":" 663 ","page_number":667},
  {"content":"\r\n\r\nخلقت دو بخش كلى است : بخشى كه قابل ديدن است و مىشود انسان آن را با چشمش ببيند كه ما عالم اجسام مىگوييم ، و بخشى كه قابل رؤيت و احساس نيست كه ما به آن عالم غيب مىگوييم . به تعبير ديگرِ خود قرآن در جاى ديگر : عالم غيب و عالم شهادت . اگر گفته باشند به عالم غيب و عالم شهادت سوگند ، يعنى به سراسر خلقت سوگند .\r\nاينجا تعبير قرآن اين است : فَلا اقْسِمُ بِما تُبْصِرونَ وَ ما لاتُبْصِرونَ . گفتيم « نه سوگند » اينجا يعنى سوگند : سوگند به ديدنيها و نديدنيها يعنى به سراسر عالم خلقت انَّهُ لَقَوْلُ رَسولٍ كَريمٍ كه قرآن سخن فرستاده‌اى بزرگوار است .\r\nرسول يعنى موجودى كه دو وجهه و دو چهره دارد ؛ از يك وجهه‌اش به عالم غيب وابسته است كه از آنجا رسالت را مىگيرد ، از يك وجههء ديگر به عالم شهادت وابسته است كه رسالت را به آنجا تحويل مىدهد . از « ما لايُبْصَر » مىگيرد ، به « ما يُبْصَر » تحويل مىدهد . ببينيد چقدر اين سوگند با مورد سوگند تناسب دارد ! سوگند به سراسر خلقت از نديدنى گرفته تا ديدنى كه قرآن پيام رسول بزرگوارى است ، كه قرآن پيامى است از ناديدنيها به سوى ديدنيها ، چون اصلًا معنى رسول « فرستادهء خدا » است .\r\n\r\nرسالت ، لازمهء وابستگى اجزاء عالم به يكديگر\r\nالبته در اينجا نكتهء ديگرى هم هست كه بعضى از مفسرين بزرگ زمان ما به آن توجه فرموده‌اند و آن اينكه لازمهء اينكه سراسر عالم خلقت به يكديگر وابسته باشد اين است كه وحيى و نبوتى و رسالتى و هدايتى هم براى انسان وجود داشته باشد .\r\nگذشته از اينكه خود وحى پيامى است از ناديده به سوى ديده‌ها ، هدف اين پيام نيز متصل كردن اين دو حلقهء هستى به يكديگر است ، يعنى در انسان - كه يك موجود محسوس است - ايمان به غيب به وجود آوردن ، انسان را متصل كردن به عالم غيب از ناحيهء درون و اعتقادش . وقتى كه خلقت ، غيبى داشته باشد و شهادتى ، ناچار براى متصل كردن انسان از شهادت به غيب ، رسالتى لازم و ضرورى است .\r\nپس ماهيت قرآن همين است ، قَوْلُ رَسولٍ كَريمٍ است ، سخن فرستاده‌اى بزرگوار ، يعنى سخن فرستاده‌اى كه در عين اينكه از زبان او مىشنويد ولى مال او نيست از جاى ديگر است ، او از دهانى گرفته است و از دهان ديگرى براى شما بيان مىكند .\r\n\r\n","description":"","footnote":"","page_name":" 664 ","page_number":668},
  {"content":"\r\n\r\nكفّار قريش به جنبهء خارق‌العادگى قرآن در اين حد كه براى آنها غيرقابل تقليد است اعتراف داشتند كه ما مثلش را نمىتوانيم بياوريم . در سورهء طور هم خوانديم .\r\nبعد مىگفتند بسيار خوب ، حالا ما نمىتوانيم مثلش را بياوريم ولى چه مانعى دارد كه يك چيزى باشد نه وحى خدا ولى ما نتوانيم مثلش را بياوريم ؟ يكى اينكه يك شاهكار شعرى باشد . مگر شعرا نيستند كه يك شاهكار به وجود مىآورند و وقتى كه يك شاهكار به وجود آوردند ديگران نمىتوانند مثل آن را به وجود بياورند ولى به هر حال شعر است . شعر يعنى يك سخن زيبا و يك خيال زيبا ، يعنى معانى را فوق‌العاده زيبا با يكديگر رديف كردن . اين در قدرت هركس نيست .\r\nاين بود كه گاهى دربارهء قرآن مىگفتند اين يك شعر بسيار زيباست مانند قطعات بسيار زيباى شعر كه غيرقابل تقليد است . گاهى يك قدم از اين هم بالاتر مىرفتند ، مىگفتند كه قول كاهن است ( كاهن يعنى افراد مرتاض يا خارق‌العاده‌اى كه مردم معتقد بودند اينها با جن ارتباط دارند و جن به اينها چيزهايى را القا مىكند ) يعنى از قدرت بشر خارج است . چون ارتباطِ با جن دارد از ناحيهء جن به او القا مىشود . حال ، اگر ما بخواهيم بفهميم كه چيزى آيا صرفاً شعر است يا از نوع تلاعب جن است - كه جن موجودى است از انسان پست‌تر و پايين‌تر و اگر بر انسان مسلّط شود جز اينكه او را گمراه كند چيز ديگرى نيست - مىگويد مفادش را نگاه كن ، ببين اين قرآن چه مىگويد ؟ آيا همان كارى را مىكند كه يك شعر مىكند يعنى يك خيال زيبا كه فقط براى سرگرمى انسان خوب است ؟ آيا سخن يك جن است و گمراه‌كننده است ؟ يا سراسرش تنبّه و تذكر و بيدارى و راهنمايى و حقيقت نشان دادن است ؟\r\n\r\nقرآن سخن يك شاعر يا كاهن نيست\r\nبعد از اين سوگند مىفرمايد : وَ ما هُوَ بِقَوْلِ شاعِرٍ قَليلًا ماتُؤْمِنونَ اين سخنِ يك شاعر نيست ، از روح يك شاعر بماهو شاعر كه جز تخيل چيز ديگرى نيست صادر نشده است . قَليلًا ماتُؤْمِنونَ يك حالت شكايت‌مانند : چقدر كم شما به حقيقت ايمان مىآوريد ! تعجب است كه در ترجمهء قرآنِ پيش روى من اين جمله را غلط ترجمه كرده‌اند : « اندكى كه نمىگروند » . اين « ما » را ماى نافيه خيال كرده است ، در صورتى كه « قَليلًا ما » خودش يك كلمه است . نه قَليلًا ماتُؤْمِنونَ ( بعضى خيال كرده‌اند « ما » در اينجا ماى نفى است ) كمى ايمان نمىآوريد ، يعنى بيشتر ايمان مىآوريد ؛ در\r\n\r\n","description":"","footnote":"","page_name":" 665 ","page_number":669},
  {"content":"\r\n\r\nصورتى كه « قَليلًا ما » در زبان عربى مجموعش يك كلمه است و معنى « ما » در اينجا نفى نيست . قَليلًا ما تُؤْمِنونَ كمى ايمان مىآوريد . اين در مقام شكايت است كه چرا اهل ايمان كم‌اند ؟ وَ لا بِقَوْلِ كاهِنٍ [ قرآن 
  ] سخن كاهن ، از آن مردمى كه مدعىاند با جن ارتباط دارند ، نيست . قَليلًا ما تَذَكَّرونَ چقدر كم شما متذكّر و متنبّه مىشويد كه اين نكات را بفهميد ! اين نكات چيست ؟ تَنْزيلٌ مِنْ رَبِّ الْعالَمينَ يك حقيقتِ فرودآورده شده ، نازل‌شده ، تنزّل كرده از ناحيهء پروردگار همهء جهانهاست .\r\n\r\nاستدلالى بر نبوت عامّه\r\nمكرر گفته‌ايم كه هر اسمى از اسماء الهى بر يك شأن از شؤون پروردگار دلالت مىكند . اگر مىفرمود : تَنزيلٌ مِنَ اللَّه ، باز معنايش اين بود : نازل‌شدهء از ناحيهء خدا . اگر مىفرمود : تَنزيلٌ مِنَ الرَّحمنِ ، يعنى نازل شدهء از خدا ؛ تَنزيلٌ مِنَ الرَّحيم نازل شدهء از خدا ؛ تَنزيلٌ مِنَ الْغَفور باز نازل شدهء از خدا . ولى اينجا آن اسمها و صفتها هيچ‌كدام را اسم نمىبرد يكى را انتخاب مىكند : تَنْزيلٌ مِنْ رَبِّ الْعالَمينَ [ قرآن 
  ] فرودآورده شده از ناحيهء آن ذاتى است كه شأنش اين است كه جهانها را پرورش مىدهد و به سوى كمال مىبرد . اين در واقع استدلالى است بر نبوّت عامه ؛ يعنى آيا شما مىتوانيد باور كنيد خدا كه شأنش اين است كه رب‌ُّالعالمين است و هر موجودى را در هر مرحله‌اى كه هست - چون استعداد آن مرحله را دارد - به سوى كمالش هدايت و رهبرى مىكند و پرورش مىدهد ، انسان را مهمل بگذارد ؟ نه ، تنزيل است از آن مقام رب‌ُّالعالمين كه آن مقام رب‌ُّالعالمين شأنش اين است كه همهء جهانها را تربيت كند ، پرورش بدهد و به كمال برساند و همين شأن رب‌ُّالعالمينى است كه اقتضا مىكند بر بندهء صالح خودش وحى بفرستد براى تربيت بشر .\r\nوَ لَوْ تَقَوَّلَ عَلَيْنا بَعْضَ الْاقاويلِ . لَاخَذْنا مِنْهُ بِالْيَمينِ . ثُمَّ لَقَطَعْنا مِنْهُ الْوَتينَ . فَما مِنْكُمْ مِنْ احَدٍ عَنْهُ حاجِزينَ .\r\nيك فكر براى آن مردم پيدا مىشد و شايد شبيه و نظيرش براى بعضى ديگر هم پيدا بشود و آن اين است كه خيال مىكردند اگر كسى رسول از ناحيهء رب‌ُّالعالمين باشد مانند هر رسول و فرستادهء ديگر - مثل فرستاده‌اى كه از ناحيهء يك انسان\r\n\r\n","description":"","footnote":"","page_name":" 666 ","page_number":670},
  {"content":"\r\n\r\nمىآيد - از خودش اختيار دارد كه كم و زياد كند ، چيزى را بگويد چيزى را نگويد ، چيزى را هم از روى اختياردارى از پيش خودش بگويد . در اين زمينه قرآن در آيات زيادى با يك لحن فوق‌العاده شديدى - كه گاهى اشخاص تعجب مىكنند چرا قرآن در زمينهء پيغمبر اينچنين لحن شديدى گرفته است - تهديدآميز مىگويد كه اگر تو دست از پا خطا كنى و يك ذره كم و زياد بكنى [ چنين مىكنيم . 
  ] گاهى خطاب به خود حضرت است گاهى به مردم : قضيهء او و رسالت او آنچنان حساس است كه اگر يك ذره غير آنچه ما به او مىگوييم بگويد خيال نكنيد كه فقط او را از رسالت خودمان خلع مىكنيم [ بلكه چنان مىكنيم . 
  ] كسى كه از نردبان بالا مىرود هرچه بيشتر بالا برود اگر سقوط كند سقوطش خطرناكتر و وحشتناكتر است .\r\nوَ لَوْ تَقَوَّلَ عَلَيْنا بَعْضَ الْاقاويلِ . . . « لَوْ » و « انْ » در زبان عربى را در فارسى ، ما به معنى « اگر » مىگوييم ؛ مىگوييم « انْ جاءَ » و « لَوْ جاءَ » يعنى اگر بيايد . ولى در عربى ايندو با همديگر فرق دارند . « انْ » را در جايى مىآورند كه وقوعش محتمل باشد ولى « لَوْ » را در جايى كه وقوعش محتمل نيست و در فرض محال هم مىآورند مثل اينكه مىگوييم : اگر امشب باران نمىآمد ما بيرون مىنشستيم . ولى اين اگرى نيست كه احتمال داشته باشد . چون مربوط به گذشته است ، قضيه گذشته و قطعى است كه باران آمده ، محال است كه قضيه عوض بشود و جور ديگر بشود . عرب در اينجا « انْ » به كار نمىبرد « لَوْ » به كار مىبرد چون مىگويد فرض يك امر محال است ، فرض يك امرى است كه احتمال وقوع آن امر وجود ندارد .\r\n\r\nپيغمبر صلى الله عليه و آله تسامح در امر دين نداشت\r\nدر اينجا قرآن در عين حال رعايتِ به اصطلاح ادب پيغمبر را فرموده است ؛ نفرموده :\r\nوَ انْ تَقَوَّلَ عَلَيْنا بَعْضَ الْاقاويلِ لَاخَذْنا مِنْهُ بِالْيَمينِ . . . اگر پيغمبر چيزى از پيش خود به ما ببندد ، به تمام قدرت او را مىگيريم و آن رگ قلبش را مىبُريم . ولى « اگر » را در اينجا به صورت « لَوْ » ذكر كرده . كأ نّه اگر بخواهيم به فارسى بگوييم ، يعنى به فرض محال : البته چنين چيزى محال است ، او اين كار را نمىكند ، ولى اين را بدانيد به فرض كه فرستادهء ما چنين كارى بكند به تمام قدرت او را مىگيريم .\r\nاين براى آن است كه ديگران حساب كار خودشان را بكنند ؛ زيرا مشركين ( ثقفىها ) گاهى مىآمدند به پيغمبر مىگفتند : يا رسول‌َاللَّه ! بيا با ما مصالحه كن ، ما حاضريم مسلمان بشويم اما به شرط اينكه تسامح و تصالحى با ما بكنى . يكى اينكه\r\n\r\n","description":"","footnote":"","page_name":" 667 ","page_number":671},
  {"content":"\r\n\r\nچون ما به عبادت و پرستش بتها انس داريم اجازه بده يك سالِ ديگر اينها را پرستش كنيم كه به اصطلاح خوب سير بشويم و يك شكمى از عزا در بياوريم ، بعد اينها را از بين ببر . دوم اينكه نماز كه آدم بيفتد به خاك و سجده كند غرور ما را مىشكند ، اين را هم از ما بردار . سوم اينكه موقعى كه مىخواهد بتها شكسته بشود به ما نگو [ كه اين كار را انجام بدهيم ، 
  ] خودتان بشكنيد ؛ يك كس ديگر را مأمور كن ، ما حيفمان مىآيد . پيغمبر اكرم فرمود : اينها به اختيار من نيست . من يك ساعت هم نمىتوانم اجازه بدهم كه اين بتها باقى بماند و يك روز هم نمىتوانم به شما اجازه بدهم كه مسلمان باشيد و نماز نخوانيد . بله ، مىگوييد بتها را شما نمىخواهيد بشكنيد ، من كس ديگر را مىفرستم بشكند .\r\nاين است كه اين جور گذشتِ دربارهء دين ، محال است پيغمبر داشته باشد .\r\nپيغمبر نهايت درجه گذشت داشت ولى گذشت دربارهء خودش داشت نه گذشت دربارهء دين ، يعنى تسامح در امر دين كه يك جا بگويد اين تكليف را مىتوانيد انجام ندهيد . چنين مسأله‌اى به هيچ شكل وجود ندارد .\r\nوَ لَوْ تَقَوَّلَ عَلَيْنا بَعْضَ الْاقاويلِ . لَاخَذْنا مِنْهُ بِالْيَمينِ . ثُمَّ لَقَطَعْنا مِنْهُ الْوَتينَ . اگر به فرض محال كوچكترين سخنى را بر ما ببندد ، با يمين او را مىگيريم ( يمين يعنى دست راست . در زبان عربى ، دست راست - چون قدرت هميشه در دست راست است - كنايه است از قدرت ) يعنى به كمال قدرت او را مىگيريم ، بعد وَتين او را ، رگ قلب او را مىبُريم . فَما مِنْكُمْ مِنْ احَدٍ عَنْهُ حاجِزينَ اگر بخواهد به سود شما چيزى را به ما ببندد آنوقت كسى از شما نيست كه بخواهد مانع كار ما بشود .\r\nتا اينجا تهديدى است در مورد پيغمبر اكرم . دومرتبه به اصل مطلب برمىگردد :\r\nوَ انَّهُ لَتَذْكِرَةٌ لِلْمُتَّقينَ اين شعر يا كِهانت نيست ، بيدارى و تنبّه است . چيزى كه ماهيتش بيداركنندگى و آگاهانيدن باشد از مقولهء شعر يا كِهانت نيست . وَ انّا لَنَعْلَمُ انَّ مِنْكُمْ مُكَذِّبينَ . . . با همهء اينها ما خود مىدانيم كه گروهى از شما تكذيب‌كننده هستيد و اين قرآن حسرت است براى كافران ، آنهايى كه از فيضش محروم مىمانند ، و اين قرآن حقِ يقين است ؛ يقين است ، آن حقِ يقين و خالص يقين . فَسَبِّحْ بِاسْمِ رَبِّكَ الْعَظيمِ .\r\nپايان سوره به اين جمله است : پس تسبيح كن به نام پروردگار عظيمت ؛ به نام عظيم پروردگارت يا به نام پروردگار عظيمت . اينجا اين سوره تمام مىشود .\r\n\r\n","description":"","footnote":"","page_name":" 668 ","page_number":672},
  {"content":"\r\n\r\n\r\nتذكراتى براى شب بيست و سوم ماه مبارك رمضان\r\nچون شب بيست و سوم ماه مبارك رمضان است يك مقدار مختصر كرديم براى اينكه تذكراتى براى امشب داده باشيم اگرچه مىدانيم كه از نظر اسلام تعليم و تعلّم اگر براى خدا باشد افضل عبادات است خصوصاً اگر تعليم و تعلّم قرآن و سخن خدا باشد . بنابراين ما هر مقدار هم دربارهء آيات قرآن بحث كنيم اگر قصد ما از گفتن و قصد شما از شنيدن قربت باشد ، همان اعمالى را داريم انجام مىدهيم كه در شب قدر بايد انجام بدهيم ، يعنى احياء به عبادت .\r\nاين شبها را شب « احياء » هم مىنامند . احياء يعنى زنده كردن ، زنده نگه‌داشتن .\r\nچه كلمهء خوبى انتخاب شده ! در فارسى هم مىبينيد ترجمه‌اش را شب‌زنده‌دارى آورده‌اند ، يعنى شب را زنده داشتن ، و چه تعبير عاليى است ! اين تعبير مىخواهد بگويد كه شب دو حالت دارد ، نه شب فىحد ذاته بلكه شب براى ما دو حالت دارد :\r\nيك وقت هست شب براى ما مرده است و يك وقت هست شب براى ما زنده است .\r\nچطور مىشود كه شب مرده باشد يا شب زنده باشد ؟ بستگى دارد كه ما چگونه باشيم ، ما در شب مرده باشيم يا ما در شب زنده باشيم .\r\nوقتى كه انسان مانند يك لاشه بيفتد ؛ سر شب مىخورد ، بعد هم خستگى و كسالت و سيرى ، تا صبح مىافتد مثل لاشه‌اى كه فقط نفس مىكشد ، او ديگر حيات ندارد ؛ خودش مرده است ، شبش هم قهراً مرده است . از آن بدتر اين است كه انسان نخوابد ولى شب را در زير صفر بگذراند يعنى در اسفل‌السافلين بگذراند ، به فسق و فجور و گناه و معصيت بگذراند . اين از مردن يك درجه هم پايين‌تر است ، زير صفر است . مردن حالت بىتفاوتى و بىاستفادگى است ، اينجا حالت استفادهء سوء است .\r\nو اما شب را زنده نگه‌داشتن به اين است كه انسان خودش در آن شب زنده باشد يعنى حيات معنوى داشته باشد . حيات معنوى انسان به چيست ؟ حيات معنوى انسان به ياد خداست . به هر اندازه و در هر حالت كه قلب انسان از خدا غافل نباشد انسان زنده است ؛ روزش زنده است شبش هم زنده است . و هستند و بوده‌اند انسانهايى كه در خواب هم زنده‌اند ، يعنى خواب و بيدارى براى آنها علىالسويّه است . در عين اينكه مىخوابند و همان استفادهء جسمانى كه ما از خواب مىبريم - يعنى رفع كسالت - آنها هم مىبرند ، ولى اين خوابْ مشاعر آنها را از كار نمىاندازد يعنى در عالم خواب هم بيدارند و اين از مختصات پيغمبر اكرم نيست ؛ پيغمبر اكرم\r\n\r\n","description":"","footnote":"","page_name":" 669 ","page_number":673},
  {"content":"\r\n\r\nدرجه‌اش بالاتر از اينهاست ؛ خودش هم فرمود : يَنامُ عَيْناىَ وَ لا يَنامُ قَلبى چشمهاى من مىخوابد ولى دل من هرگز نمىخوابد . خيلى از افراد كوچك امتش هم بوده‌اند و هستند كه نه در خواب مرده‌اند و نه در بيدارى ، يعنى وقتى هم كه خواب هستند چون خدا هرگز از قلب آنها بيرون نمىرود خوابشان هم بيدارى است . در كوچه راه مىروند باز هم زنده‌اند ، در مغازه هستند معامله مىكنند ( رِجالٌ لاتُلْهيهِمْ تِجارَةٌ وَ لا بَيْعٌ عَنْ ذِكْرِ اللَّهِ ) « 1 » مشغول كسب و كار خودشان هستند باز هم زنده هستند ، يعنى هرگز كسب و كار و شغل و گرفتارى و غم و غصه و چك و سفته و امثال اينها آنها را از خدا غافل نمىكند . روزشان بيدار ، شبشان هم بيدار .\r\nحال ، ما در سال لااقل يكى دو سه شب را به عنوان تشبّه به اولياى خدا زنده نگه داريم يعنى واقعاً كوشش كنيم كه در اين شبها تمام شب را به ياد خدا بسر ببريم ، حالت توبه و استغفار داشته باشيم ، براى خودمان از خدا چيز بخواهيم ؛ اين خودش يعنى ياد خدا . به همين شكل به ياد خدا باشيم كه دائماً از خداى متعال بخواهيم و مسئلت بكنيم . يكى از بزرگان مىگفت ( چه نكتهء خوبى ! ) ما هميشه وقتى دعا مىكنيم به خدا مىگوييم خدايا به ما بده ، هيچ وقت دعا نمىكنيم خدايا از ما بگير ، در صورتى كه ما به اين دعا بيشتر احتياج داريم ؛ ما به آن چيزهايى كه خدا بايد از ما بگيرد بيشتر احتياج داريم تا آن چيزهايى كه بخواهد به ما بدهد . تا اينهايى كه از ما بايد بگيرد از ما نگيرد هيچ چيز قابل دادن نيست . ما بايد بگوييم خدايا اين حب جاه و مال را از ما بگير ، اين حسادتها را از ما بگير ، اين كينه‌ها و عقده‌ها را از ما بگير ، اين كدورتهاى قلبى را از ما بگير ، اين پرده‌ها را از جلو چشم ما بردار ؛ اين غَلها ، اين غِشها ، اين حِقدها ، اين ضِغْنها ، اين شكها ، اين شركها ، اين كبرها ، اين حسدها را از ما بگير . به اين « بگير » ها بيشتر احتياج داريم تا به اينكه چه را به ما بده . آخر تو چه هستى ؟ اول حساب كن كه چه هستى و چه دارى ؛ چه را طلب مىكنى و براى كجا طلب مىكنى ؟ گفت : « آئينه شو جمال پرى طلعتان طلب » . اول آنچه بايد از تو بگيرند آنها را بيرون بريز ، آنگاه بگو بده . آن وقت است كه دعاى تو مستجاب مىشود و « بده » ها به اجابت مقرون مىشوند .\r\nنكتهء ديگر كه درسى است كه اميرالمؤمنين على عليه السلام مىدهد اين است\r\n\r\n\r\n\r\n\r\n","description":"","footnote":"\r\n( 1 ) . نور / 37 .\r\n","page_name":" 670 ","page_number":674},
  {"content":"\r\n\r\n( روحش را عرض مىكنم و جمله‌اش را بعد ترجمه مىكنم ) : هيچ وقت چيزى را بر خدا حتم نكنيد ، يعنى نگوييد خدايا فلان چيز را به هر حال من مىخواهم ، من كار ندارم حكمت اقتضا مىكند يا نه ، مصلحت است يا مصلحت نيست . ادب عبوديت اقتضا مىكند كه انسان از خدا بخواهد . آن كسى كه از خدا چيز نمىخواهد او در مقابل خدا انانيّت به خرج مىدهد . عبوديت اقتضا مىكند كه انسان هميشه از خداوند چيز بخواهد . و وقتى كه انسان از خدا چيز مىخواهد اول اين را بايد بخواهد : خدايا اين قلب من را هدايت كن كه از تو آن چيزى را بخواهد كه حكمت و مصلحت است و الّا من خيلى اوقات گمراه مىشوم ، چيزهايى براى خود مىخواهم كه نبايد بخواهم و چه دعاى بزرگى است ! در نهج‌البلاغه است ، مىفرمايد :\r\nاللَّهُمَّ انْ فَهِهْتُ عَنْ مَسْأَلَتى ، اوْ عَمِهْتُ عَنْ طَلِبَتى ، فَدُلَّنى عَلى مَصالِحى ، وَ خُذْ بِقَلْبى الى مَراشِدى ، فَلَيْسَ ذلِكَ بِنُكْرٍ مِنْ هِداياتِكَ ، وَ لا بِبِدْعٍ مِنْ كِفاياتِكَ « 1 » .\r\nيعنى خدايا اگر زمانى من گنگ و لال شدم نفهميدم از تو چه بايد بخواهم ، عوضى چيزى خواستم ، خدايا اگر از مطلوب واقعى خودم كور شدم ، چشمهايم آن مطلوبهاى واقعى خودم را نديد و چيزهايى را ديد كه اصلًا نبايد من به اينها توجه كنم ، خدايا اولين دعاى من اين است كه با آن لطف و كرم خودت دست به قلب من بينداز و دل مرا هدايت كن كه بفهمم چه بخواهم ، مرا به مصالح خودم راهنمايى كن .\r\nاين قلب من را بگير و به سوى رشدش و آنچه كه صلاح و هدايت و راهش است راهنمايى بفرما . از كرم تو و از لطف عميم تو اينها عجيب و چيز تازه‌اى نيست ؛ يعنى تو چقدر لطف دارى كه بسيارى از اوقات اصلًا قلب من را خودت هدايت كرده‌اى كه من چه از تو بخواهم ، اينها هم جزء لطفهاى توست .\r\nدر دعاى رجب مىخوانيم : يا مَنْ ارْجوهُ لِكُلِّ خَيْرٍ وَ امَنُ سَخَطَهُ عِنْدَ كُلِّ شَرٍّ تا آنجا كه مىگوييم : يا مَنْ يُعْطِى الْكَثيرَ بِالْقَليلِ اى خدايى كه رحمت و نعمت بسيار را مىدهى در مقابل عمل كم . يا مَنْ يُعْطى مَنْ سَئَلَهُ اى خدايى كه عنايت مىكنى به هركه\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه فيض‌الاسلام ، خطبهء 218 .\r\n","page_name":" 671 ","page_number":675},
  {"content":"\r\n\r\nاز تو بخواهد ولو عملى هم نداشته باشد ؛ معاوضهء عمل هم نيست . يا مَنْ يُعْطى مَنْ لَمْ يَسْئَلْهُ وَ مَنْ لَمْ يَعْرِفْهُ اى خدايى كه اعطا مىكنى و رحمت مىكنى به بنده‌اى كه حتى از تو نخواسته و تو را نمىشناسد تَحَنُّناً مِنْهُ وَ رَحْمَةً از بس تو به بندگان خودت لطف و تحنّن و رأفت و رحمت دارى !\r\nيكى از شرايط دعا - كه شرايط زياد دارد - همين ايمان به لطف عميم پروردگار است و اينكه رحمت پروردگار بىمنتهاست و اينكه انسان هر اندازه عاصى و گناهكار باشد اگر به مانند يك بندهء تائب و بازگشت‌كننده و مُقرّ به معصيت و بنده‌اى كه تصميم گرفته است ديگر نافرمانى نكند به درگاه الهى قدم بگذارد محال و ممتنع است كه پروردگار او را از در خانهء خودش دور كند « 1 » .\r\n\r\n\r\n\r\n\r\n","description":"","footnote":"\r\n( 1 ) در اينجا مراسم احياء انجام شد\r\n","page_name":" 672 ","page_number":676},
  {"content":"\r\n\r\n\r\n[ تفسير سورهء معارج 
  ]\r\n\r\nتفسير سورهء معارج ( 1 )\r\nبسم اللَّه الرحمن الرحيم\r\nسَأَلَ سائِلٌ بِعَذابٍ واقِعٍ . لِلْك‌افِرينَ لَيْسَ لَهُ دافِعٌ . مِنَ اللَّهِ ذِى الْمَعارِجِ . تَعْرُجُ الْمَلائِكَةُ وَ الرّوحُ الَيْهِ فى يَوْمٍ كانَ مِقْدارُهُ خَمْسينَ أَلْفَ سَنَةٍ . فَاصْبِرْ صَبْراً جَميلًا . انَّهُمْ يَرَوْنَهُ بَعيداً . وَ نَريهُ قَريباً « 1 » .\r\nاين سورهء مباركه گاهى به اعتبار آيهء اولش سورهء « سَأَلَ » خوانده مىشود و گاهى به اعتبار يك كلمه كه در اين سوره آمده است سورهء « معارج » ناميده مىشود . از تفسيرى كه مىكنيم هر دو معلوم مىشود كه سَأَلَ يعنى چه ، معارج يعنى چه .\r\n\r\nاستعجال به عذاب\r\nاين سوره با ذكر جريانى شروع مىشود كه قرآن كريم نام اين جريان و شبيه آن را « استعجال به عذاب » مىگذارد . مقصود از « استعجال به عذاب » اين است : وقتى كه پيغمبر اكرم مردم را از عذابهاى قيامت و يا احياناً عذابهاى دنيا بيم مىداد ، بعضى\r\n\r\n\r\n\r\n\r\n","description":"","footnote":"\r\n( 1 ) . معارج / 1 - 7 .\r\n","page_name":" 673 ","page_number":677},
  {"content":"\r\n\r\nمىگفتند اگر راست مىگويى كه عذابى در قيامت هست ، به خدا بگو همين الآن اين عذاب را بفرستد . معجزهء تو اين باشد كه آن عذاب قيامت را زودتر به ما برسانى . و اين يكى از مراتب عناد ورزيدن بشر است . بيمارى عناد از بدترين بيماريهاى انسانهاست .\r\nدر يك آيهء ديگر كه در موارد ديگر هم به آن استناد كرده‌ايم قرآن كريم از فردى از اين افراد - يا شايد چند فرد بوده‌اند - اينچنين نقل مىكند : وَ اذْ قالُوا اللَّهُمَّ انْ كانَ هذا هُوَ الْحَقَّ مِنْ عِنْدِكَ فَامْطِرْ عَلَيْنا حِجارَةً مِنَ السَّماءِ « 1 » . مىفرمايد عده‌اى دست به دعا برداشتند . ببينيد چگونه دعايى است ! گفتند خدايا اگر اين كتاب حق است و از ناحيهء توست سنگ از آسمان به سر ما بفرست كه ديگر ما زنده نباشيم . خيلى عجيب است ! به جاى اينكه بگويد خدايا اگر حق است پس حقانيتش را به ما بنمايان و به ما توفيق بده كه از آن پيروى كنيم ، [ مىگويد سنگ بر سر ما بفرست . بايد بگويد 
  ] اگر حق است و از ناحيهء توست پس ما بايد پيروى كنيم [ چون 
  ] از ناحيهء خداست ، و اگر حق نيست و از ناحيهء تو نيست ، ما را بصيرت بده تا به وسيلهء پيروى گمراه نشويم . مىگويد اگر حق است من ديگر طاقت و تاب ديدنش را ندارم ، زود ما را از بين ببر كه ديگر چشممان به آن نيفتد . اينها نوعى استعجال به عذاب است .\r\nحتى در حديث است كه بعد از آنكه پيغمبر اكرم در غدير خم اميرالمؤمنين على عليه السلام را به خلافت تعيين كردند و فرمودند : مَنْ كُنْتُ مَوْلاهُ فَهذا عَلِىٌّ مَوْلاهُ ، با توجه به يك مسأله‌اى كه در ميان عرب جاهليت شأن فوق‌العاده‌اى داشت يعنى مسألهء پيرى و جوانى و بچگى و امثال اينها ، مردى به نام نعمان بن حارث فِهرى كه تقريباً از به طول قريش شمرده مىشود ، آمد خدمت حضرت رسول و گفت : تو به ما گفتى كه شهادت به لا إله الّا اللَّه بدهيد و غير خدا را نپرستيد ، قبول كرديم ؛ تو گفتى كه به رسالت تو شهادت بدهيم قبول كرديم ؛ گفتى نماز بخوانيد ، زكات بدهيد ، روزه بگيريد ، قبول كرديم ؛ حالا آمده‌اى مىگويى همان‌طور كه اطاعت من بر شما واجب است اطاعت اين غلام ( اين جوانك ) هم واجب است ؛ من مىخواهم از تو بپرسم اين را از پيش خود مىگويى يا وحى الهى است ؟ فرمود به آن خدايى كه جز او خدايى نيست اين به وحى الهى است و به دستور خداست ، من از ناحيهء خود يك\r\n\r\n\r\n\r\n\r\n","description":"","footnote":"\r\n( 1 ) . انفال / 32 .\r\n","page_name":" 674 ","page_number":678},
  {"content":"\r\n\r\nكلمه حرف نمىزنم . ( معلوم مىشود در عين حال به پيغمبر و وحى پيغمبر اعتقاد داشت . ) اين جمله را كه شنيد ديگر طاقت نياورد ؛ از خدمت پيغمبر اكرم بلند شد ، گفت : خدايا اگر مسأله اين است ، ما را ديگر زنده نگذار ، يك سنگ از آسمان بفرست . بعد هم طولى نكشيد كه حادثه‌اى نظير همان حادثه برايش پيش آمد ، سنگى آمد و از بين رفت .\r\nسَأَلَ سائِلٌ بِعَذابٍ واقِعٍ طلب كرد طلب‌كننده‌اى يك عذاب واقع‌شده‌اى را ، همان استعجال به عذاب ، نه براى خودش تنها ، براى همهء كافران . قرآن مىگويد عجله نكنيد ، آنچه كه حالا مىخواهيد ، وجود دارد ، هست ؛ و لهذا مىفرمايد : بِعَذابٍ واقِعٍ آن عذاب را تو واقع‌شده بدان ، در آن شك نكن . لَيْسَ لَهُ دافِعٌ هيچ قدرتى نمىتواند آن را دفع كند . بعد مىفرمايد : مِنَ اللَّهِ ذِى الْمَعارِجِ ممكن است دربارهء مِنَ اللَّه بگوييم يعنى اين عذاب از ناحيهء خداست . كأ نّه چون از ناحيهء خداست ديگر هيچ قدرتى نمىتواند آن را دفع كند . آن جملهء دعاى كميل كه مىفرمايد : « وَ هذا ما لاتَقومُ لَهُ السَّمواتُ وَ الْارْضُ لِأنَّهُ لايَكونُ الّا عَنْ غَضَبِكَ وَ سَخَطِكَ » مضمونش همين است :\r\nتمام آسمان و زمين تاب مقاومت او را ندارد براى اينكه نيست جز غضب تو و سخط تو . بعضى مفسرين « مِنَ اللَّه » را به « دافِعٌ » برگردانده‌اند . در اين صورت معناى آيه اين است كه از ناحيهء خدا اين عذاب دفع نمىشود ؛ يعنى اگر كسى بخواهد دفع كند جز خدا كسى نيست ، خدا هم آن را دفع نمىكند ، سنت قطعى و قضاى حتمى الهى است و برگشتنى نيست .\r\nدر اينجا دربارهء خداى متعال كلمهء بسيار پرمعنايى آمده است : مِنَ اللَّهِ ذِى الْمَعارِجِ از ناحيهء اللَّه ، صاحب پلّه‌ها و درجات قرب . « مَعرَج » از « عروج » است .\r\nمعرج يعنى محل عروج و بالا رفتن . [ خداى صاحب معارج 
  ] يعنى او محلها و مقامات در نزد خود براى بالا رفتن دارد ، پله‌ها و درجات دارد ، كه به اين معنا در قرآن زياد آمده است ، از جمله آيهء « رَفيعُ الدَّرَجاتِ ذُوالْعَرْشِ » « 1 » . يا دربارهء مؤمنين دارد : هُمْ دَرَجاتٌ عِنْدَ اللَّهِ « 2 » . همچنين : يَرْفَعِ اللَّهُ الَّذينَ امَنوا مِنْكُمْ وَ الَّذينَ اوتُوا الْعِلْمَ دَرَجاتٍ « 3 » . مسأله‌اى كه اينجا بايد توجه كرد - و در مقاله‌اى راجع به « ولاءها و\r\n\r\n\r\n\r\n\r\n","description":"","footnote":"\r\n( 1 ) . غافر / 15 .\r\n( 2 ) . آل‌عمران / 163 .\r\n( 3 ) . مجادله / 11 .\r\n","page_name":" 675 ","page_number":679},
  {"content":"\r\n\r\nولايتها » اين مسأله را شرح داده‌ام - اين است :\r\n\r\nمعنى قرب به خدا\r\nما اين كلمه را زياد به زبان مىآوريم يا در دل خودمان نيت مىكنيم ، مثلًا مىگوييم اين نماز را بجا مىآورم قربةً الى اللَّه ، يعنى براى نزديك شدن ، تقرب جستن به سوى پروردگار . معانى و مفاهيمى كه اين كلمات در عرف قراردادى انسانها دارد گاهى سبب اشتباه مىشود . انسان خيال مىكند اين مفاهيم اجتماعى در مورد خدا صدق مىكند ، در صورتى كه در مورد خدا حقيقت است نه اين قراردادها . در عرف اجتماع ، ما قرب و بعد داريم اما قرب و بعدهاى اعتبارى و قراردادى . مثلًا مىگوييم فلان شخص نزد فلان مقام خيلى مقرّب است . آيا مقصود اين است كه او قرب مكانى به وى دارد يعنى فاصلهء مكانى او با آن مقام كم است ؛ ديگران فاصله‌شان مثلًا بيست قدم است او هميشه فاصله‌اش پنج قدم است ؟ اگر اين جور باشد پس پيشخدمت هر صاحب مقامى از همهء افراد ديگر بايد مقربتر باشد چون قرب مكانيش از همه بيشتر است ؛ در صورتى كه ممكن است كسى وجود داشته باشد كه از نظر مكانى فرسنگها با او فاصله داشته باشد ولى در عين حال مقرب باشد . در آنجا مقصودمان از اينكه مقرب است يعنى بيشتر مورد عنايت و محبت اوست و وى بيشتر به او لطف دارد .\r\nحال ، اينكه كسانى در نزد خدا مقرب هستند ، بعضى خيال مىكنند صرفاً به همين معناست و جز اين معنايى ندارد . اگر مىگوييم پيغمبر اكرم از ساير مردم در نزد خدا مقربتر است ، يعنى خدا به او عنايت و لطف بيشترى دارد و الّا دورى و نزديكى به خدا معنى ندارد كه بگوييم يك كسى به خدا نزديكتر است ، ديگرى از خدا دور تر است . نه تنها انسانها ، حتى ملائكه هم همين جور هستند ، يعنى هيچ ملكى از ملك ديگر مقربتر و نزديكتر نيست .\r\nاما اين گونه نيست ؛ اصلًا در عالم معنا واقعاً درجات قربى هست يعنى عالم ملكوت و عالم غيب واقعاً درجات و مراتب دارد نه صرف اين است كه مثلًا عنايت و لطف او بيشتر يا كمتر است . خود همين مسألهء تقرب بنده به خدا ، يعنى واقعاً انسان در اثر عبادت به سوى خدا بالا مىرود و به خدا نزديك مىشود . اصلًا خود اين نزديك شدن يك حقيقتى است و به هر درجه انسان نزديك بشود وجودش\r\n\r\n","description":"","footnote":"","page_name":" 676 ","page_number":680},
  {"content":"\r\n\r\nحقانىتر مىشود و به هر نسبت كه وجودش حقانىتر بشود بيشتر تغيير مىكند و وضع ، شكل ، نيرو ، اراده ، صفا ، معنويت و همه چيزش عوض مىشود .\r\nحتى ما در مورد اعمال خودمان داريم كه الَيْهِ يَصْعَدُ الْكَلِمُ الطَّيِّبُ وَ الْعَمَلُ الصّالِحُ يَرْفَعُهُ « 1 » . سخن پاك - كه مقصود اعتقاد پاك يعنى اعتقاد صحيح است - به سوى او بالا مىرود و عمل صالح است كه اعتقاد پاك را بالا مىبرد . يا كلم طيّب است كه عمل صالح را بالا مىبرد ؛ باز عمل صالح هم به سوى خدا بالا مىرود . اينها در عالم غيب و ملكوت يك واقعيتهايى است غير از واقعيتهاى محسوس . نه معنايش اين است كه مثلًا نماز اين فضا و اين هوا را طى مىكند و بالا مىرود ؛ ولى يك نوع بالارفتنى در عالم واقع و نفس‌الامر دارد . اينكه در قرآن از اعلى علّيّين ( بالاترين عُلوها ) و اسفل سافلين ( پايين‌ترين سِفلها ) نام برده مىشود ، اينها يك واقعياتى است . اين است كه مىفرمايد : مِنَ اللَّهِ ذِى الْمَعارِجِ خدايى كه در نزد خود مقامات و درجات و مراتب دارد و هركس و هرچيز - انسان ، فرشته و موجودات ديگر - در يك مقام خاصى از آن مقامات قرب قرار گرفته است .\r\n\r\nحديث قدسى\r\nحديث معروف و مسلّمى هست و از احاديثى است كه هم شيعه قبول دارد و هم اهل تسنن ، هم اينها در كتبشان روايت كرده‌اند هم آنها ، و در معتبرترين كتابهاى ما مثل اصول كافى ذكر شده است . حديث بسيار پرمعنايى است كه يك دنيا معنى براى اين حديث هست و ذكر كرده‌اند . حديث قدسى است ؛ امام مىفرمايد كه خداى متعال فرموده است : لايَزالُ الْعَبْدُ يَتَقَرَّبُ الَىَّ بِالنَّوافِلِ دائماً چنين است كه بنده به واسطهء نوافل - يعنى عباداتى كه بر او واجب نيست و صرفاً مستحب است - [ به من نزديك مىشود . 
  ] فرائض از يك نظر از نوافل مهمترند به دليل اينكه فرائض واجب شده .\r\nمعلوم مىشود كه در درجه‌اى بوده كه بايد انسان انجام بدهد يعنى ملاكات فرائض آنقدر مهم است كه به حد وجوب رسيده . نوافل قهراً از نظر ملاكات در اين حد نيست اما يك چيزى در نوافل هست كه در فرائض نيست و آن اين است كه انسان فرائض را به حكم اينكه واجبند و اگر انجام ندهد معاقَب است انجام مىدهد ولى اگر نوافل را انجام ندهد معاقب نيست . حال عملى كه انسان اگر انجام ندهد معاقب\r\n\r\n\r\n\r\n\r\n","description":"","footnote":"\r\n( 1 ) . فاطر / 10 .\r\n","page_name":" 677 ","page_number":681},
  {"content":"\r\n\r\nنيست ولى انجام مىدهد ، قهراً ارزش بالاترى را دارد . مثلًا در عبادات بدنى ، انسان نماز صبح را مىخواند به دليل اينكه واجب است ؛ همين‌طور نماز ظهر و عصر و مغرب و عشاء . ولى نوافل واجب نيست . خواندن نوافل حكايت مىكند از يك نوع لطافت روحى و علاقه‌اى كه از ناحيهء بنده به عبادت است ، يعنى صِرف ترس از ترك و عقابش نيست ، چون تركش اشكال ندارد .\r\nدر عبادات مالى هم همين‌جور است . فرض كنيد كه زكاتى ، خمسى ، زكات فطره‌اى بر انسان واجب است ؛ به حكم اينكه واجب است انسان مىدهد . اين از يك نظر خيلى مهم است و خيلى مهمتر هم هست ، ولى از يك نظر ديگر آن كسى كه به صورت تنفّل ، يعنى به صورت يك امر استحبابى ، زائد بر آنچه بر او واجب است انفاق مىكند ، كار او يك ارزش بيشتر و والاترى دارد . انسانى كه از خداى متعال انتظار تفضل دارد نبايد به واجبات قانع باشد .\r\nيك وقتى شخصى - خدا او را بيامرزد ؛ البته مرد متشرعى بود در حدى كه واجباتش را به دقت عمل مىكرد - گفت من يادم نمىآيد كه در همهء عمرم يك قران به يك فقير داده باشم كه بر من واجب نباشد . در حدى كه بر من واجب بوده داده‌ام اما اگر چيزى بر من واجب نبوده نداده‌ام . من تاكنون ده‌شاهى كه بر من واجب نباشد به كسى نداده‌ام . گفتم كه به همين دليل هيچ وقت نبايد انتظار تفضل حق را داشته باشى . پس تو مىخواهى با خدا اين‌جور معامله كرده باشى . اگر خدا بخواهد به عدل خودش با تو رفتار كند [ نبايد خلاف انتظارت باشد . 
  ] تو وقتى كه هيچ فضل ندارى پس چطور انتظار تفضل از پروردگار دارى ؟ ! مَنْ لا يَرْحَمْ لايُرْحَمْ . كسى كه - به تعبير ما - احساس و عاطفه نداشته باشد و رحمت بر قلبش مستولى نباشد كه يك وقت پولى را به يك مستحق بدهد نه به حكم اينكه واجب است و اگر ندهم خدا مرا عذاب مىكند ، بلكه به حكم اينكه كار خوب و خيرى است و يك حسنه است ، واجب نيست و مع‌ذلك من اين كار خير را انجام مىدهم ، چنين كسى چگونه انتظار تفضل را دارد ؟ !\r\nلايَزالُ الْعَبْدُ يَتَقَرَّبُ الَىَّ بِالنَّوافِلِ . ( نفرمود بالفرائض ) بندهء من لايزال - يعنى استمراراً ، پشت سر يكديگر - به وسيلهء نوافل قدم به قدم به من نزديك مىشود حَتّى احِبُّهُ مىرسد به مرحله‌اى كه مشمول محبت من مىشود .\r\nهمهء بندگان مشمول محبت پروردگار هستند ولى گفته‌ايم كه ما يك رحمت\r\n\r\n","description":"","footnote":"","page_name":" 678 ","page_number":682},
  {"content":"\r\n\r\nرحمانيه داريم و يك رحمت رحيميه . مقصود از رحمت رحيميه اين است كه انسان يك وقت به يك مرحله كه مىرسد مثل كسى است كه مىخواهد به مركزى نزديك بشود ؛ تا به يك مرز نرسيده ، با قدم خودش مىآيد ؛ به آن مرز كه مىرسد يك مرتبه جاذبهء آن مركز او را مىكشد ؛ مىگويند سالك مجذوب . مىرسد به مرحله‌اى كه محبت الهى او را فرا مىگيرد . آنجا كه محبت آمد ، دست محبت الهى او را به سوى خودش مىكشد . حَتّى احِبُّهُ تا من او را دوست مىدارم . فَاذا احْبَبْتُهُ . . . همين‌قدر كه من او را دوست داشتم ، ديگر از آن هويت و منيت او چيزى باقى نمىماند ، همه چيز او من مىشوم . فَاذا احْبَبْتُهُ كُنْتُ سَمْعَهُ الَّذى يَسْمَعُ بِهِ گوشى كه مىشنود منم وَ بَصَرَهُ الَّذى يُبْصِرُ بِهِ چشمى كه مىبيند منم وَ يَدَهُ الَّذى يَبْطِشُ بِها دستى كه حركت مىدهد منم .\r\n[ همهء امور خود را 
  ] تفويض و واگذار كرده است . معنى عصمت هم همين است .\r\nاين ، معنى معارج و مراتب و درجاتى است كه انسان يا موجودات ديگر بالا مىروند ؛ و اين نهايت هم ندارد . اين جور نيست كه به يك جا كه برسند كار تمام بشود كه اين آخرين مرحله است . هرچه بالا بروند باز ظرفيت رفتن هست ؛ تا ابد كه بالا بروند باز ظرفيت رفتن هست .\r\nتَعْرُجُ الْمَلائِكَةُ وَ الرّوحُ الَيْهِ فى يَوْمٍ كانَ مِقْدارُهُ خَمسينَ الْفَ سَنَةٍ . فَاصْبِرْ صَبْراً جَميلًا .\r\nملائكهء الهى به حكم آيهء « وَ ما مِنّا الّا لَهُ مَقامٌ مَعْلومٌ » « 1 » ( هريك از ما فرشتگان مقام معين و معلوم و درجه و معرج معين و مشخصى داريم ) از مقام خودشان هرگز تجافى نمىكنند . بله ، به امر خداوند ، به امر الهى و مشيّت الهى تدبير اين عالم به آنها واگذار است . عالم ما كه عالم طبيعت است چون در ذات خود مستشعَر به هدف و شعور و نظام و اين امور نيست ، در تسخير نيروهاى ديگرى است كه قرآن از آن نيروها به ملائكه تعبير مىكند ، آنها هستند كه [ به امر 
  ] « 2 » الهى نظام عالم طبيعت را اداره مىكنند .\r\n\r\n\r\n\r\n\r\n","description":"","footnote":"\r\n( 1 )\r\n. صافّات / 164 .\r\n( 2 ) . [ نوار چند ثانيه‌اى افتادگى دارد . 
  ]\r\n","page_name":" 679 ","page_number":683},
  {"content":"\r\n\r\nتعبيرى عالى است آن حديث معروف كه پيغمبر اكرم فرمود ( در كلام اميرالمؤمنين هم هست ) : مَنْ عَرَفَ نَفْسَهُ عَرَفَ رَبَّهُ هركسى كه خود را بشناسد خداى خود را مىشناسد . مثالى عرض كنم : اين چگونه است كه انسان تا زنده است ، تا اين نيروى حياتى ، اين روح در او هست اين اندام يك نظامى دارد و اين نظام را بيست سال ، شصت سال ، نود سال حفظ كرده ؛ چشم سر جاى خودش ، ابرو سر جاى خودش ، بينى سر جاى خودش ، قلب سر جاى خودش كارش را منظم و مرتب انجام مىدهد ؛ تا اين موجود مىميرد فوراً تمام اينها شروع مىكنند به متعفن شدن و متلاشى شدن و اندامْ خود را وا مىگذارد . اين عناصرى كه در آن هست - هوا ، آب ، اكسيژن ، هيدروژن - هركدام راه خودش را پيش مىگيرد و بدن تجزيه مىشود ، هر عنصرى به جاى خودش مىرود و به [ همنوع 
  ] خودش ملحق مىشود ، گويى هيچ چيزى نيست . اين چگونه است كه اين بدن شصت سال هفتاد سال هيچ دست به تركيبش نمىخورْد ، انگشتها وضع خودش را حفظ مىكرد ، رگها و غير آنها وضع خودشان را حفظ مىكردند ، [ ولى اكنون چنين نيست ؟ علت آن اين است كه 
  ] آن نيروى نظام‌دهنده وجود ندارد .\r\n\r\nتعبير ابن‌سينا\r\nمىدانيم كه بوعلى ، هم فيلسوف درجه اول بوده هم طبيب درجه اول ؛ و متأسفانه نقاط ضعفى در زندگى او وجود داشته است . يكى اينكه بسيارى از وقت خودش را صرف وزارت و امثال آن كرد و « وقتى » مثل وقت او خيلى حيف بود كه صرف وزارت بشود ، آن هم وزارتهاى آنچنانى ، يك آدمى كه مىتوانست در [ زمينهء 
  ] فكر خيلى خدمات جاويدان انجام بدهد . ديگر اينكه مردى بوده كه علىرغم توصيه‌هاى خودش كم و بيش اهل عيش و عياشى بوده است . همين دو چيز سبب شد كه اين مرد كه مزاجى فوق‌العاده قوى داشته [ عمر كوتاهى داشته باشد . 
  ] آدم خارق‌العاده‌اى است . شاگردانش نوشته‌اند مزاجش خيلى قوى بود ، اندامش خيلى زيبا بود ، مرد بسيار زيبايى بود ، حافظهء بسيار قوى و هوش خارق‌العاده‌اى داشت .\r\nهمهء عمر اين آدم پنجاه و چهار الى پنجاه و هفت سال بوده و از اين بيشتر نبوده است .\r\nيك زندگى پرماجراى پرگرفتارى داشته است . در جوانى پدرش مىميرد ، بعد\r\n\r\n","description":"","footnote":"","page_name":" 680 ","page_number":684},
  {"content":"\r\n\r\nخودش مسؤول زندگى خود و عائله‌اش مىشود ، قهراً طبابت مىكند . در اين وقت گرفتاريهاى ديگرى پيدا مىكند . سلطان محمود او را مىخواهد كه وى را به غزنين ببرد . فرار مىكند ، پياده از اين شهر به آن شهر مىرود . مدتى به گرگان مىرود ، مدتى به اصفهان ، مدتى به همدان ، مدتى زندان ، يك وضع عجيبى . در عين حال اين مرد آثارى خلق كرده و آفريده كه انسان حيرت مىكند در اين عمر كم با اين‌همه ماجراها و استاد نداشتن‌ها او چگونه اينها را آفريده كه اگر يك آدمى بود مثل خيلى افراد ديگر ، يك زندگى آرامى مىداشت ، مثلًا در يك دانشگاهى تحصيل كرده بود ، از استادهاى زبردستى برخوردار بود و عمرش را تنها به علم صرف مىكرد چه مىشد ! خيلى عجيب بود . بعلاوه همين‌طور كه عرض كردم مقدار زيادى از وقتش صرف وزارت و اين كارها مىشد . صبح تا غروب دچار كارهاى سياسى بود ، آنگاه شب مىآمد مىنشست ، شاگردها دورش جمع مىشدند ، او مىگفت و آنها مىنوشتند . در عين حال يك مقدار وقت خودش را صرف عياشى مىكرد . يك چنين آدم اعجوبه‌اى بود .\r\nهمين دو كار ، بالخصوص ، مزاجش را تباه كرد و مريض شد . در خلال اينكه وزير هم بود و كشمكش جنگ هم وجود داشت كه بايد از اينجا به آنجا بروند ، فرار كنند و از اين قبيل ، بيمارى هم گرفت ، يك بيمارى قولنج خيلى سختى . اتفاقاً خودش متخصص قولنج بود . دوايى براى تنقيه - به اصطلاح - براى خودش نسخه كرد . حال يا اشتباه كردند يا آن غلام و نوكرها با او خوب نبودند ، عوضى [ كار كردند ، 
  ] مثلًا فلان دارو را گفته بود اين قدر بريزيد دو سه برابر ريختند . كم‌كم حال او بدتر شد ، خودش هم فهميد و بعد شروع كرد به دقت بيشتر معالجه كردن . يك وقت حس كرد كه ديگر [ معالجه 
  ] متوقف شده و فايده ندارد . غرضم اين تعبير اوست ؛ گفت : اين نيرويى كه مأمور تدبير بدن من بود ديگر واگذاشت و حاضر نيست تدبير كند . معالجه را به كلى رها كرد و آن سه چهار روز ديگرى را كه از عمرش باقى مانده بود فقط به تلاوت قرآن و عبادت و استغفار گذراند .\r\n\r\nملائكه ، مدبّر عالم طبيعت\r\nحال تمام اين دنياى ما حكم يك بدن را دارد . اين نظمى كه الآن مىبينيد ، همين‌طور كه اين نظم بدن ما قائم به يك حيات است و اگر اين حيات صعود كند و به مقام\r\n\r\n","description":"","footnote":"","page_name":" 681 ","page_number":685},
  {"content":"\r\n\r\nخودش برود يك دفعه متلاشى مىشود ، همين‌گونه است نظم و نظام اين عالم طبيعت .\r\nاگر خورشيد از مقام خودش تجافى نمىكند ، اگر ماه كار خودش را انجام مىدهد ، اگر كهكشانها ، ستاره‌ها و همه چيز سر جاى خودش هست به حكم يك حيات است . قرآن آن قدرتها و قوه‌هايى را كه اين عالم را تدبير مىكنند ملائكه ناميده است . قرآن مىگويد همين‌طور كه روح انسان يك دفعه بدن را رها مىكند ، موتش مىرسد و تا موتش رسيد به عالم خودش مىرود و اين ديگر متلاشى مىشود تَعْرُجُ الْمَلائِكةُ وَ الرّوحُ الَيْه همهء ملائكه كه مأمور تدبير اين عالم هستند و روح [ به سوى مقام خودشان عروج مىكنند . 
  ]\r\n\r\nمقصود از « روح »\r\nراجع به آن روحى كه قرآن به اين تعبير مىگويد و در سورهء انّا انزلنا هم هست : تَنَزَّلُ الْمَلائِكَةُ وَ الرّوحُ « 1 » اختلاف است كه آيا مقصود از اين روح جبرئيل امين است كه روح‌القدس است يا اصلًا اين روح يك حقيقت ديگرى است كه از سنخ ملائكه نيست . بعضى مفسرين از جمله علامهء طباطبايى معتقدند كه روح اساساً يك حقيقت ديگرى است غير از حقيقتِ ملائكه . اينها كه در واقع نيروهاى حياتى اين عالم هستند ، همين‌طور كه روح انسان در مردن صعود مىكند و بدن را رها مىكند ، عالم را رها مىكنند ؛ وقتى عالم را رها كردند ، به آن مقام و اصل خودشان باز مىگردند . لهذا در مورد قيامت مىفرمايد : تَعْرُجُ الْمَلائِكَةُ وَ الرّوحُ الَيْه در آن وقت كه موقع خرابى عالم طبيعت است ملائكه و روح ، اين نيروهاى نظام‌دهندهء اين عالم ، به سوى مقام خودشان عروج مىكنند يعنى دست از تدبير برمىدارند . اينجاست كه ديگر ماه و خورشيد و ستاره‌ها و همه چيز حسابش بهم مىريزد ( إذَا الشَّمْسُ كُوِّرَتْ وَ اذَا النُّجومُ انْكَدَرَتْ وَ اذَا الْجِبالُ سُيِّرَتْ ) « 2 » وضع ديگرى پيش مىآيد كه در آيات بعد [ ذكر مىشود . 
  ]\r\n\r\n\r\n\r\n\r\n","description":"","footnote":"\r\n( 1 ) . قدر / 4 .\r\n( 2 ) . تكوير / 1 - 3 .\r\n","page_name":" 682 ","page_number":686},
  {"content":"\r\n\r\n\r\nمقصود از « پنجاه هزار سال »\r\nدر اينجا از قيامت تعبير شده است به روزى كه اندازهء آن روز پنجاه هزارسال است .\r\nاولًا يك سؤال در اينجاست كه معنى پنجاه هزار سالِ آن وقت چيست در صورتى كه وقتى ما مىگوييم سال ، يك حسابى است كه با گردش ساليانهء خودمان مىگوييم ، يعنى آنگاه كه زمين ما يك دور به دور خورشيد مىچرخد ما مىگوييم يك سال . اگر هزار بار چرخيد مىگوييم هزار سال . اگر پنجاه هزار بار چرخيد مىگوييم پنجاه هزار سال . در آنجا كه به تعبير خود قرآن ديگر نه ماهى است و نه خورشيدى و نه زمينى و اين حسابها همه از بين مىرود ، پس « پنجاه هزار سال است » يعنى چه ؟ اين را مفسرين طرح كرده‌اند ، گفته‌اند مقصود اين است كه امتدادش امتدادى است كه اگر با اين مقياسى كه در دست شماست اندازه‌گيرى كنند آن قدر درمىآيد .\r\nسؤال ديگر اينكه آيا اين روز كه پنجاه هزارسال است ، براى همهء مردم ، يك زمان مطلق است و يك جور است ؟ يعنى همهء مردم روز قيامت را پنجاه هزار سال طى مىكنند ؟ اين را از پيغمبراكرم سؤال كردند : يا رسولَ اللَّه ! عجب روز طولانىاى است ! فرمود : به خداى عالم قسم كه آن روز بر مؤمن آن قدر مىگذرد كه يك نماز را مىخواند . اينجا هم آيه اساساً راجع به كافرين است . مسألهء زمان از يك نظر ديگر هم خيلى قابل توجه است و آن اين است كه گذشتِ زمان براى انسان با حالتى كه انسان در آن حالت قرار دارد يك نسبت مستقيم دارد ؛ يعنى انسان به هر اندازه كه خوش باشد احساسش نسبت به زمان منفى مىشود . يك كسى كه غرق در يك لذتى هست نمىفهمد چگونه اين شب صبح شد . گفت :\r\n ببند يك نفس اى آسمان دريچهء صبح * بر آفتاب كه امشب خوش است با قمرم \r\nبرعكس ، اگر انسان در يك حال بسيار سختى باشد اجزاء زمان بر انسان بسيار كند مىگذرد . مثل اينكه كسى را ببرند در خزينهء داغ آب حمّام كه لااقل هشتاد درجه داغ باشد ، بگويند ده دقيقه بايد اينجا بمانى . آن وقت است كه ساعت را حساب مىكند و يك ثانيه ، از يك ساعتِ حال عادى قطعاً بيشتر بر او مىگذرد . و به هر نسبت كه حال انسان سخت‌تر باشد زمان بر انسان كندتر مىگذرد . اين است كه زمان را نمىشود به صورت يك امر مطلق در نظر گرفت [ و گفت 
  ] اگر روز قيامت\r\n\r\n","description":"","footnote":"","page_name":" 683 ","page_number":687},
  {"content":"\r\n\r\nپنجاه هزار سال است [ چقدر طولانى است ! 
  ] فرمود : براى مؤمن مانند يك نماز است . چگونه يك نماز آن هم براى مؤمن - نه براى غير مؤمن كه پنج دقيقهء نماز برايش مثل يك ساعت طول مىكشد - كوتاه است ! چگونه نماز براى يك مؤمن ، وقتى نيست و چقدر كم است ! تمام دورهء قيامت براى او اين گونه است .\r\nفَاصْبِرْ صَبْراً جَميلًا . خطاب به پيغمبر اكرم است كه در مقابل اين استعجالها ، اين مسخره‌ها و اين تحقيرها تو صبر پيشه‌كن ، صبر زيبا .\r\nبه عنوان تذكر و يادآورى عرض مىكنم . شب آخر ماه مبارك رمضان است . در دعاى دههء آخر اين مضمون را هميشه مىخوانيم ، مىگوييم كه خدايا اين ايام ماه رمضان است كه منقضى شد و شبهاى اين ماه است كه متصرّم شد و گذشت ، يعنى شبهاى پرخيرى و روزهاى پربركتى گذشت و رفت . اللَّهُمَّ انْ كُنْتَ رَضيتَ عَنّى فى هذَا الشَّهْرِ فَازْدَدْ عَنّى رِضاكَ خدايا اگر در اين ماه از ما راضى شدى پس بر رضاى خودت بيفزا وَ انْ لَم‌ْتَكُنْ رَضيتَ عَنّى فَمِنَ الْآنَ فَارْضِنى و اگر راضى نشده‌اى ، خدايا از تو مسئلت داريم الآن از ما راضى باش . و شب آخر ماه رمضان تقريباً آخرين فرصت است براى اينكه انسان جلب مغفرت و رضايت پروردگار را بكند و در حديث است كه آن مقدار كه مغفرت خداى متعال در همهء اين ماه شامل حال بندگان شده است در اين شب و روز آخر شامل حال بندگان مىشود .\r\n\r\nرفتار امام زين‌العابدين عليه السلام در شب آخر ماه رمضان\r\nزين‌العابدين سلام‌اللَّه عليه رسم و دأبشان اين بود [ كه در شب آخر ماه رمضان بردگان را به ترتيب خاصى آزاد مىكردند . 
  ] مىدانيد كه اصلًا فلسفهء بردگى تعليم و تربيت اسلامى است كه يك نفر برده كه از بلاد كفر آمده ، مدتى در خانوادهء يك نفر مسلمان زندگى مىكند و آن ادب اسلامى هم دربارهء او رعايت مىشود ( و ادب اسلامى همين است كه پيغمبر فرمود از غذايى كه خودتان مىخوريد به آنها بخورانيد و از لباسى كه خود مىپوشيد به آنها بپوشانيد و به آنها كلمهء غلام ، برده ، مملوك نگوييد ، آنها را فتى ( جوان ) يا فتاة ( زن جوان ) و امثال اينها بخوانيد ) بعد كه مدتى در اين خانه مىمانَد و حقيقت اسلام و مسلمانى و عدالت اسلامى و معالم دينى ، اصول دين ، فروع دين و اخلاق دين را ياد مىگيرد آزاد مىشود ؛ يعنى يك\r\n\r\n","description":"","footnote":"","page_name":" 684 ","page_number":688},
  {"content":"\r\n\r\nدورهء تعليم و تربيت اجبارى .\r\nيكى از عبادتهايى كه ائمهء اطهار بجا مىآوردند همين بود كه مىرفتند غلامها يا كنيزها را مىخريدند و آنها را يك مدت معدود در خانهء خودشان نگه مىداشتند و يك نوع تعليم و تربيت اجبارى اسلامى ( به اصطلاح ) مىدادند و بعد اينها را آزاد مىكردند ؛ يعنى اينها را از يك دالان تعليم و تربيت عبور مىدادند به طورى كه بعد از يك سال كه آزاد مىشد نسبت به آن قبل از يك سال ، از زمين تا آسمان تفاوت كرده بود و كسى شده بود .\r\nيكى از عبادتهاى امام سجاد همين بود . قهراً اينها در طول سال ممكن بود كه نسبت به امام تقصيراتى مرتكب شوند ( هركسى باشد ، بچه يا نوكر انسان هم باشد تقصير مرتكب مىشود ) . اگر تقصيرى در طول سال مرتكب مىشدند حضرت يادداشت مىكردند . شب آخر ماه رمضان كه مىشد همهء اينها را يك جا جمع مىكردند و بعد به يك‌يك اينها مىفرمود كه فلانى يادت هست فلان روز چنين كارى كردى ؟ فلانى تو يادت هست ؟ بعد مىگفت خدايا من از حق خودم نسبت به همهء اينها صرف‌نظر كردم و از همهء اينها گذشتم . خدايا تو هم از اين بندهء خودت درگذر . بعد به آنها مىفرمود : همهء شما را در راه خدا آزاد كردم .\r\nغرضم اين جهت است كه اين يك عملى بوده است كه در شب آخر ماه مبارك رمضان انجام مىدادند . ضمناً دعايى است كه در روز آخر ماه رمضان مىخوانند كه دعاى وداع ماه مبارك رمضان است . اينها را عرض كردم براى اينكه افرادى شايد توفيق پيدا كنند كه اين شبانه‌روز را واقعاً شبانه‌روز عبادت قرار بدهند . خداوند ان‌شاءاللَّه به همه توفيق عنايت بفرمايد .\r\nباسمك العظيم الاعظم الاجلّ الاكرم يا اللَّه . . .\r\nپروردگارا دلهاى ما را به نور ايمان منوّر بگردان ، نيتهاى ما را خالص بفرما .\r\nپروردگارا در اين ماه اگر از ما راضى شده‌اى بر رضا و خشنودى خود بيفزا و اگر هنوز استحقاق اين خشنودى را پيدا نكرده‌ايم به لطف و كرم خودت از ما خشنود باش .\r\nخدايا از گناهان ما در اين ماه و در ماه‌هاى ديگر درگذر ، توفيق توبهء حقيقى و بازگشت به سوى تو به همهء ما عنايت بفرما ، توفيق عروج از\r\n\r\n","description":"","footnote":"","page_name":" 685 ","page_number":689},
  {"content":"\r\n\r\nمعارج خودت به همهء ما كرامت بفرما .\r\nخدايا يكى از حاجاتى كه همهء ما داريم در اين شب آخر ماه مبارك رمضان كه شب مغفرت و رحمت است اين است كه اموات ما ، ذوىالحقوق ما ، پدران ما ، مادران ما ، خواهران ما ، برادران ما ، خويشاوندان ما ، دوستان ما ، آشنايان ما ، معلمان ما ، كسانى كه به هر نحو حقوقى به گردن ما دارند ، خدايا ما كه قادر به اداى حقوق آنها نيستيم ، تو به لطف و عنايت و كرم خودت در اين شبْ مغفرت خودت را شامل حال آنها بفرما .\r\nخدايا اموات اين جلسهء ما را هم در اين شب مشمول مغفرت و مرحمت خودت بفرما .\r\n\r\n","description":"","footnote":"","page_name":" 686 ","page_number":690},
  {"content":"\r\n\r\n\r\nتفسير سورهء معارج ( 2 )\r\nاعوذ باللَّه من الشيطان الرجيم\r\nفَاصْبِرْ صَبْراً جَميلًا . انَّهُمْ يَرَوْنَهُ بَعيداً . وَ نَريهُ قَريباً . يَوْمَ تَكونُ السَّماءُ كَالْمُهْلِ . وَ تَكونُ الْجِبالُ كَالْعِهْنِ . وَ لا يَسْئَلُ حَميمٌ حَميماً . يُبَصَّرونَهُمْ يَوَدُّ الْمُجْرِمُ لَوْ يَفْتَدى مِنْ عَذابِ يَوْمَئِذٍ بِبَنيهِ . وَ صاحِبَتِهِ وَ اخيهِ . وَ فَصيلَتِهِ الَّتى تُؤْويهِ . وَ مَنْ فِى الْارْضِ جَميعاً ثُمَّ يُنْجيهِ « 1 » .\r\nدو سه آيهء كوتاه قبل - كه در جلسهء پيش دربارهء آنها بحث شد - اشاره بود به يك جريانى كه قرآن مجيد كمال عناد يك انسان را بيان كرد و آن اين بود كه درخواست‌كننده‌اى استعجالِ در عذاب را درخواست كرد : سَأَلَ سائِلٌ بِعَذابٍ واقِعٍ . در آن جلسه من به عنوان تنظير آيه‌اى را ذكر كردم ، بعد ديدم در بعضى تفاسير حتى نوشته‌اند كه اين موضوع با آن آيه ارتباط دارد و اين اشاره به همان قضيه است . در آن آيهء كريمه فرمود : وَ اذْ قالُوا اللَّهُمَّ انْ كانَ هذا هُوَ الْحَقَّ مِنْ عِنْدِكَ فَامْطِرْ عَلَيْنا حِجارَةً\r\n\r\n\r\n\r\n\r\n","description":"","footnote":"\r\n( 1 ) . معارج / 5 - 14 .\r\n","page_name":" 687 ","page_number":691},
  {"content":"\r\n\r\nمِنَ السَّماءِ « 1 » يعنى خدايا اگر راست است و اين كتاب حق است و از ناحيهء توست ، پس سنگباران از آسمان بر ما بفرست كه براى ما قابل تحمل نيست . و اين عجيب‌ترين حرفى است كه نشان مىدهد وقتى كه بشر با حق و حقيقت عناد پيدا مىكند به آنجا مىرسد كه مىگويد اگر حق و حقيقت است پس من ديگر زنده نباشم و اين حقيقت را نبينم .\r\nگاهى در تعبيرات خود ما اين جمله جريان پيدا مىكند ؛ شخصى مىگويد فلان حقيقت مثل يك سوزن از مغز من عبور كرد ، يعنى همين‌قدر كه فهميدم فلان مطلب حقيقت است وقتى از مغز من عبور كرد گويى يك سوزن را از مغز من عبور دادند .\r\n\r\nآيا حق تلخ است ؟\r\nجملهء ديگرى كه معروف است و اين جمله قابل شرح و تفسير است و ما خودمان هم هميشه مىگوييم اين است كه « الْحقُّ مُرٌّ » حق تلخ است ، و حال آنكه معنى ندارد كه حق تلخ باشد ، باطل بايد براى انسان تلخ باشد ، چرا حق تلخ است ؟ درست است كه تلخى از يك نظر كيفيتى است كه در آن شىء است و ذائقهء ما آن را احساس مىكند ولى اين را هم بايد توجه كرد كه گاهى ذائقهء انسان يك حالت انحرافى پيدا مىكند كه يك شيرين را تلخ احساس مىكند . حق فىحد ذاته تلخ نيست ولى براى انسان تلخ مىشود . بايد ديد چه زمانى حق براى انسان تلخ مىشود ؟ آن وقتى كه انسان آنچنان در جناح ضد حق قرار گرفته است كه حق با او ضديت پيدا مىكند يعنى وجود حق ضد وجود و هستى خودش و ضد تمنّيات و آرزوها و خواسته‌هاى اوست . و الّا معنى ندارد كه حق تلخ باشد .\r\nحال چگونه مىشود حق تلخ باشد ؟ فرض كنيد كه شما با شخصى در يك امر مالى اختلاف نظر داريد . شما دو حالت ممكن است داشته باشيد : يكى اينكه واقعاً يك آدم جستجوگر هستيد ، يعنى اگر شما به يك حاكم شرعى و قاضى شرعى و داور مراجعه مىكنيد مىخواهيد بفهميد قضيه چيست : ما يك چنين اختلافى با فلان\r\n\r\n\r\n\r\n\r\n","description":"","footnote":"\r\n( 1 ) . انفال / 32 .\r\n","page_name":" 688 ","page_number":692},
  {"content":"\r\n\r\nكس داريم ، تو بيا ببين حق با من است يا با او ؛ ولى واقعاً هم شما حق را مىخواهيد ، دنبال حق مىگرديد و مىخواهيد بفهميد اصلًا شما ذىحقيد يا او . وقتى كه چنين حالت بىطرفى نسبت به منافع خودتان و حالت طرفدارى از حق داشته باشيد ، او هرچه كه حكم كند شما خوشحال هستيد . اگر گفت كه اينجا مال توست او بى خود مىگويد ، شما خوشحال مىشويد كه حق را به دست آورده‌ايد ؛ و اگر گفت مال آن شخص است و مال تو نيست ، به همان اندازه خوشحال مىشويد و مىگوييد خدا پدرت را بيامرزد ، خيال ما را راحت كردى ، پس من ديگر دست نمىزنم . انسان بايد اين‌گونه باشد . ولى يك وقت انسان مىخواهد در اين اختلاف ، اين مال به هرحال به او تعلّق بگيرد ، تمام كوشش وى اين است كه اين مال [ از آنِ او شود . 
  ] قضاوت و حكم فلان حاكم شرعى يا قاضى شرعى يا غيرشرعى را مىخواهد وسيله‌اى قرار بدهد براى استنقاذ و به دست آوردن اين مال ؛ هدفش اين است . در اينجاست كه اگر او حق را بگويد و حق برضد منافعش باشد برايش تلخ و ناراحت‌كننده است .\r\nپس اين امر بستگى به حالت خود انسان دارد . انسانهاى تعالى يافته و با ايمان واقعى و انسانهايى كه خودشان را اهل حق مىدانند ، هميشه مىگويند ما كه حقيم ، [ پس باكى نيست . 
  ] ما كه حقيم يعنى چه ؟ ما هميشه مىگوييم ما كه برحقيم ، ما كه اهل حقيم ؛ خيال كرده‌ايم با انتساب ظاهرى به اهل حق ، انسان اهل حق مىشود .\r\nاسم اهل حق را روى خودمان گذاشته‌ايم ، اسم حضرت امير را مثلًا روى خودمان گذاشته‌ايم ؛ در صورتى كه على ، على بودنش به اين است كه عَلِىٌّ مَعَ الْحَقِّ وَ الْحَقُّ مَعَ عَلِىٍّ يَدورُ مَعَهُ حَيْثُ ما دارَ . خيلى تعبير عجيبى است ! حق با على است ، حق از على جدا نمىشود و على هم از حق جدا نمىشود . اين جور نيست كه على از حق فرار مىكند ، حق دنبال على مىآيد . چون على با حق است حق با على است . چرا على با حق است ؟ يك مثال كوچكش اين است :\r\nوقتى كه در زمان خلافت خودش زره خود را كه به دزدى رفته بود به تن يك نفر آدم عادى آن هم ذمّى پيدا مىكند آن را مطالبه مىكند . بايد هم مطالبه كند ، اگر مطالبه نمىكرد نقص بود . حقش است ، لايُعابُ الْمَرْءُ بِاخْذِ حَقِّهِ . ولى وقتى كه مطالبه مىكند نمىگويد من كه مىدانم مال خودم است ، من خليفه و امام مسلمينم ، در مقابل من كه تو حق حرف زدن ندارى ؛ زود باش ، بايد زره را بدهى ؛ مىگويد اين مسأله بايد از طريق قانونى و شرعى حل بشود . او ذمّى و در ذمّهء مسلمين است ، قانون بايد دربارهء او اجرا بشود ، قاضى بايد حكم كند ؛ برويم پيش قاضى . نزد قاضى مىروند .\r\nادب قضاوت اين است كه قاضى موظف است كه طرفين دعوا را در كنار يكديگر\r\n\r\n","description":"","footnote":"","page_name":" 689 ","page_number":693},
  {"content":"\r\n\r\nبنشاند نه اينكه يكى را كنار خود بنشاند و احترام كند و ديگرى را دم در بنشاند ؛ بايد اساساً رعايت شؤونات شخصى طرفين را نكند . اين در فقه مطرح است و جزء سنن اسلامى است كه قاضى بايد با طرفين دعوا به طرز مساوى رفتار كند .\r\nداستان در داستان عرض مىكنم : مردى به عنوان مهمان بر اميرالمؤمنين وارد شد . ايشان هم مثل يك مهماندار از او پذيرايى مىكرد . بعد از يك يا دو شبانه‌روز گفت : يا اميرَالمؤمنين ! ما كارى هم خدمت شما داريم . من و فلان كس بر سر مسأله‌اى اختلاف داريم ، قرار شده كه هردو نفرمان نزد شما بياييم و شما داورى كنيد . فرمود : اگر اين جور است من معذرت مىخواهم از اينكه ديگر به عنوان يك ميزبان از تو به عنوان يك ميهمان پذيرايى كنم . اگر اين‌طور است تو بايد بيرون به روى و دونفرى با همديگر بياييد . من نمىتوانم يكى از دو طرف دعوا را مهمان در خانهء خودم داشته باشم ديگرى مثلًا به مسافرخانه برود ؛ اين درست نيست .\r\nحال ، قاضى براى اينكه اين ادب را رعايت كرده باشد به اميرالمؤمنين عرض كرد : « قِف يا اباالحسن بجانب خصمك » برو در كنار خصم خودت بايست .\r\nعلى عليه السلام از اين جمله متغير شد . قاضى خيال كرد از اين جهت متغير شده كه تو چرا به من كه خليفه هستم مىگويى برو در كنار او بايست . گفت : يا اميرالمؤمنين ! چرا ناراحت شدى ؟ من دستور اسلام را اجرا كردم . فرمود : نه ، من نه از آن جهت كه تو خيال كردى ناراحت شدم ؛ از اين جهت ناراحت شدم كه تو او را به اسم صدا كردى و مرا با كنيه . « يا ابالحسن » احترام است . يا بايد هردويمان را با كنيه صدا مىكردى و همان احترامى كه براى من قائل شدى براى او قائل مىشدى ، يا اگر به او گفتى - مثلًا - يا خالد ، بايد به من مىگفتى يا على ، چرا به من گفتى يا اباالحسن ؟ اين « اباالحسن » احترام زيادى بود كه براى من قائل شدى .\r\nاين را مىگويند اهل حق ، به اين مىگويند انسانى كه امام و پيشواست و بايد الگو قرار بگيرد ؛ در وجود او چيزى كه وجود ندارد « من » است و منافع من و شخص من ، آنچه هست فقط حق و حقيقت است .\r\nحال آيا براى على عليه السلام هم « الْحَقُّ مُرٌّ » حق تلخ بود ؟ يا براى على حق از هر شيرينى شيرين‌تر بود . پس حق تلخ است براى چه كسى ؟ براى آن كه خودش تلخ است . آن تلخى در واقع از خودش است نه از حق . او تلخى ذائقهء خودش را دارد احساس مىكند نه اينكه [ حق 
  ] تلخ باشد .\r\n\r\n","description":"","footnote":"","page_name":" 690 ","page_number":694},
  {"content":"\r\n\r\nبهترين تابلويى كه قرآن از بشر مجسم كرده است آنجاست كه بشر با حق مجانب مىشود يعنى در جانب خلاف قرار مىگيرد ، در همان حدى قرار مىگيرد كه حق و حقيقت برايش تلخ است ؛ گاهى حق و حقيقت آنقدر براى انسان تلخ مىشود كه نمىتواند زنده باشد و آن را ببيند ؛ مىگويد اگر حق همين است پس من نباشم كه نبينم . حال از اينجا آدمى مىفهمد كه انسان به چه صورتى در مىآيد ، چقدر اين ماهيت حق‌خواه و حق‌طلب و اين « فِطْرَةَ اللَّهِ الَّتى فَطَرَ النّاسَ عَلَيْها » « 1 » ى انسان عوض مىشود كه او تجسم تلخى و عذاب مىشود . حالا شما معنى عذاب را اينجا بفهميد .\r\nانسان كى راضى به خودكشى مىشود ؟ كى راضى مىشود كه يك عذابى بيايد فوراً خودش را از بين ببرد ؟ آن وقتى كه حيات و زندگى براى او آنقدر تلخ و دردآور است كه ديگر قابل تحمل نيست . اكنون حالِ اين آدم را مجسم كنيد وقتى كه مىميرد . بعد از مردن چه مىشود ؟\r\n\r\nسخن حكما\r\nحكما و فلاسفه معتقدند كه بدن براى نفس و روح انسان [ مانع از درك لذات و آلام به طور واقعى است ، 
  ] چون تا وقتى كه انسان در اين دنيا هست ، با اين بدن كار مىكند و نفس اشتغال تدبيرى به اين بدن دارد ، زيرا نفس و روح و آن قوهء حياتى است كه مدبّر بدن است و بدن را تدبير مىكند ، يعنى تمام جهازات حياتى ولو اينكه انسان [ غافل از آن باشد توسط نفس تدبير مىشود . 
  ] خيال نكنيد آنچه كه نفس تدبير مىكند بايد با يك ارادهء ظاهر باشد ؛ مىگويند ارادهء او يك شكل خاصى است ، به اصطلاح امروز در آن شعور مخفى كارفرماست . اگر خون در قلب ما دائماً حركت مىكند و قلب دائماً در حال ضربان است تحت تدبير نفس است ، اگر ريه حركت مىكند همين جور . جزئىترين كارهايى كه در بدن رخ مىدهد تحت تدبير نفس و روح انسان است . خصلت نفس - نفوس ضعيف بالخصوص - اين است كه در وقتى كه مشغول تدبير چيزى هست از چيز ديگر غافل مىشود . با يك مثال اين مطلب را روشن كنم :\r\nمىگويند در وقتى كه شما تازه غذا خورده‌ايد مطالعه نكنيد بلكه هيچ كار\r\n\r\n\r\n\r\n\r\n","description":"","footnote":"\r\n( 1 ) . روم / 30 .\r\n","page_name":" 691 ","page_number":695},
  {"content":"\r\n\r\nفكرى انجام ندهيد ، استراحت كنيد ، چرا ؟ براى اينكه اين نيروى حياتى نفس - هرچه مىخواهيد اسمش را بگذاريد - الآن كه شما غذا خورديد تمام توجهش به اين غذا و دستگاه هاضمه است و فعاليتش روى دستگاه هاضمه است كه اين غذاى جديدى را كه آمده به نحو احسن هضم ببرد . همين‌قدر كه شما يك كتاب جلوى خودتان گذاشتيد و مطالعه كرديد قسمتى از نيرو براى حل كردن مسائل و مشكلات آن در مغز متمركز مىشود ، نيرويش تقسيم مىشود و از قدرتش براى اينكه غذا را خوب هضم ببرد كاسته مىشود ؛ و لهذا در آن وقت ، هم مطالعه‌تان ضعيف و ناقص مىشود و هم غذا خوب هضم نمىشود . اگر شما در آن وقت به كار فكرى بپردازيد غذايتان خوب هضم نمىشود با اينكه كار فكرى به مغز مربوط است و غذا به جهاز هاضمه ، به معده و روده مربوط است . اينها همه در يك دستگاه است .\r\nحكماى الهى معتقدند كه نفس انسان مادامى كه در دنيا هست نه مىتواند لذات و بهجتهاى معنوى را در حدى كه هست درك كند چون همان توجهش به بدن گويى يك حالت تخديرى در او ايجاد مىكند ؛ كاملًا بايد از بدن آزاد باشد تا آن لذت و بهجت معنوى را در آن حد خودش درك كند ؛ و نه مىتواند آلام معنوى و روحى را در حدى كه هست درك كند ، باز به واسطهء همين اشتغال به بدن . آنها معتقدند همين‌قدر كه انسان مىميرد و روح انسان از اين اشتغال تدبيرى آزاد مىشود ، به باطن ذات خودش مراجعه مىكند ، يعنى او هست و باطن ذات خودش . اگر ملكاتى كه كسب كرده است ملكات فاضله باشد ، خصلتهايى كه به دست آورده است خصلتهاى عالى و روحانى و معنوى باشد ، براى او بهجتى دست مىدهد . مثلًا وقتى كه به برزخ منتقل مىشود اگر آن قسمت برزخش باغى از باغهاى بهشت باشد ( الْقَبْرُ امّا رَوْضَةٌ مِنْ رِياضِ الْجَنَّةِ اوْ حُفْرَةٌ مِنْ حُفَرِ النِّيرانِ ) به او لذت و بهجتى دست مىدهد كه نمونه‌اش را در دنيا هرگز احساس نكرده و نمىتوانسته احساس كند و محال بوده كه او در اين دنيا احساس نمايد . ( بعد در جاى خودش عرض مىكنم افراد استثنايى چگونه هستند . ) و اما اگر برعكس ، به عذابهاى خودش ، به آن ملكات پست و عقده‌ها و كينه‌ها و كبرها و حسدها و عنادها و شركها برگردد آنوقت يك درد و المى احساس مىكند كه هرگز نمونه‌اش را در دنيا احساس نكرده است .\r\nحال ، آدمى كه در همين دنيا كه هنوز حالت روح حالت تخديرى است - چون حالت تدبير است و اين مساوى است با نوعى تخدير از نظر امور روحى و معنوى -\r\n\r\n","description":"","footnote":"","page_name":" 692 ","page_number":696},
  {"content":"\r\n\r\nحالت عقده‌ها و كينه‌ها و عنادهايى كه با حق و حقيقت پيدا مىكند به اين حد رسيده كه مىگويد خدايا من تاب ديدنش را ندارم ، اين بدبخت خيال مىكند اگر مرد راحت مىشود ، نمىداند اگر بميرد به صدهزار برابرِ همان مىرسد . بعلاوه اين حالتى كه تو الآن دارى كه مىخواهى فرار كنى ، از خودت دارى فرار مىكنى ؛ تو خيال كرده‌اى از خودت مىتوانى فرار كنى ؟ ! اين است كه شما مىبينيد اين عذابهايى كه قرآن براى چنين اشخاصى در قيامت و در برزخ بيان مىكند امروز براى ما غيرقابل تصور است ، در صورتى كه حق مطلب همين است و اين حقيقتى است و غير از اين نمىتواند باشد .\r\nعرض كردم انسان در اين دنيا هرگز لذت و بهجت معنوى را در آن حدى كه هست نمىتواند درك كند و همچنين عذاب را .\r\nحال ، افرادى در همين دنيا به حدى رسيده‌اند كه ديگر از قيد بدن در هر شكل آزادند و حتى قدرت خلع بدن پيدا مىكنند يعنى مىتوانند در حالى كه زنده هستند اين بدن را مثل يك لباس از خودشان بكَنند و دوباره همين بدن را داشته باشند « 1 » .\r\nاين‌گونه افراد - چون تا حد زيادى مىتوانند روح را از بدن آزاد كنند - در همين دنيا مىتوانند لذتهاى روحى و معنوى را ، اگر نگوييم در اوج همان حدى كه هست ولى قريب به آن حد ، احساس كنند ، و يا عذابهاى روحى و معنوى را .\r\nجوانى بود خيلى خوب و پاك ، و من به او اعتقاد و ايمان داشتم . نمازخواندن‌ها و حالتهايش را ديده بودم . گاهى براى من حالات خودش را نقل مىكرد . مىگفت گاهى در نماز ، در مناجات و در سحرها يك حالاتى دست مىدهد و گاهى اين حالات قطع مىشود . مىگفت آن حالت آنقدر لذيذ است و آنقدر جاذبه دارد كه اگر چند ثانيه قطع بشود من جهنم را احساس مىكنم ؛ در صورتى كه هميشه از ما قطع شده ، هيچ وقت احساس نمىكنيم . و اگر آن [ حالت 
  ] مثلًا ده دقيقه طول بكشد ، ديگر قابل تحمل نيست ، يعنى انسان مىميرد .\r\nاللَّهُمَّ انْ كانَ هذا هُوَ الْحَقَّ مِنْ عِنْدِكَ فَامْطِرْ عَلَيْنا حِجارَةً مِنَ السَّماء . ببينيد عناد ، بشر را به چه حالتى درآورده ! او الآن دچار چه عنادى است و تا چه حد عناد است !\r\n\r\n\r\n\r\n\r\n","description":"","footnote":"\r\n( 1 ) . اين يك امر عادى است كه خيلى اشخاص دارند . چيزى نيست كه بگوييد فقط مقام امامهاست . مقام‌كوچكى است و خيلى مهم نيست ، حتى دون شأن امامهاست .\r\n","page_name":" 693 ","page_number":697},
  {"content":"\r\n\r\nآنوقت آن دنياى ديگرش كه از تعلق به بدن و از اين تخدير آزاد مىشود چه خواهد بود !\r\nدر جلسهء پيش ، من آن آيه را به صورت تنظير خواندم . بعد به بعضى تفاسير كه مراجعه كردم ديدم گفته‌اند ايندو مربوط به يك جريان است و داستانى نقل كرده بود كه زمانى مردى ( يا زنى ) اهل سبا يعنى از يمن پيش معاويه آمده بود و معاويه - كه يك آدم خاصى بود ، به افراد گوشه مىزد ، كنايه مىگفت و مردم را به حرف در مىآورد - به او گفت شما يمنىها چه مردم پستى هستيد كه يك زن را پادشاه خودتان قرار داديد ! ( اشاره كرد به داستان ملكهء سبا ) او گفت : ما هيچ وقت از شما قريشىها پست‌تر نيستيم كه گفتيد : اللَّهُمَّ انْ كانَ هذا هُوَ الْحَقَّ مِنْ عِنْدِكَ فَامْطِرْ عَلَيْنا حِجارَةً مِنَ السَّماء . . . « 1 »\r\nفَاصْبِرْ صَبْراً جَميلًا صبر جميل يا صبر زيبا همان است كه توأم با رضا و تسليم و خشنودى است . دومرتبه به همان داستان قيامت اشاره مىكند : انَّهُمْ يَرَوْنَهُ بَعيداً وَ نَريهُ قَريباً آنان ( كافران ) او را دور مىبينند ولى ما او را نزديك مىبينيم .\r\n\r\nمقصود از دورى يا نزديكى قيامت\r\nمقصود از اين دورى و نزديكى چيست ؟ آيا مقصود اين است كه كافران در زمان دور تر مىبينند ، مثلًا آنها معتقدند كه قيامت بعد از ميليونها سال پيدا مىشود ولى ما معتقديم زمانش نزديكتر است مثلًا دوهزار سال ديگر ؟ آنها كه اساساً معتقد به قيامت نيستند ، به دورش هم - به آن معنا - معتقد نيستند . دورى و نزديكى در اينجا معنى و مفهوم ديگرى دارد . وقتى كه يك چيزى از نظر احتمال براى انسان خيلى ضعيف باشد ، مثلًا در هزار احتمال يك احتمال آن را نمىدهد [ مىگويد دور است . 
  ]\r\nمثلًا به شخصى مىگوييد فلان كار را مىخواهيد بكنيد پس فلان مطلب چه مىشود ؟\r\nمىگويد كو يك چنين چيزى ! كو حالا ! مقصود اين است كه احتمال آن خيلى ضعيف است . خود ما مىگوييم احتمال فلان چيز خيلى بعيد است ، به احتمال دورى چنين است . اين دورى و نزديكى به حسب ذهن ماست . ما چون احتمالش برايمان خيلى ضعيف است مىگوييم فلان چيز به احتمال بسيار دور چنين است . ولى همان\r\n\r\n\r\n\r\n\r\n","description":"","footnote":"\r\n( 1 ) . [ افتادگى از نوار است . 
  ]\r\n","page_name":" 694 ","page_number":698},
  {"content":"\r\n\r\nمطلب را آن كسى كه يقين دارد مىگويد احتمال دورى نيست ، خيلى هم نزديك است .\r\nپس در اينجا مسألهء دورى و نزديكى ، دورى و نزديكى زمانى نيست ، دورى و نزديكى از نظر ضريب احتمالات است . مىگويد ما او را نزديك مىبينيم . به نظر مىرسد مقصود از « ما » خداوند متعال به علاوهء فقط ملائكه نيست ، بلكه خدا كه حق است و همهء اهل حق ؛ چون ما در آثارِ مسلّم داريم كه اهل يقين قيامت را آنچنان نزديك مىديدند كه الآن [ يعنى در زمان حال 
  ] مىديدند . نهج‌البلاغه مىفرمايد : وَ حَقَّقَتِ الْقِيامَةُ عَلَيْهِمْ عِداتِها « 1 » . اينها در حال عبادت خدا كه مىايستند ، قيامت وعده‌هايش را درباره‌شان الآن تحقق بخشيده ؛ يعنى الآن بين خودشان و قيامت فاصله‌اى نمىبينند و الآن همه چيز را شهود و احساس مىكنند و مىبينند .\r\nاين است معناى انَّهُمْ يَرَوْنَهُ بَعيداً وَ نَريهُ قَريباً . آنها قيامت را دور مىبينند چون حقيقت را از پشت پردهء زمان مشاهده مىكنند ؛ [ و ما نزديك مىبينيم . 
  ] مثل آن وقتى است كه يك نفر حقيقتى را قبل از وقوعش دارد كشف و شهود مىكند . مثالش براى افراد عادى زمانى است كه انسان در عالم رؤيا حادثه‌اى را مىبيند . حادثه‌اى كه مثلًا دوماه ديگر عيناً مىخواهد واقع بشود او آن حادثه را قبلًا مىبيند ؛ گويى « طىّ زمان » پيدا مىكند ؛ قبل از اينكه واقع بشود آن را در جاى خودش مىبيند .\r\n\r\nبرخى احوال قيامت\r\nبعد قرآن مقدارى از احوال قيامت بيان مىكند . يَوْمَ تَكونُ السَّماءُ كَالْمُهْلِ آنگاه كه آسمان مانند فلزِ گداخته‌شده است . وَ تَكونُ الْجِبالُ كَالْعِهْنِ و اين كوههاى به اين عظمت مثل پشمِ زده شده است . و از نظر حالات انسانها : وَ لا يَسْئَلُ حَميمٌ حَميماً روز وانفساست ؛ هركسى آنچنان به خود مشغول است كه خويشاوندى سراغ خويشاوند خود را هرگز نمىگيرد ، اصلًا كسى ياد اين نمىافتد كه پدرى ، مادرى ، برادرى ، خواهرى ، فرزندى ، همسرى [ دارد ؛ 
  ] البته آنهايى كه اهل عذاب هستند . يُبَصَّرونَهُمْ در حالى كه به آنها ارائه داده مىشوند ، نه اينكه فراموش كرده‌اند . پدر پسر را مىبيند ، پسر پدر را و برادر برادر را ، مع‌ذلك ديدى نديدى .\r\n\r\n\r\n\r\n\r\n","description":"","footnote":"\r\n( 1 )\r\n. نهج‌البلاغه ، خطبهء 220 .\r\n","page_name":" 695 ","page_number":699},
  {"content":"\r\n\r\nيَوَدُّ الْمُجْرِمُ لَوْ يَفْتَدى مِنْ عَذابِ يَوْمَئِذٍ بِبَنيهِ . گنهكار در آن وقت نه‌تنها به فكر آنها نيست ، بلكه فكر مىكند كه اگر بشود آنها را به جاى خودش گرو و فدا بدهد خودش را آزاد كند ، همان عزيزترين افراد را براى آزادى خود در گرو خودش مىگذارد .\r\nمجرم در آن وقت دوست مىدارد كه اگر مىشد - كه چنين چيزى نمىشود ، يعنى امكان ندارد كه كسى بتواند كس ديگر را به جاى خودش گرو بگذارد ، ولى آرزو مىكند اى كاش مىشد - فرزندان خودش را به جاى خود گرو مىگذاشت و صاحِبَتِهِ و همسرش را وَ اخيهِ و برادرش را وَ فَصيلَتِهِ الَّتى تُؤْويهِ و خويشانى كه او را حمايت مىكرده‌اند و به او جا مىداده‌اند و خيلى مورد علاقهء او هستند ؛ بلكه حاضر است تمام مردم روى زمين را گرو خود بگذارد و خودش را نجات بدهد ؛ براى اينكه - عرض كرديم - مسألهء احساس رنج در دنيا با احساس رنج در آخرت از زمين تا آسمان متفاوت است . رنجهايى كه در دنيا احساس مىكرد با اينكه توأم با بدن بود [ و نفس به دليل اشتغال به تدبير بدن كمتر احساس مىكرد ، به موجب آن رنجها 
  ] در حالى بود كه مىگفت من حاضرم بميرم و اينها را نبينم ؛ آنجا كه كأ نّه اين سوزن تخديرى و آمپول تخديرى هم وجود ندارد [ و آن رنجها را 
  ] احساس مىكند ، ديگر قابل تصور نيست .\r\nكَلّا انَّها لَظى حرفش را نزن ؛ آن آتش ، لظى است ، يك شعلهء افروخته‌شده‌اى است . نَزّاعَةً لِلشَّوى اطراف بدن را - دست و پا و سر و غيره - باقى نمىگذارد ؛ هرچه پيش رويش قرار گيرد از ميان برمىدارد . اگر [ چنين 
  ] نباشد كه آن دنيا دنيايى است كه قابل جدا شدن و مردن نيست ، يك ثانيه هم كسى [ از اين افراد 
  ] زنده نيست .\r\nتَدْعوا مَنْ ادْبَرَ وَ تَوَلّى آتشى است زنده ، تعقيب كننده ، خودش به دنبال مردمى [ مىرود 
  ] كه پشت به حق كرده‌اند و دشمن حق بوده‌اند و با حق عناد ورزيده‌اند ، همانهايى كه سَألَ سائِلٌ بِعَذابٍ واقِعٍ شده‌اند ، آنچنان در جانب خلاف قرار گرفته‌اند كه در دنيا تحمل حق برايشان مشكل بود . اين آتش آنها را به سوى خود مىخواند و تعقيب مىكند . تَدْعوا مَنْ ادْبَرَ وَ تَوَلّى . اينجا ريشه و بنياد قضيه را ذكر مىكند كه چرا انسان به حال عناد درمىآيد ؟\r\n\r\nريشهء عناد\r\n[ حديث است : 
  ] اهْلَكَ النّاسَ الدِّرْهَمُ الْبيضُ وَ الدِّينارُ الصُّفْرُ . فرمود مردم را اين پول\r\n\r\n","description":"","footnote":"","page_name":" 696 ","page_number":700},
  {"content":"\r\n\r\nسفيد و آن پول زرد ، اين نقرهء سفيد و آن طلاى زرد ، اين سكهء سفيد و آن سكهء زرد هلاك كرد .\r\nقرآن راز اين مطلب را ذكر مىكند كه چرا انسان دشمن حق مىشود ؛ چون اينجا صحبت عناد است : آن كه به حق و حقيقت پشت كرد ، و فرار كرد ؛ اصلًا نمىخواهد ببيند ؛ يك مرتبه يك جملهء ديگر اضافه مىكند : وَ جَمَعَ فَاوْعى آن كه پولها را جمع كرده و در مخزنها [ ذخيره كرده است . 
  ] قديم كه بانك نبود كه پولها را در حساب بانكى بريزند ؛ در ظروفى پوستى يا مسى جمع و دفن مىكردند . پول را خدا نداده براى جمع كردن ، داده براى اينكه در ميان مردم گردش كند ، چون جمع كردنِ يكى در يك گوشه مساوى است با محروم ماندن بندگان خدا در جاى ديگر . دو مسأله است : مسألهء داشتن از راه حلال غير از مسألهء جمع كردن و گرد آوردن است .\r\nداشتن به شرط آنكه از راه حلال باشد ، اما داشتنى كه عملًا شخص فقط نقش يك متصدى و يك رئيس مؤسسه را داشته باشد كه دائماً اين پول به نفع مردم در جريان است ، به عبارت ديگر داشتن اگر از راه حلال باشد و به نفع مردم هم در جريان باشد بحثى ندارد ولى داشتنى كه ملازم است با محروم شدن افراد ديگر ، براى قرآن غيرقابل تحمل و غيرقابل تأييد است :\r\nالَّذينَ يَكْنِزونَ الذَّهَبَ وَ الْفِضَّةَ وَ لايُنْفِقونَها فى سَبيلِ اللَّهِ فَبَشِّرْهُمْ بِعَذابٍ اليمٍ . يَوْمَ يُحْمى عَلَيْها فى نارِ جَهَنَّمَ فَتُكْوى بِها جِباهُهُمْ وَ جُنوبُهُمْ وَ ظُهورُهُمْ هذا ما كَنَزْتُمْ لِانْفُسِكُمْ فَذوقوا ما كُنْتُمْ تَكْنِزونَ « 1 » .\r\nشايد قرآن آيه‌اى به لحنى شديدتر از اين آيه نداشته باشد : آنان كه طلا و نقره را گنج مىكنند و به صورت ذخيره نگهدارى مىكنند و در راه خدا انفاق نمىكنند « 2 » ، آنها را به عذابى دردناك بشارت بده . آن روزى كه همين طلا و نقره‌ها را به صورت فلزهاى گداخته در مىآورند و پيشانى ، آن سجده‌گاه اينها را داغ مىكنند ( چون اين\r\n\r\n\r\n\r\n\r\n","description":"","footnote":"\r\n( 1 ) . توبه / 34 و 35 .\r\n( 2 ) . آن كه به صورت ذخيره نگه مىدارد ، معلوم است خودش احتياج ندارد كه به صورت ذخيره نگه‌مىدارد . وقتى خودت احتياج ندارى پس به ديگران بده . يا احتياج دارى يا ندارى ؛ اگر احتياج دارى خودت مصرف مىكنى ؛ وقتى خودت مصرف نمىكنى پس چرا به ديگران نمىدهى ؟\r\n","page_name":" 697 ","page_number":701},
  {"content":"\r\n\r\nدر واقع مسجود و معبود تو بوده ؛ تو بايد خدا را عبادت مىكردى ولى در واقع معبود تو همين بوده است ) ، پهلوها و پشتهاى اينها را با همين معبودهايشان داغ مىكنند . به او مىگويند آن گنجها و جمع‌آورى شده‌هاى تو ، آن ذخيره‌هايى كه تو براى خودت جمع كردى اينهاست ؛ حالا ببين چه مىشود !\r\nاينجا قرآن آن نيش درست خودش را كه بايد بعد از سَأَلَ سائِلٌ بِعَذابٍ واقِعٍ بزند [ مىزند . 
  ] از كجا شروع مىكند ؟ معاندى عنادش با حق و اهل حق به حدى رسيده كه نمىتواند تحمل كند ؛ به او بگو عجله نكن ، قيامت هست . بعد خطاب به پيغمبر :\r\nصبر كن . بعد : وضع قيامت چنين خواهد بود ، وضع انسانى كه در آنجا گرفتار مىشود چنين . بعد آتش جهنم تعقيب مىكند ، چه كسانى را ؟ آن دورىگزين‌هاى از حق و حقيقت ، همانها كه جمع كرده‌اند و انباشته‌اند و ذخيره كرده‌اند . معلوم مىشود قضيه از همين‌جا شروع مىشود ؛ از اينجا شروع مىشود كه كار به آنجا مىرسد . ابوجهل و ابوسفيان آن بتهاى حقيقىشان غير از بتهاى ظاهريشان بود . آنها به ظاهر در حمايت از بت عُزّى و بت هُبَل با پيغمبر مىجنگيدند ولى همه مىدانند ، شواهد قرآنى هم خوب حكايت مىكند كه بت واقعى آنها همان پولهاى جمع شده‌شان بود كه اسلام را خطر براى آن مىدانستند . اگر اسلام آمد و اين بتها و اين سمبلها را از بين برد ، به دنبال آن آقاى ابوجهل و آن وضع ديگر وجود نخواهد داشت ؛ علاوه بر اينكه اسلام اين مسائل مربوط به اينها را از همان روز اول طرح كرد نه اينكه اول بتها را طرح كرد و در آخر [ اين مسائل را ؛ 
  ] از روز اول همينها را هم طرح كرد .\r\nو صلّى اللَّه على محمّد و إله الطاهرين ، باسمك العظيم الاعظم الاعزّ الاجلّ الاكرم يا اللَّه . . .\r\nپروردگارا دلهاى ما به نور ايمان منوّر بفرما ، گوش شنوا به همهء ما عنايت بفرما .\r\nخدايا هرگونه غِلّى و غِشّى و عنادى و كبرى و كينه‌اى و حسادتى و بالاخره هرنوع عقده‌اى اگر در روح ما هست خدايا به لطف و عنايت خودت اين عنادها ، عقده‌ها و كينه‌ها را از دلهاى ما بيرون بفرما ، قلبهاى ما را از اين نظر صاف و آئينه‌وار قرار بده .\r\nخدايا ما را علاقه‌مند و عاشق حق و حقيقت قرار بده به طورى كه هرگز\r\n\r\n","description":"","footnote":"","page_name":" 698 ","page_number":702},
  {"content":"\r\n\r\nمنافع خودمان را به حق و حقيقت ترجيح ندهيم ، نيتهاى ما را خالص بفرما .\r\nخدايا ما را شيعهء واقعى مرد حق على عليه السلام قرار بده ، نور محبت واقعى آن بزرگوار را در دلهاى ما بتابان .\r\nخدايا خير دنيا و آخرت به همهء ما عنايت بفرما ؛ اموات همهء ما ، اموات اين جلسه مشمول عنايت و مغفرت خودت قرار بده .\r\n\r\n","description":"","footnote":"","page_name":" 699 ","page_number":703},
  {"content":"\r\n\r\n\r\nتفسير سورهء معارج ( 3 )\r\nاعوذ باللَّه من الشيطان الرجيم\r\nانَّ الْانْسانَ خُلِقَ هَلوعاً . اذا مَسَّهُ الشَّرُّ جَزوعاً . وَ اذا مَسَّهُ الْخَيْرُ مَنوعاً . الَّا الْمُصَلّينَ . الَّذينَ هُمْ عَلى صَلاتِهِمْ دائِمونَ . وَ الَّذينَ فى امْوالِهِمْ حَقٌّ مَعْلومٌ . لِلسّائِلِ وَ الْمَحْرومِ . وَ الَّذينَ يُصَدِّقونَ بِيَوْمِ الدّينِ . وَ الَّذينَ هُمْ مِنْ عَذابِ رَبِّهِمْ مُشْفِقونَ . انَّ عَذابَ رَبِّهِمْ غَيْرُ مَأْمونٍ . وَ الَّذينَ هُمْ لِفُروجِهِمْ حافِظونَ . الّا عَلى ازْواجِهِمْ اوْ ما مَلَكَتْ ايْمانُهُمْ فَانَّهُمْ غَيْرُ مَلومينَ . فَمَنِ ابْتَغى وَراءَ ذلِكَ فَاولئِكَ هُمُ الْعادونَ « 1 » .\r\nدر اين چند آيهء كريمه بحثى است دربارهء انسان ، و مطلب به گونه‌اى تقرير شده است كه مفسرين در قسمتى از تفسير اين آيه با يكديگر اختلاف كرده‌اند كه آيه را چگونه تفسير كنند . حال من هر دو وجه و نيز اختلاف را عرض مىكنم و بعد تفسير آيه .\r\nترجمهء آيه اين است : همانا انسان هَلوع آفريده شده است . هلوع يعنى حريص .\r\nانسان حريص آفريده شده است . اذا مَسَّهُ الشَّرُّ جَزوعاً اين‌گونه آفريده شده است كه\r\n\r\n\r\n\r\n\r\n","description":"","footnote":"\r\n( 1 ) . معارج / 19 - 31 .\r\n","page_name":" 700 ","page_number":704},
  {"content":"\r\n\r\nاگر بدى به او برسد بسيار جزع كننده و بسيار مضطرب و نگران است ؛ با رسيدن يك شر جزع فراوان مىكند . وَ اذا مَسَّهُ الْخَيْرُ مَنوعاً اما اگر خير ، چيزى كه فايده‌اى براى او دارد ، به او برسد منوع است يعنى به آن مىچسبد و آن را رها نمىكند و به ديگرى نمىدهد . مفسرين گفته‌اند كه اين دو جملهء « اذا مَسَّهُ الشَّرُّ جَزوعاً . وَ اذا مَسَّهُ الْخَيْرُ مَنوعاً » تفسير كلمهء هَلوعاً است .\r\n« هلوع » با « حريص » اين مقدار تفاوت دارد كه اين خصوصيت را بيان مىكند :\r\nهلوع يعنى كسى كه در شر و در خير اين اندازه حساسيت دارد . در اين آيه دو حساسيت بيان شده است : يك حساسيت انسان در موقع رسيدن ضرر و زيان و يك حساسيت ديگر در موقع رسيدن سود و نفع . مسأله‌اى كه براى مفسرين مطرح است اين است كه آيا آيه در مقام ذمّ انسان است يا در مقام مدح انسان ؟ اكثر گفته‌اند آيه در مقام ذمّ انسان است براى اينكه مىخواهد مسألهء حرص انسان و حريص بودن انسان را انتقاد كند . بعد مسألهء ديگر طرح شده است كه : آيه به صورت انَّ الْانْسانَ خُلِقَ هَلوعاً است ؛ يعنى بحث خلقت انسان است كه انسان اين جور خلق و آفريده شده است . در واقع سرشت و حالت اوليهء انسان را بيان مىكند نه حالت اكتسابى ؛ آنگاه مذمت ، ديگر معنا ندارد . وقتى كه بحث دربارهء اصل خلقت انسان است كه انسان به حسب خلقت ، حساسِ نسبت به خير و حساسِ نسبت به شر آفريده شده است ، آن‌گونه حساسيت نسبت به شرور و اين‌گونه حساسيت نسبت به خيرات ، آيا اين معنى دارد كه خداوند متعال كه خودش خالق انسان است وقتى انسان را از نظر وضع خلقت توصيف مىكند در مقام مذمت باشد ؟ اين اشكالى است كه در اينجا مطرح بوده است .\r\n\r\nنظر زمخشرى\r\nبعضى از مفسرين مثل زمخشرى آمده‌اند آيهء انَّ الْانْسانَ خُلِقَ هَلوعاً را به يك نوع مجاز و استعاره حمل كرده‌اند ، گفته‌اند كه مقصود آيه اين نيست كه انسان به حسب اصل خلقت و واقعاً به حسب اصل فطرت اين‌جور آفريده شده است ؛ انسان به حسب اصل خلقت و اصل فطرت اين‌گونه آفريده نشده ولى نظر به اينكه انسانها در عمل غالباً - كه خود قرآن هم استثنا مىكند - اينچنين از آب در مىآيند قرآن مىگويد مثل اين است كه اينها اصلًا اين جور خلق شده و به دنيا آمده‌اند ؛ چنان‌كه\r\n\r\n","description":"","footnote":"","page_name":" 701 ","page_number":705},
  {"content":"\r\n\r\nبعضى افراد را شما مىبينيد كه نسبت به برخى كارها استعداد فوق‌العاده‌اى دارند به گونه‌اى كه در همان مراحل اوّلى كه دست به آن كار مىزنند مصداق « اين طفل يك‌شبه ره صد ساله مىرود » هستند ؛ به اندازه‌اى كه ديگران ده سال تمرين كرده باشند او در همان روزهاى اول به آن مرحله مىرسد . مثلًا در رانندگى ، يك كسى بايد ماهها تمرين كند ، ديگرى به سرعت ياد مىگيرد ؛ مىگويند اين مثل اينكه اصلًا راننده به دنيا آمده . واقعاً كه راننده به دنيا نيامده ، ولى چون به سرعت رانندگى را ياد مىگيرد مىگوييم مثل اينكه فلان كس راننده به دنيا آمده ، فلان كس شاعر به دنيا آمده ، فلان كس عالم به دنيا آمده ، فلان كس سياستمدار به دنيا آمده ، در صورتى كه هيچ كسى در دنيا عالم يا سياستمدار يا شاعر به دنيا نمىآيد ، همهء اينها را انسان بالقوه دارد ولى بعضى از انسانها به يك سرعتى اين مراحل را طى مىكنند كه در تعبير عرفى و مجازى و در يك تعبير استعارى مىگوييم كه اين انسانها مثلًا سياستمدار ، عالم ، شاعر ، راننده به دنيا آمده‌اند .\r\nزمخشرى كه مرد اديبى است و از ائمهء ادب و پيشروان ادبيات عرب است و بالخصوص در فن فصاحت و بلاغت اگر سه چهار نفر در دنياى اسلام مبتكر باشند يكى از آنها زمخشرى است ، معتقد است كه اين تعبير قرآن : انَّ الْانْسانَ خُلِقَ هَلوعاً . اذا مَسَّهُ الشَّرُّ جَزوعاً . وَ اذا مَسَّهُ الْخَيْرُ مَنوعاً يك تعبير استعارى است از اين قبيل تعبيرها .\r\nآيه نمىخواهد واقعاً بگويد انسان حريص به دنيا آمده است ، اما وقتى مىخواهد حريصها را انتقاد كند مىگويد اينها اصلًا حريص به دنيا آمده‌اند ، نه اينكه واقعاً منظورم اين است كه اينها حريص به دنيا آمده‌اند . پس اين راه حلى بوده است كه زمخشرى در اين آيه پيشنهاد كرده است .\r\n\r\nنظريهء ديگر\r\nولى مفسرين ديگر مىگويند اين جور نيست ، واقعاً نظر به همين جهت است كه انسان اين طور آفريده شده است ولى اين اصل آفرينشش به اين گونه ، نقص نيست و بايد هم انسان اين جور آفريده بشود ، نقص در يك جهت ديگرى است كه بعدها براى انسان پيدا مىشود . اين‌گونه آفريده شدن در ابتدا ، آن سرمايهء اول انسان است كه بايد هم اين‌گونه آفريده بشود ولى سرمايه‌اى است كه بايد روى آن عمل بشود چون انسان يك موجود مختار و مكلف و آزاد است و خداوند او را مكلف ساخته\r\n\r\n","description":"","footnote":"","page_name":" 702 ","page_number":706},
  {"content":"\r\n\r\nاست كه خود ، خود را بسازد ؛ در آن مرحله‌اى كه انسان مكلف است خود ، خود را بسازد مذمّت و عيب براى اشخاصى پيدا مىشود نه در مرحلهء ابتدا . قرآن نمىخواهد اصل خلقت را بگويد كه چرا انسان اين جور آفريده شده است ؛ پس چه مىخواهد بگويد ؟\r\nدر مورد انسان و تفاوت انسان با همهء موجودات ديگر و از آن جمله حيوانات ديگر ، اين مسأله مسلّم است كه انسان يگانه فرزند بالغ دنيا و خلقت است . فرزند بالغ يعنى چه ؟ به اصطلاح حكما جمادات و نباتات و حيوان و انسان را مواليد مىگويند . اكثر مواليد و فرزندان اين عالم حكم فرزند نابالغ را دارند . فرزند نابالغ يعنى آن كه در حدى است كه پدر و مادر در هدايت و راهنمايى و در نگهدارى از او سرپرستى مىكنند . فرزند بالغ به دليل اينكه به حد بلوغ و كمال رسيده است حالت به خود واگذاشتگى پيدا مىكند .\r\nاين به خود واگذاشتگى ، اصلى است كه در فلسفه‌هاى امروز [ مطرح است . 
  ]\r\nمخصوصاً اگزيستانسيا ليستها از آن به « وانهادگى » تعبير مىكنند ، مىگويند انسان يك موجود وانهاده است يعنى يك موجود به خود واگذاشته شده است ، و اين حرف درستى است ؛ ولى اين به خود واگذاشته شدن نه به معناى طرد از خانواده است . اگر يك فرزند بالغ بخواهد از اين سر شهر به آن سر شهر برود ، ديگر شما نمىآييد همراهيش كنيد ، دستش را بگيريد و برسانيد ، بلكه به او مىگوييد تو بزرگ شده‌اى خودت برو ؛ خودت مىفهمى ؛ خودت خود را اداره مىكنى ، خودت بايد بفهمى كه اگر مريض هستى بايد به روى پيش طبيب ، خودت بايد بفهمى كه با اين پول و سرمايه بايد به روى كسب و كار كنى ، زندگى كنى ، درس بخوانى ؛ يعنى اين بلوغ و كمال در انسان سبب وانهادگى انسان مىشود .\r\nهمين وانهادگى است كه ممكن است انسان را به عالىترين درجات برساند كه از ملائك پرّان شود ، و همين وانهادگى است كه انسان را از حيوان هم پست‌تر مىكند . انّا هَدَيْناهُ السَّبيلَ امّا شاكِراً وَ امّا كَفوراً « 1 » . اين همان حالت واگذاشتگى و وانهادگى است . انّا خَلَقْنَا الْانْسانَ مِنْ نُطْفَةٍ امْشاجٍ نَبْتَليهِ فَجَعَلْناهُ سَميعاً بَصيراً « 2 » ما انسان را\r\n\r\n\r\n\r\n\r\n","description":"","footnote":"\r\n( 1 ) . انسان / 3 .\r\n( 2 ) . انسان / 2 .\r\n","page_name":" 703 ","page_number":707},
  {"content":"\r\n\r\nاز سرشتها و اصلهاى گوناگون آفريده‌ايم ، بعد او را در مرحله‌اى قرار داديم كه مرحلهء آزمايش است . ( يك موجودِ به مرحلهء بلوغ رسيده قابل آزمايش است ؛ يك بچهء شش ماهه را كسى آزمايش نمىكند . ) او را سميع و بصير و آگاه قرار داده‌ايم . به موجب همين آگاهى انّا هَدَيْناهُ السَّبيلَ امّا شاكِراً وَ امّا كَفوراً راه را به او نشان داديم ؛ از آن به بعد به خودش مربوط است يا شكور است يا كفور .\r\nاين ، خصوصيتى است كه انسان دارد . ولى حتى حيوانات - تا چه رسد به نباتات و جمادات - اينچنين نيستند . ما مىبينيم زندگى حيوانات با غريزه اداره مىشود . غريزه يعنى يك دستگاه خودكارِ راهنمايى در درون حيوانات كه اين دستگاه خود به خود كار خودش را انجام مىدهد بدون آنكه اين حيوان وظيفه‌اى و تكليفى داشته باشد و سر دو راهى قرار بگيرد . مثل يك دستگاه رادار است كه موجود را از اين طرف به آن طرف مىكشد .\r\nپس خداوند انسان را به صورت يك موجودِ به خود واگذاشته شده و يك موجود وانهاده آفريده است . اين وانهادگى يك سرمايه مىخواهد ، بىجهت كه وانهاده نيست ، اگر بىجهت وانهاده باشد او طرد شده است ، مثل بچهء طرد شده است كه پدر او را از منزل بيرون كند . وانهادهء به معنى بالغ است ، يعنى با داشتن چنين سرمايه‌اى - سرمايهء فكرى ، سرمايهء بدنى ، سرمايهء مالى و امثال اينها - حالا وقت آن است كه تو ديگر خودت روى اين سرمايه كار بكنى . چنين موجودى سرمايه‌هايى مثل استعداد فكرى ، استعداد بدنى و سرمايهء مالى را بايد داشته باشد . چه برايش نقص است و چه كمال ؟ داشتن اينها برايش كمال است اما ماندن و توقف كردن در همين مرحله برايش نقص است . اگر بعد از چند سال برگردد بگويد هرچه به من داديد من همانها را دارم : استعداد درس خواندن داشتم الآن هم دارم ، آن پول و سرمايه‌اى كه شما داديد بروم كسب و كار كنم الآن هم دارم ، [ اين امر براى او نقص است زيرا به او مىگويند 
  ] اين را به تو ندادند كه به اين حد بمانى ، اين را دادند كه سرمايهء تو باشد .\r\n\r\nآنچه مورد نكوهش است استفاده نكردن از سرمايهء حالات روحى است\r\nحال ، انسان به حسب خلقت چيزهايى را دارد . از نظر اينكه به حسب اصل خلقت دارد بايد داشته باشد ؛ عيب در خلقتش نيست كه چرا به حسب اصل خلقت اين\r\n\r\n","description":"","footnote":"","page_name":" 704 ","page_number":708},
  {"content":"\r\n\r\nسرمايه را دارد ، ولى از نظر اينكه بايد از اين سرمايه‌ها بهره‌كشى كند و اين مادهء خام را به عمل بياورد و تبديل به يك مادهء قابل استفاده كند و اين كار را نكرده است قابل ملامت است . از اينجا معلوم مىشود كه مذمت در چه قسمتى است . بعد شاهد از خود آيه هم مىآوريم .\r\nاينكه انسان اين حالت حساسيت را نسبت به شر و اين حساسيت را نسبت به خير داشته باشد نقص است يا كمال ؟ اوّل ما در مورد بچه سؤال مىكنيم . بچه‌اى كه هنوز به حد تميز و شعور نرسيده اگر نسبت به آنچه كه آن را شر خودش حساب مىكند - مثل اينكه غذا را از جلو دستش بردارند يا پستان را از او بگيرند يا بخواهند به او آمپول بزنند - حساسيت نشان مىدهد ، فرار مىكند و داد مىكشد ، براى او اين نقص است يا كمال ؟ براى بچه كمال است . اين يك حساسيت است . بچه البته نمىفهمد اين آمپول را بايد به او بزنند ، آن كه در حد فهمش نيست ، ولى آن مقدارى كه او مىفهمد اين است كه از زدن اين آمپول دردش مىآيد . در اين حدى كه مىفهمد ، نسبت به آن حساسيت نشان مىدهد . اين خيلى خوب هم هست . اگر بچه‌اى اساساً لَخت باشد ، بدون اينكه بفهمد - كه نمىفهمد - اين آمپول چه فايده‌اى برايش دارد آمپول را به تنش فرو كنند دردش هم بيايد مع‌ذلك لَختى نشان بدهد ، اين از بىحسى آن بچه است ، براى او كمال نيست و نقص است .\r\nاگر شما براى بچه‌اى يك اسباب‌بازى بخريد ، بعد كه مىخواهيد اسباب‌بازى را از او بگيريد سفت و محكم مىچسبد ، مَنوع است ، يعنى اين خيرى كه به او رسانديد حالا اين خير را منوع است ، به هيچ قيمتى حاضر نيست از او بگيريد . محكم آن را گرفته ؛ وقتى هم مىخواهد بخوابد روى سينه‌اش مىگيرد و مىخوابد . اين براى بچه كمال است يا نقص ؟ اين نيز براى بچه كمال است . اگر بخواهيد يك مرحله بالاتر را بگوييد ، مثلًا بخشنده باشد يا بفهمد پدر كه از او مىگيرد مىخواهد يك چيز بهترى به او بدهد ، [ مىگوييم 
  ] فرض اين است كه به حد آن فهم نرسيده و اگر بدهد از روى نافهمى داده است . در حد فهم خودش براى او كمال است كه وقتى يك اسباب‌بازى به او مىدهند محكم بگيرد و بچسبد .\r\nولى اگر اين حالت براى اين بچه دوام پيدا كند و بعد هم كه يك جوان بيست‌ساله شد همين حالت را نشان بدهد ، آن وقت ديگر مسلّم نقص است و به او مىگويند آيا تو نمىفهمى كه تو بيمارى و آدم بيمار بايد بيماريش را معالجه كند ؟ تو\r\n\r\n","description":"","footnote":"","page_name":" 705 ","page_number":709},
  {"content":"\r\n\r\nنمىدانى اين آمپول را كه به تو مىزنند براى معالجهء بيمارى توست ؟ تو به صرف اينكه يك ذره دردت مىآيد اينقدر حساسيت و اضطراب نشان مىدهى و جزع و فزع مىكنى ؟ ! تو بايد افق وسيعترى را ببينى و بر اساس يك افق وسيعتر قضاوت كنى . گفت :\r\n طفل مىلرزد ز نيش احتجام « 1 » * مادر مشفق در اين غم شادكام \r\nچرا ؟ مادر كه دشمن بچه نيست . بچه گريه مىكند و مىلرزد ولى مادر خيلى خوشحال است چون افق وسيعترى را مىبيند . اين بچه هم وقتى كه افق فهمش به حد مادر رسيد در اين غم بايد شادكام باشد نه اينكه غصه بخورد .\r\nدر خيرها هم همين‌جور است . وقتى كه آن بچه يك جوان بيست‌ساله شد اگر هرچه كه به او رسيد به آن چسبيد و حاضر نشد بدهد [ آيا اين امر براى او كمال است يا نقص ؟ 
  ] مثلًا به او بگويند اين غذايى كه اينجا هست آن برادرت از گرسنگى دارد مىميرد ، آن را به او بده . آن بچهء يك ساله اين حرفها سرش نمىشود ، باز هم چسبيده و نمىدهد ، و اين براى او كمال است . اما براى يك جوان بيست‌ساله چطور ؟ اين چيزى كه براى بچهء يك ساله كمال است آيا براى او هم كمال است كه هرچه به او بدهيد ديگر به هيچ قيمتى حاضر نيست آن را پس بدهد ؟ آيا نبايد حساب كند كه بسيارى از اعطاءها و جودها و دادنها و از خود جداكردن‌هاست كه به دنبال خودش خيرات بزرگتر را مىآورد ؟ پس براى او كه مراحل اول خلقت را طى مىكند كمال است و بايد هم اين جور باشد ولى در آن مراحلِ به خود واگذاشتگى و وانهادگى بايد از آن حالت [ يعنى حرص 
  ] به عنوان يك سرمايه استفاده كند ، چون اگر آن نباشد بعد كمالى نيست . باز بايد همين حرص در نهاد انسان باشد كه در مرحلهء وانهادگى با حرص مبارزه كند ؛ مبارزهء با حرص است كه او را به كمال مىرساند . اين سرمايه‌اى است كه به او داده‌اند براى اينكه بعدها با گلاويز شدن و درگير شدن با همين حالات اوليه ، مراتب و درجات كمال خودش را طى كند يعنى ديگر به اين حالت باقى نماند و حرص را رام كند .\r\nاگر انسان حرص را به طور جبلّى و طبيعى و اوّلى نداشته باشد ، بعد ديگر هيچ چيز برايش كمال نيست . آيا آن وقت براى يك چنين انسانى از خودگذشتگى كمال\r\n\r\n\r\n\r\n\r\n","description":"","footnote":"\r\n( 1 ) . يعنى حجامت .\r\n","page_name":" 706 ","page_number":710},
  {"content":"\r\n\r\nاست ؟ ما انسانهايى را توصيف مىكنيم و مىگوييم اينها مردمان فداكار و از خودگذشته بودند ، مال و جان و همه‌چيزشان را در راه خلق خدا فدا كردند .\r\n[ ممكن است كسى بگويد 
  ] فدا كرده باشند ؛ چه فرق مىكند با آن كه خودش خورده ؟\r\nفرقش در اين جهت است كه اگر اين مبدأ حرص در او نبود در ايثار هم كمال نبود ؛ يعنى اگر ميل طبيعى به اينكه « آنچه خوددارى خرج خودت كن و به ديگرى نده » نبود آن عمل ايثار كه بر ضد اين ميل طبيعى است كمال نبود .\r\nاگر على عليه السلام هم بشر نمىبود و اين خصلتهاى بشرى را نمىداشت يعنى او وقتى كه با خانواده‌اش روزه گرفته بود اصلًا گرسنه نمىشد و هميشه سير بود و وقتى كه سر افطار غذا را آوردند - اگر همان نان جو هم هست - هيچ رغبت و ميلى از قبيل همان رغبتها و ميلهايى كه يك بشر به طعام دارد و بايد هم داشته باشد نداشت بلكه يك حالت بىتفاوتى داشت ، وقتى كه مسكين و يتيم و اسير آمده و او قرص نانش را مىدهد ، مثل اين است كه يك مشت سنگريزه داده باشد ؛ آن كمالى نيست ؛ مانند اين است كه من يك مشت سنگريزه داده باشم . من اگر يك فقيرْ دم در بيايد بروم دامنم را پر از سنگريزه كنم و به او بدهم هنرى كرده‌ام ؟ نه . ولى با توجه به اينكه اين حالت اوليه را دارد آن حالت ثانوى برايش كمال است . اگر اين حالت اوّلى را نداشته باشد حالت ثانوى هم برايش كمال نيست .\r\nپس چه موجب مدح است و چه موجب ذم ؟ اصل خلقتِ اين حالت يعنى اين ميل طبيعى ، اين حساسيت نسبت به شر و اين حساسيت نسبت به خير بدون اينكه محاسبه‌اى در كار باشد كه در مواردى بايد شرى را براى خير بزرگتر تحمل كرد - كه اسمش مىشود صبر : صبر بر طاعت ، صبر از معصيت ، صبر بر مصيبت - كمال است و اصل اين حالت را به طور ابتدايى بايد بشر داشته باشد . اصل خلقت اين حالت براى او يك كمال است كه اگر انسانى آفريده شود و بىتفاوت نسبت به خير و شر [ باشد 
  ] او اصلًا يك موجود ناقص است ، مثل يك انسانى است كه از نظر اعضا ناقص خلق شده باشد . او از نظر روحى ناقص خلق شده است . چنين انسانى انسان كامل نيست و اصلًا انسان سالم نيست .\r\nولى آنچه نقص است اين است كه انسان به همين حالت اوليهء خودش باقى بماند و حال آنكه انسان به حكم اينكه يك موجود واگذاشته شده و وانهاده است بايد آن حالت دوم را [ كسب كند 
  ] اما بايد به اختيار و آزادى خودش حالت دوم را\r\n\r\n","description":"","footnote":"","page_name":" 707 ","page_number":711},
  {"content":"\r\n\r\nطى كند . حالت دومش حالتى است كه اين خير و شرها را تحت ميزان عقل و شرع در مىآورد . آن وقت است كه شُرورى به او مىرسد و هيچ در مقابل اين شرور جزع نمىكند ، چرا ؟ براى اينكه مىداند كه به دنبال اين شرور خير عظيمى هست و مىداند كه اگر جزع كند شر براى او يك شر واقعى مىشود ولى اگر صبر و ايستادگى و مقاومت كند همان شر براى او تبديل به خير مىشود ؛ خيرى به او مىرسد منوع نيست ، ديگر به آن نمىچسبد ، چون مىفهمد اينكه اين خير يعنى اين منفعت و سود - مثلًا اين پول - به او برسد ، درست است كه پول ، مال و ثروت براى او الآن خير است اما اگر اين را در راه خدا جود كند خير بيشتر و وسيعترى است .\r\nاز اينجا مىتوانيم استثنائى را كه به اين آيه خورده است كاملًا بفهميم . انَّ الْانْسانَ خُلِقَ هَلوعاً . اذا مَسَّهُ الشَّرُّ جَزوعاً . وَ اذا مَسَّهُ الْخَيْرُ مَنوعاً . الَّا الْمُصَلّينَ . . . مگر مردمى كه داراى اين خصلتها هستند . يعنى چه ؟ آيا « داراى اين خصلتها هستند » يعنى جور ديگر خلق شده‌اند ؟ نه ، بحث اين نيست كه آنها جور ديگر خلق شده‌اند ؛ چون آنها هم انسانند و اينجا صحبت انسان است . نفرمود كه مثلًا : انَّ الْكافِرَ خُلِقَ هَلوعاً ، بلكه فرمود انسان خُلِقَ هَلوعاً . مؤمن هم انسان است ؛ پس [ مطلب 
  ] چيست ؟\r\nمؤمن انسانى است كه او هم خُلِقَ هَلوعاً ، اذا مَسَّهُ الشَّرُّ جَزوعاً وَ اذا مَسَّهُ الْخَيْرُ مَنوعاً اما چون بعد در اثر اينكه خودش را تسليم تربيت دينى و ايمانى كرده است اين سرمايهء خام براى او تبديل به يك سرمايهء قابل استفاده شده است . حال چگونه مردمى تحت تأثير اين عوامل تربيت قرار مىگيرند ؟\r\n\r\nعبادت ، بزرگترين عامل تربيت انسان\r\nاز نظر قرآن عبادت ، يك عبادت واقعى ، درست و جامع‌الشرايط ، عبادتى كه روح عبادت - كه توجه به خدا و استغفار و استمداد و استعانت از خداوند و توجه به خود و نقصها و عيبهاى خود است - در آن هست ، بزرگترين عامل تربيت و سازندگى انسان است . اصلًا نماز را خدا براى چه واجب كرده است ؟ براى اينكه نماز ما را مىسازد . اين يك باب بسيار وسيعى در معارف اسلامى است كه انسان ساختهء عمل خودش است و به تعبير ديگر انسان ساختهء خود انسان است ، يعنى انسان با عمل خودش ساخته مىشود ؛ هرگونه عمل كند آن گونه ساخته مىشود .\r\nاين حرف در فلسفه‌هاى جديد اروپا يك حرف خيلى جديد تلقى شده كه\r\n\r\n","description":"","footnote":"","page_name":" 708 ","page_number":712},
  {"content":"\r\n\r\nاسمش را گذاشته‌اند فلسفهء عمل ( پراكسيسم ) يعنى اينكه انسان ساختهء عمل خودش است ؛ در صورتى كه از نظر ما هزار و چهارصد سال است كه اين مسأله در قرآن مطرح است . انسان ساختهء عمل خودش است ؛ هر جور عمل كند همان‌جور ساخته مىشود . انسان ، سازندهء عمل خودش است و هم ساخته شدهء عمل خودش .\r\nنماز انسان را مىسازد . چرا قرآن مىگويد : يا ايُّهَا الَّذينَ امَنُوا اسْتَعينوا بِالصَّبْرِ وَ الصَّلوةِ « 1 » ؟ از صبر - كه در حديث آمده است مصداق اظهرش روزه است - و از نماز استمداد كنيد ، كمك و نيرو بگيريد . شايد اين مطلب احتياجى به توضيح زياد نداشته باشد . شما همان آداب ظاهر و آداب باطن نماز يعنى شرايط صحت و شرايط قبول نماز را در نظر بگيريد . شرايط صحت نماز : به انسان مىگويند اگر نماز مىخوانى روى زمين غصبى نبايد بخوانى و الّا نمازت باطل است . خانه‌اى كه در آن نماز مىخوانى اگر غصبى باشد نمازت باطل است . فرشت اگر غصبى باشد - ولو به اين مقدار كه حقى از حقوق الهى يا حقوق مردم بر آن تعلق گرفته باشد - نمازت باطل است . جامه‌اى كه با آن نماز مىخوانى اگر شبهه‌ناك باشد نمازت باطل است .\r\nبايد با آب مباح وضو بگيرى . وضو كه مىگيرى آنجا كه آب وضويت ريخته مىشود بايد مباح باشد . در موقع جنابت بايد غسل بكنى . عين همين‌حرفها در باب غسل براى تو هست . حتى اگر مديون مردم باشى و وقت اداى دين رسيده باشد و آن دائن عجله و شتاب داشته باشد و به تو مهلت ندهد كه نماز بخوانى ، اگر وقت وسيع باشد ، اول بايد به روى دين او را بپردازى بعد بيايى به نمازت برسى . نماز در وقت معين [ بايد خوانده شود . 
  ] نماز صبح وقت معين دارد . خوابت كم يا زياد بوده ، در فاصلهء بين طلوعين بايد اين دو ركعت نماز را بخوانى . نماز ظهر در وقت معين بايد خوانده شود ، نماز عصر در وقت معين ، نماز مغرب در وقت معين و نماز عشاء در وقت معين .\r\nآن اوّلى خودش رعايت حقوق مردم است . انسان مىخواهد با خدا مناجات كند ، مىگويد اول برو دور و بر خودت را از نظر حقوق مردم صاف و پاك كن ، در واقع رابطهء خودت را با بندگان خدا درست كن بعد بيا پيش ما ، و الّا از نظر اينكه انسان بخواهد با خدا مناجات كند زمين غصبى و غير غصبى فرق نمىكند ، لباس\r\n\r\n\r\n\r\n\r\n","description":"","footnote":"\r\n( 1 ) . بقره / 153 .\r\n","page_name":" 709 ","page_number":713},
  {"content":"\r\n\r\nغصبى و غير غصبى فرق نمىكند . ولى خدا چنين نمازى را هرگز از انسان نمىپذيرد كه تو با جامه‌اى كه حق مردم و مال مردم است و غصب است بخواهى نماز بخوانى .\r\nمىگويد همه‌تان رو به يك نقطه بايستيد ؛ با اينكه خود قرآن در باب قبله مىگويد كه شما به هر طرف بايستيد رو به خدا ايستاده‌ايد ، خيال نكنيد كه اگر رو به كعبه بايستيد رو به خدا ايستاده‌ايد ولى اگر رو به تركستان بايستيد ديگر رو به خدا نايستاده‌ايد . فَايْنَما تُوَلّوا فَثَمَّ وَجْهُ اللَّهِ « 1 » به هر طرف رو كنيد رو به خدا ايستاده‌ايد . اما يك مصلحت بزرگ ديگرى در كار است كه اولًا همهء مردم رو به يك جهت بايستند .\r\nاين ، درس يك هدف داشتن و رو به يك سو داشتن و يك جهت بودن است . ثانياً آن خانه‌اى را انتخاب كنند كه انَّ اوَّلَ بَيْتٍ وُضِعَ لِلنّاسِ « 2 » است ، اوّل مسجدى است كه براى عبادت وضع شده است ؛ رو به اوّل مسجد عالم بايستند كه از زمان ابراهيم بلكه حتى قبل از ابراهيم و مطابق روايات از زمان نوح بوده است ، اوّل معبدى كه در عالم براى عبادت درست شد . نماز كه مىخوانيد ، در حال نماز خودتان را ضبط كنيد ، نخنديد ، يعنى احساسات شما تحت ضبط شما در بيايد . نگرييد مگر براى خدا . اين احساس شما تحت ضبط شما در بيايد . رويتان را به طرف راست يا چپ و يا پشت سر نكنيد . كلامى كه كلام آدمى باشد ، يعنى از نوع سخنانى كه با يكديگر حرف مىزنيد ، در وسط نماز به زبان شما جارى نشود ؛ مثلًا به كسى بگوييد برو ، بيا ، بله و اين جور حرفها ؛ اينها نماز شما را باطل مىكند . با طهارت باشيد ؛ بدنتان طاهر باشد لباستان طاهر باشد . طهارت از حَدَث داشته باشيد ، وضو يا غسل يا تيمم داشته باشيد .\r\nهريك از اينها عاملى است براى ساختن انسان . تازه اگر اينها باشد آيا نماز انسان نماز مقبول است ؟ مىگويند نه ، نماز صحيح هست ولى براى اينكه نماز شما قبول باشد قبلًا بايد از خيلى گناهها دورى كرده باشى تا نمازت مقبول درگاه الهى باشد و تو را بالا ببرد كه انَّما يَتَقَبَّلُ اللَّهُ مِنَ الْمُتَّقينَ « 3 » . بايد در حال نماز حضور قلب داشته باشى ، نماز را با توجه بخوانى . وقتى مىگويى : ايّاكَ نَعْبُدُ وَ ايّاكَ نَسْتَعينُ « 4 » واقعاً\r\n\r\n\r\n\r\n\r\n","description":"","footnote":"\r\n( 1 ) . بقره / 115 .\r\n( 2 ) . آل‌عمران / 96 .\r\n( 3 ) . مائده / 27 .\r\n( 4 ) . فاتحه / 5 .\r\n","page_name":" 710 ","page_number":714},
  {"content":"\r\n\r\nدر آن حال در حال استمداد از خدا و در حال نيايش باشى ؛ حالِ شما در نماز حال نيايش و حال توجه به خدا باشد . در حال نماز اگر شرى به شما رسيد اعتنا نكنيد مگر شر خيلى بزرگى باشد خصوصاً اگر به كس ديگر باشد يا كسى دارد تلف مىشود كه آنجا نماز را بايد شكست . اما صِرف اينكه مثلًا يك زنبور آمد شما را گزيد آيا بايد نماز را بشكنيد ؟ ( اذا مَسَّهُ الشَّرُّ جَزوعاً ) فوراً داد و فرياد كنيد و اضطراب نشان دهيد كه مرا زنبور گزيده ؟ خوب گزيده باشد .\r\nبه ياد دارم كه من بچه بودم ، مرحوم ابوى ما در حال نماز بودند ، پاى ايشان را عقرب گزيد و ايشان اصلًا نماز را نشكستند و ادامه دادند . اين همان انسانى است كه خُلِقَ هَلوعاً ، اذا مَسَّهُ الشَّرُّ جَزوعاً . انسان به حسب فطرت خودش يك پشه هم كه او را مىگزد آخ‌اش بلند مىشود ، ولى بعد از آنكه به آن مرحله رسيد ديگر اين جور نيست . نماز ، انسان را اين‌گونه مىكند ، لااقل در حال نمازْ انسان را به اين حال نگه مىدارد . وقتى انسان پنج نوبت در روز اين تمرين را بكند خواه‌ناخواه در همهء روز و در همهء عمرش مؤثر است .\r\n\r\nاثر نوافل در تربيت انسان\r\nحال آيا يك نماز كه خوانديم كافى است ؟ نه ، قرآن مىفرمايد : الَّا الْمُصَلّينَ . الَّذينَ هُمْ عَلى صَلاتِهِمْ دائِمونَ آنهايى كه بر نماز خود مداوم هستند . مقصود چيست ؟ در اينجا روايات ، خوب معنى كرده‌اند . از حضرت صادق و حضرت باقر عليهما السلام روايت است كه اينجا مقصود نوافل است ؛ چون در فرائض كه قرآن نمىگويد : الَّا الْمُصَلّينَ . الَّذينَ هُمْ عَلى صَلاتِهِمْ دائِمونَ آنهايى كه هميشه مثلًا نماز صبحشان را ترك نمىكنند . بديهى است اگر انسان يك دفعه نماز بخواند يك دفعه نخواند قرآن او را اصلًا مصلّى نمىداند . وقتى مىگويد : الَّا الْمُصَلّينَ ( مگر نمازگزاران ) ، نمازگزار يعنى كسى كه لااقل نماز فريضه‌اش را ادا مىكند . ولى از آن نظر تربيتى كه قرآن در نظر دارد مصلّى بودن - يعنى در حدى كه انسان فرائض خودش را بجا مىآورد - كافى نيست ، بايد نوافل را هم بجا آورد .\r\nاثر نوافل در تربيت انسان بيش از اثر فرائض است چون در فرائض ، انسان كأ نّه يك حالت شبه اجبارى در خودش احساس مىكند و با خود مىگويد واجب است ،\r\n\r\n","description":"","footnote":"","page_name":" 711 ","page_number":715},
  {"content":"\r\n\r\nواجب را كه نمىشود ترك كرد . ولى اگر انسان نافله را كه مستحب است و اجبارى نيست بخواند ، از نظر اينكه روحش آن را از روى ميل و رغبت پذيرفته است اثر بيشترى دارد . آنگاه در باب نوافل هم گفته‌اند كه يك دفعه خواندن يك دفعه نخواندن كار صحيحى نيست ؛ يك دفعه انسان نافلهء صبح را بخواند يك دفعه نخواند ، يك دفعه نافلهء مغرب را بخواند يك دفعه نخواند ، يك دفعه نافلهء عشاء را بخواند يك دفعه نخواند ، يك دفعه نافلهء شب را بخواند يك دفعه نخواند . آن اثر نمىبخشد ؛ مداومتِ بر اين مستحبات و نوافل است كه اثر مىبخشد .\r\nپس انسان هَلوع آفريده شده است ، همهء انسانها ، شامل مؤمنين و نمازگزاران هم مىشود . انسانهاى ديگر اين حالتى كه در ابتدا كمال است ولى بعد بايد تبديل به يك حالت كاملترِ انسانى بشود در آنها باقى است و تا آخر عمر به همين حالت باقى مىمانند ، ولى اين گروه به دليل اينكه نمازگزاران هستند ديگر اين جور نيستند ( البته اين يك دليلش است ) : الَّا الْمُصَلّينَ . الَّذينَ هُمْ عَلى صَلاتِهِمْ دائِمونَ .\r\n\r\nاستمرار در انفاق مالى\r\nگفتيم نماز خودش يك عامل تربيت است . عامل ديگر چيست ؟ وَ الَّذينَ فى امْوالِهِمْ حَقٌّ مَعْلومٌ . لِلسّائِلِ وَ الْمَحْرومِ . اين هم درست همان مفهوم دائمون را دارد : كسانى كه در اموال آنها حقى معين براى سائلان و غير سائلان از محرومان وجود دارد . سراغ جنبهء مالى آمد . انسانى كه به حسب فطرت ابتدايى ، كمالش در اين است كه اذا مَسَّهُ الشَّرُّ جَزوعاً . وَ اذا مَسَّهُ الْخَيْرُ مَنوعاً بعد بايد به مرحله‌اى برسد كه نسبت به مال و ثروت كه برايش يك خير است و انسان آن را خيرترين خيرها مىشمارد نه تنها منوع نباشد بلكه براى نيازمندان حقى در مال خود قائل باشد و اين حقى را كه در مال خود هست به ديگران بدهد . اين چقدر كمال است براى انسان !\r\nاز ائمه سؤال شده است كه مقصود از « حق معلوم » چيست ؟ گويا در تفاسير اهل تسنن گفته‌اند مقصود همين حق واجب مثلًا زكات است ؛ وَالَّذينَ فى امْوالِهِمْ حَقٌّ مَعْلومٌ . لِلسّائِلِ وَ الْمَحْرومِ يعنى كسانى كه زكات مال خودشان يا حقوق واجبهء مال خودشان را مىدهند . ولى ائمهء اطهار فرموده‌اند اين بالاتر از زكات است . همين‌طور كه در الَّا الْمُصَلّينَ . الَّذينَ هُمْ عَلى صَلاتِهِمْ دائِمونَ گفتيم مقصود نوافل است ، اينجا هم مقصود زكات نيست چون زكات فريضه است ، مقصود بالاتر از زكات است ؛ يعنى افرادى كه با اينكه حقوق واجبهء خودشان را ادا كرده‌اند يك حقوقى به صورت نافله\r\n\r\n","description":"","footnote":"","page_name":" 712 ","page_number":716},
  {"content":"\r\n\r\nو مستحب ، خودشان در مال خود براى ديگران قرار داده‌اند ، اضافه بر آنچه واجب است . تازه تعبير هم اين است كه حقى معين در مال آنها براى سائل و محروم هست ، يعنى حقى كه خودشان قرار داده‌اند نه خدا قرار داده باشد كه آن بدون شك از قبيل واجبات مىشود . البته شك ندارد كه خود همان صدقات واجبه هم در تربيت انسان اثر دارد به نص آيهء قرآن كه مىفرمايد : خُذْ مِنْ امْوالِهِمْ صَدَقَةً تُطَهِّرُهُمْ وَ تُزَكِّيهِمْ بِها « 1 » از اموال اينها صدقات و زكوات و واجبات را بگير ، به اين وسيله آنها را پاكيزه مىكنى و رشد و نموّ مىدهى ؛ يعنى خودِ گرفتن حقوق واجب از مردم ، در ناحيهء اخلاق اقتصادى بدون شك يك عامل تطهير و تربيت است . ولى [ دادن اين حق 
  ] بر انسان واجب است ؛ نمايندهء پيغمبر به عنوان حاكم شرعى مىآيد از انسان مىگيرد ؛ واجب را گرفته و برده است . از آن بالاتر براى اصلاح و تزكيهء نفس انسان ، اين است كه او زائد بر واجبات ، يك ميزان معين ثابت و مستقرّى هميشه قرار داده است كه آن را به مستمندان ، به مواردى كه خير است ، به آنچه كه فىسبيل‌اللَّه شمرده مىشود [ اختصاص داده 
  ] و فىسبيل‌اللَّه انفاق مىكند .\r\n\r\nنكته\r\nآنگاه نكته در اينجا اين است : آنجا راجع به نافله فرمود : الَّذينَ هُمْ عَلى صَلاتِهِمْ دائِمونَ .\r\nنگفت آنهايى كه نمازِ علاوه مىخوانند ، فرمود آنهايى كه بر نمازِ علاوه و نافله مداومت مىكنند . اينجا هم نفرمود كسانى كه اضافه بر واجباتشان چيزى مىدهند ؛ فرمود آنهايى كه اضافه بر واجبات به طور مستمر چيزى مىدهند : حَقٌّ مَعْلومٌ . لِلسّائِلِ وَ الْمَحْرومِ يعنى يك كارهاى خير جارى و مستمرى دارند ؛ مثلًا هفتگى بر خود فرض كرده‌اند كه اين مقدار از مال خود را در فلان مصرفى كه مىدانند مصرفى خير و [ موجب 
  ] رضاى خداست صرف كنند ؛ ماهانه يا سالانه براى خود قرار داده‌اند و بالاخره يك چيزى قرار داده‌اند اضافه بر واجبات ، ولى يك امر مداوم است نه يك بار . يك‌بارها اثرش كم است ، چرا ؟ براى اينكه يك بار نماز خواندن ، يك بار انفاق كردن [ اين‌گونه است كه 
  ] گاهى انسان تحت تأثير يك حالت موقت قرار مىگيرد و اين كار را مىكند . مثلًا يك واعظى به يك شكل مؤثرى براى انسان صحبت مىكند ،\r\n\r\n\r\n\r\n\r\n","description":"","footnote":"\r\n( 1 ) . توبه / 103 .\r\n","page_name":" 713 ","page_number":717},
  {"content":"\r\n\r\nدر آن وقت در انسان حالت عبادت پيدا مىشود ، بعد ممكن است برود هزار ركعت نماز پشت سر همديگر بخواند . ولى آن حالت موقت كه رفع شد ، تا پنج سال ديگر هم دنبالش نمىرود . يا يك كسى تحت تأثير گفتار يك نفر قرار مىگيرد و يك دفعه به اصطلاح لوطىگرىاش گل مىكند ، مىبينيد مثلًا يك ثلث مال خودش را مىبخشد و مىگويد اين قدرش را من دادم ولى اين لوطىگرى يك بار است . آن يك حالت موقت است ، اعتبار ندارد ؛ بر خلاف آنچه كه انسان مداومت كند . وقتى كه انسان مداومت بر يك عمل داشته باشد اين نشانه‌اى است از اختيارش و اينكه از عمق روح خودش برخاسته است نه اينكه ديگرى او را تحت تأثير خود قرار داده باشد .\r\nشخصى از يك واعظ نقل مىكرد كه من منزل يك كسى منبر رفتم و آنجا منبرم خيلى گرم شد . بعد هم يك روضهء بسيار طولانى و گرمى خواندم . صاحب مجلس هم خيلى گريه كرد . وقتى پايين آمدم پاكتى به من داد . [ ديدم 
  ] يك پول خيلى زيادى داده ولى يك مقدارش تاكرده و بقيه مچاله شده است . فهميدم او همين‌جور كه تحت تأثير قرار مىگرفته و گريه مىكرده پانصدتومان علاوه كرده ، باز كمى بيشتر ، پانصدتومان ديگر ريخته ، و همين طور پانصد تومان پانصدتومان مچاله كرده و داده است . معلوم است ، او در حالى كه دارد گريه مىكند و تحت تأثير قرار گرفته پول مىدهد ، دو ساعت ديگر هم پشيمان مىشود كه چرا اينقدر پول دادم ( خندهء حضار ) .\r\nاين است كه نه نمازِ يكسره كه يك دفعه انسان تحت تأثير قرار بگيرد ارزشى دارد نه انفاق يك دفعه كه لوطىگرى شمرده مىشود . آنچه كه مداومت داشته باشد ، مثلًا انسان هر هفته يا هرماه انفاقى مىكند ، در حالات مختلف برايش فرق [ نمىكند ، 
  ] و در تمام هفته تصميمش اين است كه مثلًا روز جمعه اين را من انفاق كنم ، آن وقت است كه اين كار از عمق روحش برمىخيزد . يا همان نماز و عبادت و دعاى كميل و غيره ، يك وقت شخص تحت تأثير يك كسى قرار بگيرد ، يك دفعه يك شب جمعه‌اى تا صبح برود دعا بخواند ، بعد همهء شبهاى جمعهء ديگر تا صبح خُر و پُف داشته باشد ، اين اثرى ندارد . ولى اينكه انسان فرض كنيد هر شب جمعه قرارش اين باشد دو ساعتش را به عبادت و دعا بپردازد اما بر اين كار مداومت داشته باشد آن وقت است كه اين كار از عمق روحش برمىخيزد و اثر تربيتى روى\r\n\r\n","description":"","footnote":"","page_name":" 714 ","page_number":718},
  {"content":"\r\n\r\nروحش دارد .\r\n\r\nفرق سائل و محروم\r\nوَ الَّذينَ فى امْوالِهِمْ حَقٌّ مَعْلومٌ . لِلسّائِلِ وَ الْمَحْرومِ . سائل ، معلوم است ، نيازمندى است كه نيازمندى خودش را اظهار مىكند . محروم ، نيازمندى است كه حتى اظهار هم نمىكند . البته اين مطلب را بايد توجه داشته باشيم كه در اسلام سؤال حرام است مگر در موقع ضرورت [ كامل ؛ 
  ] چون سؤال ، شكستن خود و آبروى خود را ريختن است .\r\nآدمى كه مىآيد به صورت يك سائل و متكدّى از اين و آن سؤال مىكند ، اولين چيزى را كه ريخته است آبروى خودش است ، يعنى آبروى يك مؤمن . او يا مؤمن هست يا مؤمن نيست ؛ اگر مؤمن نيست كه كسى با او حرف ندارد ، ولى اگر يك مسلمان است و اظهار مسلمانى مىكند و مىآيد نام خدا و پيغمبر و على را وسيله قرار مىدهد براى گرفتن [ پول 
  ] از مردم ، قدر مسلّم اين است كه آبروى خودش را پيش مردم ريخته ، و حرام است كه انسان آبروى خودش را پيش مردم بريزد مگر در موقعى كه يك ضرورتى هست كه اگر اين كار را نكند بدترش هست . فرض كنيم يك كسى بچه‌اش بيمار است ، بايد دارو به او رسانده شود و اگر دارو نرسد بچه مىميرد . اينجا اگر او بيايد سؤال كند مانعى ندارد . يا مواردى شبيه اين ، كه اسلام هم تحمل آنها را اجازه نمىدهد كه در اين حد انسان مقاومت كند . و الّا سؤال كردن حرام است . بنابراين به سائلى بايد [ چيزى 
  ] داد كه از اين قبيل سائلها نباشد .\r\nحال در اكثر مواردْ انسان نمىداند كه اين شخص سائلى است كه از روى نياز واقعى سؤال مىكند يا يك سائل حرفه‌اى است ؛ در اينجا چه بكند ؟ البته در اينجا اگر راه تحقيقى وجود نداشته باشد ، به ما گفته‌اند كه بر او سؤال كردن حرام است ولى بر كسى كه نمىداند ، دادنش مانعى ندارد بلكه گاهى لازم و واجب هم مىشود . ولى اين ، راه حل دارد و آن همين راه‌حل‌هايى است كه حالا خوشبختانه كم و بيش دارند عمل مىكنند و اين كار بايد از سابق انجام مىشد .\r\nيك وقتى من در يك سخنرانى در يكى از مساجد بازار گفتم در قرآن راجع به كارهاى خير دستور تعاون رسيده : تَعاوَنوا عَلَى الْبِرِّ وَ التَّقْوى « 1 » همكارى كنيد ، يعنى به\r\n\r\n\r\n\r\n\r\n","description":"","footnote":"\r\n( 1 ) . مائده / 2 .\r\n","page_name":" 715 ","page_number":719},
  {"content":"\r\n\r\nطور دسته‌جمعى عمل كنيد . گفتم ما دو نوع عبادت داريم : عبادتهاى بدنى مثل نماز ، عبادتهاى مالى مثل همين انفاقات . ما به عبادت بدنى دسته‌جمعى كه نماز جماعت است عادت كرده‌ايم و بايد هم عادت مىكرديم چون نماز جماعت دستور اكيد و شديد اسلام است ، ولى به اينكه عبادت مالى را به صورت دسته‌جمعى انجام بدهيم هنوز عادت نكرده‌ايم . من از خانه‌ام بيرون مىآيم ، به هركس رسيدم يك چيزى مىدهم ، شما و ديگران همين‌طور . [ زمانِ دادن 
  ] فطريه مىرسد ، هركسى يك فقيرى سراغ دارد به او مىدهد . اتفاقاً ممكن است يك فقيرى باشد كه ده نفر او را مىشناسند به او بدهند و فقيرهايى باشند كه اصلًا يك نفر هم سراغ اينها نرود ؛ در صورتى كه اين اشتباه است . تَعاوَنوا عَلَى الْبِرِّ وَ التَّقْوى همكارى كنيد . معنايش اين نيست كه همه با يكديگر پول بدهيد . وقتى يك كار به صورت كار دسته‌جمعى در بيايد ، مثلًا عده‌اى در يك مسجد با يكديگر همكارى دارند ، [ كار دقيقتر و مفيدتر انجام مىشود . 
  ]\r\nخوشبختانه واقعاً جاى تشكر است كه الآن صندوقهاى خيريه و ذخيره‌ها در مساجدْ زياد پيدا شده ، قرض‌الحسنه دادن‌ها پيدا شده ، و اى كاش زودتر پيدا مىشد ، و [ بيشتر هم 
  ] « 1 » خواهد شد و كار بسيار خوبى است . عده‌اى كه در يك مسجد هستند با يكديگر همكارىِ در كار خير دارند و بايد داشته باشند . يك راهش اين است كه در اطراف تحقيق كنند نيازمندها چه كسانى هستند . اى بسا نيازمندانى [ باشند 
  ] كه به تعبير قرآن محرومند يعنى آنها اهل سؤال نيستند . قرآن مىگويد :\r\nيَحْسَبُهُمُ الْجاهِلُ اغْنِياءَ مِنَ التَّعَفُّفِ « 2 » يعنى بعضىها آنقدر عفيف‌النفس هستند كه مردم نادان آنها را اغنيا مىپندارند ؛ به اصطلاح معروف با سيلى صورت خودشان را سرخ نگه مىدارند . كمك به آنها خيلى واجبتر و لازمتر است .\r\nافرادى بايد بروند در احوال اشخاص تحقيق كنند . وقتى كه فطره‌ها يا غير فطره‌ها داده مىشود خيلى افراد بايد رفت سراغشان و به آنها داد . در مورد سائلها\r\n\r\n\r\n\r\n\r\n","description":"","footnote":"\r\n( 1 ) . [ افتادگى از نوار است . 
  ]\r\n( 2 ) . بقره / 273 .\r\n","page_name":" 716 ","page_number":720},
  {"content":"\r\n\r\nهمين‌جور . هركسى كه آمد در مسجد دامن گدايىاش را پهن كرد كه نبايد به او پول بدهند . بايد به او گفت : چه مىگويى ؟ مىگويد : زن دارم ، بچه دارم ، هيچ چيز ندارم .\r\nبسيار خوب ، خانه‌ات كجاست ؟ آدرس بده ما به آنجا مىآييم . وقتى اين كار را بكنيد بيشترِ اين سائلها مىروند و ديگر نمىآيند ، چون ما اين را امتحان كرده‌ايم .\r\nدر چند سال پيش كه من در مسجد هدايت بودم اين كار را مىكردند . هركس كه مىآمد و مىگفت : فقيرم ، غريبم ، اهل فلان شهر هستم ، مىخواهم به آنجا بروم كرايه ندارم ، كرايه‌ام فقط بيست و پنج تومان مىشود ، يك بانى پيدا بشود ؛ مىگفتيم كجا مىخواهى به روى ؟ فلان جا . بسيار خوب ، ما به فلان گاراژ مىگوييم بليط تو را بدهد ما با او حساب مىكنيم . مىرفت و ديگر نمىآمد .\r\nاين است كه در مورد سائلها و نيز محرومها بايد تحقيق كرد تا محرومها محرومتر نشوند . نبايد يك كسى گناهش عفت و آبرودارىاش باشد و آن ديگرى سرمايه‌اش پررويىاش باشد . بايد تحقيق كرد ؛ محروم را بايد به دست آورد ، سائل را هم بايد به دست آورد كه آيا اين سائل ، كلّاش حرفه‌اى است يا چنين نيست .\r\nداستان معروفى است كه در كتب ما نوشته‌اند . داستان بسيار معتبرى است و من آن را در داستان راستان آورده‌ام . حتماً اسم سيدمهدى بحرالعلوم را شنيده‌ايد ؛ از بزرگان علماى ماست « 1 » . . .\r\n\r\n\r\n\r\n\r\n","description":"","footnote":"\r\n( 1 ) . [ چند دقيقه از آخر بحث ضبط نشده است ولى ظاهراً استاد شهيد داستان 86 از جلد دوم كتاب داستان راستان با نام « عتاب استاد » را نقل كرده‌اند كه متن آن چنين است : 
  ]\r\nسيد جواد عاملى ، فقيه معروف ، صاحب كتاب مفتاح‌الكرامة ، شب مشغول صرف شام بود كه صداى در را شنيد . وقتى كه فهميد پيشخدمت استادش سيد مهدى بحرالعلوم دم در است با عجله به طرف در دويد . پيشخدمت گفت : « حضرت استاد شما را الآن احضار كرده است . شام جلو ايشان حاضر است اما دست به سفره نخواهند برد تا شما برويد . »\r\nجاى معطلى نبود . سيد جواد بدون آنكه غذا را به آخر برساند ، با شتاب تمام به خانهء سيد بحرالعلوم رفت . تا چشم استاد به سيدجواد افتاد ، با خشم و تغيّر بىسابقه‌اى گفت : « سيد جواد ! از خدا نمىترسى ، از خدا شرم نمىكنى ؟ ! »\r\nسيد جواد غرق حيرت شد ، كه چه شده و چه حادثه‌اى رخ داده ؟ ! تاكنون سابقه نداشته اينچنين مورد عتاب قرار بگيرد . هرچه به مغز خود فشار آورد تا علت را بفهمد ممكن نشد . ناچار پرسيد : « ممكن است حضرت استاد بفرمايند تقصير اينجانب چه بوده است ؟ »\r\n- هفت شبانه‌روز است فلان شخص همسايه‌ات و عائله‌اش گندم و برنج گيرشان نيامده . در اين مدت از بقال سر كوچه خرماى زاهدى نسيه كرده و با آن بسر برده‌اند . امروز كه رفته است تا باز خرما بگيرد ، قبل از آنكه اظهار كند ، بقال گفته نسيهء شما زياد شده است . او هم بعد از شنيدن اين جمله خجالت كشيده تقاضاى نسيه كند ، دست خالى به خانه برگشته است و امشب خودش و عائله‌اش بىشام مانده‌اند .\r\n- به خدا قسم من از اين جريان بىخبر بودم ، اگر مىدانستم ، به احوالش رسيدگى مىكردم .\r\n- همهء داد و فريادهاى من براى اين است كه تو چرا از احوال همسايه‌ات بىخبر مانده‌اى ؟ چرا هفت شبانه‌روز آنها به اين وضع بگذرانند و تو نفهمى ؟ اگر باخبر بودى و اقدام نمىكردى كه تو اصلًا مسلمان نبودى ، يهودى بودى .\r\n- مىفرماييد چه كنم ؟\r\n- پيشخدمت من اين مجمعهء غذا را برمىدارد ، همراه هم تا دم در منزل آن مرد برويد ، دم در پيشخدمت برگردد و تو در بزن و از او خواهش كن كه امشب باهم شام صرف كنيد . اين پول را هم بگير و زير فرش يا بورياى خانه‌اش بگذار ، و از اينكه دربارهء او كه همسايهء توست كوتاهى كرده‌اى معذرت بخواه . سينى را همان جا بگذار و برگرد . من اينجا نشسته‌ام و شام نخواهم خورد تا تو برگردى و خبر آن مرد مؤمن را براى من بياورى .\r\nپيشخدمت سينى بزرگ غذا را كه انواع غذاهاى مطبوع در آن بود برداشت و همراه سيدجواد روانه شد . دم در پيشخدمت برگشت و سيدجواد پس از كسب اجازه وارد شد . صاحبخانه پس از استماع معذرت‌خواهى سيدجواد و خواهش او دست به سفره برد . لقمه‌اى خورد و غذا را مطبوع يافت . حس كرد كه اين غذا دست‌پخت خانهء سيدجواد ، كه عرب بود ، نيست ، فوراً از غذا دست كشيد و گفت : « اين غذا دست‌پخت عرب نيست ، بنابراين از خانهء شما نيامده . تا نگويى اين غذا از كجاست من دست دراز نخواهم كرد . »\r\nآن مرد خوب حدس زده بود . غذا در خانهء بحرالعلوم ترتيب داده شده بود . آنها ايرانىالاصل و اهل بروجرد بودند و غذا غذاى عرب نبود . سيدجواد هرچه اصرار كرد كه تو غذا بخور ، چه كار دارى كه اين غذا در خانهء كى ترتيب داده شده ، آن مرد قبول نكرد و گفت : « تا نگويى دست دراز نخواهم كرد . » سيد جواد چاره‌اى نديد ، ماجرا را از اول تا آخر نقل كرد . آن مرد بعد از شنيدن ماجرا غذا را تناول كرد ، اما سخت در شگفت مانده بود . مىگفت : « من راز خودم را به احدى نگفته‌ام ، از نزديكترين همسايگانم پنهان داشته‌ام ، نمىدانم سيد از كجا مطلع شده است ! » ( الكنى و الالقاب ، محدث قمى ، ج 2 / ص 62 )\r\nسرّ خدا كه عارف سالك به كس نگفت در حيرتم كه باده‌فروش از كجا شنيد ؟ !\r\n","page_name":" 717 ","page_number":721},
  {"content":"\r\n . \r\n","description":"","footnote":"","page_name":" 718 ","page_number":722},
  {"content":"\r\n\r\n\r\nتفسير سورهء معارج ( 4 )\r\nاعوذ باللَّه من الشيطان الرجيم\r\nوَ الَّذينَ يُصَدِّقونَ بِيَوْمِ الدّينِ . وَ الَّذينَ هُمْ مِنْ عَذابِ رَبِّهِمْ مُشْفِقونَ . انَّ عَذابَ رَبِّهِمْ غَيْرُ مَأْمونٍ . وَ الَّذينَ هُمْ لِفُروجِهِمْ حافِظونَ . إلّاعَلى ازْواجِهِمْ اوْ ما مَلَكَتْ ايْمانُهُمْ فَانَّهُمْ غَيْرُ مَلومينَ . فَمَنِ ابْتَغى وَراءَ ذلِكَ فَاولئِكَ هُمُ الْعادونَ . وَ الَّذينَ هُمْ لِاماناتِهِمْ وَ عَهْدِهِمْ راعونَ . وَ الَّذينَ هُمْ بِشَهاداتِهِمْ قائِمونَ . وَ الَّذينَ هُمْ عَلى صَلاتِهِمْ يُحافِظونَ . اولئِكَ فِى جَنّاتٍ مُكْرَمونَ « 1 » .\r\nدنبالهء آياتى است كه در جلسهء پيش قرائت شد كه از اين آيه شروع مىشد : انَّ الْانْسانَ خُلِقَ هَلوعاً . اذا مَسَّهُ الشَّرُّ جَزوعاً . وَ اذا مَسَّهُ الْخَيْرُ مَنوعاً . الَّا الْمُصَلّينَ . الَّذينَ هُمْ عَلى صَلاتِهِمْ دائِمونَ الى آخر .\r\nفرمود انسان هلوع آفريده شده است ، داراى هَلَع « 2 » . حالت ابتدايى انسان اين حالت است ، كه بايد هم در ابتدا انسان اينچنين باشد ولى نه اينكه اينچنين باقى\r\n\r\n\r\n\r\n\r\n","description":"","footnote":"\r\n( 1 ) . معارج / 26 - 35 .\r\n( 2 ) . [ به معنى حرص . 
  ]\r\n","page_name":" 719 ","page_number":723},
  {"content":"\r\n\r\nبماند . اين به منزلهء سرمايهء اوّلى انسان است ولى بعد بايد با استفاده از همين سرمايه به شكل ديگر بشود . آن حالت اوّلى اين است كه يك حساسيت ابتدايى سطحى بدوى غير منطقى نسبت به خير و شر يعنى سود و زيان پيدا مىكند ؛ هر زيانى كه به او برسد فوراً جزع و فزع و بيتابى [ مىكند 
  ] بدون آنكه توجه داشته باشد كه اين زيان يك زيانى است كه مقدمهء يك سود بيشتر است و بدون چنين زيانى انسان به آن سود عظيمتر نمىرسد .\r\n\r\nدرس تحمل محروميت\r\nاولين درسى كه به انسان آموختند همين درس بود كه متأسفانه انسان خوب تحويل نگرفت و آن اين است كه رسيدن به سعادت بدون تحمل بعضى از محروميتها امكان‌پذير نيست . اگر انسان فرض كند كه هيچ محروميتى را تحمل‌نكرده به كمال و سعادت مىرسد اشتباه عظيم است . مثل كودكى كه بخواهد به كمالات عاليهء علمى و فنى و عملى برسد ، يك دانشمند يا صنعتگر عاليقدر بشود ، به يك كمال فوق‌العاده‌اى نائل بشود اما به شرط اينكه به اصطلاح نازك‌نارنجى هم بزرگ بشود ، از همان اول بچگى هيچ محروميتى را تحمل نكند ، هرچه كه دلش مىخواهد فوراً به آن برسد و هرچه كه فىالجمله برايش ناراحت‌كننده است از او دور بشود ؛ او اصلًا انسان نمىشود . آيا امكان دارد كه كودكى به مقامات علمى برسد ولى با يك‌چنين نازپروردگى فوق‌العاده ، هرچه دلش مىخواهد فراهم باشد و هرچه دلش ابتدائاً نمىخواهد نباشد ؟ امكان ندارد .\r\nگفتيم اولين درسى كه به انسان آموختند درس تحمل محروميت بود . براى بهره‌بردن از نعمتهايى وسيعتر بايد محروميتى را تحمل كرد . معناى تقوا همين است ؛ خودنگهدارى . خودت را از چيزهايى كه انسان ابتدائاً فكر مىكند برايش خوب است نگه‌دار تا به آن چيزهاى خيلى بالاتر برسى . آن درس ابتدائى همان درس آدم ابوالبشر است . به آدم ابوالبشر مىگويند تو اگر مىخواهى در جنةالخلد و بهشت جاويدان بمانى از اين يك ميوه اجتناب كن . حالا من كار ندارم آن ميوه چيست و اين مَثَل به چه شكل است ولى قدر مسلّم روح قضيه اين است : اى آدم ! جنةالخلد را در اختيار داشتن و در سعادت جاويدان ماندن ، در كنارش يك محروميتى را هم تحمل كردن است . اگر گفتند آن يكى را اجتناب كن ، اذا مَسَّهُ الشَّرُّ جَزوعاً نباش كه\r\n\r\n","description":"","footnote":"","page_name":" 720 ","page_number":724},
  {"content":"\r\n\r\nفوراً خيره بشوى روى همان يكى و بگويى آن كه گفته‌اند نه ، همان را مىخواهم . وَ اذا مَسَّهُ الْخَيْرُ مَنوعاً وقتى سودى به او مىرسد [ مَنوع است و به ديگران نمىدهد . 
  ]\r\nبدون گذشت از يك سلسله سودها هرگز انسان به سعادتهاى بزرگ نائل نمىشود .\r\nپس اين حالت اوّلى انسان است ، زمانى كه هنوز انسان به مرحلهء رشد نرسيده است . انسان به حسب فطرت خودش طالب خير و بيزار از شر است . بايد هم اين‌طور باشد ، درست هم هست ، تا آخر هم بايد باقى بماند . ولى انسان در عين اينكه طالب خير و بيزار از شر است ، رابطهء خير و شرها را بايد بداند . خير و شرها در عالم به يكديگر آميخته‌اند يعنى بسا خيرى كه به دنبال خود شر بزرگتر مىآورد و بسا شر كوچكى كه به دنبال خود خيرات بزرگتر مىآورد . اين‌جور نيست كه اينها دو رديف صددرصد جدايى را تشكيل داده باشند : يا راه لذت است ، خير است ( به معناى همان سود و لذت ) ، انسان بايد راه لذت را بگيرد ، لذت كوچكتر و بعد بزرگتر و بزرگتر و خير و سعادت ؛ يا راه زيان و الم و درد و رنج كه اگر انسان از اين طرف رفت ديگر تا آخرش آن است . قضيه برعكس است ؛ رنج و شادى ، خير و شر به يكديگر آميخته است . سعادت يعنى به دست آوردن خير عظيمتر و فرار كردن از شر عظيمتر . لذا چقدر شُرورى است كه پلكان خير هستند و چقدر خيرات است كه وسائل و دركاتِ سقوط هستند .\r\nحال چه اشخاصى هستند كه اين حالت ابتدائى - حالت بيتابى با رسيدن هر زيان و حالت امساك با رسيدن هر خير - را از دست مىدهند ، اينها چه خصلتهايى دارند ؟ خوانديم : الَّا الْمُصَلِّينَ . الَّذينَ هُمْ عَلى صَلاتِهِمْ دَائِمونَ . وَالَّذينَ فى امْوالِهِمْ حَقٌّ مَعْلومٌ . لِلسّائِلِ وَ الْمَحْرومِ كه ديگر تكرار نمىكنم .\r\n\r\nتصديق به روز جزا\r\nوَ الَّذينَ يُصَدِّقونَ بِيَوْمِ الدّينِ شاخصهء ديگرشان : تصديق به روز جزا . كلمهء « دين » يعنى جزا . جزا اعم از كيفر و پاداش است ؛ پاداش هم جزاست ، كيفر هم جزاست ؛ يعنى هبا و هدر نرفتن عمل ؛ يك چيزى كه به منزلهء عكس‌العمل است به انسان برگردد . در مقام تشبيه ، عمل انسان را به صوت و رجع‌الصوت و به تعبير ديگر به ندا و صَدا تشبيه مىكنند . ديده‌ايد در برخى محيطها ، در يك شرايط خاص فيزيكى ، انسان اگر كلمه‌اى را تلفظ كند محيط فوراً برمىگرداند . الآن هم اتاقها چنين حالتى\r\n\r\n","description":"","footnote":"","page_name":" 721 ","page_number":725},
  {"content":"\r\n\r\nرا دارد ، اندكى صوت را برمىگرداند . اين حالت برگشتن صوت را كه انسان كلمه‌اى مىگويد بعد اين كلمه به سوى خودش برمىگردد ، در زبان عربى رجع‌الصوت يا صَدا مىگويند . اين كه الآن ما مىگوييم فلان كس را صدا كن ، غلط است ، بايد بگوييم فلان كس را ندا كن . ولى در فارسى مىگوييم صدا كن . خواندنِ كسى صدا نيست . اگر ما بخوانيم بعد فضا - چنان كه در حمام يا در كوه چنين است - آن را برگرداند او صدا مىكند ؛ ما ندا مىكنيم او صدا مىكند . در فارسى اگر ما نداها را صدا مىگوييم غلط است . اين حالت برگشتن را صَدا ، رجع‌الصوت و عكس‌العمل مىگويند .\r\nاز نظر قرآن همه چيز در عالم حالت برگشت دارد ، عكس‌العمل دارد ، حتى بالاتر از عكس‌العمل . اگر تعبير به عكس‌العمل مىكنيم چون تعبيرى بالاتر از اين نداريم .\r\nحال چقدر فرق است ميان اينكه انسان كارى را بكند و خيال كند اين كار همين جور كه رفت ، ديگر دارد مىرود و مرتب از او دور مىشود ؛ و اينكه فكرش اين باشد كه اين كار كه الآن از من دور مىشود بعد برمىگردد ؛ همان حالتِ موجود در كوه ، گرچه آن به سرعت برمىگردد . شما ديده‌ايد زير گنبد مسجد شاه اصفهان را به گونه‌اى درست كرده‌اند كه رجع‌الصوتش مكرر است يعنى اگر انسان يك كلمه در زير گنبد بگويد - من خودم امتحان كرده‌ام - بيش از يك بار و تا شش هفت بار تكرار مىكند ولى هرچه كه تكرار مىكند ضعيفتر مىشود . مثلًا اگر بگوييد : على ، فوراً مىگويد : على على . . . هرچه انسان بگويد همان را به او پس مىدهد ؛ بگويى احمق ، مىگويد : احمق احمق . . . هرچه بگويى همان را به خودت تحويل مىدهد .\r\nتصديق به روز جزا يعنى تصديقِ به بازگشت اعمال ، تصديقِ به اينكه هركار كه مىكنيم خيال مىكنيم كه كار از ما دور مىشود و ما همين‌قدر يك كارى كرديم يك حرفى زديم يك عملى انجام داديم بعد جدا شديم دور شديم و آن عمل دائماً از ما فاصله مىگيرد ؛ ولى اين‌طور نيست ، بعد بازگشت دارد ، چه عمل خوب و چه عمل بد . فَمَنْ يَعْمَلْ مِثْقالَ ذَرَّةٍ خَيْراً يَرَهُ . وَ مَنْ يَعْمَلْ مِثْقالَ ذَرَّةٍ شَرّاً يَرَهُ « 1 » هركسى كوچكترين عمل خيرى بكند آن را خواهد ديد ، روزى به آن خواهد رسيد و هركسى كه\r\n\r\n\r\n\r\n\r\n","description":"","footnote":"\r\n( 1 ) . زلزله / 7 و 8 .\r\n","page_name":" 722 ","page_number":726},
  {"content":"\r\n\r\nكوچكترين كار شرى بكند روزى آن را خواهد ديد و به آن خواهد رسيد .\r\n\r\nسه‌گونه تصديق\r\nمفسرين گفته‌اند - و خوب گفته‌اند - كه يُصَدِّقونَ در اينجا يعنى كسانى كه تصديق دارند . ما سه جور تصديق داريم : يك تصديق لفظى ، يك تصديق عملى و يك تصديق ذهنى . يك وقت شما مطلبى را به من مىگوييد كه ما تجربه كرده‌ايم فلان كار بد است ، فلان بيمارى را ايجاد مىكند . من مىگويم : بله . در اينجا حرف شما را تصديق كرده‌ام . بسا هست ذهن من تصديق مىكند ، مىفهمم شما راست مىگوييد .\r\nاما در عمل چطور ؟ ممكن است در عمل بر خلاف آنچه كه خودم به زبان تصديق كرده‌ام عمل كنم . تصديق واقعى تصديق عملى است نه تصديق لفظى و تصديق ذهنى . تصديق عملى است كه مكمل تصديق ذهنى است ؛ يعنى تصديق تا در مرحلهء ذهن باقى بماند تصديق كامل نيست . مىفرمايد : آنان كه يوم‌الدين را تصديق مىكنند . كدام نوع از تصديق ؟ تصديقِ عملى ، يعنى عملًا هم تصديق مىكنند ؛ عملشان بر موازينِ گواهى دادن و تصديق كردن و راست پنداشتن قيامت است .\r\nنكتهء ديگرى كه در اينجا گفته‌اند دربارهء كلمهء « يصدّقون » است . يُصَدِّقونَ فعل مضارع است . صَدَّقَ يعنى تصديق كرد ، يُصَدِّقُ يعنى تصديق مىكند . يك تفاوت فعل مضارع با فعل ماضى اين است كه فعل ماضى بر گذشته دلالت مىكند و فعل مضارع بر حال و استقبال . يك فرق ديگر اين است كه فعل مضارع در مواردى دلالت بر استمرار مىكند . اگر بگوييم صَدَّقَ فلان كس فلان چيز را تصديق كرد ؛ ممكن است اين تصديق در يك لحظه واقع شده باشد . اما اگر بگوييم فلان كس فلان چيز را تصديق مىكند ، يعنى دائماً و هر وقت كه ما بخواهيم او را تصديق مىكند .\r\nآن‌وقت « وَ الَّذينَ يُصَدِّقونَ بِيَوْمِ الدّينِ » يعنى كسانى كه دائماً قيامت را تصديق دارند ، يعنى عملشان عملى است كه هميشه گواهى مىدهد ، تمام وجودشان گواهى مىدهد به اينكه قيامتى هست .\r\n\r\nخوف و رجاى مؤمن\r\nوَ الَّذينَ هُمْ مِنْ عَذابِ رَبِّهِمْ مُشْفِقونَ . انَّ عَذابَ رَبِّهِمْ غَيْرُ مَأْمونٍ كسانى كه از عذاب پروردگار خودشان ترسناكند ، خوف خدا دارند ، چرا ؟ چون نسبت به عذاب الهى\r\n\r\n","description":"","footnote":"","page_name":" 723 ","page_number":727},
  {"content":"\r\n\r\nنمىشود مطمئن بود ، هيچ كس نمىتواند ادعاى اطمينان كند و بگويد من كه قطعاً از عذاب الهى مأمونم . اين خيلى عجيب است و همان مطلبى است كه مىگويند از خواص و خصلتهاى ايمان اين است كه يك مؤمن [ هميشه خوف خدا را دارد و در مقابل ، 
  ] هيچ وقت اميدش را به رحمت پروردگار در هيچ شرايطى از دست نمىدهد .\r\nمؤمن آدمى است كه اگر فرض كنيم گناهان ثَقَلَين را مرتكب شده است نبايد فكر كند كه ديگر گذشته است ؛ « گذشته » وجود ندارد ؛ يعنى باز در باز است ، به اين معنا كه اگر واقعاً توبه كند خدا مىپذيرد . رحمت الهى اينقدر بىپايان است كه فقط تا وقتى كه انسان درِ رحمت را به رويش بسته رحمت نمىآيد ؛ مثل اينكه درِ يك بطرى شيشه‌اى را ببنديد و در دريا ببريد . ولى اگر در را باز كنيد امكان ندارد نيايد . توبه در را به روى خود باز كردن است . در را كه باز كنى آن مىآيد . بنابراين هر كسى در هر شرايطى اگر از توبه نااميد بشود ، بگويد ديگر از توبه هم كارى ساخته نيست ، اين بزرگترين گناه است .\r\nمعاذ بن جبل از اصحاب پيغمبر نزد ايشان آمد و گفت : يا رسول‌َاللَّه ! جوانى پشت در گريه مىكند و گريه‌اش امان ندارد و هرچه به او مىگوييم ، مىگويد من گنهكارم . فرمود : او را بياوريد . آمد . گريه امانش نمىداد . فرمود : چيست ؟ گفت : من گناهكارم . فرمود : گناهت را بگو . گفت : يا رسولَ اللَّه گفتنى نيست و خدا مرا نخواهد آمرزيد . فرمود : گناه تو بزرگتر است يا درياها ؟ گناه من . گناه تو بزرگتر است يا ريگهاى بيابان ؟ گناه من . گناه تو بزرگتر است يا قطرات باران ؟ گناه من . فرمود : گناه تو بزرگتر است يا رحمت حق ؟ گفت : البته رحمت حق . فرمود : گناهت را بگو . گناه بسيار بسيار زشتى بود كه پيغمبر او را از پيش خودش راند . البته راند براى اينكه آتش توبهء او را تيزتر كند . و بعد از مدتها كه او رفته بود در يك كوهى مجاور شده بود و شب و روز مىگفت : خدايا پيغمبرت هم مرا از پيش خودش راند ، فقط به درگاه تو آمده‌ام ، آيهء قرآن به پيغمبر نازل شد ، خدا توبه‌اش را قبول كرد .\r\nدر ناحيهء عذاب هم مؤمن كسى است كه اگر طاعت ثَقَلين را هم كرده باشد صددرصد نمىگويد من كه ديگر كارم تمام است ، ديگران بروند بترسند . چرا ؟ اين دو وجهه دارد : يك وجههء انسانى و نفسانى و يك وجههء الهى .\r\nاما وجههء انسانى : براى اينكه ترسيدن از عذاب خدا در واقع ترسيدن از خدا نيست ، ترسيدن از عدل خداست ، و ترسيدن از عدل خدا ترسيدن از خود است يعنى\r\n\r\n","description":"","footnote":"","page_name":" 724 ","page_number":728},
  {"content":"\r\n\r\nترسيدن از ارتكاب جرم است . چه شخصى مىتواند به نفس خودش اعتماد كند و بگويد نفس من به جايى رسيده كه ديگر گناه نمىكند ، و تا گناه نكنم خدا ظالم كه نيست كه بىجهت بخواهد مرا عذاب كند . راست است ؛ خدا ظالم نيست و انسانها را به عدالتش عذاب مىكند . مىگويد وقتى من گناه نكردم خدا عذاب نمىكند . پس من صددرصد به خود اطمينان دارم ، مىدانم كه من را عذاب نمىكند ، يعنى به نفس اعتماد دارم . اين اشتباه است . معصومين هم اعتمادشان به لطف خداست نه به نفس .\r\n\r\nمناجات پيامبر صلى الله عليه و آله\r\nاين داستان را مكرر گفته‌ام . امّ سلمه مىگويد يك شب ديدم پيغمبر اكرم در بستر نيست . برخاستم ببينم كجاست . تا نشستم احساس كردم كه در گوشهء اتاق نشسته و مشغول عبادت و مناجات است . ( اتاقها تاريك بوده و چراغ خواب و برق خيابان و اين چيزها كه نبوده . ) گوش كردم ببينم پيغمبر چه مىگويد . ديدم در مناجات خودش جمله‌هايى دارد از اين قبيل : الهى لاتُشْمِتْ بى عَدُوّى . خدايا مرا مورد شماتت دشمن قرار نده . لاتَسْلُبْ مِنّى صالِحَ ما اعْطَيْتَنى نعمتهاى خوبى به من داده‌اى ، خدايا از من نگير . وَ لا تَرُدَّنى الى كُلِّ سوءٍ انْقَلْتَنى مِنْهُ مرا به اين بديها كه از آنها نجات داده‌اى برنگردان . وَ لا تَكِلْنى الى نَفْسى طَرْفَةَ عَيْنٍ ابَداً خدايا يك چشم به‌هم زدن نيز مرا به خود وامگذار . به اينجا كه رسيد ديگر امّ سلمه بيتاب شد ، صداى هق‌هق گريه‌اش بلند شد . پيغمبر نمازش را تمام كرد . فرمود : ام‌ّسلمه ! چرا گريه مىكنى ؟ گفت :\r\nيا رسولَ اللَّه ! وقتى شما مىگوييد خدايا مرا يك لحظه به خود وامگذار ، پس تكليف ما چيست ؟ فرمود : مطلب همين‌طور است ؛ خدا يونس را يك لحظه به خود واگذاشت كه آمد به سرش آنچه آمد .\r\nحال هر كسى كه اعتماد به خود داشته باشد يعنى اعتمادش را از خدا سلب كند و متكى به خودش باشد كه خدا چه طلبى از من دارد ؟ مگر غير از اين است كه خدا يك حاكم عادل است ؟ حاكم عادلْ ظالمها و متجاوزها را عذاب مىكند ، من [ ظلم و تجاوز 
  ] نمىكنم ، خدايا در مقابلت ايستاده‌ام ، به عدل تو به تو احتجاج مىكنم ؛ فكر نمىكند اكنون كه ايستاده ، چه كسى نگهش داشته ؟ همان نگه داشتنش هم به لطف و عنايت اوست ؛ چه اطمينانى به خوددارى ؟ ! اين است كه مؤمن به دليل اينكه هرگز به خود اعتماد نمىكند و هميشه اعتمادش به خداست ، از خودش مىترسد كه نكند\r\n\r\n","description":"","footnote":"","page_name":" 725 ","page_number":729},
  {"content":"\r\n\r\nيك وقت تخطى كند . اين ، جنبهء انسانى قضيه و به اصطلاح جنبهء يَلِىالنفسى آن .\r\nاما جنبهء الهى و يَلِىالرّبى قضيه . در جنبهء يلىالربى ، انسان بايد اينقدر عرفان داشته باشد كه [ بداند 
  ] هرچه از ناحيهء خدا به انسان مىرسد فضل است . خدا هرگز به عدلش با هيچ‌كس عمل نمىكند ، با همه با فضلش رفتار مىكند . اگر با عدلش بخواهد رفتار كند يك نفر از خدا طلبكار نمىشود . پس هرچه هست فضل اوست .\r\nيك وقت مىگوييم خداوند هرگز ضد عدل عمل نمىكند ، اگر ضد عدل عمل كند كه ظالم است ؛ بنابراين من به عدلش مىچسبم . جواب اين است اگر به عدلش رفتار كند كلاه همه پس معركه است ، پس باز فضل اوست . فضل را كسى نمىتواند بر خدا حتم كند كه حتماً فضلت بايد باشد . لذا خصلت مؤمن اين است كه همان‌طورى كه رجاء و اميدش را به رحمت حق از دست نمىدهد خوفش را هم از رحمت حق از دست نمىدهد . مؤمن‌ترين مؤمنها ، هم به رحمت حق اميدوارتر از همهء مردم است و هم از عذاب پروردگار ترسناكتر است ؛ مثل خود على عليه السلام . اين است كه فرمود : وَ الَّذينَ هُمْ مِنْ عَذابِ رَبِّهِمْ مُشْفِقونَ . انَّ عَذابَ رَبِّهِمْ غَيْرُ مَأْمونٍ .\r\n\r\nحفظ دامن\r\nوَ الَّذينَ هُمْ لِفُروجِهِمْ حافِظونَ . مثالى از شهوات انسان ذكر كرده است ، از آن چيزى كه قويترين و نيرومندترين شهوتها و ميلها در انسان تشخيص داده شده است و آن شهوت دامن است : و آنان كه دامنهاى خودشان را از آلودگى حفظ مىكنند . پيغمبر فرمود : هركسى كه از شر سه شهوتِ خودش محفوظ بماند از همهء شرور محفوظ مانده است : زبان ، شكم و دامن . برخى شهوتها شهوتهاى زبانى است يعنى شهوتهاى گفتنى است . غيبت كردن يك شهوت زبانى و يك ميل زبانى است .\r\nدر اينجا شهوت دامن را كه قويترين و خطرناكترين شهوات است به عنوان نمونه طرح فرموده است : آنان كه دامنهاى خودشان را نگهدارى مىكنند . ولى قرآن براى اينكه اشتباه نشود فوراً استثنا مىكند . در آن زمانها اين اشتباهات به واسطهء رواج مسيحيت زود رخ مىداد . فكر مىكردند كه شهوت جنسى ، كم يا زيادش ، بالذات پليد است ، لهذا تجرد را بر تأهل ترجيح مىدادند و هر تأهلى را نوعى گناه مىدانستند ولى گناهى كه بهتر است انسان مرتكب بشود براى اينكه از گناهان بيشتر مصون بماند ؛ مىگفتند آدمهايى كه قوى و بااراده هستند و مىتوانند مجرد بمانند\r\n\r\n","description":"","footnote":"","page_name":" 726 ","page_number":730},
  {"content":"\r\n\r\nاينها مجرد بمانند ، همانهايى كه خالصها و بزرگهايشان بعد به صورت پاپ در مىآيند و پاپ از ميان آنها انتخاب مىشود . كاردينالها بايد در عمرشان هرگز ازدواج نكرده باشند براى اينكه از نظر اين فكر غلط مسيحيت اختراعى - نه فكر مسيح العياذ باللَّه - هيچ آلوده نشده باشند ، كه از نظر آنها ازدواج هم خودش نوعى آلودگى است . ولى چون همهء مردم نمىتوانند چنين باشند و اگر ازدواج نكنند بعد بيشتر آلوده مىشوند ، پس با يك زن ازدواج كنند براى اينكه تماسشان با ديگران به اين وسيله قطع بشود .\r\nاين است كه قرآن فوراً استثنا مىكند . قرآن در حد مشروع يعنى در حد قانونى و اينكه طرفين حدود را بپذيرند [ رابطهء جنسى را مباح مىداند . 
  ] فحشا از نظر قرآن اين نيست كه مردى و زنى آميزش داشته باشند . حتى اينكه مرد با بيش از يك زن آميزش داشته باشد از نظر قرآن فحشا نيست ولى به شرط اينكه حدود و قوانين را يعنى تعهدهايى كه در مقابل هست ، با آن شروط معين ، بپذيرد . فحشا آنجاست كه بدون هيچ‌گونه تعهدى از طرفين - تعهدهاى اخلاقى و اجتماعى و قانونى - صورت مىگيرد . لذا فرمود : الّا عَلى ازْواجِهِمْ مگر در مورد همسرانشان و حتى در مورد مملوكانشان ، ملك‌يمين‌هايشان ؛ در اين موردها جاى ملامت نيست . يعنى ملامتهايى كه در دنياى مسيحيت حتى در اين زمينه‌ها مىشود ، چه در مورد ازواج و چه در مورد ملك يمين‌ها ، همه بيجاست . فَمَنِ ابْتَغى وَراءَ ذلِكَ فَاولئِكَ هُمُ الْعادونَ در ماوراى اينها اعمال شهوت كردن تجاوز تلقى مىشود .\r\n\r\nرعايت امانتها\r\nوَ الَّذينَ هُمْ لِاماناتِهِمْ وَ عَهْدِهِمْ راعونَ . آن مردمى از هَلَع و از جزع در هر شر و امساك در هر خير مستثنى هستند كه اين خصلت اسلامىِ انسانى را داشته باشند : پايبند بودن به امانات و پايبند بودن به تعهدها . امانت يعنى چيزى را كه نه به خود انسان بلكه به ديگران تعلق دارد به او بسپارند به عنوان پاسدارى كه تو نگهدارش باش ، حافظ و نگهدار و نگهبان آن باش . امانات ، پيمان انسانى است ؛ يعنى دايره‌اش حتى از اسلام وسيعتر است به معنى اينكه اسلام دايرهء رعايت امانات را از حوزهء مسلمين هم بيرون مىداند . از نظر اسلام رعايت امانت واجب است ولو در مورد غير مسلمان . اين تعريف امانت است .\r\n\r\n","description":"","footnote":"","page_name":" 727 ","page_number":731},
  {"content":"\r\n\r\nحال امانت ممكن است مالى باشد . كسى مال خودش را به عنوان امانت به كسى مىسپارد كه بعد بيايد بگيرد . اگر بخواهد در آن مالى كه امانت است خيانت كند [ مرتكب گناه شده است . 
  ] حتى در بسيارى از معاملات امانت شرعى ايجاد مىشود . مستأجر امين موجر است . يعنى با اينكه اجاره ، خودش يك باب مستقلى است ولى مستأجر مالك منافع جايى است كه اجاره كرده است و از نظر عينى كه در اختيار او هست او يك امين است يعنى حق كوچكترين تصرفى كه بيرون از دايرهء استفادهء اجارىاش باشد ندارد . تصرفاتى كه لازمهء اجاره كردن است به جاى خود ؛ كوچكترين تصرفى كه از اين دايره خارج باشد از نظر شرعى خيانت در امانت تلقى مىشود . هر مستأجرى امين است . هر عاريه بگيرى امين است . شخصى مىآيد از شما فرش يا ظرف و يا مركوب - اسب يا ماشين - شما را عاريه مىگيرد كه از آن استفاده كند ؛ به شما مىگويد اين ماشينتان را بدهيد مثلًا ما مىخواهيم تا قم برويم و برگرديم . در حدودى كه عاريه گرفته است حق دارد ، اگر از آن حدود يك ذره تجاوز كند خيانت در امانت تلقى مىشود .\r\nداستانى نقل مىكنند . البته اين داستان با موازين فقهى جور در نمىآيد ولى با بعضى از موازين اخلاقى جور در مىآيد . مىگويند مقدس اردبيلى از نجف به كاظمين يا كربلا آمده بود و براى برگشتن حيوانى را اجاره كرده بود . بعد يك كسى امانت كوچكى از قبيل امانت پستى به او داد كه آن را به صاحبش برساند . گرفت و در بغلش گذاشت . ديگر حيوان را سوار نشد ، جلو انداخت و آورد . به او گفتند چرا سوار نشدى ؟ گفت : من از صاحبش اين را اجاره كردم كه خودم سوار بشوم نه اينكه يك چيز ديگر هم علاوه داشته باشم ؛ اين خيانت در امانت است ؛ با اينكه آن ، وزنى نداشت و در جيبش گذاشته بود .\r\nاين مقدار رعايت وديعه و غير وديعه و امثال اينها را مىكردند ، كه بايد چنين باشد . همين‌طور است امانت ناموسى . يك كسى ناموس خودش را به ديگرى مىسپارد كه تو مراقب و محافظ باش . اگر يك نگاه به او بكند خيانت تلقى مىشود .\r\nامانت جانى از اين هم بالاتر است . شخصى مىآيد به كسى پناه مىبرد و در جوار او قرار مىگيرد . مسألهء جوار خودش يك مسأله‌اى است . يك انسانى كه بيچاره و مورد تجاوز يك ظالم است خودش را در جوار كسى قرار مىدهد . او مىتواند از اول اين جوار را نپذيرد . اين يك مرحله است . البته نپذيرفتن هم يك نوع نامردى\r\n\r\n","description":"","footnote":"","page_name":" 728 ","page_number":732},
  {"content":"\r\n\r\nاست ولى خيانت در امانت نيست . اما يك وقت جوار را مىپذيرد و راه مىدهد ، بعد خيانت مىكند ، مىرود گزارش مىدهد . مثل كارى كه حارث براى بچه‌هاى مسلم كرد يا پسر آن زن براى خود مسلم كرد . مسلم به خانه‌اى آمده ، جوار و پناه خواسته است . ممكن بود از اول به او اجازه ندهند ، راهش ندهند . ولى بعد كه جوار داد نبايد خيانت كند . البته تكليف نمىكنند كه تو حتماً دفاع هم بكن ، ولى بعد گزارش دادن و اطلاع دادن به ابن‌زياد كه مسلم اينجاست ، اين همان خيانت در يك امانت است .\r\nو از اين بالاتر ، در اصطلاح قرآن هركسى هر كارى را كه به جامعه تعلق دارد اگر خوب انجام ندهد او در امانت خيانت كرده است . قرآن مىفرمايد : انَّ اللَّهَ يَأْمُرُكُمْ انْ تُؤَدُّوا الْاماناتِ الى اهْلِها « 1 » ( خدا فرمان مىدهد كه امانتها را به صاحبانشان برگردانيد ) . در تفسير الميزان در بحث رِوايى كه در ذيل اين آيه منعقد شده است ، از درّ المنثور از على عليه السلام چنين روايت مىكند :\r\nبر امام لازم است كه آنچنان در ميان مردم حكومت كند كه خداوند دستور آن را فرود آورده است و امانتى كه خداوند به او سپرده است ادا كند . هرگاه چنين كند بر مردم است كه فرمان او را بشنوند و اطاعتش را بپذيرند و دعوتش را اجابت كنند .\r\n\r\nتعبير اميرالمؤمنين عليه السلام\r\nاميرالمؤمنين تعبير عجيبى دارد . خطاب مىكند به يكى از واليها و نماينده‌هاى خودش و حاكمى كه فرستاده است . به او مىگويد : اشتباه نكن ، اين يك طعمه نيست كه به تو داده باشند . اگر تو را والى فلان استان كرديم خيال نكن يك طعمه در اختيارت قرار داديم كه به روى بچاپى و بخورى ؛ امانتى در اختيار تو قرار داده‌ايم .\r\nخيلى حرف است ! تو كه يك چنين پستى به تو داده‌اند يك وقت اين پست را براى خودت يك طعمه حساب مىكنى . آدمى كه يك رشوهء خيلى كلان مىدهد كه يك پستى را بگيرد ، معلوم است كه به آن پست به چشم طعمه نگاه مىكند و اين طعمه را براى خودش مىخرد . ديگرى به چشم يك امانت بسيار بزرگ نگاه مىكند كه\r\n\r\n\r\n\r\n\r\n","description":"","footnote":"\r\n( 1 ) . نساء / 58 .\r\n","page_name":" 729 ","page_number":733},
  {"content":"\r\n\r\nامانتى به او سپرده‌اند . امانت مال كيست ؟ مال مردم است و در واقع خود مردم به يك معنا به عنوان يك امانت به تو سپرده شده‌اند . پس اين امانتى است بر گردن تو كه بايد آن را رعايت كنى .\r\nاختصاص به يك حاكم و والى و كسى كه يك پست دولتى داشته باشد ندارد كه آن پست يك امانت است كه به او سپرده شده بلكه هركسى هر پستى ولو پست ملى داشته باشد ، چون آن پست بالاخره يك ضرورت اجتماعى است ، يك امانت است كه بايد خوب ادا كند . گاهى مثلًا بعضى از راننده‌هاى تاكسى خيال مىكنند كه برخى موارد جاى اين است كه دم از مالكيت شخصى بزنند ؛ مىگويد من اختيار ماشين خودم را دارم ؛ نمىخواهم تو را سوار كنم . بله اينكه « تو مىتوانى سوار نكنى » در يك جاى ديگر است . اگر جنابعالى يك ماشين سوارى داريد و آن را براى خودت تهيه كرده‌اى كه خودت سوار بشوى ، من مىآيم به شما مىگويم من را سوار كن مفت يا اين قدر پول مىدهم ، مىگويى سوار نمىكنم . اختيار مال خودت را دارى . اما در جامعه‌اى كه به يك سلسله وسائط نقليه احتياج دارد ، به همين دليل كه اگر يك كسى از پيش خود يك پلاك قرمز به اتومبيل خود بزند و كارش را شروع كند تو خودت دعوا مىكنى كه ما اين پلاك را خريده‌ايم تو چرا دخالت مىكنى ؟ ! به همين دليل كه اين پلاك را خريده‌اى و به ديگران حتى به سواريهاى شخصى اعتراض مىكنى كه شما چرا مسافر سوار مىكنيد مسافرها مال ماست ، پس اين يك پُست است كه تو اشغال كرده‌اى ، تو در مقابل اينكه اين كار را به خودت اختصاص داده‌اى يك پستى را اشغال كرده‌اى و بر تو واجب است سوار بكنى ؛ يعنى اگر خالى هستى و مسافر ايستاده چنانچه سوار نكنى يك عمل حرام مرتكب شده‌اى .\r\nچندى پيش سوار تاكسى بودم و مىرفتم ؛ تنها بودم و كس ديگر نبود . مسيرم شاه آباد بود . دو نفر رسيدند گفتند مخبرالدوله ، سوار نكرد . باز دو نفر ديگر رسيدند گفتند بهارستان ، باز سوار نكرد . دفعه دوم من به او اعتراض كردم : مسير اينها كه به مسير تو مىخورد ، چرا سوار نمىكنى ؟ گفت : دو نفرند ؛ من اگر دو نفر را سوار كنم بايد پول يك نفر را بگيرم . من بايد به تك‌نفرها كه مىرسد سوار كنم .\r\nاين سوء استفاده و خيانت است . مادام كه مقرراتى به نفع مردم وضع شده است تو اگر بخواهى به اصطلاح خودت با استناد به مالكيت شخصى چنين كارى بكنى ، در يك امانت خيانت كرده‌اى ؛ بىجهت حق ندارى كارت را تعطيل كنى ، بگويى\r\n\r\n","description":"","footnote":"","page_name":" 730 ","page_number":734},
  {"content":"\r\n\r\nاختيار تاكسى خودم را دارم و تابلوى « خارج از سرويس » نصب كنى ، بعد همين طور خالى به روى ، مردم بگويند تاكسى ! نگه ندارى ؛ كار حرامى مرتكب شده‌اى .\r\nپُستى است ، بايد انجام بدهى . و هر كسى در هر كارى كه متعهد شده و خودش را براى آن كار نصب و تعيين كرده است [ بايد كارش را درست انجام بدهد . 
  ] يك پزشك براى پزشكى خودش ، يك داروساز و داروفروش براى داروفروشى خودش ، يك خرازى فروش براى خرازى فروشى خودش ، يك نانوا براى نانوايى خودش ؛ هركسى بايد بداند يك امانت به عهدهء او گذاشته شده و بايد اين پست و كار خودش و امانتى را كه به او واگذار شده است صحيح تحويل دهد .\r\nشخصى مىگفت واعظى را دعوت كرده بوديم كه بيايد ده شب منبر برود . ( دو هفته است كه مثالهايمان با واعظها مىخورد . ) با ما طى كرد كه مثلًا هزار تومان مىگيرد ، از ساعت 8 تا 9 . شب اول آمد از ساعت 8 تا 9 صحبت كرد . شب دوم آمد يك ده دقيقه‌اى كسر گذاشت . يادداشت كردم . شب بعد آمد اندكى كمتر صحبت كرد ؛ مجلس ديگر داشت مىخواست به آن هم برسد . هر شب كم شد . شب آخر نيم ساعت بيشتر صحبت نكرد . من هم همه را يادداشت كردم ؛ در مجموع حساب كردم كه چند ساعت شده و به حسابى كه طى كرده بودم آخر كار پاكت را به او دادم . وقتى كه شمرد گفت : چرا كم دادى ؟ گفتم من كم ندادم . گفت آخر مگر قرار ما اين نبود ؟\r\nگفتم مگر تو كم نگذاشتى كه من كم دادم ؟ تو مىخواستى كم نفروشى تا من هم كم به تو ندهم . چطور از طرف تو وظيفه‌اى نيست كه يك ساعتِ خودت را به طور كامل بيايى صحبت بكنى ، از طرف من وظيفه است ؟ اگر من وظيفه دارم تو هم وظيفه دارى . تو الآن براى اين شغل و كار گذاشته شده‌اى ، تو هم وظيفه دارى بيايى اينجا يك ساعت براى مردم حرف بزنى . تو از آنجا كسر مىگذارى ، مىخواهى من در پولش كسر نگذارم ؟ !\r\nبه هر حال مسألهء امانات چنين چيزى است . از اين جهت است كه از خلافت و حكومت تعبير به امانات شده است . به مردم گفته‌اند اينها امانتهاى الهى است و هر كسى صلاحيت عهده‌دارى چنين اماناتى را ندارد ، افراد صلاحيتدار خاص بايد باشند .\r\n\r\n","description":"","footnote":"","page_name":" 731 ","page_number":735},
  {"content":"\r\n\r\n\r\nرعايت عهد و پيمان\r\nمسألهء دوم عهد و پيمان است . عهد به طور كلى تعهد است ، شامل هر تعهدى مىشود ، لزومى ندارد كه به چيزى عنوان امانت بدهيم ؛ مقصود قراردادهاست . اگر انسان با يك نفر قرارداد مىبندد و واقعاً متعهد مىشود كه مثلًا اين خانه را من به تو فروختم به اين مقدار ، بايد رعايت عهد خودش را بكند . فقها خودِ صيغهء شرعى را تحت عنوان عهد و عقد مىپذيرند ؛ مىگويند به حكم اينكه رعايت عهد و عقد واجب است ، صيغه خواندن همان تعهد كردن و متعهد شدن است . ولى البته عهد يك معناى خيلى اعمى از صيغهء شرعى دارد ؛ هرگونه تعهدى را شامل مىشود حتى تعهدى كه انسان با يك كافر مىبندد .\r\nدر آن نامه‌اى كه اميرالمؤمنين على عليه السلام به مالك‌اشتر نوشته است يك فصل خيلى زيبا و جالبى در زمينهء پيمانها دارد . ولى نظر به اينكه مخاطبش مالك‌اشتر حاكم مصر است پيمانهايى كه در آنجا مورد ابتلاى مالك بوده پيمانهاى به اصطلاح سياسى بوده است كه اغلب طرفش افرادى بوده‌اند كه يا مسلمان نبودند يا اگر مسلمان بودند از مسلمانهايى بودند كه تابع حكومت على عليه السلام نبودند ، مثلًا تابع حكومت معاويه بودند يا از آن گروه سوم بودند . حضرت در آنجا به مالك اصرار اكيد و شديد مىكند كه مالك ! با هر گروهى هر پيمانى امضا كردى مباد كه به زير امضاى خودت بزنى مگر اينكه اول آنها زير امضاى خودشان بزنند . تا اينجاى مطلب نصّ قرآن كريم است كه دربارهء عهدى كه مسلمين با كفار در حديبيّه بسته بودند مىفرمايد : فَمَا اسْتَقاموا لَكُمْ فَاسْتَقيموا لَهُمْ « 1 » مادامى كه آنها به عهدشان پايدار بمانند شما هم پايدار بمانيد ولى اگر آنها نقض كردند ديگر شما دست روى دست نگذاريد چون وقتى يك طرف نقض كرد از طرف ديگرى هم پيمان نقض و تمام‌شده است .\r\nاميرالمؤمنين اين معنا را كه در قرآن آمده است تفسير مىكند . تفسير خيلى زيبا و جالبى دارد و آن اين است كه اصلًا زندگى بشر بر اساس وفادار ماندنِ به عهدهاست يعنى همه چيز با زور قانون عملى نيست . خيلى نكتهء جالب عجيبى است . بعضىها خيال مىكنند كه همهء مشكلات را قانون با پشتوانهء مجازات مىتواند\r\n\r\n\r\n\r\n\r\n","description":"","footnote":"\r\n( 1 ) . توبه / 7 .\r\n","page_name":" 732 ","page_number":736},
  {"content":"\r\n\r\nحل كند در صورتى كه همهء مشكلات اين طور نيست . فرض كنيد كه انسان با دوستش يك قرار خيلى ساده‌اى مىگذارد ؛ مثلًا شما مىخواهيد به سفر حج برويد ، چون احتياج به رفيق داريد مىآييد با او قرار مىگذاريد كه با همديگر برويم . او هم قبول مىكند . موقع عمل كه مىشود يك وقت مىبينيد او با افراد ديگرى راه افتاد و رفت . حال آيا اينها را قانون مىتواند حل كند كه چون شما با يك نفر مذاكره كرده‌ايد كه اين سفر حج را با همديگر برويم ، برويد محضر و تعهد و امضا بگيريد تا قانونى بشود و بعد بتوانيد به دادگسترى شكايت كنيد كه اين با من قرارداد امضا كرده بود ! اينجا ديگر وجدان و انسانيت انسان بايد حكمفرما باشد .\r\nاميرالمؤمنين به مالك مىگويد : مالك ! نه به دليل يك زور و جبر [ پيمان را نشكن ؛ بلكه 
  ] دست تو بالاست و دست دشمن پايين ، هيچ جبرى هم در كار نيست ، منافعت هم اقتضا مىكند كه فعلًا اين عهد را بشكنى ، اگر بشكنى به نفعت است ، ولى نشكن كه نشكستن عهد بيشتر به نفع انسانيت است . اگر بنا بشود كه عهدها اعتبار نداشته باشند و هر وقت منافع آمد عهد و پيمان‌ها همه كأن لم‌يكن فرض بشود ديگر چه اعتمادى براى انسانيت باقى مىماند ؟ پس در مورد كافر و دشمن هم عهد را هرگز نقض نكن و نشكن .\r\n\r\nسخن چرچيل\r\nزمانى بخشى از كتاب تاريخ جنگ بين‌الملل دوم نوشتهء چرچيل را در روزنامه خواندم . رسيده بود به آنجا كه در جنگ بين‌الملل دوم متفقين ناگهان ايران را اشغال كردند ؛ آمدند در مرزها و همين‌قدر سفرايشان اطلاع دادند كه تا نيم ساعت ديگر از دو طرف وارد مىشوند ، آماده باشيد . بعد خودش عنوان مىكند كه آخر ما با ايران پيمان بسته بوديم و اين بر خلاف آن پيمان بود . بعد مىگويد ( خيلى عجيب است ! طرز فكر اروپايى را ببينيد ! ) : « اينها همه اخلاق است . اخلاق در مقياسهاى فردى به كار مىرود ، آن هم ميان افراد ملت واحد . من اگر با يك انگليسى يك پيمان ببندم اخلاق ملى انگليسى اقتضا مىكند كه اين پيمان را رعايت كنم اما در روابط ملتها اخلاق حاكم نيست ، آنجا پاى منافع در ميان است . ما منافعمان اقتضا مىكرد ايران را اشغال كنيم ، گور پدر پيمانها . » گذشته از اينكه عمل مىكنند ، صريح و رك مىگويند كه بايد هم اين جور بود . وقتى كه منطق سياست اين باشد كه رعايت\r\n\r\n","description":"","footnote":"","page_name":" 733 ","page_number":737},
  {"content":"\r\n\r\nپيمانهاى سياسى تا حدودى كه منافع اقتضا مىكند [ لازم است ، 
  ] پس پيمان يعنى هيچ ، و ديگر به كدام پيمان سياسى در دنيا مىشود اعتماد كرد ؟ ! اين است كه انسانيت به خطر مىافتد .\r\n\r\nسه حديث\r\nدر حديث است : سه چيز است كه رعايتش واجب است چه در مورد مسلمان و چه در مورد غير مسلمان ، يعنى از حقوق خاصهء روابط اسلامى نيست ، از حقوقِ انسانى است : يكى رعايت امانت . اگر كسى امانتى به مسلمانى بدهد ولو كافرترين كافرها باشد رعايتش واجب و خيانتش حرام است . امام سجاد اين مطلب را به اين صورت تمثيل فرمود : اگر قاتل پدرم همان شمشيرى را كه با آن پدرم را كشتند به عنوان امانت به من بسپارد خيانت نمىكنم . آيا از اين بالاتر مىشود كه امانت‌گيرنده شخصى مثل امام زين‌العابدين باشد با آن روابطى كه ميان پدر و پسر هست ، امانت‌دهنده قاتل شخصى مثل امام حسين باشد و امر مورد امانت هم همان شمشيرى باشد كه با آن سر امام حسين را بريدند ؟ مىگويد حتى در آن مورد خيانت نمىكنم .\r\nدوم مسألهء عهد است كه اگر انسان عهد و پيمان بست مادام كه طرف آن را نقض نكرده نقض نمىكند .\r\nسوم مسألهء نيكى كردن به والدين است ؛ يعنى والدين اگر كافر هم باشند اين جور نيست كه تمام حقوقشان ساقط بشود ؛ يك حقوقى دارند . ممكن است در يك شرايطى [ اين حقوق ساقط گردد . 
  ] مثلًا در وقتى كه والدين شمشير به روى اسلام كشيده‌اند ، براى فرزندى كه مجاهد اسلام است كشتنش جايز است ولى در عين حال يك سلسله حقوق دارد كه رعايت آن حقوق مادام كه زنده است واجب است .\r\nدر حديث ديگر است : سه نفرند كه احترام كردن آنها براى احدى نقص و عيب نيست و كوچكى شمرده نمىشود . يكى پدر و مادر . تو به هر درجه رسيده باشى خيال نكن به جايى رسيده‌اى كه بالاتر است از اينكه به پدر و مادرت خدمت كنى .\r\nديگرى مهمان . ميزبان هر كه مىخواهد باشد و مهمان هر كه مىخواهد باشد ، باز خدمت كردن مهمان براى ميزبان ننگ و اهانت نيست بلكه كمال است .\r\nاين حديث را هم بخوانم و اين بحث را تمام كنم . پدر و پسرى آمدند مهمان\r\n\r\n","description":"","footnote":"","page_name":" 734 ","page_number":738},
  {"content":"\r\n\r\nاميرالمؤمنين شدند . حضرت خودشان بودند و فرزندشان محمد بن حنفيّه . در آخر غذا آب آوردند براى شستن دست ( چون مىدانيد كه سنت است هم در ابتداى غذا دست را بشويند هم در انتهاى غذا ) . حضرت خودشان آن آفتابه لگن يا ابريق و كاسه را - هرچه بوده - گرفتند كه دست آن مهمان را بشويند . امتناع كرد كه نمىگذارم ، شما را - مثلًا - به جان پيغمبر قسم من را خجالت ندهيد . فرمود نمىشود ، تو مهمانى من ميزبان ، ميزبان وظيفه دارد خدمت كند ؛ اين حرفها [ و تعارفها 
  ] همه مهمل است . هرچه او امتناع كرد فرمود : نه ، من خودم بايد دست تو را بشويم .\r\nخودش دست آن پدر را شست . نوبت به پسر رسيد . آب را به محمد بن حنفيّه داد و فرمود : تو دست پسر را بشوى . بعد به پسر گفت : اگر پدرت نبود و تو تنها مهمان من بودى دست تو را هم خودم مىشستم ، اما چون پدرت اينجا هست به احترام پدرت مىگويم دست تو را پسرم بشويد كه احترام پدر رعايت شده باشد و بفهمى كه احترام پدرت هميشه محفوظ است . خيلى ظريف و لطيف است !\r\n\r\nقيام به شهادت\r\nوَ الَّذينَ هُمْ بِشَهاداتِهِمْ قائِمونَ [ كسانى كه قيام به شهادت مىكنند . دربارهء معنى 
  ] « 1 » تحمل شهادت [ مىگوييم : 
  ] يك وقت شخصى مىخواهد شاهد بگيرد . يك كسى مىآيد مال كسى را مىچاپد و شما در آنجا حاضر هستيد . به شما مىگويد : بيا نگاه كن ، تو را به خدا بيا شاهد باش كه در آن موقع شهادت بدهى . اينجا جان‌معافىِ انسان اقتضا مىكند كه چشمهايش را ببندد و برود و بگويد به من چه ! اگر مظلومى مورد تجاوز ظالمى قرار گرفته است و براى اثبات در محكمه نياز دارد كه شاهدى شهادت بدهد و يك كسى مىتوانسته شاهد باشد ، خصوصاً اگر از او تقاضا كرده‌اند بيا ببين كه در موقعش شهادت بدهى ، حق ندارد كه چشمهايش را ببندد و از آن طرف برود . از آن بالاتر اين است كه شهادت را تحمل كرده باشد ، يعنى حادثه را كاملًا ديده باشد ، ولى موقعى كه به محكمه و پيش قاضى مىروند از اداى شهادت امتناع و شهادت را كتمان كند . بدتر از آن اين است كه بيايد عوضى شهادت بدهد . قرآن به مسألهء شهادت اهميت مىدهد : آنها كه قيام به شهادت مىكنند . گفته‌اند اين قيام اعم است\r\n\r\n\r\n\r\n\r\n","description":"","footnote":"\r\n( 1 ) . [ چند ثانيه‌اى نوار افتادگى دارد . 
  ]\r\n","page_name":" 735 ","page_number":739},
  {"content":"\r\n\r\nاز قيامى كه به صورت تحمل شهادت باشد يا اداى شهادت .\r\nاولئِكَ فى جَنّاتٍ مُكْرَمونَ چنين مردمى در بهشتهاى الهى محترمانه هستند و مورد اكرامند ؛ اكرامِ چه كسى ؟ اكرام خداى متعال . و صلّى اللَّه على محمّد و آله الطاهرين .\r\n\r\n","description":"","footnote":"","page_name":" 736 ","page_number":740},
  {"content":"\r\n\r\n\r\nتفسير سورهء معارج ( 5 )\r\nاعوذ باللَّه من الشيطان الرجيم\r\nفَمالِ الَّذينَ كَفَروا قِبَلَكَ مُهْطِعينَ . عَنِ الْيَمينِ وَ عَنِ الشِّمالِ عِزينَ . ايَطْمَعُ كُلُّ امْرِئٍ مِنْهُمْ انْ يُدْخَلَ جَنَّةَ نَعيمٍ . كَلّا انّا خَلَقْناهُمْ مِمّا يَعْلَمونَ . فَلا اقْسِمُ بِرَبِّ الْمَشارِقِ وَ الْمَغارِبِ انّا لَقادِرونَ . عَلى انْ نُبَدِّلَ خَيْراً مِنْهُمْ وَ ما نَحْنُ بِمَسْبوقينَ « 1 » .\r\nآيات متعددى بود - از آيهء 22 تا آيهء 35 - كه با جملهء الَّا الْمُصَلّينَ . الَّذينَ هُمْ عَلى صَلاتِهِمْ دائِمونَ شروع مىشد و به جملهء اولئِكَ فى جَنّاتٍ مُكْرَمونَ ختم مىشد . در اين آيات با توجه به آيه‌اى كه پايان اين آيات است روشن مىشود كه چگونه اشخاصى در عالم آخرت در بهشتهاى الهى جاى مىگيرند و مكرَمند ، مورد اكرام و احترامند ، يعنى مورد عنايت و لطف الهى هستند ، آنها كه از نظر نماز چنانند ، از نظر مال و ثروت و انفاقات چنان ، از نظر امانتدارى چنان ، از نظر عفت و پاكدامنى چنان ، از نظر اداى شهادت و وفاى به شهادت چنان ، اين چيزهايى كه ذكر شد . چنان مردمى در\r\n\r\n\r\n\r\n\r\n","description":"","footnote":"\r\n( 1 ) . معارج / 36 - 41 .\r\n","page_name":" 737 ","page_number":741},
  {"content":"\r\n\r\nبهشتهاى الهى قرار مىگيرند و مكرمند ، پس ايمان و عمل [ با هم لازم است . 
  ] كسى به بهشت نمىرود مگر آنكه در ابتدا ايمان داشته باشد و بعد به اين ايمان جامهء عمل بپوشد . پس در واقع طمعهاى بى جا بايد بريده و قطع شود .\r\nآياتى كه الآن خوانديم از اين قسمتها شروع مىشود : فَمالِ الَّذينَ كَفَروا قِبَلَكَ مُهْطِعينَ . عَنِ الْيَمينِ وَ عَنِ الشِّمالِ عِزينَ . ايَطْمَعُ كُلُّ امْرِئٍ مِنْهُمْ انْ يُدْخَلَ جَنَّةَ نَعيمٍ . معلوم مىشود گروهى بوده‌اند كه قرآن اينها را هم كافر مىخواند ؛ حال چرا كافر مىخواند و چگونه كافرهايى هستند توضيح مىدهيم . مردمى بودند كه هم ايمان داشتند و هم ايمان نداشتند و البته آن كه داشتند در واقع ايمان نبود ؛ ايمانِ به معنى واقعى نداشتند كه آنها را منجر به اطاعت و تسليم امر خدا و منجر به عمل كند ، ولى در عين حال دغدغهء راست بودن دعوت پيغمبر را هم شديداً داشتند . با اينكه ايمان نداشتند و در گروه مؤمنين نبودند باز گروه گروه مىآمدند دور پيغمبر مىنشستند و در دل خودشان اين طمع را به شكلى پرورش مىدادند كه شايد ما هم از اين نعيمهايى كه در عالم ديگر هست بهره‌مند شويم ؛ يعنى مىخواستند ايمان‌نياورده و عمل‌نكرده وعده‌ها و نويدهاى پيغمبر دربارهء آنها صادق شود ؛ چرا ؟ از آيات بعد روشن مىشود كه يك نوع خودبينى خاصى در اين مردم وجود داشته است .\r\nبعضى افراد ، خود و نژادشان را به گونه‌اى پيش خودشان فرض مىكردند كه ما فقط به دليل اينكه ما هستيم ، مثلًا به دليل اينكه از اولاد ابراهيم هستيم يا در اطراف كعبه پرورش يافته و بزرگ شده‌ايم از ما بهتر و بزرگترى در عالم وجود ندارد . اگر چنين چيزهايى كه پيغمبر مىگويد وجود داشته باشد ، اگر اينها را به ما ندهند پس به كى مىخواهند بدهند ؟ ! يك‌چنين فكر احمقانه‌اى . اگر ما به بهشت نرويم پس كى مىخواهد به بهشت برود ؟ ! همان معيارهايى را كه براى بزرگى و شرافت و استحقاق و لياقت پيش خودشان داشتند به كار مىبردند و آن معيارهايى كه اسلام به‌كار مىبُرد كه همه بر مقياس ايمان و عمل بود اصلًا در اينها اثر نمىگذاشت . اينها در جاهليت به گونه‌اى پرورش پيدا كرده و بزرگ شده بودند كه خودشان را مردان خيلى بزرگ و شريف مىدانستند .\r\nاين افراد امتيازاتى در دنيا كسب كرده بودند و در مقابلشان يك عده بردگان و ضعفا و مردمانى قرار داشتند كه خود اينها آنها را اراذل و پستها مىناميدند ؛ و بعلاوه با خودشان فكر مىكردند اينكه ما اين‌همه امتيازات داريم دليل بر اين است كه يك\r\n\r\n","description":"","footnote":"","page_name":" 738 ","page_number":742},
  {"content":"\r\n\r\nشرافتى داريم كه خدا اين امتيازات را به ما داده ؛ به همين دليل كه در اين دنيا اين امتيازات را به ما داده است ، در آن دنيا هم امتيازات آن دنيا را قطعاً به ما خواهد داد .\r\nحالا چهارتا آدمهاى اراذل ( به قول خود آنها ) يعنى پست و منحط و رذل از قبيل غلام و نوكر و سياه آمده‌اند ايمان آورده‌اند ، اين چه ارزشى دارد ؟ اگر بنا بشود چنين چيزهايى وجود داشته باشد ، به همين دليل كه آنچه ما امروز داريم به سبب شرافت ذاتى ماست ، آنجا همچنين است .\r\n\r\nتسليم ، ماوراء معرفت و اعتقاد\r\nلهذا اينها به اين معنا كه آنچه را پيغمبر بيان كرده است دروغ بدانند كافر نبودند ؛ كافر بودند به معنى اينكه تسليم نبودند به آنچه كه در دلشان درباره‌اش فكر مىكردند ؛ چون كفر - مكرر گفته‌ايم - حتى دائر مدار علم هم نيست ؛ يعنى ممكن است انسان به چيزى علم و معرفت داشته باشد و در عين حال كافر باشد . ما اين‌جور فكر مىكنيم ، مىگوييم اگر انسان خدا را بشناسد پس به خدا ايمان دارد ، اگر بداند قيامتى هست پس به قيامت ايمان دارد ، اگر بداند كه پيغمبر از ناحيهء خداست پس ايمان دارد . ولى قرآن اين را قبول ندارد . قرآن مىگويد كه بايد خدا را شناخت و بعد از شناختن ايمان آورد . ايمان حالت تسليم انسان است در مقابل آن حقيقتى كه مىشناسد . چرا خدا شيطان را مؤمن نمىنامد و كافر مىخواند ؟ آيا شيطان خدا را نمىشناخت ؟\r\nخيلى از ما بهتر مىشناخت و مىدانست . او اهل يقين بود ، در خدا شك نداشت . آيا او به قيامت آگاه نبود كه قيامتى هست ؟ كاملًا آگاه بود چون وقتى با خدا مُحاجّه مىكند مىگويد : انْظِرْنى الى يَوْمِ يُبْعَثونَ « 1 » مرا تا روز قيامت مهلت بده . معلوم مىشود به « يوم يُبعَثون » اعتقاد داشته . آيا به پيغمبران اعتقاد نداشته و دربارهء نبوت پيغمبران شك داشته است ؟ كاملًا يقين داشت . خودش از آنها به عِبادَكَ مِنْهُمُ الْمُخْلَصينَ « 2 » ياد مىكند ، بندگان مخلَص كه هيچ راه نفوذى در وجود آنها نيست . او از هركسى بهتر مىدانست كه چه كسى به پيغمبرى رسيده و چه كسى دروغگو و مدعى و كذّاب است .\r\n\r\n\r\n\r\n\r\n","description":"","footnote":"\r\n( 1 )\r\n. اعراف / 14 و حجر / 36 .\r\n( 2 ) . حجر / 40 و ص / 83 .\r\n","page_name":" 739 ","page_number":743},
  {"content":"\r\n\r\nحال چرا خدا شيطان را كافر مىخواند ؟ براى اينكه نسبت به آنچه معرفت دارد تسليم نيست ؛ تسليم امر خدا نيست ، تسليم قيامت نيست ، يعنى برنامهء عملى خودش را بر اساس وجود قيامت تنظيم نكرده ، بر اساس تمرّدِ در مقابل اين حقيقت تنظيم كرده است ؛ و همچنين تسليم گفته‌هاى انبيا نيست . پس مسألهء تسليم ، ماوراء مسألهء معرفت و اعتقاد است .\r\nحال در اينجا سؤالى پيش مىآيد . آيه چنين است : فَمالِ الَّذينَ كَفَروا قِبَلَكَ مُهْطِعينَ بنابراين ( يعنى بنا بر آنچه كه در گذشته گفتيم كه چه گروهى وارد بهشت مىشوند و در نزد پروردگار گرامى هستند ) چرا - يعنى چه بيهوده‌كارى ! - مردمى به سرعت دور تو را گرفته‌اند و حلقه زده‌اند ؟ عَنِ الْيَمينِ وَ عَنِ الشِّمالِ عِزينَ اين كافران گروه گروه از راست و چپ دور تو را گرفته‌اند . تعبير « اين كافران » مىكند : چرا اين كافران اينچنين دور تو را گرفته‌اند و گروه گروه از چپ و راست گرد تو مىچرخند ؟\r\nايَطْمَعُ كُلُّ امْرِئٍ مِنْهُمْ انْ يُدْخَلَ جَنَّةَ نَعيمٍ عجب ! اينها طمع بهشت هم دارند ؟ ! خود قرآن مىگويد « كافران » ، بعد مىگويد آيا طمع بهشت دارند ؟ معلوم است كه چنين شخصى كافرِ به آن معنا كه اعتقاد ندارد نيست . اگر كافرى باشد كه اعتقاد ندارد دور پيغمبر هم نمىچرخد ، طمع بهشت هم ندارد ، مىگويد همه‌اش را رها كن . پس معلوم مىشود چنين مردمى بوده‌اند و هميشه هستند ؛ مردمى كه هم چيزى را مىدانند و هم نمىخواهند در مقابلش تسليم بشوند و بعد مىخواهند بر اساس يك سلسله طمعهاى خام بلكه [ به مقصود 
  ] برسند .\r\nاين « فَ » فاء تفريع است . وقتى كه مىگوييم « پس » يعنى عطف بماسبق : پس - وقتى كه گفتيم چه گروههايى اهل سعادتند - بى خود معطّلند اين گروهى از كافران كه به اين سرعت دويده‌اند و از راست و چپ دور تو مىچرخند و طمع دارند ؛ خير ، اين طمعها به جايى نمىرسد ؛ اينها طمع خام است ؛ عمل مىخواهد ؛ بدون عمل ، هر طمعى طمع است و جز طمع چيز ديگرى نيست .\r\nفَمالِ الَّذينَ كَفَروا پس - بنا بر آنچه گفتيم كه چه گروهى در جنّات ، مكرَمين هستند - چه مىشود ، يعنى پس چرا ، پس چه فايده كه گروهى كافر قِبَل تو - يعنى در جوانب تو ، در اطراف تو ، در حول تو - به سرعت آمده‌اند دور تو را گرفته‌اند عَنِ الْيَمينِ وَ عَنِ الشِّمالِ عِزينَ از راست و چپ تو ( عِزين يعنى گروه گروه . عِزَه هر جمعى را مىگويند ؛ عِزين يعنى جمعهاى جدا از همديگر ، مثل اينكه ما مىگوييم گروه\r\n\r\n","description":"","footnote":"","page_name":" 740 ","page_number":744},
  {"content":"\r\n\r\nگروه ) . ايَطْمَعُ كُلُّ امْرِئٍ مِنْهُمْ انْ يُدْخَلَ جَنَّةَ نَعيمٍ عجب ! چه طمع خامى ! هر فردى از اينها طمع ورود در بهشت را دارد بدون هيچ تسليمى و ايمانى و عملى ! كَلّا نه چنين است . « كَلّا » مىگويند حرف ردع است ، چنان كه ما گاهى مىگوييم بس كن ، بس ؛ يعنى نه چنين است ، چنين نيست . در فارسى ما لفظى نداريم كه به مفرد خود جاى كَلّا را بگيرد . خلاصه وقتى يك جمله‌اى مىگويند و مىخواهند بگويند ايست ، حرف نزن ، مطلب اينچنين نيست ، مىگويند كَلّا ؛ مثل « نه چنين است » .\r\nبعد قرآن آياتى ذكر مىكند كه ابتدا انسان رابطه‌اش را درك نمىكند كه چه رابطه‌اى ميان اين آيات و جمله‌هاى قبل است ولى كمى كه دقت كند رابطه را خوب درك مىكند . انّا خَلَقْناهُمْ مِمّا يَعْلَمونَ ما اينها را آفريده‌ايم از همان ماده‌اى كه خودشان مىدانند ؛ يعنى جناب آنها هم از همان نطفهء گنديده خلق شده‌اند كه همهء مردم از آن خلق شده‌اند . اين چيست كه اينها براى خودشان مينوسرشتى قائل هستند ؟ ! مثل اينكه يك ماده‌اى و يك گوهر خيلى باارزشى بوده كه اينها را از آن آفريده‌اند ، ديگر تمام شده ، اگر خدا اينها را كنار بگذارد پس چه كسى ؟ مگر مثل ما يا بهتر از ما هم در دنيا فرض مىشود ؟ قرآن مىفرمايد : كَلّا اين حرفها و اين چرندها را رها كنيد . انّا خَلَقْناهُمْ مِمّا يَعْلَمونَ اينها را هم از همان چيزى آفريده‌ايم كه خودشان مىدانند ، از همان چيزى كه همهء مردم خلق شده‌اند ؛ اينها هم از همان نطفه‌اى به وجود آمده‌اند كه همهء مردم ديگر از آن به وجود آمده‌اند . اين ادعاها براى چيست ؟ ! اصلًا فرض آنها بر اين بوده است كه اگر ما به بهشت نرويم پس كى برود ، مثل اينكه ديگر خزانهء خدا خالى شده !\r\nفَلا نه ، اقْسِمُ بِرَبِّ الْمَشارِقِ وَ الْمَغارِبِ . جملهء « لا اقْسِمُ بِرَبِّ الْمَشارِقِ وَ الْمَغارِبِ » را دو جور مىشود تفسير كرد كه هر دو يك معنا مىدهد . يكى اينكه سوگند ياد نمىكنم به پروردگار مشرقها و مغربها . انسان وقتى مىخواهد سوگند ياد كند چنين تعبيرى ( سوگند ياد نمىكنم ) مىكند و همان مفهوم سوگند را دارد . ديگر :\r\nنه ، سوگند ياد مىكنم به پروردگار مشرقها و مغربها .\r\n\r\nمشرقها و مغربها\r\nقرآن دربعضى از آياتش تعبير به مشرقها و مغربها مىكند ( در سورهء والصافّات نيز اين تعبير را داشتيم ) نه مشرق و مغرب . درست است كه ما بگوييم مشرق و مغرب ؛\r\n\r\n","description":"","footnote":"","page_name":" 741 ","page_number":745},
  {"content":"\r\n\r\nقسمتهاى معمورهء دنيا را به گونه‌اى تقسيم كرده‌ايم ، قسمتهاى غربى و قسمتهاى شرقى ، كه الآن هم ما مىگوييم شرق و غرب ؛ قسمتى را مىگوييم مشرق‌زمين و قسمتى را مغرب‌زمين . ولى به دقت ، مشرقها و مغربهاست . خود همين خورشيد به عدد نقطه‌ها مشرق و مغرب دارد . مثلًا آنجا كه خورشيد بر تهران طلوع مىكند كه افق ، نقطهء مقابل آن حساب مىشود اگر محاذاتش را از زمين حساب كنيم نقطه‌هاى معينى خواهد بود . خود تهران باز براى جاهاى ديگرى مشرق است يعنى مشرقِ جاهاى ديگر است ، و همين‌طور . از اين جهت مشارق و مغارب گفته شده است .\r\nو بعلاوه گفته‌اند يك خورشيد كه در عالم نيست ، خورشيدها در عالم هست و زمينها در عالم هست ، بنابراين مشرقها هست و مغربها . تازه هر ستاره‌اى شروقى دارد و غروبى .\r\nپس « قسم به پروردگار مشرقها و مغربها » در واقع يعنى قسم به پروردگار همهء اين عالم عِلوى ، هرچه كه در بالاى سر شماست و هرچه شروق و غروبى هست . انّا لَقادِرونَ كه ما ناتوان نيستيم و قادريم عَلى انْ نُبَدِّلَ خَيْراً مِنْهُمْ كه همين جنابها را در همين دنيا از بين ببريم و بهتر از آنها را جاى آنها بنشانيم . اين آيه نشان مىدهد كه آن توهمى كه آنها داشتند همان توهم بود كه اگر ما به بهشت نرويم كى مىرود ؟ مگر از ما بهترى هم در دنيا هست ؟ وَ ما نَحْنُ بِمَسْبوقينَ ما پيشىگرفته‌شده نيستيم .\r\nبراى توضيح معنى « مسبوق » مثالى ذكر مىكنم : كالايى وجود دارد كه خيلى محدود است و افراد زيادى طالب آن هستند . كسى پيشى مىگيرد و آن كالا را مىخرد ، ديگران مسبوق مىشوند يعنى وقتى مىروند بخرند مىبينند قبل از آنها ديگرى آمده خريده و برده است و آنها دست خالى برمىگردند . پس مسبوق بودن مساوى مىشود با عاجز و ناتوان شدن ؛ يعنى وقتى كسى سبقت گرفت و برداشت برد ، ساير افراد ، ديگر قدرت اين كار را ندارند . اين است كه كلمهء « مسبوق » مساوى با عجز و ناتوانى است و در اينجا بالخصوص شايد - همين‌طور كه عرض كردم - عنايت به همان جهت باشد ، يعنى اينها خيال نكنند كه يك گوهر مخصوصى در دنيا بوده كه جز آن ديگر نمىتوانسته وجود داشته باشد ، يك سرشت مينويىِ مخصوصى بوده است كه محدود بوده و اينها از آن آفريده شده‌اند و حالا خدا اگر بخواهد مثل اينها و بهتر از اينها را خلق كند ديگر قدرت ندارد و ناتوان است ، چون هرچه مادهء خوب بوده تبديل به اين آقايان شده و مادهء ديگرى كه از آن ماده آدمهاى ديگرى\r\n\r\n","description":"","footnote":"","page_name":" 742 ","page_number":746},
  {"content":"\r\n\r\nمثل آنها و بهتر از آنها خلق بشود نيست . مىگويد اينها همه چرند است : وَ ما نَحْنُ بِمَسْبوقينَ كسى بر ما پيشى نگرفته است كه ما مسبوق و عاجز و ناتوان باشيم .\r\n\r\nتهديد كسانى كه طمع خام دارند\r\nفَذَرْهُمْ يَخوضوا وَ يَلْعَبوا حَتّى يُلاقوا يَوْمَهُمُ الَّذى يوعَدونَ . حال ، اينها كه گروه گروه از راست و چپ دور پيغمبر را گرفته‌اند و اينچنين حلقه زده‌اند و چنين طمعى دارند ، پيغمبر با اينها چگونه رفتار كند و در جواب آنها چه بگويد ؟ مىگويد رهايشان كن ! اينكه مىگويد به حالى كه دارند رهايشان كن ، حالى كه دارند چيست ؟ فَذَرْهُمْ يَخوضوا وَ يَلْعَبوا حَتّى يُلاقوا يَوْمَهُمُ الَّذى يوعَدونَ رهايشان كن ، بگذار فرو روند در آنچه فرو رفته‌اند ؛ بگذار دل خودشان را به همين ملعبه‌هايى كه دارند و بازيچه‌هاى دنيوى كه به آنها دل خوش كرده‌اند خوش كنند تا آن روزى كه وعده داده مىشوند .\r\nاين تهديد است . « فَذَرْهُمْ » نه معنايش اين است كه اى پيغمبر ! تو در صدد هدايت آنها بر نيا . پيغمبر كارش هدايت كردن مردم است . وقتى كه مىگويد رهايشان كن ، معنايش اين است كه تو وظيفهء خودت را انجام بده ، غصهء اينها را نخور ؛ اين آينده را براى اينها بيان كن : تا آن روزى كه وعده داده مىشوند ، ايعاد مىشوند . يوعَدون ( وعده داده مىشوند ) اينجا ظاهراً از « ايعاد » باشد ، يعنى روزى كه ايعاد مىشوند .\r\nايعاد همان وعدهء كيفر است . بگذار به آن روز خاص خود - آن روزى كه به كيفر اعمال خودشان مىرسند - برسند و آن روز را ملاقات كنند . يَوْمَ يَخْرُجونَ مِنَ الْاجْداثِ سِراعاً كَانَّهُمْ الى نُصُبٍ يوفِضونَ آن روزى كه از قبرها به سرعت به پا مىخيزند و مىدوند به سوى مقصدى كه بايد بدوند . مثل مردمى كه يك جا برايشان علامت راه معين كرده‌اند [ و به سوى آن مىدوند . 
  ]\r\n« نُصُب » علامت راهها بوده كه در قديم - كه جاده‌هاى امروز نبود - در بيابانها وجود داشت . در جاده‌هايى كه زياد رفت و آمد مىشد همان اثر رفت و آمد قدمها و حركت حيوانات و سُم اسب و قاطر و الاغ و غيره يك اثر راه به وجود مىآورد . ولى در جاده‌هايى كه [ رفت و آمد زياد 
  ] نبود ، اين مقدار علامت هم نبود . جادهء شوسه هم كه وجود نداشت . بنابراين اگر كسى مىخواست از نقطه‌اى به نقطه‌اى برود همهء راه براى او بيابان قَفْر بود . علامات مىگذاشتند ؛ مخصوصاً در عربستان كه زمينها يك مقدار شن و متحرك است و اثر پا باقى نمىماند . بعضى قسمتها هم سنگ است\r\n\r\n","description":"","footnote":"","page_name":" 743 ","page_number":747},
  {"content":"\r\n\r\nو به دليل سنگ بودن اثر پا باقى نمىماند . لذا نُصُب نصب مىكردند ؛ چيزهايى به عنوان علامت راه نصب مىكردند كه اينها را نُصُب مىگفتند و معمولًا به صورت سنگ‌چين بود . سنگ‌چين‌هايى در جاهايى نصب مىكردند علامتِ اينكه راه از اين طرف مىرود . وقتى مسافر آن را مىديد مىفهميد كه تا آنجا بايد برود . بعد همين‌جور مىرفت و دائم نگران به اطراف خودش [ نگاه مىكرد 
  ] تا باز علامت راه را پيدا كند . يك جا كه چشمش به يك سنگ‌چين مىافتاد ، به سرعت به طرف آن مىدويد . اين پيدا كردن سنگ‌چين و بعد به سرعت به سوى آن دويدن ، مَثَلى بود :\r\nمثل اينكه سنگ‌چين پيدا كرده كه چنين به سرعت به آن سو مىدود .\r\nمىگويد در قيامت مردم به سرعت به سوى آن مقصدى كه بايد بروند مىروند و مىدوند مثل آن افرادى كه آن سنگ‌چين‌ها را پيدا كرده‌اند بعد از مدتى كه پيدا نكرده‌اند ؛ چشمشان افتاده ، چگونه به عجله دارند مىدوند ؟ ! يعنى اين كسانى كه در دنيا به اين طمع خام [ به سرعت در اطرافت گرد آمده‌اند و مىخواهند بىجهت از نعيمهاى عالم ديگر بهره‌مند شوند ، در آخرت نيز چنين حالتى پيدا مىكنند . 
  ] در معناى مُهْطِعين اسراع بود : فَمالِ الَّذينَ كَفَروا قِبَلَكَ مُهْطِعينَ اينها كه در دنيا به اين سرعت به طرف تو مىدوند ولى مىخواهند از طمعشان برخوردار بشوند . كأ نّه تو الآن آن علامت راه هستى . همين‌طور كه وقتى علامت راه را مىبينند به طرفش مىدوند ، اينها هم به طرف تو سرعت گرفته‌اند . اما حالا كه آمدند علامت راه را پيدا كردند بدون اينكه از اين علامت به عنوان يك علامت استفاده كنند و بعد راه را بگيرند و بروند ، آمده‌اند كه آيا مىشود ما همين‌جورى و بدون ايمان و عمل به بهشت برويم ؟ همين‌جورى نمىشود . در قيامت هم همين‌طور مىشود . باز به سرعت به سوى آن مقصدها مىدوند ولى آن مقصدهايى كه آنها را به جايى نمىرساند ؛ مقصد بسيار بدى است . خاشِعَةً ابْصارُهُمْ تَرْهَقُهُمْ ذِلَّةٌ . اما آنجا يك تفاوت با اينجا دارد . اينجا چهره‌هاى خيلى شاد و درخشانى دارند و اميدوار هستند ولى در آنجا حقيقت بر آنها مكشوف شده است ، آثار شكستگى در وجنات آنها و بالخصوص در چشم آنها پيداست . نگاه نااميدى يك نگاه ديگرى است . انسان وقتى كه حالت يأس و نااميدى به او دست مىدهد آثار شكستگى و نااميدى در همهء وجناتش و بالاخص در چشمهايش پيداست . خاشِعَةً ابْصارُهُمْ چشمهايشان خاشع ، خاضع و درهم شكسته است . تَرْهَقُهُمْ ذِلَّةٌ ذلت و خوارى ، آنها را فرا گرفته است يعنى آثار ذلت\r\n\r\n","description":"","footnote":"","page_name":" 744 ","page_number":748},
  {"content":"\r\n\r\nو خوارى در تمام وجودشان پيداست . ذلِكَ الْيَوْمُ الَّذى كانوا يوعَدونَ آن است آن روزى كه به اينها وعده داده مىشد و ايعاد مىشدند . ايعاد بر همين اساس بود : يا ايمان و عمل صالح و يا چنين سرنوشت بسيار شومى . آيات اين سورهء مباركه تمام شد .\r\n\r\n","description":"","footnote":"","page_name":" 745 ","page_number":749},
  {"content":"\r\n . \r\n","description":"","footnote":"","page_name":" 746 ","page_number":750},
  {"content":"\r\n\r\n\r\n[ تفسير سورهء نوح 
  ]\r\n\r\nتفسير سورهء نوح ( 1 )\r\nبسم اللَّه الرحمن الرحيم\r\nانّا ارْسَلْنا نوحاً الى قَوْمِهِ انْ انْذِرْ قَوْمَكَ مِنْ قَبْلِ انْ يَأْتِيَهُمْ عَذابٌ اليمٌ . قالَ يا قَوْمِ انّى لَكُمْ نَذيرٌ مُبينٌ . انِ اعْبُدُوا اللَّهَ وَ اتَّقوهُ وَ اطيعونِ . يَغْفِرْ لَكُمْ مِنْ ذُنوبِكُمْ وَ يُؤَخِّرْكُمْ الى اجَلٍ مُسَمًّى انَّ اجَلَ اللَّهِ اذا جاءَ لايُؤَخَّرُ لَوْ كُنْتُمْ تَعْلَمونَ « 1 » .\r\nدر اين سورهء مباركه هم بيشتر آيات كوتاه كوتاه است . اين سوره راجع به انذارات حضرت نوح است قوم خودش را . مىدانيم كه قرآن مخصوصاً روى خصوصيات تاريخى - يعنى مسائلى كه از نظر هدايت و تعليم و تربيت و اصلاح نفوس مردم اثر ندارد - مثلًا روى اسمها تكيه نمىكند . يك مورخ اين‌گونه مىنويسد : نوح مردى بود كه اسم پدرش اين‌بود ، در فلان شهر و در فلان تاريخ متولد شد ، مادرش كه بود و دختر كه بود . آن سرزمين چه سرزمينى بود و خصوصياتش چه بود . اينها اثرى در موعظهء مردم ندارد . و اتفاقاً همينها بوده كه بعدها عده‌اى خيلى توجه خودشان را به\r\n\r\n\r\n\r\n\r\n","description":"","footnote":"\r\n( 1 ) . نوح / 1 - 4 .\r\n","page_name":" 747 ","page_number":751},
  {"content":"\r\n\r\nاين جور مسائل معطوف كردند كه پيغمبر فرمود اينها علم « ما لايَعْنيك » است يعنى علمى است كه دانستن و ندانستن آن به حال تو يكسان است . امروز مسأله‌اى را مطرح مىكنند ؛ بعضى مىگويند علم براى علم ؛ يعنى علم را انسان فقط براى علم بايد بخواهد . اين ، سخن درستى نيست . علم براى عمل است ، پس علمهايى كه در عملْ انسان را به كار نمىآيد فايده‌اى ندارد .\r\nآن داستان معروف را همه شنيده‌ايم . در عرب علم انساب خيلى رايج بود ، اينكه بدانند فلان كس پسر كيست ، پدرش كيست ، اسم مادرش چيست ؛ پدر و مادرهاى پدرش چه كسانى بودند ، پدر و مادرهاى آن پدر و مادرها چه كسانى بودند و به همين ترتيب . شاخه شاخهء اينها را بدانند با اسمها ، جزئيات و خصوصيات . حافظهء خودشان را از اين جور معلومات پر مىكردند ، در نتيجه آن چيزهايى را كه بايد بدانند نمىدانستند . اگر مىشد انسان آنچه را كه برايش لازم و واجب است بداند اينها را هم بداند نمىگوييم عيب دارد . پيغمبر فرمود اينها فضل است .\r\nحال يك چنين مردى به مدينه آمده بود ، در جايى نشسته بود و دورش را گرفته بودند . يكى به او مىگفت : بيا اجداد من را بشمار ؛ او هم راست و دروغ سرهم مىكرد . ديگرى از اجداد خود مىپرسيد و او جواب مىداد . پيغمبر فرمود : اين كيست كه دورش را گرفته‌اند ؟ گفتند : يا رسولَ اللَّه ! علّامه است ( نه عالِم ) ، خيلى عالِم است . فرمود علمش چيست ؟ گفتند علمش اين است . فرمود علم سه چيز است : ايَةٌ مُحْكَمَةٌ ، فَريضَةٌ عادِلَةٌ ، سُنَّةٌ قائِمَةٌ . يك علم ، آيت محكمه است يعنى آيت پروردگار ؛ چيزى را انسان بداند كه خدا را با او بشناسد . علم ديگر فريضهء عادله است ، يعنى واجباتى كه به آن واجبات بايد عمل كند . چون كلمهء عادله آمده ، بعضى گفته‌اند يعنى اخلاق معتدل را درك كند . وَ سُنَّةٌ قائِمَةٌ و بعد بداند كه چه سنتى از طرف خدا مقرر شده است كه به آن عمل كند . دانستن اينها [ خوب است ؛ 
  ] فرمود : ما سِويهُنَّ فَضْلٌ باقى ديگر فضيلت هست ولى علم نيست ؛ فضلى است . فضل يعنى يك امرى كه انسان اگر نداند هم ضررى به حالش ندارد ولى اگر بداند يك امر اضافه‌اى است كه دانسته است . فضل را زمانى انسان دنبالش بايد برود كه واجبات اوليهء خودش را مىداند .\r\nقرآن در اين جور مسائل اقتصار مىكند به اينكه مثلًا فلان پيغمبر با قوم خودش چگونه روبرو شد ، به آنها چه گفت و آنها چه عكس‌العملى نشان دادند و بعد چه\r\n\r\n","description":"","footnote":"","page_name":" 748 ","page_number":752},
  {"content":"\r\n\r\nسرنوشتى پيدا كردند . اين را مىگويد براى اينكه مردمِ ديگر از آن درس بياموزند .\r\nبسم اللَّه الرحمن الرحيم . انّا ارْسَلْنا نوحاً الى قَوْمِهِ ما نوح را به سوى قوم خودش فرستاديم ؛ يعنى نوح پيامبر ما بود و پيام ما را به سوى قوم خودش برد و رسانيد .\r\nفرستاديم كه چه ؟ انْ انْذِرْ قَوْمَكَ قوم خودت را انذار بده ، بيم بده ، اعلام خطر كن .\r\nمعمولًا پيغمبران وقتى فرستاده مىشوند كه مردمى گمراه باشند و نياز به مُنذِر دارند و قهراً چون انذار به تنهايى كافى نيست ، نياز به مبشّر نيز دارند ، بشارت و انذار هر دو . مِنْ قَبْلِ انْ يَأْتِيَهُمْ عَذابٌ اليمٌ قبل از آنكه عذاب دردناكى به آنها برسد آنها را اعلام خطر كن .\r\n\r\nدستورات نوح به قوم خود :\r\n\r\n1 . توحيد در بندگى\r\nقالَ يا قَوْمِ انّى لَكُمْ نَذيرٌ مُبينٌ نوح براى اولين بار رفت و به مردم اعلام كرد : مردم ! من اعلام خطركنندهء آشكارى هستم ؛ يعنى رسالت انذارى خودش را از طرف پروردگار به قوم خودش ابلاغ كرد ، كه چه بكنيد ؟ اولين سخن هر پيغمبرى انِ اعْبُدُوا اللَّهَ است ؛ همين‌طور كه اولين سخن پيغمبر ما قولوا لا الهَ الَّا اللَّهُ تُفْلِحوا است ؛ چون مادر همهء بدبختيها شرك است به انواع خودش ، و توحيد پايهء همهء سعادتهاى بشر است .\r\nپرستش غير خدا منحصر به اينكه يك بت سنگى يا چوبى باشد بعد در مقابلش بايستند خم و راست بشوند و قربانى كنند نيست ؛ عبادت غير خدا هرگونه طاعتى را و هرگونه مقصد نهايى قرار دادنِ غير خدا را شامل مىشود . كار لا الهَ الَّا اللَّه با اين كه ما بتها را پرستش نكنيم به پايان نمىرسد . چه بتى از بت نفس و از خودپرستى بالاتر است ؟ پرستش هزار رنگ دارد كه لا الهَ الَّا اللَّه اينها را نفى مىكند . انِ اعْبُدُوا اللَّهَ اولين حرف اين است : تنها خدا را پرستش كنيد ، پرستش غير حق را كنار بگذاريد .\r\nيعنى يك بندگى و صدها هزار آزادى .\r\nهر بندگى اسارت است جز بندگى خدا كه در عين اينكه براى انسان بندگى است عين آزادى است ، به دليل خاصى ، كه در كتاب سيرى در نهج‌البلاغه اين مسأله را طرح كرده‌ايم . هر بندگى ديگرى عين اسارت است ؛ تنها بندگى خدا آزادى از هر بندگى ديگر است . پس دستور اول ، توحيدِ در بندگى .\r\n\r\n","description":"","footnote":"","page_name":" 749 ","page_number":753},
  {"content":"\r\n\r\n\r\n2 . تقواى الهى\r\nوَ اتَّقوهُ و تقواى الهى را داشته باشيد . تقوا يعنى حالت پروا داشتن ، چون از مادهء وَقْى به معنى نگهدارى است ؛ خود نگهدار بودن . همين‌قدر كه انسان بندهء خدا شد به دنبالش مسائلى پيش مىآيد كه انسان بايد خودش را در آنجا نگهدارى كند ؛ همان مسألهء حرامها و گناهها ؛ و انسان تا يك سلسله خود نگهدارىها نداشته باشد محال است كه به سعادت برسد .\r\n\r\n3 . اطاعت از دستورها\r\nوَ اطيعونِ مرا به آنچه مىگويم اطاعت كنيد ، يعنى يك سلسله دستورها دارم . « مرا اطاعت كنيد » يعنى يك سلسله دستورها آورده‌ام ، اين دستورها را به كار ببنديد .\r\nآنگاه نويد مىدهد : اگر چنين بكنيد يَغْفِرْ لَكُمْ مِنْ ذُنوبِكُمْ خدا آثار بديهاى گذشتهء شما را محو مىكند ، قلمى روى همهء آن تاريكيهاى گذشته مىكشد . وَ يُؤَخِّرْكُمْ الى اجَلٍ مُسَمًّى انَّ اجَلَ اللَّهِ اذا جاءَ لايُؤَخَّرُ يعنى شما الآن در وضعى هستيد كه عن‌قريب نابود مىشويد و به هلاكت مىرسيد ، اين كار شدنى است ، ولى اگر اين دستورهايى كه مىدهم عمل كنيد ، اگر فقط خدا را پرستش كنيد ، تقواى الهى را پيشه بگيريد ، دستورهايى كه من مىدهم به كار ببنديد آن عذابى كه قرار است بيايد تأخير مىافتد ؛ يعنى اين امر تقدير الهى را عوض مىكند ، چون تقدير الهى مشروط است . وَ يُؤَخِّرْكُمْ الى اجَلٍ مُسَمًّى شما را تأخير مىاندازد تا يك وقت معين . در واقع عمر شما طولانى مىشود و اين مرگ اخترامى كه به عنوان يك عذاب بر شما نازل خواهد شد از بين مىرود .\r\n\r\nاثر توبه و مهلت آن\r\nمعناى « انَّ اجَلَ اللَّهِ اذا جاءَ لايُؤَخَّرُ » اين است كه پيش از وقت بايد جبران بكنى . اين به يك معنا همان بحث توبه است . خدا توبهء بندگان را قبول مىكند . اثر توبه اين است كه اگر مردمى توبه كنند - كه معنايش بازگشت است - يك سلسله گناهان آنها كه در اين دنيا و در عالم آخرت عكس‌العمل‌هايى دارد از ميان مىرود ، يعنى آن نتايج سوء دنيوىاش تأخير مىافتد و از بين مىرود ، نتايج سوء اخروىاش هم از بين مىرود . اما كِى وقت توبه است ؟ وقتى كه اجل‌ُاللَّه نرسيده . اگر مهلت پايان يافت و\r\n\r\n","description":"","footnote":"","page_name":" 750 ","page_number":754},
  {"content":"\r\n\r\nموقعش رسيد ، ديگر وقت توبه نيست . آن وقت تا توبه كنى همان جوابى را مىدهند كه به فرعون دادند . فرعون هم توبه كرد اما كِى ؟ وقتى كه اجل‌اللَّه رسيد . وقتى كه اجل‌اللَّه رسيد ، ديگر فايده ندارد .\r\nموسى سالها او را مىخوانَد و دعوت مىكند ، معجزه‌ها به چشم خودش از موسى مىبيند و هزاران رنگ با موسى كلنجار مىرود تا وقتى كه موسى بنىاسرائيل را از مصر خارج مىكند و از نيل رد مىشود . وقتى كه فرعون مىخواهد رد بشود غرق مىشود . تا احساس كرد كه آب او را گرفت و در شكم آب قرار گرفت گفت :\r\nامَنْتُ ا نَّهُ لا الهَ الَّا الَّذى امَنَتْ بِهِ بَنوا اسْرائيلَ « 1 » تسليم آن خدايى هستم كه بنىاسرائيل به آن خدا ايمان دارند . ملائكهء الهى به او گفتند : آلْآنَ وَ قَدْ عَصَيْتَ قَبْلُ « 2 » حالا كه اجل‌ُاللَّه رسيده است ؟ ! ( گفت : « بلا نديده دعا را شروع بايد كرد » وقتى كه بلا رسيد ديگر فايده ندارد . ) آن توبه اصلًا توبه نيست ، اجبار است . توبه وقتى توبه است كه پاى اختيار در ميان باشد . انَّ اجَلَ اللَّهِ اذا جاءَ لايُؤَخَّرُ لَوْ كُنْتُمْ تَعْلَمونَ اگر اجل الهى - كه مقصود عذاب الهى است كه مدتش به سر رسيده است - آمد ، ديگر تأخيربرداشتنى نيست اگر شما اين حقيقت را بدانيد . پس نيامده جبران كنيد ، جلويش را بگيريد و مىتوانيد جلويش را بگيريد .\r\n\r\nدعاهاى نوح عليه السلام\r\nآنگاه قرآن فصل بعدش را ذكر مىكند كه نوح مدتها دعوت كرد ، جز يك عدهء كمى ايمان نياوردند ؛ حالا موقعى رسيده كه ديگر نوح هم از اين مردم مأيوس شده است .\r\nاينجا باز خدا دعاهاى نوح را به درگاه الهى ياد مىكند : قالَ رَبِّ انِّى دَعَوْتُ قَوْمى لَيْلًا وَ نَهاراً خدايا من شب و روز اين مردم را خواندم ؛ يعنى خواندن من نه اين بود كه مثلًا بروم يك جمله ادا كنم و بگويم اتمام حجت شد ، بلكه شب به سراغ اينها رفتم ، روز به سراغ اينها رفتم ؛ دائماً كار من اين بود . فَلَمْ يَزِدْهُمْ دُعائى الّا فِراراً هرچه من بيشتر خواندم آنها بيشتر از من دور شدند و فرار كردند . وَ انِّى كُلَّما دَعَوْتُهُمْ لِتَغْفِرَ لَهُمْ جَعَلوا اصابِعَهُمْ فى اذانِهِمْ وَ اسْتَغْشَوْا ثِيابَهُمْ خدايا ! هرچه من اينها را مىخوانم كه موجبات\r\n\r\n\r\n\r\n\r\n","description":"","footnote":"\r\n( 1 ) . يونس / 90 .\r\n( 2 ) . يونس / 91 .\r\n","page_name":" 751 ","page_number":755},
  {"content":"\r\n\r\nمغفرت اينها فراهم بشود و مىخواهم اينها را از اين آلودگيها پاك كنم ، براى اينكه حرف مرا نشنوند انگشتانشان را در گوشهايشان مىكنند يا لباسشان را محكم به سرشان مىپيچند كه گوشهايشان نشنود و چشمهايشان مرا نبيند . تا مىبينند كه نوح پيدا شد مىگويند باز آن مرد مزاحم پيدا شد ، باز مىخواهد از همان حرفهاى آخرت و مانند آن بگويد و عيش ما را منقّص كند . براى اينكه حرفهايش را نشنوند انگشتهايشان را در گوشهايشان مىكردند . گاهى براى اينكه نه حرفش را بشنوند و نه قيافه‌اش را ببينند لباسهايشان را به سرشان مىكشيدند ، سرشان را محكم مىگرفتند كه چشمشان هم قيافهء او را نبيند . مىگويد خدايا با من چنين كردند .\r\nوَ اسْتَغْشَوْا ثِيابَهُمْ يعنى جامه‌هايشان را محكم بر خودشان ( به سرشان ) مىپيچيدند .\r\nوَ اصَرّوا و در كار خودشان نهايت درجه اصرار و لجاجت مىورزند . وَ اسْتَكْبَرُوا اسْتِكْباراً چه كِبرى و چه عنادى مىورزند ! خودشان را از اين سخنان برتر مىدانند .\r\nثُمَّ انِّى اعْلَنْتُ لَهُمْ وَ اسْرَرْتُ لَهُمْ اسْراراً . مىخواهد عذرش را در مقابل خدا بگويد :\r\nخدايا گاهى آشكار اينها را دعوت كردم ، مثل يك خطيب مىرفتم علنى اينها را دعوت مىكردم . ولى چون همهء دعوتها در علن و در مجامع اثر نمىبخشد گاهى بايد افراد را به طور خُفيه و يكان يكان گرفت و به طور خصوصى با آنها صحبت كرد . هر دو كار را انجام دادم ؛ هم به طور علن با اينها سخن گفتم و هم به طور سرّى و خُفيه و يكان يكان . فَقُلْتُ اسْتَغْفِروا رَبَّكُمْ گفتم به سوى پروردگارتان بازگرديد ، از او طلب مغفرت كنيد و از اين گناهانتان توبه كنيد . انَّهُ كانَ غَفّاراً نااميد نباشيد ، خدا آمرزنده و قبول كننده است . اگر اين كار را بكنيد دنياى شما هم خوب مىشود ؛ اگر مردمى اهل تقوا بشويد اصلًا خداى متعال نعمتهاى دنيا را از زمين و آسمان به روى شما مىجوشاند : يُرْسِلِ السَّماءَ عَلَيْكُمْ مِدْراراً باران فراوان بر شما مىريزد . وَ يُمْدِدْكُمْ بِامْوالٍ مال و ثروتتان را زياد مىكند . وَ بَنينَ فرزندان و جمعيتتان زياد مىشود . وَ يَجْعَلْ لَكُمْ جَنّاتٍ وَ يَجْعَلْ لَكُمْ انْهاراً آبادانى پيدا مىكنيد ، چشمه‌هاى خيلى زياد پيدا مىكنيد .\r\nخلاصه به يك تمدن خيلى عالى مىرسيد كه از رفاه كامل برخوردار باشيد . پس اينكه من مىگويم شما بياييد ايمان بياوريد ، حرف من اين نيست كه شما يك سلسله نعمتها داريد ، همهء اين نعمتها را از دست بدهيد برويد مثلًا در دامن كوه و آنجا\r\n\r\n","description":"","footnote":"","page_name":" 752 ","page_number":756},
  {"content":"\r\n\r\nعزلت اختيار كنيد ، رياضت بكشيد و هرچه نعمت مىخواهيد از آخرت بخواهيد ؛ نه ، آنچه كه من مىگويم شما عمل كنيد ، خدا تمام نعمتهاى دنيا را هم به شما خواهد داد . وَ يُمْدِدْكُمْ بِامْوالٍ وَ بَنينَ وَ يَجْعَلْ لَكُمْ جَنّاتٍ وَ يَجْعَلْ لَكُمْ انْهاراً خدا همه چيز براى شما فراهم خواهد كرد . و صلّى اللَّه على محمّد و آله الطاهرين .\r\n\r\n","description":"","footnote":"","page_name":" 753 ","page_number":757},
  {"content":"\r\n\r\n\r\nتفسير سورهء نوح ( 2 )\r\nاعوذ باللَّه من الشيطان الرجيم\r\nما لَكُمْ لا تَرْجونَ لِلَّهِ وَقاراً . وَ قَدْ خَلَقَكُمْ اطْواراً . الَمْ تَرَوْا كَيْفَ خَلَقَ اللَّهُ سَبْعَ سَمواتٍ طِباقاً . وَ جَعَلَ الْقَمَرَ فيهِنَّ نوراً وَ جَعَلَ الشَّمْسَ سِراجاً . وَ اللَّهُ انْبَتَكُمْ مِنَ الْارْضِ نَباتاً . ثُمَّ يُعيدُكُمْ فيها وَ يُخْرِجُكُمْ اخْراجاً . وَ اللَّهُ جَعَلَ لَكُمُ الْارْضَ بِساطاً . لِتَسْلُكوا مِنْها سُبُلًا فِجاجاً « 1 » .\r\nاين سوره كه سورهء مباركهء نوح ناميده مىشود و با آيهء انّا ارْسَلْنا نوحاً شروع مىشود و مجموعاً در حدود سى آيه است ، يكسره راجع به نوح و قوم نوح است ؛ يعنى در اين سوره وضع حضرت نوح با قوم خودش ، دعوت نوح و سخنانى كه آنها در اين زمينه گفته‌اند ، تا هلاك شدن آنها و نجات يافتن عده‌اى بازگو شده است ؛ تمام سوره به همين مطلب اختصاص يافته است .\r\n\r\n\r\n\r\n\r\n","description":"","footnote":"\r\n( 1 ) . نوح / 13 - 20 .\r\n","page_name":" 754 ","page_number":758},
  {"content":"\r\n\r\n\r\nدورهء كودكى و دورهء بلوغ بشريت\r\nمىدانيم كه نوح از قديمترين پيغمبران است يعنى از نظر زمانى تقدم دارد . غير از آدم - كه خود آدم هم پيغمبر است - و شايد ادريس ، بر همهء پيغمبران ديگر زماناً تقدم دارد . و ظاهراً اولين پيغمبرى است كه داراى شريعت و قانون است ، يعنى قبل از نوح ، پيغمبر صاحب شريعت ( يعنى قانون ) نداشته‌ايم ، براى اينكه دوره‌هايى بوده است كه تقريباً به اصطلاح امروز دوره‌هاى توحش بشريت بوده است و هنوز بشر به اين مرحله كه صلاحيت قانونگذارى در ميان آنها باشد نرسيده بوده و پيغمبرانى كه مىآمدند در حدود همان دعوت به مسألهء توحيد و تذكرِ به امر معاد و يادآورى يك سلسله مسائل اخلاقى [ سخن مىگفتند ، 
  ] بيش از اين مسأله‌اى را مطرح نمىكردند .\r\nاز نظر آنچه كه از قرآن استنباط مىشود دورهء ماقبل نوح دورهء كودكى بشر است ؛ دورهء بلوغ بشريت مقارن با زمان نوح است . قرآن شرايع را از نوح شروع مىكند .\r\nدر جلسهء پيش دوازده آيه را خوانديم و ترجمه كرديم . بعد به نظرم رسيد كه چند نكته هست كه آن نكته‌ها را يا نگفتيم يا درست توضيح نداديم . يك نكته اين است : مىفرمايد نوح دعوت خودش را به اين صورت اعلام كرد : قالَ يا قَوْمِ انّى لَكُمْ نَذيرٌ مُبينٌ من يك اعلام خطر كنندهء آشكارى براى شما هستم . بعد مىگويد : انِ اعْبُدُوا اللَّهَ وَ اتَّقوهُ وَ اطيعونِ . دعوت به خداپرستى و به تقوا و خود را دور نگه داشتن از آلودگيها مىكند . خودِ امر به تقوا ، وقتى به مردم مىگويد تقوا داشته باشيد ، يعنى مردمى هستيد بسيار آلوده و ناپاك ، بايد خودتان را از اين آلودگيها بر كنار كنيد . بعد مىگويد : وَ اطيعونِ اشاره به مقررات و دستورها و شرايع است كه من يك سلسله دستورها از ناحيهء خدا آورده‌ام ، اين دستورها را به كار بنديد . يَغْفِرْ لَكُمْ مِنْ ذُنوبِكُمْ خدا از گناهان گذشتهء شما در مىگذرد و شما را مىآمرزد . وَ يُؤَخِّرْكُمْ الى اجَلٍ مُسَمًّى خدا كار شما را تا يك مدت معين به تأخير مىاندازد . انَّ اجَلَ اللَّهِ اذا جاءَ لايُؤَخَّرُ . به اينها اعلام مىكند كه عذابى بر شما فرودآمدنى است و مىآيد ( گرچه كلمهء عذاب نيامده است ) ، اگر دستورهايى كه من مىگويم به كار بنديد خدا از عواقب گناهان شما درمىگذرد و كار شما را به تأخير مىاندازد .\r\nمقصود از اين عذابها كه خدا به تأخير مىاندازد چيست ؟ آيا عذاب اخروى است يا عذاب دنيوى ؟ عذاب دنيوى همان عكس‌العمل‌هاى قطعى و ضرورى است كه وضع رفتار يك مردمى به وجود مىآورد ؛ خلاصه منقرض مىشويد ، نيست و\r\n\r\n","description":"","footnote":"","page_name":" 755 ","page_number":759},
  {"content":"\r\n\r\nنابود مىشويد . عذابهاى اخروى مسألهء ديگرى است . تا پيغمبرى نيايد و اتمام حجت نكند و مردم مخالفت نكرده باشند عذاب اخروى نخواهد بود . وَ ما كُنّا مُعَذِّبينَ حَتّى نَبْعَثَ رَسولًا « 1 » . قرآن مىگويد كه امكان ندارد ما مردمى را عقاب كنيم بدون آنكه پيغمبرى فرستاده باشيم . پس وقتى كه نوح دارد به آنها مىگويد كه يك عذابى در كمين شما هست و با دستورهايى كه من مىدهم آن عذاب تأخير مىافتد ، معلوم است كه عذاب دنيوى است كه عكس‌العمل قهرى اعمال است نه عذاب اخروى ، چون هنوز پيغمبرى در ميان آنها مبعوث نشده بوده ، براى اولين بار نوح در ميان آنها مبعوث مىشود .\r\n\r\nويژگيهاى يك مبلّغ دين\r\nنكتهء ديگر اين است : بعد نوح كه از اكثريت مردم خودش مأيوس مىشود ، با خداى خود راز و نياز مىكند : خدايا من چنين كردم چنين گفتم . قرآن همان راز و نيازهاى نوح با خدا دربارهء قومش را بازگو مىكند . اين براى آن است كه نكاتى كه در گفتهء نوح بوده است نكات آموزنده‌اى است و از اين جهت قرآن تكرار مىكند كه براى ما هم درس باشد . انسان با خداى خودش همه جور حرف مىزند و همه چيز را بايد در ميان بگذارد ؛ ولى اينكه قرآن براى همهء مردم نقل مىكند براى آن نكاتش است .\r\nاولًا نوح به عنوان يك مبلّغ دين نشان مىدهد كه چگونه آدمى بوده و در واقع يك مبلّغ دين چگونه بايد باشد . مىگويد خدايا من شب و روز مردم را خواندم و از پا نايستادم . اين « شب و روز ، پىدرپى » آن پيگيرى يك نفر داعى الى اللَّه و دعوت‌كنندهء به دين را نشان مىدهد . اين تأييدى است كه قرآن دارد مىكند ؛ يعنى ببينيد ! نوح اينچنين بوده است . لجاج آن مردم در حدى بوده است كه انگشتها را در گوششان مىكردند كه نشنوند ، رداهايشان را به سرشان مىكشيدند كه چشمشان هم به قيافهء نوح نيفتد . با همهء اينها مىگويد : خدايا ! من انواع رنگها و شكلها را در تبليغ به كار بردم . گاهى علنى ، بلند ، به صورت سخنرانى ، بالاى مثلًا تپه‌ها مىرفتم داد مىكشيدم و براى عموم مردم اعلام مىكردم : دَعَوْتُهُمْ جِهاراً . اين يك نوع تبليغ است كه اثر مخصوص به خود دارد . ولى يك وقت هم هست كه افرادى را به طور\r\n\r\n\r\n\r\n\r\n","description":"","footnote":"\r\n( 1 ) . اسراء / 15 .\r\n","page_name":" 756 ","page_number":760},
  {"content":"\r\n\r\nخصوصى بايد رفت ديد و دردهاى آنها را به طور خصوصى دريافت كرد و اين دعوت خصوصى گاهى اثرى مىبخشد كه دعوتهاى عمومى نمىبخشد . ثُمَّ انّى اعْلَنْتُ لَهُمْ وَ اسْرَرْتُ لَهُمْ اسْراراً به هر دو گونه رفتار كردم ، علنى و جهار ، و سرّى و خصوصى .\r\nمىرفتم افراد را مىديدم ، در كنارشان مىنشستم ، با آنها حرف مىزدم ، به طور خصوصى درد دل مىكردم . اين كار را هم كردم ، چون گاهى اين كار اثرى دارد كه آن دعوتهاى علنى و عمومى ندارد .\r\n\r\nيك تجربهء عينى\r\nاين مطلب را به مناسبت « وَ اسْرَرْتُ لَهُمْ اسْراراً » مىگويم : اوايل تحصيل ما در قم ، در حدود سال 1320 ، من سفرى به اصفهان رفتم . چون يكى از دوستانمان ، هم‌مباحثهء ما « 1 » ، اهل نجف‌آباد بود با همديگر به نجف‌آباد رفتيم . در آنجا من با يك آقاى پيرمردى آشنا شدم - خدايش بيامرزد - به نام حاج شيخ احمد نجف‌آبادى . ما در قم مىديديم هيچ جا به اندازهء نجف‌آباد اصفهان طلبه ندارد . در همان زمان - با اينكه آن وقت طلبهء قم مثل حالا زياد نبود - پنجاه شصت طلبه فقط از نجف‌آباد بود . هيچ نقطهء ديگر كه به اندازهء آنجا باشد ، بلكه شهرهاى بزرگ هم ، اين قدر طلبه نداشت . چطور شده كه اينها اينقدر طلبه دارند ؟ به مردى در خود نجف‌آباد كه پسر خود او هم طلبه بود - و طلبهء خوبى هم بود - برخورد كردم . الآن هم آن مرد ، زنده و پيرمرد است . او جريان زندگى خودش را گفت و ما فهميديم كه اين آقا شيخ احمد چه رمزى در اين نجف‌آباد به‌كار برده كه اين‌گونه شده است .\r\nآن مرد مىگفت من تا حدود بيست و پنج‌سالگى يك آدمى بودم كه نسبت به مسائل مذهبى خيلى لاقيد و بىاعتنا بودم ، و بالخصوص جريانى را هم نقل مىكرد كه پدر من مرده بود ؛ وصيّش يك آقاى پيشنمازى بود و او بعد با ما كه صغير بوديم چگونه رفتار كرد و من ديگر از دين و مذهب و همه چيز تنفر داشتم . روزى ما در باغمان مشغول زراعت بوديم ( زارع بود و هنوز هم زراعتكارى داشت ) ديديم يك آقايى براى اولين بار پيدا شد و آمد در باغ . با خود گفتم بلا رسيد ؛ حالا اين آمده از جان ما چه مىخواهد ؟ لابد آمده كه از ما چيزى به يك عنوانى بگيرد . برعكس تا\r\n\r\n\r\n\r\n\r\n","description":"","footnote":"\r\n( 1 ) . [ آيت‌اللَّه منتظرى 
  ]\r\n","page_name":" 757 ","page_number":761},
  {"content":"\r\n\r\nآمد اوّل كارى كه كرد [ اين بود كه پرسيد 
  ] « 1 » اين باغ شما چگونه است و چقدر محصول دارد ( خودش هم اول زارع و بچه‌زارع بوده ) .\r\n[ در ضمن اين صحبتها 
  ] « 2 » او را معاينه و مطالعه مىكند و وضع خاص او را در نظر مىگيرد . بايد آن را در نظر گرفت و افراد را يك‌يك معالجه كرد [ نه اينكه دستور كلى داد . 
  ] مثل اينكه اطبا از معالجه دست بردارند ، فقط بروند پشت راديو دستورهاى كلى بدهند . دستورهاى كلى بيمار را معالجه نمىكند ، معاينهء خصوصى مىخواهد . بعد معلوم شد برنامهء او براى ديگران هم در اين شهر همين بوده است .\r\nنجف‌آباد در واقع يك شهر است ، منتها چون در جوار اصفهان است جلوه‌اى ندارد .\r\nالآن شايد هفتاد هزار نفر جمعيت داشته باشد ، آن وقت هم حدود چهل‌هزار نفر جمعيت داشت .\r\nآن مرد ادامه داد : كم‌كم ما را وادار كرد كه درس بخوانيم . مىگفت در همين حال چه عيبى دارد شما بياييد درس بخوانيد . مىرفت افرادى را آزمايش مىكرد و در اين بين عنصرهاى مستعد را پيدا مىكرد . بعد آمد براى اينها جلسه تشكيل داد و در آن جلسه به اينها سواد مىآموخت . اگر سواد فارسى نداشتند سواد فارسى و اگر سواد فارسى داشتند عربى مىآموخت . كم‌كم اينها را بالا مىآورْد در حدى كه از كتابهاى عربى از قبيل عروةالوثقى و از كتابهاى فارسى اخلاقى كاملًا استفاده مىكردند ؛ و هيچ نمىگذاشت كه اينها دست از كارشان بردارند . با ما مىرفت هيزم‌كشى ؛ عصر كه از هيزم‌كشى برمىگشت مىآمد در جلسه . همين كه اينها را خوب آماده كرد و واقعاً ساخت و به اينها يك معلومات حسابى داد كه مسائل را خوب ياد گرفتند در حد يك مسأله‌دانى كه مثلًا عروةالوثقى را بفهمد ، اخلاق را خوب ياد گرفتند در حدى كه يك جامع‌السعادات را بتوانند بفهمند و بخوانند و معنى كنند ، كمى از تاريخ اسلام و تفسير و امثال اينها را خوانده باشند ، همين كه اينها را ساخت ، گفت هركدام از شما بايد جلسه تشكيل بدهيد . اينها را در اين شهر پخش كرد و باز هركدامشان يك عدهء ديگر را مثل او پيدا كردند . نمىدانم هنوز هم ادامه دارد يا نه . نجف‌آباد به اين صورت درآمد كه در هر گوشه‌اى از اين شهر يا نيمه‌شهر جلسه‌اى بود و فردى مردم را اداره مىكرد ، كسى كه از خود مردم بود و همان برنامهء\r\n\r\n\r\n\r\n\r\n","description":"","footnote":"\r\n( 1 ) و 2 . [ افتادگى از نوار است 
  ]\r\n( 2 )\r\n","page_name":" 758 ","page_number":762},
  {"content":"\r\n\r\nاو را اجرا مىكرد و اين مرد - خدا او را بيامرزد - واقعاً توانست يك تحولى در يك شهر به وجود بياورد . اين خودش يك تجربه است .\r\nو او به قدرى آدم ساده‌زيستى بود و به قدرى در تشريفات زندگى لاقيد بود كه حيرت‌آور بود و براى مثل ما قابل تحمل نيست . مثلًا ديده شده بود كه اگر چيزى پيدا نمىكرد كه الاغش را ببندد عمامه‌اش را باز مىكرد به گردن او مىبست و سر آن را به درخت مىبست يا گاهى عمامه‌اش را باز مىكرد به سر الاغ مىبست و مثل يك افسار درست مىكرد . اين قدر در زندگى بىتشريفات و لاقيد و بىاعتنا بود ! و كوشش مىكرد خودش را با مردم يكى كند . يكى كرد و توانست مردمى را حركت بدهد . اين [ قضيه 
  ] از همان سالها - كه الآن نزديك سى و شش سال مىگذرد - براى من يك تجربهء خيلى عينى بود كه اگر كسى واقعاً بخواهد ، ولى به شرط اينكه از خودش بگذرد ، هر كسى در هر نقطه‌اى اگر بخواهد ، [ مىتواند مردم خود را به حركت درآورد . 
  ] « 1 »\r\n\r\nيأس و نااميدى از مردم ، امرى نكوهيده\r\nشما مىبينيد قرآن چيزهايى را نقل مىكند كه انسان مىبيند در اين زمان نيست . نوح بيچاره مىگويد خدايا شب و روز به دنبال اين مردم دويدم ، به صورت علنى دعوتشان كردم ، به طور خصوصى دعوتشان كردم ، بيخ‌گوشى ، با لطف و خوشى ، همه‌گونه ، ولى با همهء اينها هرچه من به طرف آنها مىرفتم آنها بيشتر از من فرار مىكردند ، بدگويى مىكردند ، فحش مىدادند . من تا با آنها حرف مىزدم انگشتهايشان را به گوششان مىكردند ، مىگفتند حرفهاى نحست را نمىخواهيم بشنويم . لباسشان را به سرشان [ مىكشيدند مبادا 
  ] چشمشان به من بيفتد . . . « 2 » نوح يك پيغمبرى بوده كه در حدود هزارسال عمر كرده است . به مرحله‌اى مىرسد كه ديگر به كلى مأيوس مىشود كه نه اين مردم و نه اولادشان [ صالح نخواهند شد . 
  ] به دليل اينكه در خودشان و حتى در نسل اينها آدم صالحى در آينده وجود ندارد نفرين مىكند و عذاب الهى نازل مىشود ؛ در صورتى كه من خيال نمىكنم اكنون مردم در آن حد سرسختى و لجاج داشته باشند يعنى مردم به نسبت بهتر شده‌اند ؛ و\r\n\r\n\r\n\r\n\r\n","description":"","footnote":"\r\n( 1 ) و 2 . [ افتادگى از نوار است . 
  ]\r\n( 2 )\r\n","page_name":" 759 ","page_number":763},
  {"content":"\r\n\r\nالبته اين را همهء مفسرين گفته‌اند : خدا كه اين‌همه لجاجهاى اقوام گذشته با پيغمبران خودشان را در قرآن بازگو كرده است ، براى اين است كه همه و خود پيغمبر بدانند كه اى پيغمبر ! اگر مردم تو لجاج و عناد به خرج مىدهند گذشتگان از اينها بدتر بودند ، و مردم مسلمان هم اينقدر يأس و نااميدى به خودشان راه ندهند .\r\nيكى از فكرهاى بسيار غلط همين است كه ما مردم زمان خودمان را جنساً از مردم زمان پيشين بدتر بدانيم ، چون وقتى كه بدتر بدانيم فوراً مأيوس مىشويم ، وقتى كه مأيوس بشويم رها مىكنيم ، وقتى رها مىكنيم بديهى است كه مردم بد مىشوند . پس بدترين چيزها يأس و نااميدى از مردم به اين سرعت است .\r\n\r\nمنطق غلط دربارهء فلسفهء گناهان\r\nنكتهء ديگر : مىگويد من به مردم نويد دادم ، آثار خير ايمان مردم در همين دنيا را به آنها بازگو كردم . اين خودش تبليغ را نشان مىدهد . گاهى ما اشتباه مىكنيم و اين اشتباه ناشى از اشتباهات ديگران است و بيشتر از مسيحيها به ما رسيده است .\r\nبرتراند راسل ، فيلسوف معروف زمان ما - كه چند سال پيش فوت كرد و خيلى پير بود و يك آدم لامذهبى بود و بيشتر ضد كليسا بود و عجيب ضد كليسا بود - تعبير جالبى دارد ، مىگويد كليسا به مردم مىگويد : شما مجبوريد از ميان دو بدبختى يكى را انتخاب كنيد : يا بايد بدبختى دنيا را انتخاب كنيد تا در آخرت خوشبخت باشيد ، يا اگر بدبختى دنيا را انتخاب نمىكنيد و مىخواهيد در دنيا خوشبخت باشيد پس بدبختى بزرگتر را در آخرت تحمل كنيد . بعد مىگويد من چنين خدايى را قبول ندارم كه براى بشر تحمل يكى از دو بدبختى را فرض كرده باشد ؛ چرا ؟ حالا كه بشر را خلق كرده مگر امكان ندارد كه بشر به هردو خوشبختى برسد ، كه خدا بگويد : تو اگر خوشبختى آخرت را مىخواهى حتماً بايد به قيمت بدبختى دنيا آن را بگيرى ، و اگر خوشبختى دنيا را مىخواهى به قيمت بدبختى آخرت بايد بپذيرى . اگر اين جور است من اساساً خدا را قبول ندارم .\r\nشايد منطق خيلى از ما همين باشد كه‌اى مردم ! يكى از دو بدبختى را اجمالًا بايد بپذيريد ، خدا حاضر نيست كه ببيند شما هر دو خوشبختى را داريد . اين ضد تعليمات انبياست . نمىخواهم بگويم ضد تعليمات فقط قرآن است ؛ ضد تعليمات انبياست از جمله خود عيسى مسيح .\r\n\r\n","description":"","footnote":"","page_name":" 760 ","page_number":764},
  {"content":"\r\n\r\nاميرالمؤمنين در نهج‌البلاغه مىفرمايد : انَّ الْمُتَّقينَ ذَهَبوا بِعاجِلِ الدُّنْيا وَ اجِلِ الْاخِرَةِ « 1 » متقين ، هم سعادت دنيا را مىخواهند هم سعادت آخرت را .\r\nاشتباه اين است كه ما خيال مىكنيم گناهان به دليل اينكه سعادت دنياست گناه است ، به عبارت ديگر به دليل اينكه سعادت است گناه است ولى سعادت دنيا ، در صورتى كه اساس اين منطق در اسلام بر اين است كه گناه فقط به دليل اينكه بدبختى است گناه است . البته ميان خوشبختىِ در دنيا و تسليم لذتهاى فورى شدن بايد تفكيك كرد .\r\nشخصى بود ، يك نسبت خيلى دورى هم با ما داشت ، در جايى زمينهايى تهيه كرده بود و زراعت و كشاورزى مىكرد . با من همسن بود . خيلى قوى و چالاك و بلكه پهلوان و اصلًا قهرمان بود . بعدها چون پول هم پيدا كرده بود افتاد دنبال عياشى و شرابخوارى . در اين سه چهار سال اخير به يك وضعى افتاد كه اطبا هم مىگفتند اثر شرابخوارى زياد است . بعد رفت در امريكا چقدر پول خرج كرد و حالا تازه برگشته است . البته اين اواخر ادعا كردند كه توبه كرده و وقتى به مشهد مىرود حرم مىرود و نماز مىخواند . ولى بالاخره اين عياشيها [ نتيجه‌اش اين است . 
  ] مگر هر عياشى براى انسان خوشبختى است ؟ چهار صباح انسان عياشى كند بعد به يك چنين عواقبى گرفتار بشود !\r\nاگر شراب را منع كردند نه از باب اين است كه تو را به سعادت مىرسانده ، بلكه از باب اينكه در همين دنيا هم تو را بدبخت مىكند . قمار اگر حرام است نه اينكه چون تو را در دنيا خوشبخت مىكند حرام است ، بلكه چون در دنيا هم تو را بدبخت مىكند . هرگناهى به اين دليل گناه است كه انسان را از نظر جسمى يا روحى ، فردى يا اجتماعى بدبخت مىكند . غيبت چرا حرام است ؟ چون تخم كينه پاشيدن در مردم و اجتماع است . جامعه اگر جامعهء غيبت‌كن شد و همه دشمن يكديگر شدند ، به فرد هم ديگر خوش نمىگذرد . تهمت زدن براى چه حرام است ؟ دروغ گفتن براى چه حرام است ؟ و هر گناهى را كه شما در نظر بگيريد به دليل اينكه بدبخت‌كننده است حرام است نه به دليل اينكه خوشبخت‌كنندهء در دنياست و خدا مضايقه دارد - العياذ باللَّه - كه بنده‌اش هم در دنيا خوشبخت باشد هم در آخرت . اگر واقعاً\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، نامهء 27 [ به اين صورت : وَ اعْلَموا عِبادَ اللَّهِ ! انَّ الْمُتَّقينَ . . . 
  ]\r\n","page_name":" 761 ","page_number":765},
  {"content":"\r\n\r\nخوشبختى دنيا باشد خوشبختى آخرت هم هست . خوشبختى واقعى خوشبختى دنيا و خوشبختى آخرت هردوست ، با همديگر توأم است .\r\nاين است كه ما مىبينيم اين مبلّغ بزرگ ، اين شيخ‌الانبياء ، نوح نمىآيد به مردم بگويد كه اى مردم ! از ايندو يكى را انتخاب كنيد ؛ برعكس ، مىگويد اين راهى كه من مىگويم اگر آن را پيش بگيريد نه تنها آن عذابهايى كه در كمين شماست نخواهد آمد ، نعمتهاى خدا از زمين و آسمان به شما رو مىآورد . منطق قرآن اين‌گونه است . وَ لَوْ انَّ اهْلَ الْقُرى امَنوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْارْضِ « 1 » اگر مردم اجتماعات و جماعتها ، مردم قريه‌ها [ و به طور كلى 
  ] مردم ايمان و تقوا را پيش بگيرند بركتها را از بالا و پايين بر اينها فرو مىريزيم ، درهاى بركتها را از آسمان و زمين به روى آنها مىگشاييم . قرآن مىگويد اگر ايمان و تقوا داشته باشيد خدا ثروت و قدرت هم به شما مىدهد . وَ لا تَهِنوا وَ لا تَحْزَنوا وَ انْتُمُ الْاعْلَوْنَ انْ كُنْتُمْ مُؤْمِنينَ « 2 » .\r\nپس بسيار غلط است كه كسى در منطق تبليغ خودش به آن شكل كليسايى - به قول راسل - سخن بگويد كه چاره‌اى نيست ، يكى از اين دو بيچارگى را بايد متحمل شد : يا بايد در دنيا بدبخت بود يا در آخرت ؛ اين كه خيلى سخت است كه انسان براى چهار روز دنيا بيايد بدبختى آخرت را متحمل بشود ، پس چند روز [ دنيا را با بدبختى مىگذرانيم ! 
  ] خير ، تقوا را بايد داشت نه بدبختى . تقوا داشتن يعنى تحمل محروميتهاى كوچك در همين دنيا براى [ گريز از 
  ] محروميت بزرگتر در همين دنيا ، به اين معنا كه انسان اگر دورنگر نباشد نمىتواند در همين دنيا انسان باشد . ولى اين معنايش تحمل بدبختى نيست ؛ عين خوشبختى است .\r\n\r\nرابطهء ميان انسان و جريانهاى عالم\r\nحال ببينيم نوح چه مىگويد : اسْتَغْفِروا رَبَّكُمْ استغفار كنيد ، از راه غلطتان برگرديد ، مأيوس هم نشويد ، نگوييد كار ما از اين حرفها گذشته ؛ رحمت خدا بيش از اين حرفهاست ، خدا آمرزنده و باگذشت است . همين قدر انسان به درگاه الهى برگردد\r\n\r\n\r\n\r\n\r\n","description":"","footnote":"\r\n( 1 ) . اعراف / 96 .\r\n( 2 ) . آل‌عمران / 139 .\r\n","page_name":" 762 ","page_number":766},
  {"content":"\r\n\r\nخدا از همهء آن آثار سوء صرف‌نظر مىكند . يُرْسِلِ السَّماءَ عَلَيْكُمْ مِدْراراً . ما در مسألهء ظهور حضرت حجّت عجّل اللَّه تعالى فرجه مىخوانيم كه وقتى ايشان ظهور مىكنند و مردم مؤمن مىشوند ، زمين و آسمان بركات خودشان را بيرون مىريزند . اين امر كه در آن زمان هست قانون كلى همهء زمانهاست نه اينكه اختصاص به آن زمان دارد ؛ يعنى واقعاً يك رابطه‌اى است ميان انسان كه عاليترين محصول و مقصود اين عالم است و جريانهاى عالم . اجزاء عالم با همديگر ناپيوسته نيست ، ما و زمين به يكديگر پيوسته هستيم و اين آسمانها و همه چيز به همديگر پيوسته است . اينها را انسان تا نبيند باور نمىكند .\r\nمثلًا با چه منطقى انسان مىتواند باور كند كه بچه از اين طرف به دنيا بيايد ، در پستان مادر شير پيدا بشود ؟ اين به علت پيوستگى است كه خداى متعال قرار داده .\r\nهمان كه بچه را به دنيا مىآورد پستان را هم اين جور ساخته است كه شير بيرون بدهد . بچهء يك حيوان وقتى كه با مادر خودش حالت ناموافق داشته باشد ، مادر بخواهد يا نخواهد شيرش خشك مىشود ، ولى اگر حالت موافق داشته باشد بر شيرش افزوده مىشود .\r\nاينها تعجب ندارد كه اگر مردم در روى زمين صالح باشند يعنى اگر در مسير خداى خلقت و در مسير كمال خلقت قرار بگيرند اصلًا وضع زمين و آسمان ، منطقه ، جوّ و همه چيز عوض بشود . ديگر زلزله ، خرابى و طغيان سيلى در عالم نخواهد بود ، نعمتى كه زمين در دل خودش مكتوم كرده باشد نخواهد بود ؛ يعنى يك توافق كلى پيدا مىشود .\r\nنوح گفت همان تقوا و ايمان و اطاعت من - اين سه چيز - را داشته باشيد ( اطاعت من يعنى همان اطاعت دستورهاى خدا ) يُرْسِلِ السَّماءَ عَلَيْكُمْ مِدْراراً بعد مىبينيد اصلًا خدا از آسمان براى شما باران مىفرستد چه بارانى ! يُمْدِدْكُمْ بِامْوالٍ وَ بَنينَ ثروت شما و فرزندان و نسل شما را اضافه مىكند . پس نگفت به قيمت ايمان و تقوا و اطاعت امر پيغمبر بايد از مال و فرزندتان و از زراعت و كشتتان صرف‌نظر كنيد ؛ بلكه برعكس گفت .\r\nوَ يَجْعَلْ لَكُمْ جَنّاتٍ وَ يَجْعَلْ لَكُمْ انهاراً آن وقت مىبينيد كه چقدر بر باغستانهاى شما افزوده بشود ، چقدر نهرها براى شما جارى بشود ! ما لَكُمْ لاتَرْجونَ لِلَّهِ وَقاراً چه مىشود شما را كه براى خداى خود اميد عظمت نداريد يعنى گمانِ عظمت نمىبريد ؟\r\n\r\n","description":"","footnote":"","page_name":" 763 ","page_number":767},
  {"content":"\r\n\r\nيعنى چرا به عظمت پروردگار خودتان پى نمىبريد ؟ چرا اينقدر در مقابلِ خداى خودتان مأيوس و نااميد هستيد ؟ چرا گمان به آقايى او نمىبريد ؟ وقار در اينجا تقريباً مفهوم آقايى را مىدهد . يعنى خدا كريم ، رحيم ، بخشنده و جواد است ؛ هر گونه كه بنده به او گمان داشته باشد او همين‌گونه با بنده رفتار مىكند . اگر انسان به او حسن ظن داشته باشد خداوند طبق حسن ظنّ بنده با او رفتار مىكند . پس كأ نّه « ما لَكُمْ لاتَرْجونَ لِلَّهِ وَقاراً » [ يعنى 
  ] چرا به خداى خودتان گمان نيك نمىبريد ؟ كه مستلزم اين است كه آنوقت او را پرستش كنيد و پرستش اين بتهاى لايَشْعُر را دور بريزيد . وَ قَدْ خَلَقَكُمْ اطْواراً شما كه خدايتان را تجربه كرده‌ايد . همين خلقت گذشتهء شما در واقع تجربهء خداست . مگر خدا نيست كه شما را طور طور آفريد ؟\r\nكلمهء « طور » به معناى گونه است . آيه را دوجور مىشود معنى كرد و مفسرين هم دو جور معنى كرده‌اند : يكى اينكه يعنى خداوند شما را به گونه‌هاى مختلف آفريد كه اين خودش بر اساس يك حكمت است . مثلًا بعضى را مرد و بعضى را زن آفريد . اين براى همين بوده است كه نيازى به چنين چيزى بوده است ؛ اين لطف و رحمت الهى است كه خداوند چنين كرده است . يا اختلافات ديگرى كه در ميان افراد بشر هست ؛ چون خود اختلاف منشأ رحمت است . شما اين را در نظر بگيريد :\r\nاگر همهء مردم يك رنگ ، يك شكل ، با يك نوع استعداد ، يك ذوق و يك سليقه آفريده شده بودند بشريت هميشه مجبور بود درجا بزند يعنى ديگر تكامل رخ نمىداد . آنوقت نه زشت وجود داشت نه زيبا ، چون زشت و زيبا با مقايسه پيدا مىشود . اگر همهء مردم به يك شكل باشند هيچ كس زشت نيست و هيچ كس زيبا نيست . حتى اگر همهء مردم در قيافهء يوسف هم باشند آنگاه ديگر يوسفى وجود ندارد . يوسف آنوقت وجود دارد كه غير يوسف وجود داشته باشد . وقتى همه در يك شكل باشند يوسفى و جاذبه‌اى وجود ندارد . با اختلاف است كه اين‌همه تحركها در بشر آفريده شده . بعضى آيه را اين جور معنى كرده‌اند .\r\nولى بعضى ديگر از مفسرين به گونهء ديگرى معنى كرده‌اند كه كاملتر از آن نوع است . « طور » گونه است اما اينجا كه مىگوييم اطْواراً ، مقصود اين است كه خداوند شما را طورى بعد از طورى و طورى بعد از طورى آفريده است . كلمهء « تطوّر » را شنيده‌ايد . تطور يعنى از گونه‌اى به گونه‌اى ديگر درآمدن و از آن گونه به گونهء ديگر درآمدن و . . . مىگويند فلان شىء متطوّر است يعنى حالتى دارد ؛ بعد ، از اين حالت به\r\n\r\n","description":"","footnote":"","page_name":" 764 ","page_number":768},
  {"content":"\r\n\r\nحالت ديگر ، كاملتر از آن ، در مىآيد و از آن حالت به حالت ديگر ، كاملتر از آن ، و . . .\r\nگفته‌اند اشاره به اين است كه خدا هر فردى از شما افراد را متطور آفريد ؛ يعنى نگاه كن ، ببين تو خودت در اول چه بودى ؟ يك نطفه بودى ، بعد علقه شدى ، بعد مضغه شدى ، بعد چه و چه . پس خدا اساس خلقت را بر تطور و تكامل و حركت و پيش رفتن و به كمالات جديد نائل شدن قرار داده است ؛ شما چرا سر جاى خود نشسته‌ايد و درجا مىزنيد ؟ انسان در زندگى دنيايى و اجتماعىاش كه زندگى اختيارى است اگر راه خدا و قانون خدا را طى كند ، باز از مرحله‌اى به مرحلهء ديگر و از آن مرحله به مرحلهء ديگر مىرسد .\r\n\r\nتوجه دادن به نظام خلقت\r\nالَمْ تَرَوْا كَيْفَ خَلَقَ اللَّهُ سَبْعَ سَمواتٍ طِباقاً . وَ جَعَلَ الْقَمَرَ فيهِنَّ نوراً وَ جَعَلَ الشَّمْسَ سِراجاً .\r\nباز مردم را به نظام خلقت ارجاع مىدهد . موضوع هفت آسمان را مطرح مىكند . آن وقت هم اين اعتقاد بوده است . خداست كه هفت آسمان آفريد و ماه و خورشيد ؛ يعنى خدا كه هفت آسمان آفريد اينها را در ظلمت و تاريكى نگذاشت ، خورشيد آفريد كه كانون نور پخش‌كن است ، خودش در ذات خود چراغ است ، و قمر آفريد كه اگرچه در ذات خود چراغ نيست ولى نورپخش كن هست . خورشيد يك كانون آتشين است و خودش از خودش نور پخش مىكند ؛ اين است كه حالت خورشيد درست حالت يك چراغ است . ولى ماه يك موجود سرد است ، او از خودش نور ندارد ولى نور را كه از خورشيد مىگيرد مىتواند به روى زمين پس بدهد .\r\nنوح مىخواهد اين جور بگويد كه اين عالم به منزلهء خانهء شماست ؛ خدا شما را خلق نكرد كه در اين خانهء تاريك بگذارد ، از نظر حسى براى شما چراغ در روز و يك شىء نور دهنده در شب - شيئى كه نور چراغ را در شب به شما تحويل بدهد - آفريد كه ماه باشد . اينها دليل بر اين است كه در خلقت عنايتى و رابطه‌اى هست ، خداست كه شما را تدبير مىكند ، خداست كه ربّ شماست ، پس شما هم خود را در كارهاى اختيارى تحت تدبير و ارادهء خدا قرار بدهيد يعنى به قانون خدا عمل كنيد .\r\nوَ اللَّهُ انْبَتَكُمْ مِنَ الْارْضِ نَباتاً شما مثل يك گياهيد كه خدا شما را از زمين رويانده است . هيچ توجه نمىكنيد كه چگونه يك گياه از زمين مىرويد ؟ هركدام از شما در واقع يك گياه هستيد كه از زمين روييده‌ايد ، نوعى از گياه هستيد . واقعاً هم\r\n\r\n","description":"","footnote":"","page_name":" 765 ","page_number":769},
  {"content":"\r\n\r\nهمين‌جور است . انسان نبات هم هست ، حيوان هم هست ؛ علاوه بر نباتيت و حيوانيت يك چيزى علاوه دارد . ولى آنچه كه يك گياه دارد انسان دارد بلكه آنچه كه ماقبل گياه هم دارد انسان دارد ؛ يعنى آنچه كه يك مادهء بىجان و معدنى دارد انسان هم دارد ، آنچه كه يك گياه دارد انسان هم دارد ، آنچه كه يك حيوان دارد انسان هم دارد ولى انسان چيزى دارد كه هيچ يك از اينها ندارند . اين است كه ما مىگوييم انسان مجموعهء عالم است يعنى از هر جنسى از اجناس اين عالم در وجود خودش ذخيره دارد . خدا شما را از زمين رويانده است مانند يك گياه كه از زمين مىرويد .\r\n\r\nتذكر به معاد\r\nاينجا تذكر به معاد مىدهد : ثُمَّ يُعيدُكُمْ فيها بار ديگر شما را به همين زمين برمىگرداند ، يعنى مردن است و در قبر فرو رفتن . وَ يُخْرِجُكُمْ اخْراجاً و بار ديگر شما را بيرون مىآورد ، يعنى معاد .\r\nدوباره تذكر به توحيد و معاد مىدهد : وَ اللَّهُ جَعَلَ لَكُمُ الْارْضَ بِساطاً . اين زمين با تصادف پيدا نشده است ، تدبير الهى است . اگر زمينى پيدا شده تا رسيده به آنجا كه انسان پيدا شده ، خيال نكنيد كه تصادفى و اتفاقى و خود به خود شده و چنين چيزى بنا نبوده ايجاد شود ولى حالا شده و اتفاقاً اين زمين مناسب بوده با اينكه براى انسان حكم يك خوان و سفرهء گسترده‌اى را داشته باشد ؛ بلكه پشت سر همهء اينها يك اراده و تدبير الهى بوده است . اينكه زمين راهها داشته باشد و شما در زمين در يك جا ساكن نباشيد [ از روى اراده و تدبير بوده است . 
  ]\r\nفرمود خدا شما را مانند گياه رويانيده است . ولى گياه با حيوان يك تفاوت دارد و آن اين است كه گياه ساكن است حيوان متحرك . گياه ريشه‌اى در زمين دارد و زندگىاش از همان نقطه‌اى كه هست تأمين مىشود ، از همان زمينى كه هست تغذيه مىكند ، از همان آبى كه در آنجا وجود دارد ، از نورى كه آنجا بتابد و از حرارتى كه به آنجا برسد و از هوايى كه در آنجا وجود دارد استفاده مىكند . اگر مثلًا آب در بيست قدمى باشد و ريشهء اين گياه به آب نرسد خشك مىشود ؛ او قدرتِ اينكه نقل مكان كند و از آنجا به جاى ديگر برود ندارد . ولى خدا به حيوان قدرت نقل مكان داده ، منتها قدرت حيوان محدود است . اكثر حيوانها منطقه‌اى هستند ، يعنى\r\n\r\n","description":"","footnote":"","page_name":" 766 ","page_number":770},
  {"content":"\r\n\r\nاز منطقهء خودشان بيرون نمىروند . يك حيوان در جنگلى كه هست نسلها و شايد ميليونها سال در همان جنگل است يا اگر در منطقه‌اى هست كمتر اتفاق مىافتد مهاجرت كند . در پرندگان مهاجرت زياد ديده مىشود و در ماهيها كه در درياها هستند مهاجرت ديده مىشود و الّا در حيوانهاى ديگر كم است .\r\nانسان به حكم اينكه كاملترين موجودات است [ و به حكم 
  ] اين عقل و اراده و هوش و فطانتى كه دارد ، هيچ پايبند يك منطقه نيست ، تمام منطقه‌ها را زير پا مىگذارد و خدا زمين را جورى خلق كرده است كه با اينكه اين همه كوهها به خاطر مصالحى در روى زمين قرار داده است ولى از همان قديم‌الايام - نه حالا كه هواپيما پيدا شده - رابطهء نقاط زمين با يكديگر محفوظ بوده ، يعنى بشر مىتوانسته از راهها و گردنه‌ها عبور كند ، از جايى به جايى و از منطقه‌اى به منطقهء ديگر برود ، كه مراحل حساس تاريخ بشر را مهاجرتها تشكيل مىدهد ، چه مهاجرتهاى دسته‌جمعى و چه مهاجرتهاى فردى ، و قرآن كريم براى مسألهء مهاجرت فوق‌العاده اهميت قائل مىشود و به طور كلى مسألهء سفر در اسلام خودش يك ارزش خاصى دارد .\r\nاينجا اشاره به آن مطلب مىكند : خدا زمين را براى شما گسترد ، يك محل گسترده قرار داده است كه قابل نقل و انتقال هستيد . لِتَسْلُكوا مِنْها سُبُلًا فِجاجاً خدا اين زمين را اينچنين گسترده قرار داد براى اينكه در يك نقطه ساكن و راكد نمانيد .\r\nسكون و ركود در يك نقطه مساوى است با پوسيدن و از بين رفتن و گنديدن . سفرها و حركتها و مهاجرتهاست كه حيات‌بخش است . لِتَسْلُكوا مِنْها سُبُلًا فِجاجاً براى اينكه دره‌هاى خيلى عميق و راههاى خيلى گسترده و بزرگ و طولانى را بپيماييد .\r\n\r\nخداپرستى ، تقوا ، قانون\r\nهمهء اينها را نوح گفت براى اينكه مردم را به آن سه كلمه دعوت كند : بت‌پرستى رها ، خداپرستى ؛ آلودگى رها ، تقوا ؛ هرج و مرج رها ، قانون . اين سه جمله : انِ اعْبُدُوا اللَّهَ خدا را پرستش كنيد نه اين بتهاى لايشعر . وَاتَّقوهُ تقوا داشته باشيد نه رهايى در منجلاب فساد اخلاقى . اطيعونِ قانونى كه من مىگويم به كار ببريد ، ديگر دورهء هرج و مرج تمام شد . ولى اكثريت قوم گوش نكردند .\r\n\r\n","description":"","footnote":"","page_name":" 767 ","page_number":771},
  {"content":"\r\n\r\n\r\nعلت عصيان مردم ، تحريك مترَفين\r\nباز نوح با خدا دارد طرح مىكند و قرآن براى ما نقل كرده است : قالَ نُوحٌ رَبِّ انَّهُمْ عَصَوْنى پروردگارا ! اين مردم به حرف من گوش نكردند . اينجا قرآن نكته‌اى را از زبان نوح - كه دارد با خداى خودش حرف مىزند - نقل مىكند كه اين نكته در اكثر انبيا وجود دارد و آن اين است كه علت عصيان مردم چه بود ؟ آيا صرفاً يك علت روانى داشت يا يك علت اجتماعى داشت ؟ قرآن دربارهء بسيارى از انبيا مىفرمايد كه هميشه مردمى به تعبير قرآن مترَف ، يك گروه غرق در تنعم در مقابل دعوت انبيا ايستادگى مىكنند و همانها هستند كه مردم ديگر را هم فريب مىدهند ، براى اينكه تعليمات انبيا در درجهء اول بر ضد نظامى است كه آنها به وجود آورده‌اند .\r\nنكتهء عجيب در اينجا همين است . قالَ نوحٌ رَبِّ انَّهُمْ عَصَوْنى اين مردم به حرف من گوش نكردند ولى يك قطب مخالف بود ، حرف آن قطب مخالف را گوش كردند .\r\nاينجاست كه اشاره مىكند كه من يك قطب مخالف داشتم . قطب مخالف من چه كسى بود ؟ مردمانى كه داراى مال و ثروتى بودند كه آن مال و ثروت هم برايشان جز زيان چيزى نبود . زود اين را هم قيد مىكند ، چون قبلًا گفته بود كه براى مردم مال و ثروت مىخواهد ، هر مال و ثروتى كه بد نيست . يك عده مردمى كه مال و ثروت دارند و همان مال و ثروت براى آنها جز بدبختى چيز ديگر نيست قطب مخالف من بودند ، مردم هم رفتند دنبال اينها . وَ اتَّبَعوا مَنْ لَمْ يَزِدْهُ مالُهُ وَ وَلَدُهُ الّا خَساراً اين مردم ، تودهء نادان ، به جاى اينكه سخن مرا گوش كنند كه خيرشان را مىخواهم ، آمدند سخن آن قطب مخالف مرا گوش كردند كه آنها يك عده مردمى بودند كه مال و منال و ثروت و فرزندانى داشتند و به همانها چسبيده بودند و تازه براى خود آنها هم خير نبود و جز ضرر چيزى نبود .\r\nوَ مَكَروا مَكْراً كُبّاراً مكر كردند مكر بسيار بسيار بزرگى . چرا مىگويد : وَ مَكَروا مَكْراً كُبّاراً ؟ مىخواهد بگويد كسانى كه از من دور شدند دو دسته بودند : يك دسته كسانى بودند كه خود آنها قطب مخالف را تشكيل دادند ، دستهء ديگر افرادى بودند كه فريب آنها را خوردند و نيرنگ اينها در آنها كارگر افتاد ، مثل نيرنگهايى كه قرآن نقل مىكند كه فرعون مىزد براى اينكه تودهء مردم را با موسى دشمن كند . همين گروه مترفين - كه قرآن اينجا نام مىبرد - يكى از مكرها و نيرنگهايشان اين بود كه مىآمدند به له اين بتها شعار مىدادند و احساسات مردم را تهييج مىكردند : مردم !\r\n\r\n","description":"","footnote":"","page_name":" 768 ","page_number":772},
  {"content":"\r\n\r\nاين بتهاى به اين خوبى كه سالهاى زياد شما پرستش كرده‌ايد اين شخص دربارهء اينها چه مىگويد ؟ ! وَ قالوا لاتَذَرُنَّ الِهَتَكُمْ وَ لاتَذَرُنَّ وَدّاً وَ لا سُواعاً وَ لا يَغوثَ وَ يَعوقَ وَ نَسْراً . مبادا اين معبودهاى قديمى خودتان را رها كنيد ( هركدام اسمى داشته است ) .\r\nمردم هم با اينها خو گرفته بودند ؛ احساسات مردم را تهييج مىكردند .\r\nبعد باز قرآن از قول نوح مىگويد : وَ قَدْ اضَلّوا كَثيراً با همين حرفها چقدر مردم را گمراه كردند . وَ لا تَزِدِ الظّالِمينَ الّا ضَلالًا خدايا ديگر اين مردم گمراه را جز بر گمراهيشان نيفزا ؛ كه آن گمراهىِ بعد از گمراهى عكس‌العمل گمراهى اول است . بعد قرآن مىفرمايد كه اين آخرين مرحلهء كار بود : مِمّا خَطيئاتِهِمْ اغْرِقوا به موجب گناهانشان غرق شدند . فَادْخِلوا ناراً بعد از غرق شدن هم در دنياى ديگر وارد آتش شدند . فَلَمْ يَجِدوا لَهُمْ مِنْ دونِ اللَّهِ انْصاراً خدا را كه از دست داده بودند ، از غير خدا هم انصارى پيدا نكردند . يعنى آن وَدّ و سُواع و يَغوث و يَعوق و نَسر ديگر به دردشان نخورد .\r\n\r\nنفرين نوح عليه السلام\r\nاينجا قرآن آن نفرين نوح را نقل مىكند : وَ قالَ نُوحٌ رَبِّ لا تَذَرْ عَلَى الْارْضِ مِنَ الْكافِرينَ دَيّاراً پروردگارا در روى زمين از اين كافران ، ديّارى باقى نگذار ؛ چرا ؟ اينها براى خودشان هم در آينده مفيد نيستند و براى ديگران مضرند ، پس حذف كردنى هستند . عرض كرديم ، اينها به خدا ياد دادن كه نمىخواهد ، اينها را كه قرآن نقل مىكند در واقع مىخواهد بگويد كه نوح در چه زمينه‌اى نفرين كرد . معناى اين حرف اين است كه اگر پيغمبرى احتمال بدهد كه بنده‌اى بعدها هدايت خواهد شد او را از بين نمىبرد و هلاك نمىكند نه به صورت نفرين و نه به صورت كشتن . من نمىدانم اين قضيه اساساً اصل تاريخى دارد يا ندارد ولى حقيقت دارد و اگر اصل تاريخى ندارد با حقيقت منطبق است . مىگويند مالك‌اشتر نخعى به اميرالمؤمنين گفت كه شما در ليلة الحَرير يا ليلة الحِرّير ( چون مىگويند حضرت هر كسى را در آن شب مىكشت يك اللَّه اكبر مىگفت ؛ شمردند حدود پانصد نفر شد ) چيزى از ما زيادتر نكشتيد ، چطور شد ؟ فرمود : فرق من و تو اين بود كه تو هركه از آنها جلويت مىآمد مىكشتى ، من اگر در نسلهايش يك مؤمن سراغ مىداشتم نمىكشتم . من انتخاب مىكردم و تو انتخاب نمىكردى .\r\n\r\n","description":"","footnote":"","page_name":" 769 ","page_number":773},
  {"content":"\r\n\r\nامكان ندارد پيغمبر كسى را بكشد و احتمال نجات يافتن براى او در آينده باشد . نوح گفت ( سخن نوح منعكس مىشود براى اينكه سيرهء انبيا براى ما مشخص بشود ) : انَّكَ انْ تَذَرْهُمْ يُضِلّوا عِبادَكَ وَ لا يَلِدوا الّا فاجِراً كَفّاراً . خدايا ! اگر تو اينها را عذاب نكنى ديگران را گمراه مىكنند ، در نسل آينده‌شان هم آدم خوبى وجود ندارد و از اين نسل فاسدِ كثيف جز فاسق و كافرِ بسيار كافر كسى به وجود نمىآيد . آنگاه در آخر گفت : رَبِّ اغْفِرْ لى وَ لِوالِدَىَّ وَ لِمَنْ دَخَلَ بَيْتِىَ مُؤْمِناً پروردگارا مرا بيامرز ، والدين مرا بيامرز و هركسى كه با ايمان [ و 
  ] در حالى كه مؤمن است در داخل خانهء من است . نگفت : همهء فرزندان من ؛ گفت : و هركسى كه داخل خانهء من بشود و مؤمن باشد . نگفت : خدايا از بچه‌هاى من اگر از همان رديفى هستند كه فاسدند و در نسل آنها هم آدم صالحى نيست چون بچهء من هستند صرف‌نظر كن ؛ بلكه گفت : اگر از آنها در خانهء من هم كسى هست خدايا از بين ببر . وَ لِلْمُؤْمِنينَ وَ الْمُؤْمِناتِ و هر مؤمن ، هر مرد مؤمن و هر زن مؤمن را بيامرز . وَ لا تَزِدِ الظّالِمينَ الّا تَباراً و براى اين مردم ظالم ستمگر ميفزاى مگر هلاكت را .\r\n\r\n","description":"","footnote":"","page_name":" 770 ","page_number":774},
  {"content":"\r\n\r\n\r\n[ تفسير سورهء جن 
  ]\r\n\r\nتفسير سورهء جن ( 1 )\r\nبسم اللَّه الرحمن الرحيم\r\nقُلْ اوحِىَ الَىَّ ا نَّهُ اسْتَمَعَ نَفَرٌ مِنَ الْجِنِّ فَقالوا انّا سَمِعْنا قُرْ اناً عَجَباً . يَهدى الَى الرُّشْدِ فامَنّا بِهِ وَ لَنْ نُشْرِكَ بِرَبِّنا احَداً . وَ ا نَّهُ تَعالى جَدُّ رَبِّنا مَا اتَّخَذَ صاحِبَةً وَ لا وَلَداً . وَ ا نَّهُ كانَ يَقولُ سَفيهُنا عَلَى اللَّهِ شَطَطاً . وَ ا نّا ظَنَنّا انْ لَنْ تَقولَ الْانْسُ وَ الْجِنُّ عَلَى اللَّهِ كَذِباً . وَ ا نَّهُ كانَ رِجالٌ مِنَ الْانْسِ يَعوذونَ بِرِجالٍ مِنَ الْجِنِّ فَزادوهُمْ رَهَقاً « 1 » .\r\nسورهء مباركه‌اى است كه به نام « سورة الجن » خوانده مىشود . قسمتهاى اول اين سوره اشاره به جريانى است كه گروهى از جن ( نفر در اينجا يعنى گروه ) قرآن را استماع كرده‌اند و تحت تأثير قرآن قرار گرفته‌اند و با قوم خود در ميان گذاشته‌اند و قرآن مجيد اين جريان را نقل فرموده ؛ كه در سورهء مباركهء احقاف هم ما آياتى در همين زمينه داشتيم و احتمالًا هر دو جريان يكى باشد و ممكن است كه دو جريان باشد ؛ آياتى كه با اين جمله شروع مىشد : وَ اذْ صَرَفْنا الَيْكَ نَفَراً مِنَ الْجِنِّ يَسْتَمِعونَ\r\n\r\n\r\n\r\n\r\n","description":"","footnote":"\r\n( 1 ) . جن / 1 - 6 .\r\n","page_name":" 771 ","page_number":775},
  {"content":"\r\n\r\nالْقُرْ انَ « 1 » . اينجا ما بايد بحثى راجع به جن تا آن حدود كه از قرآن مجيد استنباط مىشود بكنيم . در ذيل سورهء احقاف ، ما بحثى در اين باره كرديم ، اكنون آنچه آنجا گفته‌ايم با يك مقدار مطالب اضافه عرض مىكنيم .\r\n\r\nكلمهء « جن »\r\nكلمهء جن چه لغتى است ؟ خود لغتِ جن به معنى شىءِ مستور است ، يعنى شىء نامرئى و پوشيده شده و غيرقابل رؤيت . جنين را كه جنين مىگويند به اعتبار اين است كه در شكم پنهان است و ديده نمىشود و محسوس نيست . باغ را كه عرب « جنّت » مىگويد به اعتبار كثرت درختهاست به طورى كه اين درختها فضا را مىپوشاند ؛ از آن جهت كه درخت زياد است و فضا را مىپوشاند و فضايى كه در اينجا وجود دارد ديده نمىشود ، عرب به باغ جنّت مىگويد . به سپر كه در جنگها به كار برده مىشود « جُنّه » مىگويند ، چون وسيله‌اى است كه جنگجو خودش را در وراى آن مخفى مىكند ، آن را وسيله قرار مىدهد ، در جلو خودش قرار مىدهد و خود را در پشت آن مخفى مىكند ، يعنى وسيلهء مخفى شدن .\r\nقرآن موجوداتى را ذكر كرده است كه از انسان مخفى هستند و آنها را « جن » ناميده است ولى در عين حال اينچنين نيست كه هر موجود نامرئى و نامحسوسى از نظر قرآن جن ناميده بشود ، براى اينكه ملائكه هم نامرئى و نامحسوسند ولى در عين حال قرآن به آنها كلمهء « جن » را اطلاق نمىكند ، كلمهء « مَلَك » را اطلاق مىكند ؛ خصوصيتش را عرض مىكنم .\r\n\r\nيك اشتباه\r\nدر ذيل تفسير سورهء احقاف عرض كرديم كه ما در اثر يك اشتباه - كه ريشهء آن افكارى است كه در ايران قبل از اسلام وجود داشته است - معمولًا جن و ملك را در رديف يكديگر قرار مىدهيم ، كأ نّه دو تيپ نزديك به يكديگر هستند . در شعر محتشم هم هست : « جن و ملك بر آدميان نوحه مىكنند » يا در تعبيرات ديگر فارسى ، شعرها و غير آن ، مىگوييم ديو و ملك ، يعنى به جاى كلمهء « جن » كلمهء\r\n\r\n\r\n\r\n\r\n","description":"","footnote":"\r\n( 1 ) . احقاف / 29 .\r\n","page_name":" 772 ","page_number":776},
  {"content":"\r\n\r\n« ديو » را مىآوريم . اين درست نيست ، چرا ؟\r\nيك فكر و انديشه‌اى در ايران قبل از اسلام وجود داشته است كه آنها قائل به دو نوع موجوداتى بودند كه آن موجودها در عالم خلقت تأثير و نوعى كارگزارى داشته‌اند يعنى تدبير امور به آنها واگذار بوده است ؛ از اين دو نوع يك نوع را خير مىدانستند يعنى آنها را قدرتهاى مرموز كارگزارِ در عالم كه كارشان خير رساندن به عالم است [ مىدانستند ؛ 
  ] گروه ديگر را هم از نظر قدرت و كارگزارى در رديف آنها مىشمردند ولى مىگفتند اينها گروهى هستند كه طبيعت و طينتشان بد كردن است ، طبيعت و طينت آنها اين است كه شُرور را در عالم خلق كنند و بيافرينند . آنگاه مثلًا مىگفتند باران را آن گروه نيك مىآورند زلزله را آن گروه بد . بعد در آن بالاى بالا چه خبر است ؟ در برخى دوره‌ها اصلًا معتقد بودند كه اساساً مبدأ عالم هم دوتاست ، دو مبدأ داريم ، دو خدا داريم : يك خدايى كه خداى خير است و جنودش همان فرشتگانى هستند كه خير مىرسانند و يك خداى شر داريم كه كارش شر رساندن است و جنود او نوع ديگرند كه آنها را اگر فرشته نمىگفتند ديو مىگفتند ؛ ديوان هستند كه شر به عالم مىرسانند . پس فرشته و ديو هر دو كارگزار عالم بودند با اين تفاوت كه فرشته به عقيدهء آنها كارهاى خير عالم را از طرف خداى خير تدبير مىكرد و ديو كارهاى شر عالم را از طرف آن خدايى كه در ذاتش شر رساندن است انجام مىداد ؛ و اگر گروه ديگر معتقد بودند به اينكه خداى اصلى يكى بيشتر نيست ولى مىگفتند خداى اصلى دو موجود آفريد : يك موجود خير و يك موجود شر ، و آن موجود خير است كه جنودش هم خيرند و موجود شر جنودش شرند ؛ يعنى هر دو مبدأ خير و شر ريشه‌اش به يك خداى اصلى مىرسد .\r\nبعد كه كلمهء « مَلَك » و كلمهء « جن » در قرآن آمد ، در ترجمه‌هاى فارسى مَلَك را فرشته ترجمه كردند ولى به غلط كلمهء ديو را به جاى جن گذاشتند بدون توجه به اينكه جنّى كه در قرآن آمده است با ديوى كه در قديم در ايران باستان بوده است از زمين تا آسمان متفاوت است . جنّى كه در قرآن آمده موجودى است در رديف انسان . در قرآن به فرشتگان مَلَك گفته شده . مَلَك از مادهء مُلك به معنى قدرت است ، يعنى موجوداتى كه مظاهر قدرت پروردگار هستند ، موجوداتى كه قدرت خداوند عالم در عالم به وسيلهء آنها بروز و ظهور مىكند ، آنها واقعاً كارشان باذن‌اللَّه كارگزارى عالم است ، به آنهاست كه مىشود نسبت داد و گفت ملائكه‌اى هستند كه\r\n\r\n","description":"","footnote":"","page_name":" 773 ","page_number":777},
  {"content":"\r\n\r\nعلم را و وحى را به عالم مىرسانند ، ملائكه‌اى هستند كه رزق را به عالم مىرسانند ، ملائكه‌اى هستند كه قبض ارواح مىكنند ، ملائكه‌اى هستند كه حيات به عالم مىرسانند . قبض و بسط عالم به اذن پروردگار در دست آنهاست . آن كه متصرف در كار عالم است . باران ، سيل و زلزله ، سلامت و بيمارى ، همه علىالسويّه به اذن پروردگار به وسيلهء آن موجوداتى انجام مىگيرد كه نام آنها مَلَك است و لفظ « ملك » مفهوم قدرت را مىفهماند .\r\nو اما آن موجودى كه قرآن او را « جن » مىنامد آيا كارى از قبيل كارهاى ملائكه - چه كارى كه براى بشر خير شمرده شود و چه كارى كه براى بشر زيان شمرده شود - انجام مىدهد ؟ مثلًا جن در آمدن سيل يا زلزله نقشى دارد ؟ ابداً . اصلًا در اين رديفها نيست . در قرآن هيچ جا شما نمىبينيد جن و ملك با يكديگر رديف شده باشند ؛ جن با انس رديف مىشود نه با مَلَك ؛ اين در ادبيات ماست كه جن و ملك ، ديو و فرشته در كنار يكديگر قرار مىگيرند ، در قرآن هرگز .\r\n\r\nمسألهء شيطان\r\nيكى از مسائل ، خود مسألهء ابليس و شيطان است . از ظاهر بعضى از آيات قرآن استنباط مىشود كه شيطان از ملائكه است و رانده شده است ، براى اينكه قرآن مىگويد : وَ اذْ قُلْنا لِلْمَلائِكَةِ اسْجُدوا « 1 » بعد مىگويد همه سجده كردند الّا ابليس . در آيهء ديگر مىفرمايد : كانَ مِنَ الْجِنِّ فَفَسَقَ عَنْ امْرِ رَبِّهِ « 2 » . بعضى به استناد آن آيه گفته‌اند ملكى است رانده شده ، و بعضى به استناد اين آيه گفته‌اند جن است . آنهايى كه گفته‌اند ملكى است رانده شده ، گفته‌اند چون جن يك كلمهء عامّ است ، يعنى از موجوداتى كه پوشيده و غيرمرئى هستند ؛ ابليس هم در اينجا در رديف ملائكه [ قرار گرفته است كه پوشيده و غيرمرئى هستند . 
  ] مقصودم اين بود كه جن و ملك ( ملائكه ) به طور كلى هيچ وقت در قرآن رديف يكديگر قرار نمىگيرند . تنها مسألهء شيطان است كه [ از هردو گروه شمرده شده است و 
  ] در اين مسأله احتمال بيشتر اين است كه شيطان يك حقيقت سوم است ، نه از نوع آن ملائكه است و نه از نوع جنّى\r\n\r\n\r\n\r\n\r\n","description":"","footnote":"\r\n( 1 ) . بقره / 34 .\r\n( 2 ) . كهف / 50 .\r\n","page_name":" 774 ","page_number":778},
  {"content":"\r\n\r\nكه قرآن نقل مىكند .\r\n\r\nمشخِصات جن در قرآن\r\nحال ببينيم جنّى كه قرآن نقل مىكند چه مشخِصاتى دارد . از نظر آنچه كه قرآن براى ما بيان كرده ، در خصلتها شبيه‌ترين موجودات به انسان است ؛ يعنى موجودى است كه مانند انسان بلكه مانند هر حيوانى تولد دارد ، و مانند يك حيوان و انسان مرگ دارد ، و مانند يك حيوان و انسان حشر دارد ؛ ذرّيّه دارد ، دوجنسى است و مرد و زن دارد . همهء اينها از قرآن استنباط مىشود . در ملائكه هيچ كدام از اينها نيست . ملائكه نه مردند و نه زن ، چون از اين جنس نيستند ولى دربارهء جن مثلًا در همين جا تعبيرى دارد كه : وَ ا نَّهُ كانَ رِجالٌ مِنَ الْانْسِ يَعوذونَ بِرِجالٍ مِنَ الْجِنِّ . بعلاوه يك موجودى است كه بر خلاف انسان كه اصل اولش خاك است و از خاك و گِل آفريده شده است و يك موجود خاكى است قرآن مىگويد اين موجود زنده ( جاندار است و حيات دارد ) جنس اصلش آتش است . همين‌طور كه خدا حيات را در يك مادهء خاكى خلق كرده - كه هنوز هم جزو معماهاى بزرگ عالَم علم است و حل نشده كه اولِ حيات چگونه و به چه شكل بود ولى مسلّم است كه حيات در روى زمين از خاك پيدا شده - قرآن مىگويد كه يك حيات ديگرى هم در عالم پيدا شده است ولى آن حيات ديگر از آتش به وجود آمده نه از خاك . اين يك امر تجربى نيست كه بگوييم بياييد به ما نشان بدهيد . قرآن مىگويد چنين چيزى وجود دارد . درست يك جاندار ، يك موجود ذىحيات به وجود آمده است از همين آتش معمولى ، همين عنصرى كه الآن ما به نام آتش در اين عالم مىشناسيم . عنصر آتش رسيده به جايى كه تبديل به يك موجود زنده شده است . حالا چگونه است ما نمىدانيم ، ولى هست .\r\nاينها به دليل اينكه عنصر و مبدأ اوّلىشان در خلقت با انسان متفاوت است تفاوتهايى با انسان دارند . در بعضى قسمتها ، در آنچه كه فضيلت و كمال واقعى است ، از انسان پايين‌ترند يعنى دون انسان‌اند ؛ و بعضى چيزها را از انسان بيشتر دارند كه آنها كمال واقعى شمرده نمىشود . آنچه اينها در آن از انسان پايين‌ترند اين است كه در مراحل ايمانى و معنوى [ مانند انسان نيستند . 
  ] البته مانند انسانْ مؤمن دارند غيرمؤمن دارند ؛ حتى مشرك و كافر دارند ، منكر خدا دارند ، منكر انبيا دارند ، مؤمن واقعى هم دارند . ولى افراد اينها در ايمان ، آن مراتبى را كه افراد بشر طى مىكنند طى\r\n\r\n","description":"","footnote":"","page_name":" 775 ","page_number":779},
  {"content":"\r\n\r\nنمىكنند كه مثلًا به مقام پيغمبرى برسند . در اين جهت تابع بشر هستند يعنى پيغمبرهاى بشر هادى و راهنماى آنها هستند نه اينكه از خود پيغمبرى داشته باشند .\r\nو اما به دليل اينكه عنصر اوّلى كه اينها از آن آفريده شده‌اند با عنصر خاك متفاوت است تفاوتهايى با انسان دارند . يكى همان مسألهء غيرمرئى بودن است ؛ يعنى وجود دارد ، مانند يك جسم هم وجود دارد ولى يك جسم غيرمرئى . ديگر مسألهء سرعت است . در آنها حركت وجود دارد ولى حركت را به يك سرعتى انجام مىدهند كه براى بشر غيرقابل تصور است . در يك « آن » مىتوانند اينجا باشند و در « آن » بعد در دورترين كرات عالم .\r\n\r\nآيا جسم نامحسوس وجود دارد ؟\r\nاينجا مطلبى را بايد عرض بكنم و آن اينكه فلاسفهء قديم اينچنين فكر مىكردند كه هرچه جسم است قابل احساس و ديدن است و هرچه قابل ديدن نيست جسم نيست و به اصطلاح مىگفتند مجرد از جسمانيت است . آنگاه مجبور بودند اينچنين بگويند كه جن به دليل اينكه ديده نمىشود پس بايد بگوييم جسم نيست ولى خودشان به اشكال برخورد مىكردند ، مىگفتند با برداشتهاى قرآن جور در نمىآيد چون قرآن مىگويد كه انسان را از گِل آفريديم و جن يا جان را مِنْ نارِ السَّمومِ « 1 » . بديهى است كه آتش جسم است و از جسم آفريده شده . اين بود كه اين مسأله به صورت يك مشكل باقى ماند . يا خيلى افرادْ اينها را به صورت يك موجودهاى سمبليك مىدانستند ، يعنى فكر مىكردند قرآن با اين تعبيرات نخواسته بگويد يك موجود واقعى به نام جن هست بلكه اينها را سمبل يك امور ديگر قرار داده است .\r\nولى علم امروز مسائلى طرح كرده است كه بعد از طرح اين مسائل ، براى ما هيچ ضرورتى ندارد كه دنبال اين تعبير و توجيه‌ها بياييم و بگوييم كه جن مجرد و نامحسوس است و اساساً جسم نيست . علماى امروز به اين مسأله رسيده‌اند كه ما يك نوع جسم نداريم . علماى قديم مىگفتند يك نوع جسم بيشتر وجود ندارد و آن جسم سه بعدى است ، مثل اين ميز كه سه بعد دارد : طول ، عرض ، عمق . آيا ممكن است يك موجود دو بعدى ، جوهر دو بعدى يعنى جسم دو بعدى داشته باشيم ؟\r\n\r\n\r\n\r\n\r\n","description":"","footnote":"\r\n( 1 ) . حجر / 27 .\r\n","page_name":" 776 ","page_number":780},
  {"content":"\r\n\r\nفرض نمىكردند . جسم يك بعدى چطور ؟ باز هم فرض نمىكردند . جسم چهار بعدى چطور ؟ باز هم فرض نمىشد مگر در بُعد زمانى كه فقط ملاصدرا فرض كرد .\r\nپنج بعدى و شش بعدى چطور ؟ اكنون تا چهارده بعد جلو رفته‌اند ، مىگويند ممكن است اجسامى وجود داشته باشد كه اجسام باشند و سه بعدى نباشند . اگر سه بعدى نباشد ، دو بعدى يا چهاربعدى باشد تمام احكامش فرق مىكند .\r\nمثلًا الآن اين ديوار در اينجا هست ، اگر در هم بسته باشد امكان ندارد ما از اين ديوار عبور كنيم چون ما يك موجود سه بعدى هستيم ، اين ديوار هم يك واقعيت سه بعدى است ؛ نمىتواند يك واقعيت سه بعدى از يك واقعيت سه بعدى ديگر عبور كند . اما اينها معتقدند اگر يك جسمِ دو بعدى باشد از اين ديوار عبور مىكند بدون اينكه ديوار شكافته شود . ما جسم سه بعدى هستيم و فقط موجودهاى سه بعدى را مىبينيم ؛ يعنى در همين فضايى كه الآن هستيم ، در همين كوچه و خيابان ممكن است انواع موجودهايى باشند كه با ابعاد ديگرى غير از سه بعد موجودند ولى ما چون سه بعدى هستيم و فقط سه بعدىها را مىتوانيم ببينيم آنها را نمىتوانيم ببينيم ، اما آنها واقعيت دارند .\r\nحتى مىبينيد كم‌كم اين مسائل مطرح شده است كه بعضى آثار در روى زمين وجود دارد كه هنوز نتوانسته‌اند توجيه كنند كه اين آثار كِى و چگونه به وجود آمده است ؛ مثل اهرام مصر « 1 » - كه من متأسفانه نديده‌ام و فقط شنيده‌ام - و مثل [ آثار موجود در 
  ] بعلبك و خيلى جاهاى ديگر از عجايب عالم و بالخصوص اهرام مصر كه يك صنعتى است آنقدر عجيب و خارق‌العاده كه شايد تنها بشر امروز با تكنيك امروز بتواند چنين صنعتى را به وجود بياورد . مثل اينكه يك ارتفاعى بسازند پنجاه متر ، بعد جسمى به وزن پنجاه‌تن يا بيشتر را روى آن قرار دهند . فقط تكنيك امروز قادر است چنين كارى را بكند . در چندين هزارسال پيش كه بشر دورهء توحش را طى مىكرد اين قضايا چگونه رخ داده ؟ اين يك معماست .\r\n\r\n\r\n\r\n\r\n","description":"","footnote":"\r\n( 1 )\r\n. اين را من به صورت يك احتمال و فرضيهء بعضى افراد عرض مىكنم نه اينكه بگوييد قطعاً قضيه ازهمين قبيل است .\r\n","page_name":" 777 ","page_number":781},
  {"content":"\r\n\r\n\r\nسخن هشترودى\r\nعده‌اى و از جمله محسن هشترودى - كه چند وقت پيش مُرد و يك آدمى بود كه خيلى باهوش بود و آدم درس‌خوانده و باسوادى بود ولى متأسفانه اعتياد به ترياك و هروئين و قمار و غيره چنان او را خراب كرده بود و تعادلش را از دست داده بود كه هر روز حرفى مىزد و چرندى مىگفت - نظريه‌اى دارند . از جمله حرفهايى كه او تا آخر عمرش روى آن پافشارى داشت - قبل از مردنش هم چندبار دربارهء آن سخن گفت و در روزنامه‌ها نوشتند - اين بود كه معتقد بود اهرام مصر را موجودات نامرئى از كرات ديگر آمده‌اند ساخته‌اند ؛ ساختهء بشر نيست ، ساختهء موجودات ديگرى است كه از جاى ديگر آمده‌اند .\r\nاينكه در كرات ديگر موجودات ديگر هستند يا نيستند مسأله‌اى است كه الآن مطرح است . هر روز در روزنامه‌ها مىبينيد كه قضيه را به صورت يك امر احتمالى طرح مىكنند . حال اگر باشد ، جوّ كرات ديگر با جوّ زمين متفاوت است ، درجهء حرارت آنجا با درجهء حرارت اينجا يكى نيست ، عناصرى كه در آنجا وجود دارند با عناصرى كه در اينجا وجود دارند صددرصد مشابه نيست و اگر موجودهاى زندهء ديگر در كرات ديگر وجود داشته باشد معلوم نيست كه در آنجا امكان زيست براى بشر وجود داشته باشد ، چون ما براى اين محيط و جوّ و متناسب با اين شرايط محيط ساخته شده‌ايم . مثلًا بدن ما ساخته شده است كه هميشه در حدود 37 درجه حرارت را داشته باشد . سه درجه كه بالا مىرود ، مىگوييم در تب چهل‌درجه داريم مىسوزيم ؛ و اگر درجهء حرارت بدن از يك حد معينى پايين‌تر بيايد حيات ما به خطر مىافتد . ما يك چنين موجود محدودى هستيم . بسا هست كراتى كه آتشين است و ممكن است موجودات ديگرى كه مادهء اصلى حياتشان با مادهء اصلى حيات ما فرق دارد و نوع حياتشان با نوع حيات ما فرق دارد و نوع حركتشان با نوع حركت ما فرق دارد در آن كرات باشند كه آنها در « آن » بتوانند در همهء كرات ديگر گردش كنند ، اينجا هم بيايند جاى ديگر هم بروند ، همه جا بروند و كسى آنها را نبيند .\r\nبنابراين جسم نامحسوس داريم . از نظر علم امروز يك امر مسلّمى است كه جسم نامحسوس هم مىتواند وجود داشته باشد ، چيزى جسم باشد و نامحسوس .\r\nالبته در مسألهء جسم نامحسوس يك مطلب ديگر هم عرض بكنيم .\r\n\r\n","description":"","footnote":"","page_name":" 778 ","page_number":782},
  {"content":"\r\n\r\n\r\nجسم برزخى\r\nعلماى قديم نيز در يك جاى ديگر به جسم نامحسوس برخورد كرده بودند . اين را هم باز ملاصدرا اثبات كرد و يك مقدارش را شيخ اشراق و ديگران اثبات كردند و قبل از همهء اينها در روايات اشاره به اين مطلب آمده بود و آن مسألهء جسم برزخى است . جسم برزخى خودش يك حقيقت است . الآن همين جا هركدام ما كه نشسته‌ايم جسم برزخى هم داريم ولى اكنون ما با اين چشم دنيايى نمىتوانيم ببينيم .\r\nما در يك شرايط خاصى ممكن است همان جسم برزخى خودمان را ببينيم در حالى كه جدا از جسم مادى ماست . اين افرادى كه در اثر عبادت و رياضت مىتوانند بدن مادى خود را خلع كنند و كنار بيندازند ، بعد خودش را با آن جسم برزخىاش كاملًا مىبيند ، اين بدنش را هم مىبيند .\r\nآقاى طباطبايىِ ما نقل مىكردند و در جايى نوشته‌اند كه استادشان آقاى قاضى كه مرد بسيار بزرگوارى بوده - البته به ايشان كه شاگردش بوده گفته است ؛ اين حرفها را به هركس كه نمىگويند - گفته بود يك وقتى كه خودم را در حال خلع بدن ديدم اين بدنم را نگاه كردم ، در مقابل خودم بودم ، دقت كردم ديدم كه يك خال كوچكى اينجا هست . من تا آن وقت اصلًا اين خال را نديده بودم ، يعنى در آينه كه نگاه كرده بودم به عمرم متوجه اين خال نشده بودم . در آن حال كه خودم را ديدم متوجه وجود چنين خالى - كه قدرى كمرنگ بوده - در بدن خودم شدم .\r\nالآن در مسألهء ارواح - كه امروز مسألهء مهمى در دنياست - نمىشود اينها را يك امر كوچكى گرفت . مسألهء مشاهدهء ارواح ، خودش يك حقيقتى است . در درجهء اول اولياى دين اين مطلب را گفته‌اند .\r\nاميرالمؤمنين وقتى كه به وادىالسلام نجف تشريف بردند ، خواستند اندكى بنشينند . برخى گفتند فرش بياوريد . فرمود : نه ، روى زمين مىنشينيم . بعد فرمود :\r\nشما چه مىدانيد ! الآن اينجا غلغلهء ارواح است ، شما خيال كرده‌ايد كه چيزى نيست ؟ ! خود آن ارواح وقتى كه در اين عالم ظاهر مىشوند با يك جسم ظاهر مىشوند .\r\nحتى در وقتى كه انسان در خوابْ خودش را مىبيند كه حركت مىكند ، اين اشتباه است كه بگوييم خيال مىكند ؛ آن خيال نيست . از اين نظر كه خيال مىكند همين بدن است كه حركت كرده ، خيال است . اما از نظر اينكه واقعاً يك بدنى را در\r\n\r\n","description":"","footnote":"","page_name":" 779 ","page_number":783},
  {"content":"\r\n\r\nحال تحرك مىبيند ، خيال نيست واقعيت است . خيال مىكند آن بدنى كه در حال حركت است همين بدنى است كه خوابيده ؛ در حالى كه آن بدنى كه خوابيده ، همين جا خوابيده ؛ روح با يك بدن ديگر در حال حركت است .\r\nاينقدر اين مسأله در عالم شواهد دارد كه الى ماشاءاللَّه . اولًا يك مطلبى را همين قدر كه قرآن گفت هست ما مىگوييم هست ، يعنى بهترين دليل براى ما خود قرآن است . همين‌قدر كه قرآن گفت [ جن 
  ] موجودى [ است 
  ] كه مادهء حياتى او آتش است ، و موجودى است زنده و داراى مرگ و حيات و بعث و حشر ، و موجودى است مكلّف مانند انسان ، و موجودى است كه مانند انسان افراد مؤمن و افراد غير مؤمن دارد ، و موجودى است كه زن و مرد دارد توالد و تناسل دارد ولى ديده نمىشود ، براى ما كافى است چون قرآن گفته است . ولى افرادى كه به نظرشان كمى عجيب مىآيد و حس و محسوسى هستند ، مىگويند مگر آدم چيزى را كه به چشم خودش نديده مىتواند قبول كند ؟\r\n\r\nموجود منحصر به محسوس نيست\r\nخيلى حماقت است كه انسان بگويد من فقط هرچه را به چشمم مىبينم وجودش را قبول دارم ، هرچه را نديدم چون من نمىبينم پس وجود ندارد . خيلى حرف عجيبى است ! الآن ما داراى چند حس هستيم ؟ پنج حس « 1 » : حس باصره ( ديدن ) ، شامّه ( بوييدن ) ، لامسه ( لمس كردن ) ، سامعه ( شنيدن ) ، ذائقه ( چشيدن ) . اگر ما به جاى پنج حس از اول چهار حس مىداشتيم ، لامسه و ذائقه و شامّه و سامعه داشتيم باصره نمىداشتيم ، قضاوت ما دربارهء عالم چه بود ؟ مىگفتيم عالم همين مجموع شنيدنيها و بوييدنيها و چشيدنيها و بساويدنيها يعنى لمس‌كردنىهاست . اصلًا آيا مىتوانستيم فرض كنيم كه ديدنيهايى مثل رنگ و شكل هم در عالم واقعيتى دارد ؟ امكان نداشت . ما پنج حس داريم . اين پنج حس پنج روزنه است در وجود ما كه ما با اين پنج روزنه با پنج بخش از عالم ارتباط داريم ؛ از كجا [ معلوم چنين نباشد كه 
  ] اگر به جاى پنج روزنه پنجاه روزنه ( پنجاه حس ) در وجود ما برقرار كرده بودند ، چهل و\r\n\r\n\r\n\r\n\r\n","description":"","footnote":"\r\n( 1 ) . چند حس ديگر هم گفته‌اند ؛ آنها هم حسهايى است كه خودمان مىدانيم حسهايى وجود دارد منتهاگفته‌اند نوعش جداست .\r\n","page_name":" 780 ","page_number":784},
  {"content":"\r\n\r\nپنج نوع موجودات ديگر پيدا مىكرديم مثل اين پنج نوعى كه تا حالا پيدا كرده‌ايم ؟\r\nاينكه كسى بگويد چون من فلان چيز را به چشم خودم نمىبينم وجود ندارد ، جز حماقت چيزى نيست . تازه مَلَك و همچنين جن ممكن است هركدام انواع زيادى داشته باشند . شايد هزار نوع جن وجود داشته باشد ، يعنى هزار نوع موجودهايى كه ما آنها را فقط به نام جن و پوشيده مىشناسيم . شايد آنها خودشان هزار نوع « پوشيده » باشند ؛ يعنى اگر ما يك حس داشته باشيم و يك نوع آنها را درك كنيم 999 نوع ديگرش را درك نكنيم چون 999 حس ديگر بايد داشته باشيم تا آنها را درك كنيم .\r\nاينها را كه عرض كردم براى اين است كه به اين مطلب توجه داشته باشيم كه اين حرف لااقل در امروز ديگر نبايد مطرح باشد كه هر چيزى بايد جسم باشد و هر جسمى بايد ديدنى باشد ، پس هرچه ديدنى نيست جسم نيست و هرچه جسم نيست چيز نيست و وجود ندارد پس هرچه ديدنى نيست وجود ندارد ؛ جن كه ديدنى نيست پس وجود ندارد ! اولًا هرچيزى جسم نيست ؛ اجسام ، بخشى از عالم هستى را تشكيل مىدهند . تازه هر جسمى براى بشر ديدنى نيست . براى بشر جسمهاى سه بعدى ، آن هم در يك حد معينى ، ديدنى است ؛ جسم هم اگر از يك حد معين كوچكتر باشد بشر آن را نمىبيند . ميكروبها جسمند ولى بشر آنها را نمىبيند مگر با چشم مسلّح .\r\nبنابراين ما نمىتوانيم بهانه‌اى ، نه تنها براى انكار بلكه براى شبهه نيز ، داشته باشيم . جنها موجوداتى هستند جاندار شبيه جاندارى انسان . نمىگويم جان‌اند مثل ملك . ملك را بايد گفت فقط جان است ، يعنى جاندار نيست ، جسم نيست كه جان داشته باشد ؛ ولى جن مانند انسان جاندار است ، جسم جاندار است .\r\nسؤال : مِنَ الْجِنَّةِ وَ النّاسِ چگونه تفسير مىشود ؟\r\nاستاد : مِنَ الْجِنَّةِ وَ النّاسِ را دو جور تفسير كرده‌اند . قُلْ اعوذُ بِرَبِّ النّاسِ . مَلِكِ النّاسِ . الهِ النّاسِ . مِنْ شَرِّ الْوَسْواسِ الْخَنّاسِ . الَّذى يُوَسْوِسُ فى صُدورِ النّاسِ . مِنَ الْجِنَّةِ وَ النّاسِ « 1 » . از شر وسواسهاى خنّاس ( وسواسها يعنى وسوسه‌گرها ؛ خنّاس يعنى آن وسوسه‌گرى\r\n\r\n\r\n\r\n\r\n","description":"","footnote":"\r\n( 1 ) . ناس / 1 - 6 .\r\n","page_name":" 781 ","page_number":785},
  {"content":"\r\n\r\nكه مىآيد وسوسه مىكند ، بعد مىرود پنهان مىشود ، دومرتبه ظاهر مىشود و باز پنهان مىشود ) كه در سينه‌ها و دلهاى مردم وسوسه مىكنند ، از جن و از مردم . « مِنَ الْجِنَّةِ وَ النّاسِ » عطف بيانِ چيست ؟ مىگويند عطف بيان به همان وسواس خنّاس است ؛ يعنى ما دو جور وسوسه‌گر داريم ، يك وسوسه‌گر پنهان و يك وسوسه‌گر آشكار . وسوسه‌گر آشكار انسانهاى وسوسه‌گر هستند كه اينها شياطين‌الانس‌اند .\r\nقرآن بعضى از انسانها را شيطان مىنامد : شَياطينَ الْانْسِ وَ الْجِنِّ « 1 » شيطانهاى انسى و شيطانهاى جنّى . شيطان يك معناى اعمى است كه به هر وسوسه‌گرى حتى به انسان شيطان گفته مىشود .\r\nسؤال : آيا مىتوان گفت جن يك امر سمبليك است ؟\r\nاستاد : سمبليك نه به آن معنا كه واقعيتى نباشد . يك واقعيت پوشيده است ؛ و گفتيم قرآن به خود شيطان هم به اعتبار اينكه ديده نمىشود جن مىگويد .\r\nقرآن مىفرمايد كه جن اولًا قبل از انسان در روى زمين پيدا شده ، چون در تعبير قرآن آمده است : وَ الْجانَّ خَلَقْناهُ مِنْ قَبْلُ مِنْ نارِ السَّمومِ « 2 » يعنى خلقت اينها قبل از خلقت انسان در عالم بوده است . ديگر اينكه براى اينها ذكور و اناث و توالد و تناسل هست كه از خود قرآن اجمالًا اين مطلب فهميده مىشود . سوم اينكه براى اينها مؤمن و غيرمؤمن هست ، كه از آيات بعد مطلب كاملًا فهميده مىشود . و ديگر اينكه اينها پايين‌تر از انس و تابع انس هستند يعنى مقامات و كمالات معنوى كه براى انس ( انسان ) پيدا مىشود براى جن در آن حد پيدا نمىشود ؛ آنها محكومند كه تابع انس و تابع پيغمبران باشند .\r\n\r\nاستماع قرآن توسط گروهى از جن\r\nحال اينجا قرآن اشاره مىكند كه جريانى در همان اوايل اسلام رخ داده است . پيغمبر اكرم در مكه مشغول قرائت قرآن بوده ، گروهى از جنها - كه هميشه در عالم در حال حركت هستند ولى انسان وجود آنها را احساس نمىكند - وقتى آمدند از آن نزديك\r\n\r\n\r\n\r\n\r\n","description":"","footnote":"\r\n( 1 ) . انعام / 112 .\r\n( 2 ) . حجر / 27 .\r\n","page_name":" 782 ","page_number":786},
  {"content":"\r\n\r\nعبور كنند پيغمبر را درك كرده و صدايش را شنيده‌اند . صداى قرآن را كه شنيده‌اند توقف كرده‌اند براى اينكه درست بشنوند . وقتى كه شنيده‌اند تحت تأثير عجيب قرآن قرار گرفته‌اند . بعد رفته‌اند در ميان قوم خودشان مسألهء قرآن را طرح كرده‌اند . قُلْ اوحِىَ الَىَّ ا نَّهُ اسْتَمَعَ نَفَرٌ مِنَ الْجِنِّ . حال پيغمبر از كجا مطلع شد ؟ از قرآن اينچنين فهميده مىشود كه پيغمبر مستقيماً متوجه وجود آنها نشد ، بعد به او وحى شد كه چنين جريانى رخ داد . قُلْ اوحِىَ الَىَّ ا نَّهُ اسْتَمَعَ نَفَرٌ مِنَ الْجِنِّ بگو به من چنين وحى شد كه گروهى از جن قرآن را استماع كردند . « نفر » كلمه‌اى است كه ما در فارسى به يك معناى خاص ( به معنى عدد ) به كار مىبريم ، مىگوييم يك نفر ، دو نفر ، پنج نفر ، هزار نفر . در زبان عربى نفر يعنى گروه كوچك . نفور به معناى حركت كردن است . يك گروه كوچكِ هم‌حركت ، گروه كوچكى كه با هم حركت مىكنند « نفر » گفته مىشود ، و گفته‌اند كه بين عدد 3 و عدد 5 را نفر مىگويند .\r\nقُلْ اوحِىَ الَىَّ ا نَّهُ اسْتَمَعَ نَفَرٌ مِنَ الْجِنِّ يعنى گروه كوچكى از جن ، يك گروه چند نفرى از جن قرآن را استماع كردند . بدون آنكه خود را بر پيغمبر ظاهر كنند و استفسارى از او بكنند ، بعد از استماع قرآن از آنجا گذشتند و به ميان جمع خودشان رفتند و قضيه را گزارش كردند . فَقالوا انّا سَمِعْنا قُرْ اناً عَجَباً گفتند ما يك قرآن عجيبى ، يك شىء قرائت شدهء فوق‌العاده عجيب و شگفت‌آورى شنيديم . يَهْدى الَى الرُّشْدِ كه انس و جن را به سعادت و حقيقت ، به رشد و كمالش رهنمون مىشود . فامَنّا بِهِ ما حقيقت را فهميديم ، همان‌جا هم ايمان آورديم و تصديق كرديم . وَ لَنْ نُشْرِكَ بِرَبِّنا احَداً ديگر هرگز براى پروردگار خود شريكى قائل نخواهيم شد . معلوم مىشود در ميان آنها هم شرك و توحيد وجود دارد ، درست مثل انسان . وَ ا نَّهُ تَعالى جَدُّ رَبِّنا . از قرآن درس توحيد و عظمت حق را ياد گرفتند ، گفتند متعالى و منزّه است عظمت پروردگار ما از اين نسبتهاى ناروايى كه انس يا جن به پروردگار مىدهند ( « تَعالى عَظَمَةُ رَبِّنا » عظمت پروردگار ما خيلى برتر از اين حرفهاست ) . مَا اتَّخَذَ صاحِبَةً وَ لا وَلَداً اين چيزى كه در ميان جن و انس وجود دارد يعنى جفتگيرى و فرزند داشتن ، خداى متعال منزه از آن است . پس اين نسبتها كه در انس و جن وجود دارد همه دروغ است . وَ ا نَّهُ كانَ يَقولُ سَفيهُنا عَلَى اللَّهِ شَطَطاً . حالا كه ما ايمان آورديم اقرار مىكنيم كه آن سخنان شطط و غلطى كه سُفَهاى ما به خداى متعال نسبت مىدادند همه چرند و مزخرف بوده . درست مثل گروهى انسان كه بيايند تعليماتى را ياد\r\n\r\n","description":"","footnote":"","page_name":" 783 ","page_number":787},
  {"content":"\r\n\r\nبگيرند و اين تعليمات جديد فكر اينها را دگرگون كند ، وقتى كه به مركز اصلى برگردند آن افكار گذشتهء خودشان را يك يك انكار كنند .\r\nوَ انّا ظَنَنّا انْ لَنْ تَقولَ الْانْسُ وَ الْجِنُّ عَلَى اللَّهِ كَذِباً . حرف عجيبى است ! مىگويد ما قبلًا چه موجودهاى ساده‌لوحى بوديم ! خيال مىكرديم هرچه كه در ميان جن و انس وجود دارد - يعنى هر فكر و عقيده‌اى كه وجود دارد و هر حرفى كه گفته مىشود - راست است . اگر مىگويند خدا چنين گفته است خدا چنين كرده است ، باور نمىكرديم كه بتواند اينها دروغ باشد . تازه فهميديم كه چقدر حرفهاى دروغ دربارهء خداوند در ميان انس و جن رايج بوده ؛ يعنى از اين تعليمات جديد ، تازه يك حالت انكار نسبت به معتقَدات قوم خودشان و معتقدات انس پيدا شد كه عجب ! معلوم شد چه دروغگوهايى تا حالا در ميان جن و انس وجود داشته است . وَ انّا ظَنَنّا انْ لَنْ تَقولَ الْانْسُ وَ الْجِنُّ عَلَى اللَّهِ كَذِباً ما گمان مىكرديم كه انس و جن به خدا ديگر دروغ نمىبندند ، هرچه مىگويند از آنِ خداست ، خدا چنين خواسته ، خدا چنين كرده ؛ باور مىكرديم كه راست است ؛ فهميديم چقدر دروغ وجود داشته است !\r\n\r\nكهانت و ارتباط با جن\r\nوَ ا نَّهُ كانَ رِجالٌ مِنَ الْانْسِ يَعوذونَ بِرِجالٍ مِنَ الْجِنِّ فَزادوهُمْ رَهَقاً . اشاره مىكنند به كهانت و ارتباط با جن برقرار كردن و از جن مدد گرفتن انسانها : حالا فهميديم كه گروهى از مردان انسانها به مردانى از جن پناه مىبرند و آنها را بيشتر بدبخت و تيره و گناهكار مىكنند ( عمل كهانت و جن‌گيرى و رابطه با جن برقرار كردن ) در عرب هم معمول بوده كه مىگفتند ما پناه مىبريم به رئيسِ جن ، و از اين حرفها . جن چيست كه انسان بخواهد به او پناه ببرد ؟ اصلًا ما كى هستيم ، مردان ما كى هستند كه انسانها بيايند به آنها پناه ببرند ؟ ! يعنى كسى كه بايد به او پناه برد فقط خداست ؛ به خدا بايد پناه برد از جن ، از انس ، از هر گزندى و از همه چيز ؛ در پناه آنها زندگى كردن يعنى چه ؟ !\r\n« فَزادوهُمْ رَهَقاً » دو معنى مختلف دارد در آنِ واحد كه هر دو درست است . يكى اينكه اين پناه‌گيرندگان انسى كه مىخواهند خود را در پناه آن مردان جن قرار بدهند آنها را بيشتر بدبخت مىكنند ، آن جنها را گناهكارتر مىكنند . عكسش هم درست است : وقتى كه اينها خودشان را در پناه آنها قرار مىدهند اين جنها آن انسها را بيشتر\r\n\r\n","description":"","footnote":"","page_name":" 784 ","page_number":788},
  {"content":"\r\n\r\nبدبخت و گناهكار مىكنند . دوتايى همديگر را بيشتر گناهكار و بدبخت و بيچاره مىكنند ، يعنى كارى است به زيان هر دو طرف .\r\nوَ انَّهُمْ ظَنّوا كَما ظَنَنْتُمْ انْ لَنْ يَبْعَثَ اللَّهُ احَداً . انسانهاى گمراه گمان مىكردند مثل شما گمراهان ( رو مىكند به قومش و مىگويد مثل شماگمراهان ) كه خيال مىكرديد و گمان مىبرديد كه خدا احدى را مبعوث نخواهد كرد ؛ يعنى فكر مىكرديد ديگر نبوتى نخواهد بود و پيغمبرى نخواهد آمد . چه گمان باطلى شما كرديد و چه گمان باطلى آنها كردند ! برخى « انْ لَنْ يَبْعَثَ اللَّهُ احَداً » را به مسألهء حشر مىزنند : گروهى از انسانها منكر حشر و بعث قيامت شدند ، مثل گروهى از شما ؛ آيا خيال كرده‌ايد كه همين حياتِ در دنياست و زندگى كردن و مردن و بعث و حشر و نشرى ديگر وجود ندارد ؟\r\nوَ انّا لَمَسْنَا السَّماءَ فَوَجَدْناها مُلِئَتْ حَرَساً شَديداً وَ شُهُباً . وَ انّا كُنّا نَقْعُدُ مِنْها مَقاعِدَ لِلسَّمْعِ فَمَنْ يَسْتَمِعِ الْانَ يَجِدْ لَهُ شِهاباً رَصَداً .\r\n\r\nتعبير قرآن دربارهء آسمان\r\nدر ذيل سورهء وَالصّافّات و سوره‌هاى ديگرى عرض كرديم كه قرآن دربارهء آنچه كه ما « آسمان » مىناميم تعبيرى دارد كه نه با هيئت قديم جور درمىآيد نه با هيئت جديد ؛ با هيئت قديم تباين دارد ، با هيئت جديد تباين ندارد ولى در هيئت جديد قهراً مطرح نيست از باب اينكه مسأله‌اى است ما فوق هيئت ، و آن اين است كه قرآن مىگويد : انّا زَيَّنَّا السَّماءَ الدُّنْيا بِزينَةٍ الْكَواكِبِ « 1 » يعنى ما نزديكترين آسمانها را به ستارگان زينت كرده‌ايم . يا در يك آيهء ديگر مىفرمايد : وَ لَقَدْ زَيَّنَّا السَّماءَ الدُّنْيا بِمَصابيحَ « 2 » ما نزديكترين آسمانها را به چراغها زينت كرده‌ايم ؛ يعنى تمام اين خورشيدها ، ماهها ، ستاره‌ها به نزديكترين آسمانها تعلق دارند . از نظر هيئت قديم ماه به آسمان نزديك تعلق داشت ، عطارد به آسمان دوم ، زهره به آسمان سوم ، خورشيد به آسمان چهارم ، مريخ به آسمان پنجم ، مشترى به آسمان ششم ، زحل به\r\n\r\n\r\n\r\n\r\n","description":"","footnote":"\r\n( 1 ) . صافّات / 6 .\r\n( 2 ) . ملك / 5 .\r\n","page_name":" 785 ","page_number":789},
  {"content":"\r\n\r\nآسمان هفتم و باقى ستاره‌ها همه به آسمان هشتم تعلق داشتند ، چون قائل به نُه آسمان و نُه فلك بودند .\r\n نُه كرسى فلك نهد انديشه زير پاى * تا بوسه بر ركاب قزل ارسلان زند \r\nدر هيئت جديد تا حدودى كه ستاره وجود دارد آسمان يعنى جسمى غير از ستاره‌ها وجود ندارد . فضايى است و يك عده ستارگان ، ماهها و خورشيدها . تا كهكشان هم كه برويم بلكه تا صدها كهكشان آن طرف‌تر جز ستاره چيزى وجود ندارد .\r\nحرف قرآن اين است كه تمام ستاره‌ها مانند چراغ - پيغمبر اكرم هم فرمود مثل چراغى كه آويخته باشد - در زير نزديكترين آسمانها قرار دارد . پس آن نزديكترين آسمانهايى كه قرآن مىگويد ، از دورترين ستاره‌ها دور تر است . حال آن آسمانها چه وضعى دارند ، به آنجا كه مىرسد ماده چه شكلى پيدا مىكند ، قديميها مىگفتند مادهء پنجم در آنجا وجود دارد . چهار عنصر قائل بودند ، آن را يك مادهء پنجم جدا حساب مىكردند و بالاخره مقصودشان اين بود كه يك عنصر جداگانه‌اى است ، حال هرچه مىخواهد باشد .\r\nاين موجودى كه نامش جن است و به واسطهء همان عنصر خاص خودش در « لحظه » مىتواند عالم مادى را طى كند ، با اينكه از نظر انديشه و روح پايين‌تر از انسان است ، از نظر جسم از انسان خيلى قويتر و نيرومندتر است . از قرآن استنباط مىشود كه اينها خود را تا نزديكترين آسمانها هم مىرسانند و آن آسمانها مقر ملائكه است ، به اين معنا كه ملكوتِ آن آسمانها مقر ملائكه است . اينها گاهى چون مىتوانند خودشان را تا آن افق نزديك كنند مىتوانند از يك سلسله خبرها آگاه بشوند . بعد از قضيهء بعثت حضرت رسول ، اينها ديدند يك دگرگونى در آن آسمانها پيدا شده ، يعنى نمىگذارند نزديك بشوند و اگر بخواهند نزديك بشوند اينها را با شهاب مىرانند . البته گفته‌اند كلمهء شهاب كنايه است ، يعنى با يك نيرويى اينها را مىرانند . اينها گفتند ما ديديم كه وضع در آنجا براى ما دگرگون شده ، ديگر ما را به آن نزديكيها راه نمىدهند ولى با خود فكر مىكرديم آيا شرى براى مردم زمين اراده شده است يا خيرى ؟ نمىدانستيم كه منشأ اين جريان شرى است يا خيرى ؟ حالا فهميديم كه يك خير سبب اين كار بوده است وَ انّا لَمَسْنَا السَّماءَ ما آسمان را لمس كرديم ، يافتيم او را كه پر شده است از نگهبانان و از شهابها ، يعنى براى ما ديگر\r\n\r\n","description":"","footnote":"","page_name":" 786 ","page_number":790},
  {"content":"\r\n\r\nامكان نزديكى در آنجا نيست .\r\nوَ انّا كُنّا نَقْعُدُ مِنْها مَقاعِدَ لِلسَّمْعِ ما قبلًا آن نزديكيها مىنشستيم و استراق سمع مىكرديم يعنى از جريانها به نحوى آگاه مىشديم اما فَمَنْ يَسْتَمِعِ الْانَ يَجِدْ لَهُ شِهاباً رَصَداً حالا اگر كسى بخواهد در مقام استماع بر بيايد با شهابى كه در كمين است او را مىرانند . وَ انّا لا نَدْرى ا شَرٌّ اريدَ بِمَنْ فِى الْارْضِ امْ ارادَ بِهِمْ رَبُّهُمْ رَشَداً نمىدانيم - يعنى نمىدانستيم و حالا فهميديم قضيه چيست - كه آيا اين جريان از شرى براى مردم حكايت مىكند يا از خيرى . و صلّى اللَّه على محمّد و آله الطاهرين .\r\n\r\n","description":"","footnote":"","page_name":" 787 ","page_number":791},
  {"content":"\r\n\r\n\r\nتفسير سورهء جن ( 2 )\r\nاعوذ باللَّه من الشيطان الرجيم\r\nوَ انّا مِنَّا الصّالِحونَ وَ مِنّا دونَ ذلِكَ كُنّا طَرائِقَ قِدَداً . وَ انّا ظَنَنّا انْ لَنْ نُعْجِزَ اللَّهَ فِى الْارْضِ وَ لَنْ نُعْجِزَهُ هَرَباً . وَ انّا لَمّا سَمِعْنَا الْهُدى امَنّا بِهِ فَمَنْ يُؤْمِنْ بِرَبِّهِ فَلايَخافُ بَخْساً وَ لا رَهَقاً . وَ انّا مِنَّا الْمُسْلِمونَ وَ مِنَّا الْقاسِطونَ فَمَنْ اسْلَمَ فَاولئِكَ تَحَرَّوْا رَشَداً . وَ امَّا الْقاسِطونَ فَكانوا لِجَهَنَّمَ حَطَباً . وَ الَّوِ اسْتَقاموا عَلَى الطَّريقَةِ لَاسْقَيْناهُمْ ماءً غَدَقاً . لِنَفْتِنَهُمْ فيهِ وَ مَنْ يُعْرِضْ عَنْ ذِكْرِ رَبِّهِ يَسْلُكْهُ عَذاباً صَعَداً « 1 » .\r\nدر سورهء مباركهء قُلْ اوحِىَ الَىَّ بوديم كه به نام « سورة الجن » معروف است و قسمتى در هفتهء گذشته راجع به جن بحث كرديم . نكته‌اى را در جلسهء پيش نگفتيم و حالا عرض مىكنيم و آن اين است : جريانى كه قرآن مجيد نقل فرموده است كه گروهى از جن قرآن را استماع كردند بعد رفتند در ميان جمع خود مسأله را بازگو كردند و آنچه كه در بين آنها گذشته است ، همه را به اين صورت نقل مىكند كه : قُلْ اوحِىَ الَىَّ ا نَّهُ\r\n\r\n\r\n\r\n\r\n","description":"","footnote":"\r\n( 1 ) . جن / 11 - 17 .\r\n","page_name":" 788 ","page_number":792},
  {"content":"\r\n\r\nاسْتَمَعَ نَفَرٌ مِنَ الْجِنِّ فَقالوا انّا سَمِعْنا قُرْ اناً عَجَباً . . . اين نكتهء خيلى جالب توجهى است يعنى منشأ يك تفكر در انسان مىشود . مىفرمايد : اى پيغمبر ! به مردم بگو اين‌جور به من وحى شده است كه چنين جريانى پيش آمده ، يعنى پيغمبر از طريق وحى اين جريان را بازگو مىكند نه از طريق مستقيم ؛ نمىگويد گروهى از جن پيش من آمدند ، اينچنين گفتند و من چنين گفتم ؛ مىگويد به من وحى شده كه چنين جريانى رخ داده است ؛ گروه اندكى از آنها آمده‌اند و استماع قرآن كرده‌اند و بعد رفته‌اند در ميان خود چنين سخنانى گفته‌اند ؛ يعنى از نظر پيغمبر وقتى كه جريان واقع شده است به صورت مباشر نبوده است ، كه پيغمبر از طريق وحى از جريان آگاه مىشود . در يك جاى ديگر قرآن هم كه يا اشاره به همين جريان است يا به جريانى مشابه آن ، عيناً همين‌طور ذكر شده است . قبلًا در سورهء احقاف خوانديم :\r\nوَ اذْ صَرَفْنا الَيْكَ نَفَراً مِنَ الْجِنِّ يَسْتَمِعونَ الْقُرْ انَ فَلَمّا حَضَروهُ قالوا انْصِتوا فَلَمّا قُضِىَ وَلَّوْا الى قَوْمِهِمْ مُنْذِرينَ . قالوا يا قَوْمَنا انّا سَمِعْنا كِتاباً انْزِلَ مِنْ بَعْدِ موسى مُصَدِّقاً لِما بَيْنَ يَدَيْهِ يَهْدى الَى الْحَقِّ وَ الى طَريقٍ مُسْتَقيمٍ . يا قَوْمَنا اجيبوا داعِىَ اللَّهِ وَ امِنوا بِهِ يَغْفِرْ لَكُمْ مِنْ ذُنوبِكُمْ وَ يُجِرْكُمْ مِنْ عَذابٍ اليمٍ « 1 » .\r\nدر آنجا هم قضيه به همين شكل بازگو شده است ، چرا ؟ چون قضيه به شكل ديگرى نبوده است و قهراً به شكل ديگرى بازگو نشده است .\r\nحال وقتى كه بناست اين گروهِ مخلوق هم مانند گروه انسانها مكلّف و موظّف باشند و تكليف و مسؤوليت داشته باشند و شريعت براى آنها هم باشد چرا اين برخورد يك برخورد مستقيم نبوده است كه بيايند در حضور پيغمبر ، او هم آنها را شهود كند و مستقيم با آنها مشافهه و مكالمه نمايد ؟ چرا قضيه به شكلى بوده كه گويى در غياب پيغمبر صورت گرفته است كه بعد پيغمبر مىگويد به من وحى شد كه چنين جريانى رخ داد ؟\r\nمن حدس مىزنم اين امر براى آن است كه جن يك موجود منحطتر از انسان\r\n\r\n\r\n\r\n\r\n","description":"","footnote":"\r\n( 1 ) . احقاف / 29 - 31 .\r\n","page_name":" 789 ","page_number":793},
  {"content":"\r\n\r\nاست يعنى از نظر كمالاتِ مرتبهء تكاملى در يك حد پايين‌تر و منحطتر از انسان است و انسان از او خيلى برتر و بالاتر است . نه تنها با ملك قابل مقايسه نيست از آن نظر كه كار ملك نوعى كار است و كار اينها نوع ديگر و آنها در مرتبه و مقامى هستند كه اصلًا به جن ارتباط پيدا نمىكند ، بلكه يك مخلوقى است از نظر درجهء تكاملى بين حيوان و انسان .\r\n\r\nبدى ارتباط انسان با جن\r\nنكته‌اى كه مىخواهم عرض كنم اين است : به طور مسلّم عده‌اى از انسانها - و البته انسانهاى معدودى - هستند كه مىتوانند ارتباط با جن پيدا كنند . اين يك حقيقت است . البته نمىخواهم بگويم هر كسى كه چنين ادعايى مىكند حرفش درست است .\r\nبه ندرت انسانهايى پيدا مىشوند كه مىتوانند ارتباط با جن پيدا كنند . ولى كسانى كه به جنبه‌هاى معنوى انسان مىانديشند اين كار را كار غلط و بدى مىدانند و معتقدند كه روح انسان را خراب و فاسد مىكند ؛ نه تنها براى انسان كمالى شمرده نمىشود ، بدتر انسان را خراب مىكند . اين‌جور ادعا مىكنند كه معاشرت با جن در روح انسان آن اثرى را مىگذارد كه معاشرت با انسانهاى پست منحطِ كوتاه‌فكرِ گرفتار به يك نوع آلودگيها . چگونه اگر انسان با آنها معاشرت داشته باشد روحش را پست و منحط مىكند ؟\r\nاز همين آيات مىتوانيم يك نوع دستورالعملى بگيريم كه در عين اينكه چنين مخلوقى در عالم وجود دارد و بهترين دليلش همان است كه قرآن از وجود اين مخلوق خبر داده است ، انسانها هيچ وقت دنبال اين كار نروند كه با اين مخلوق ارتباطى برقرار كنند . حتى وقتى كه آنها آمدند از قرآن آگاه شدند ، بدون ارتباط مستقيم با شخص پيغمبر بوده و شخص پيغمبر با اينها ارتباط مستقيم نگرفت يعنى خدا نخواست كه پيغمبر ارتباط مستقيم با آنها بگيرد و بيايند حرفى بزنند . نه اينكه بخواهم بگويم امرِ نشدنى است ، ولى خداوند نخواسته به اين شكل باشد . آنها آمده‌اند ، از موضوع هم آگاه شده‌اند ، بدون آنكه ارتباط مستقيمى با پيغمبر بگيرند رفته‌اند در ميان جمع خودشان قضايا را در ميان گذاشته‌اند . و لذا قرآن مىگويد :\r\nقُلْ . . . به آنها بگو به من وحى شده كه چنين جريانى رخ داده است ؛ نه اينكه بگويد آنها آمدند پيش من ، من چنين گفتم و آنها چنين گفتند ؛ بلكه آنها آمده‌اند و رفته‌اند ،\r\n\r\n","description":"","footnote":"","page_name":" 790 ","page_number":794},
  {"content":"\r\n\r\nكارشان گذشته و تمام شده ، بعد به من وحى شد كه چنين جريانى رخ داد .\r\nحال قرآن آن جريانهايى را كه در ميان آنها رخ داده است و آنها در ميان خود بازگو كرده‌اند ، از آن جهت كه خيلى شباهت دارد به آنچه در ميان بشر رخ مىدهد ، بازگو كرده است .\r\n\r\nصالح و ناصالح در جن\r\nآن گروه بعد از آنكه ايمان آوردند ، با قوم خودشان اينچنين گفتند : وَ انّا مِنَّا الصّالِحونَ وَ مِنّا دونَ ذلِكَ كُنّا طَرائِقَ قِدَداً يعنى برخى از ما صالح و شايسته هستيم و برخى ديگر اينچنين نيستيم غير اين هستيم و تازه غير اين هم [ كه هستيم 
  ] يك‌جور نيستيم ، طرائق و راههاى مختلف هستيم . اين مطلب چيست ؟ عين همان جريانى كه در بشر وجود دارد - چون در بشر به حكم همان اختيار و آزادى و مكلّف بودن اين جريانها به وجود مىآيد - در ميان آنها هم به وجود آمده . حيوان طرائق نيست ، طريقه است ؛ يعنى هر نوع حيوانى چون به حكم غريزه كار مىكند يك راه و روش مخصوص دارد و لهذا همهء افراد حيوانها از يك خصلت خاص به نحو شبيه يكديگر برخوردار هستند . مثلًا همهء گربه‌هاى دنيا يك جور خصلت دارند ، همهء سگهاى دنيا يك جور خصلت دارند ، همهء گوسفندها يك جور ، همهء اسبها يك جور ؛ چون كارشان به حكم غريزه است ، يعنى كارى كه مىكنند كارى است كه خلقت در جلو راه آنها گذاشته است و نوعى اجبار در كارشان هست . ولى انسان اين طور نيست ؛ انسانها اولًا تقسيم مىشوند به انسانهاى صالح و شايسته كه راه صحيح زندگى را پيش گرفته‌اند و انسانهاى ناصالح كه راه صحيح را پيش نگرفته‌اند . تازه انسانهاى ناصالح هم يك راه نرفته‌اند هر گروهشان يك راهى رفته‌اند .\r\nدر اين جهت ، جنها هم مانند ما هستند ؛ چون مانند ما هستند قرآن اين حرفى را كه در ميان آنها بازگو شده است نقل مىكند كه گفت : وَ انّا مِنَّا الصّالِحونَ بعضى از ما صالحان هستيم وَ مِنّا دونَ ذلِكَ بعضى از ما غير اين هستيم يعنى صالح نيستيم ؛ ولى آنهايى هم كه غير اين هستيم يك گروه نيستيم ، گروههاى متعدد [ هستيم . 
  ] كُنّا طَرائِقَ قِدَداً ما طريقه‌ها و راههاى مختلف هستيم و قسمت قسمت ، متفرق ، متشتت .\r\n\r\n","description":"","footnote":"","page_name":" 791 ","page_number":795},
  {"content":"\r\n\r\n\r\nتمثيل پيغمبر اكرم\r\nنكته‌اى كه در اينجا هست اين است كه راه راست يكى است ، راه كج متعدد . اهل حق هميشه در عالم يك گروهند و مشابه يكديگر ولى اهل باطل گروهها هستند و غير مشابه با يكديگر . چه مثل خوبى پيغمبر اكرم ذكر كرده است ! يك وقت اصحاب در جلسه‌اى نشسته بودند ؛ ديدند پيغمبر روى زمين همين‌طور خط مىكشد . اول نقطه‌اى را در نظر گرفت . بعد ، از آنجا كه نشسته بود يك خط مستقيم به سوى آن نقطه كشيد . آنگاه خطهايى منحنى - يا اگر مستقيم هم بود غير موازى با آن خط - كشيد ؛ يك عده از اين طرف كشيد يك عده از آن طرف . بعد آن خط وسط را كه خط مستقيم بود نشان داد و فرمود : راه ما يعنى همين و يكى هم بيشتر نيست و اما راههايى كه به اين مقصد منتهى نمىشود و راه ما نيست متعدد است ، از اين طرف بخواهى به روى صدها راه است ، از آن طرف هم بخواهى به روى صدها راه است .\r\nاين است كه اينجا نگفت كه صالحين هم طرائق هستند ؛ صالحون يك طريقه بيشتر نيستند . [ آن فرد جن گفت 
  ] بعضىمان غيرصالحند . غيرصالح هم يك گروه نيستند ، گروههاى مختلف هستند .\r\nوَ انّا ظَنَنّا انْ لَنْ نُعْجِزَ اللَّهَ فِى الْارْضِ وَ لَنْ نُعْجِزَهُ هَرَباً . « ظن » در زبان عربى به معنى « گمان » به كار برده مىشود و به معنى « يقين » هم به كار برده مىشود . در قرآن به هر دو معنا به كار برده شده ؛ اينجا به معنى يقين به كار برده شده است . وَ انّا ظَنَنّا ما حالا چنين فكر مىكنيم ، ديگر رسيده‌ايم به اين حقيقت كه راه حق لا بُدَّ مِنْه است ؛ يعنى انسان نمىتواند خود را به ساحل نجات برساند بدون آنكه راه حق را پيش بگيرد كه در واقع خدا را مجبور و عاجز كند . ما فهميديم « لا مَفَرَّ مِنْكَ الّا الَيْكَ » مفرّى از خدا جز به سوى خدا نيست ؛ به اين يقين رسيديم انْ لَنْ نُعْجِزَ اللَّهَ فِى الْارْضِ ما نمىتوانيم خدا را عاجز و بيچاره كنيم . مقصود اين است كه ما نمىتوانيم راه او را نرويم و در عين حال به هدف و مقصد خودمان برسيم ؛ يعنى علىرغم راهى كه خدا معين كرده است راه ديگرى برويم و در عين حال به نتيجه برسيم . اين معنايش لغو كردن راه خدا و غلبه كردن بر خداست . فهميديم اينها همه خيال است .\r\nاين امر نظير آن چيزى است كه در ميان ما انسانها هم رخ مىدهد كه وقتى مىبينيم راه خدا دشوارى دارد مىآييم به خيال خودمان يك راه ديگرى خلق مىكنيم ؛ بعد اگر آن راه را به خودمان نسبت بدهيم كسى از ما قبول نمىكند ،\r\n\r\n","description":"","footnote":"","page_name":" 792 ","page_number":796},
  {"content":"\r\n\r\nمىگوييم كه راه خدا يك راه سختى است ولى راه امام حسين از راه خدا آسانتر است ، ما به جاى اينكه راه خدا را برويم راه امام حسين را مىرويم ؛ به جاى اينكه تكليفهاى خدا را انجام بدهيم يك سينهء سه ضربه مىزنيم همهء كارها را درست مىكنيم ؛ غافل از اينكه امام حسين كه راهى غير از راه خدا ندارد . اگر چنين حرفى راست باشد نُعْجِزَ اللَّه است يعنى خدا را بيچاره و ناتوان كرده‌ايم . اين راههاى فرار شرعى ، راههاى حيلهء شرعى كه ما در مسائل به كار مىبريم ، به خيال خودمان اگر اينها درست باشد ما خدا را بيچاره كرده‌ايم . ولى خدا كه بيچاره نمىشود . پس اينهايى كه ما خيال مىكنيم غلط است .\r\n\r\nتوريه\r\nمن بعضى اشخاص واقعاً متدين را مىبينم كه هميشه دروغ مىگويند و هميشه هم توريه مىكنند ؛ يعنى هيچ وقت واقعاً نمىخواهد يك حرفى بزند كه قصدش هم دروغ گفتن باشد و به نيت دروغ بگويد . دروغ مىگويد ولى به صورت توريه . استاد هم شده و آنچنان در توريه كردن استاد است كه مطلب را به گونه‌اى مىگويد كه شما يك چيزى مىفهميد ، اگر روزى بفهميد قضيه اين جور نبوده و به او بگوييد چرا گفتى ، مىگويد من قصدم از اين جمله مطلب ديگرى بود ؛ يعنى مطلب را يك جور مىگويد ، به قلبش خطور مىدهد كه مقصود چيز ديگر است ؛ ولى طرف ظاهر لفظ را مىفهمد . براى طرف فرق نمىكند كه شما به اين قصد بگوييد يا به قصد ديگرى ؛ به هر حال او گمراه مىشود . چرا نبايد دروغ گفت ؟ براى اينكه مردم گمراه مىشوند .\r\nتوريه در جايى است كه دروغ گفتن واجب است ، يعنى اگر راست بگوييد از اين راست فتنهء بزرگ برمىخيزد ؛ آنوقت مجبوريد دروغ بگوييد براى اينكه جلو فتنهء بزرگى را بگيريد .\r\nمثال معروفى ذكر مىكنند : فرض كنيد يك آدم ديوانه يا شبه‌ديوانه‌اى به شخصى حمله كرده و واقعاً هرجا گيرش بيايد با آلت قتّاله تكه‌تكه‌اش مىكند . آن شخص فرار مىكند ، خودش را در منزل شما مىاندازد و در اتاقى مخفى مىشود . بعد او با همان آلت قتّاله مىرسد و مىگويد كه او در اين خانه است يا نه ؟ اگر راست را بگوييد مىآيد خون ناحقى را مىريزد . خدمت به هر دو نفر ( آن كسى كه قصد قتل دارد و آن ديگرى ) و خدمت به جامعهء مسلمين اين است كه انسان بگويد نه . اما\r\n\r\n","description":"","footnote":"","page_name":" 793 ","page_number":797},
  {"content":"\r\n\r\nاينجا مىگويند توريه كن . تو مجبورى بگويى نه ، ولى براى اينكه روحت به دروغ گفتن عادت نكند و آلوده به خيال دروغ نشود ، در اين يك مورد استثنايى - كه در عمر يك يا دو بار ممكن است براى انسان پيش بيايد - مثلًا وقتى مىگويد كه آيا تو او را ديدى ، بگو نه ؛ مقصود اين است كه ديروز نديدم . در دلت آن را خطور بده و لفظت را چنين بگو براى اينكه روحت عادت به انحراف نكند ؛ در كجا ؟ در جايى كه مجبورى خلاف بگويى ، يعنى در جايى كه از راستى فتنه برمىخيزد ؛ نه اينكه انسان در هر موردى كه منافع خودش اقتضا مىكند دروغ بگويد به شكل توريه ، يعنى مطلبى را بگويد كه طرف از لفظ يك مطلب مىفهمد و او در دلش چيز ديگرى را خطور مىدهد . آن همان دروغ است و با دروغ فرق نمىكند .\r\nاگر توريه در شكلى كه بعضى از مردم عمل مىكنند - نه در آن موردى كه من گفتم - راست [ و درست 
  ] باشد ما خدا را بيچاره كرده‌ايم يعنى كار خودمان را كرده‌ايم ، از قانون هم فرار كرده‌ايم .\r\nاگر اين رباهايى كه ما مىخوريم و شكل شرعى به آن مىدهيم واقعاً درست باشد خدا و قرآن را بيچاره كرده‌ايم . اين‌همه حرفهايى كه قرآن راجع به ربا گفته است : لاتَظْلِمونَ وَ لاتُظْلَمونَ « 1 » و . . . اگر اين قضايا با اين كلاههاى شرعى درست‌شدنى باشد ما خدا را خوب بيچاره كرده‌ايم ؛ يعنى بر خلاف آنچه كه او مىخواسته نشود ، راه برايش پيدا و كار خودمان را كرده‌ايم ، حرف هم نتوانسته به ما بزند ؛ اين به معناى بيچاره شدن خداست . ولى خدا را نمىشود بيچاره كرد ، سر خدا هم نمىشود كلاه گذاشت . وَ انّا ظَنَنّا انْ لَنْ نُعْجِزَ اللَّهَ فِى الْارْضِ . روح قضيه برمىگردد به اينكه ديگر يقين كرديم كه سر خدا نمىشود كلاه گذاشت ؛ يعنى اى بشر ! شما هم مثل اينها گاهى مىخواهيد سر خدا كلاه بگذاريد ، بدانيد كه سر خدا نمىشود كلاه گذاشت .\r\nوَ لَنْ نُعْجِزَهُ هَرَباً همچنين نمىتوانيم با فرار بيچاره‌اش كنيم ، از قانون خدا فرار كنيم كه اساساً مصداق آن نباشيم . مثل اينكه انسان مىداند كه اگر فلان چيز را ببيند برايش تكليف ايجاد مىشود ؛ مىگويد اگر من فلان موضوع را ببينم و نكنم كه خلاف شرع است ؛ چشمانم را مىبندم كه نبينم . با اين « چشمانم را ببندم تا نبينم » ديگر من فرار كردم و تكليف ندارم چون من چشمهايم را بستم كه اصلًا نبينم .\r\n\r\n\r\n\r\n\r\n","description":"","footnote":"\r\n( 1 )\r\n. بقره / 279 .\r\n","page_name":" 794 ","page_number":798},
  {"content":"\r\n\r\nيك وقتى با يكى از دوستان داشتيم در خيابان مىگذشتيم ؛ تابلوهايى را ديدم كه علائمى در آنها بود . من به او گفتم اينكه مىبينى تمام خيابانها را پر كرده‌اند از اينكه فلان چيز در 9 اسفند 9 درصد ، در 29 اسفند 19 درصد و . . . حقه‌بازىهايى است كه عده‌اى اين كار را مىكنند براى اينكه عدد 9 را زياد به كار ببرند . عدد 9 با عدد 8 از نظر ما فرق نمىكند ولى يك گروهى هستند كه مىدانيد عدد 9 شعارشان است ، بعد به يك عده خارجى مىگويند ببينيد ! تمام ايران تابع شعار ما هستند . و هر سال هم اين كار تكرار مىشود . نگاهى كرد و گفت : بهتر است اينها را براى من نگوييد ، براى انسان تكليف زياد مىشود ! يعنى چه نگوييد ؟ ! « نگوييد تكليف زياد مىشود » همان نُعْجِزَ اللَّهَ هَرَباً است ؛ يعنى با فرار خدا را بيچاره مىكنيم ، نمىگذاريم برايمان تكليف درست بشود . ولى اين جور نمىشود [ از تكليف فرار كرد و خدا را بيچاره كرد . 
  ]\r\n\r\nايمان ، ما فوق همهء امور\r\nوَ انّا لَمّا سَمِعْنَا الْهُدى امَنّا بِهِ . به قومشان مىگويند ما وقتى كه هدايت را شنيديم - مقصود قرآن است : بانگ قرآن را كه شنيديم - ايمان آورديم ، معطل كسى نشديم ؛ چون شنيديم ايمان آورديم . كأ نّه مىخواهند به آنها جواب بدهند [ در مقابل اين اعتراض 
  ] كه اين چه كارى است ! شما ، گروهى جزء جمع ما ، رفتيد آنجا قرآن را شنيديد ؛ مىخواستيد اول بياييد اينجا با ما در ميان بگذاريد ، با همديگر مشورت كنيم ، اگر بناست ايمان بياوريم همه با هم ايمان بياوريم و اگر بناست ايمان نياوريم همه با هم ايمان نياوريم ؛ اين چه كارى بود كه شما كرديد ، رفتيد ايمان آورديد ؟\r\nجواب دادند كه مسألهء ايمان به پروردگار مطرح است . رابطهء ما با پروردگار قويتر است از رابطهء ما با شما . انسان وقتى كه پروردگار خودش را بشناسد فوراً بايد ايمان بياورد . اينجا ديگر جاى مشورت كردن نيست .\r\nداستان معروف حضرت امير است كه ايشان طفل ده ساله بودند كه پيغمبر اكرم به رسالت مبعوث شدند و وقتى كه به منزل آمدند رسالت خودشان را اعلام كردند .\r\nاول كسى كه ايمان آورد ، از زنها خديجه بود و از مردها على عليه السلام كه در خانهء پيغمبر بود ، يك بچهء ده ساله و حداكثر گفته‌اند دوازده ساله . بچهء ده ساله هركارى را با اجازهء پدر مىكند . بعضى به او رسيدند و گفتند : على ! تو از پدرت اجازه گرفتى كه به\r\n\r\n","description":"","footnote":"","page_name":" 795 ","page_number":799},
  {"content":"\r\n\r\nپيغمبر ايمان آوردى ؟ گفت : آيا خدا وقتى كه مىخواست مرا خلق كند با پدرم مشورت كرد و من را خلق كرد كه من حالا خواستم به خدا ايمان بياورم با پدرم مشورت كنم ؟ يعنى رابطهء يك انسان با خدا از رابطه‌اش با هركس ديگر نزديكتر و قويتر است . گيرم مشورت مىكردم و پدرم مىگفت : نه ، [ آيا بايد حرف او را گوش مىكردم ؟ 
  ]\r\nاينها هم گفتند : وَ انّا لَمّا سَمِعْنَا الْهُدى امَنّا بِهِ ما به صرف اينكه شنيديم منتظر كسى نشديم و ايمان آورديم . فَمَنْ يُؤْمِنْ بِرَبِّهِ هركسى كه به پروردگار و خالق و پرورش‌دهندهء خود ، آن ذاتى كه از هر ذات ديگر به او نزديكتر است ، ايمان بياورد فَلا يَخافُ بَخْساً وَ لا رَهَقاً . ( بَخس يعنى نقص و كاستى . ارهاق يعنى فرا گرفتن ؛ مقصود مسلط شدن يك امر مكروه و نامطلوب است . ) كسى كه به خداى خودش ايمان بياورد و پيوندش را با پروردگار خود محكم كند هيچ بيمى از كاستى و پيش آمدن كارهاى سخت و نامطلوب ندارد ؛ يعنى وقتى كه پاى ايمان به خدا به ميان بيايد ديگر هيچ مسأله‌اى براى ما مطرح نيست .\r\nحال چرا قرآن اين مطلب را بازگو مىكند ؟ براى اين است كه انسان هم ياد بگيرد : اى انسانها ! شما از اين گروه - ولو اينكه در درجهء پايين‌تر هستند - ياد بگيريد كه مسألهء ايمان ما فوق همهء مسائل ديگر است .\r\nوَ انّا مِنَّا الْمُسْلِمونَ وَ مِنَّا الْقاسِطونَ ما هم حالا دو دسته شديم ( « ما » در اينجا يعنى نه تنها اين گروه بلكه عموم اين جمع جن ؛ قبلًا هم فرمود : وَ انّا مِنَّا الصّالِحونَ وَ مِنّا دونَ ذلِكَ ) بعضى از ما مسلميم و بعضى قاسط .\r\n\r\nمعنى مسلم\r\nمكرر گفته‌ايم مسلم در قرآن به معناى كسى نيست كه فقط اسلام ظاهرى داشته باشد ، صرف اينكه شهادتين را بگويد و اقرار به شهادتين بكند ؛ يك معناى بالاترى دارد ؛ يعنى اقرار شهادتين علامت و اظهار ورود در اسلام است . مثل شناسنامه گرفتن . وقتى انسان شهادتين را مىگويد معنايش اين است كه من از اين ساعت جزء شما مسلمين هستم ، شناسنامهء اسلامى گرفتم . ولى گفتن شهادتين كه خودِ اسلام نيست . خود اسلام حقيقتش چيست ؟ اميرالمؤمنين تعريف كرد و اين آيه\r\n\r\n","description":"","footnote":"","page_name":" 796 ","page_number":800},
  {"content":"\r\n\r\nمطابق آن تعريف است : الْاسْلامُ هُوَ التَّسْليمُ « 1 » اسلام يعنى اطاعت امر حق ، تسليم امر خدا بودن . به هر درجه كه انسان مطيع امر خدا باشد مسلم است و به هر درجه نباشد كافر است .\r\nپس اسلام به قول فلاسفه تشكيك‌بردار است يعنى درجه‌بندى مىشود . ما افرادى داريم كه صددرصد مسلمند يعنى صددرصد تسليم امر پروردگارند و در هر موضوعى آنچه را كه خدا بخواهد همان را مىخواهند . اين را مىگوييم مسلمان صددرصد . ممكن است يك مسلمانى باشد نود درصد مسلم است ده درصد ديگر عاصى است ، نود درصد مطيع و تسليم است ده درصد ديگر متمرد . اين يك مسلمان نود درصد است . ممكن است يكى هشتاد درصد يا پنجاه درصد مسلم باشد ؛ يكى هم ممكن است دو درصد مسلم باشد . پس اين جور نيست كه هركس اسمش « مسلمان » بود و شهادتين گفت ، ديگر همه در يك درجه مسلم هستيم .\r\nمِنَّا الْمُسْلِمونَ بعضى از ما مسلم و مطيع امر پروردگاريم وَ مِنَّا الْقاسِطونَ و گروهى از ما قاسط هستيم . قاسط به معناى منحرف و عدول‌كننده است . فَمَنْ اسْلَمَ فَاولئِكَ تَحَرَّوْا رَشَداً اما گروهى كه اسلام را اختيار كرده‌اند ، تسليم امر پروردگار هستند و امر پروردگار را اطاعت مىكنند و به كار مىبندند ، آنها راه رشد و هدايت و كمال خودشان را جستجو كرده‌اند . وَ امَّا الْقاسِطونَ فَكانوا لِجَهَنَّمَ حَطَباً اما قاسطها يعنى منحرفان هيزم جهنم هستند .\r\n\r\nمعنى كلمهء « قاسط »\r\nدر زبان عربى بعضى كلمات هست كه داراى دو معنى متضاد است ، به اين معنا كه گاهى يك كلمه اگر با يكى از حروف جارّه - به اصطلاح ادبا - استعمال بشود يك معنا مىدهد ، با حرف ديگر از حروف جارّه معنى ضدش را مىدهد . مثلًا كلمهء زهد .\r\nيك وقت ما مىگوييم زَهِدَ الَيه ، يك وقت مىگوييم زَهِدَ عَنْهُ . اگر بگوييم زَهِدَ عَنْهُ يعنى بىرغبت به آن چيز شد ، اعراض كرد از آن چيز . اگر بگوييم زَهِدَ الَيه يعنى\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، حكمت 125 .\r\n","page_name":" 797 ","page_number":801},
  {"content":"\r\n\r\nرغبت پيدا كرد به آن چيز و رو آورد به آن . اگر با « عنه » به كار برده شود معنايش بىرغبتى و اعراض است ، با « اليه » به كار برده شود معنى آن رغبت و توجه است .\r\nهمچنين لغت « عدل » دو معنى متضاد دارد . اگر با كلمهء « عنه » به كار برده شود معنايش عدول است . گاهى به طور شوخى مىگويند فلان كس عادل است . بعد مىگوييد چطور به اين آدم مىگوييد عادل است ؟ مىگويد مقصودم اين است كه عادلٌ عن الحق ، يعنى عدول كرده از حق ؛ چون عادل گاهى به معنى عدول‌كننده از حق مىآيد ؛ در صورتى كه در معناى ديگر ، عادل يعنى كسى كه استقرار پيدا كرده بر حد وسط و اعتدال . پس گاهى به معنى اعتدال مىآيد گاهى به معنى عدول .\r\nكلمهء قسط و قاسط هم همين‌طور است . خود قسط يعنى بهره ، سهم ، نصيب . اگر گفتيم كه اين شخص قسط خود را گرفته ، يعنى حق خود ، سهم خود ، نصيب خودش را گرفته است . اگر آن را به وزن فاعل به كار ببريم يك معنا مىدهد ، به وزن مُفعِل ( باب افعال ) به كار ببريم معناى ضدش را مىدهد . اگر بگوييم « مُقْسِط » يعنى برقراركنندهء حق و عدالت ؛ اگر بگوييم « قاسط » يعنى منحرف شونده و عدول‌كنندهء از حق و عدالت . در زبان عربى اين خصوصيات هست كه هر صيغه‌اى يك معنايى مىدهد و گاهى صيغه‌هاى مختلف معناهاى متضاد مىدهند ؛ از جمله اينجاست .\r\nاينجا كه « قاسطون » مىگويند يعنى عدول‌كنندگان ، منحرف شوندگان . به اصحاب معاويه كه قاسطين مىگفتند به همين دليل بود .\r\nحديثى است از پيغمبر اكرم كه به اميرالمؤمنين على عليه السلام فرموده بود : يا عَلِىُّ سَتُقاتِلُ بَعْدِىَ النّاكِثينَ وَ الْقاسِطينَ وَ الْمارِقينَ . تو بعد از من با سه گروه خواهى جنگيد :\r\nناكثين ، قاسطين و مارقين . ناكثين از نَكْثْ است . نكث يعنى باز شدن . اگر رشته‌اى را محكم كرده باشند بعد بازش كنند اين را نكث مىگويند . مقصود اين است : گروهى هستند كه ابتدا با تو پيمان مىبندند بعد پيمان خودشان را نقض مىكنند . اينها همان اصحاب جمل بودند ، اصحاب عايشه و طلحه و زبير ، كسانى كه قبل از ديگران آمدند با على عليه السلام بيعت كردند بعد نكث عهد و نقض بيعت كردند . قاسطين يعنى گروه منحرفان كه از اول منحرف بودند . مقصود گروه معاويه و اصحاب معاويه است كه در صفين با حضرت جنگيدند . و اما مارقين يعنى خارج‌شوندگان ، بيرون شوندگان . كلمهء « مَرَقَ » در جايى گفته مىشود كه مثلًا تيرى از كمانى به شدت بيرون مىرود . مارقين مردمى از اصحاب خود على عليه السلام بودند . مقصود خوارج است . آنها از اصحاب خود على بودند ؛ سر يك حادثه‌اى كه حادثهء حكميّت بود به سرعت از او دور شدند و به سرعت خودشان را از اسلام جدا كردند .\r\n\r\n","description":"","footnote":"","page_name":" 798 ","page_number":802},
  {"content":"\r\n\r\nتا اينجا همه ، گفته‌هايى بود كه از طرف نفرى - يعنى چند نفرى - از جن به جمع آنها بازگو شده بود كه بعد از آنكه قرآن را استماع كردند آن حرفها را در ميان قوم خودشان گفتند . دنبالهء مطلب به شكل ديگرى است . اولِ سوره اين جور شروع شد :\r\nقُلْ اوحِىَ الَىَّ بگو به من وحى شده است ، كه چه ؟ ا نَّهُ اسْتَمَعَ نَفَرٌ مِنَ الْجِنِّ . . . تا اينجا كه خوانديم .\r\n\r\nاستقامت بر راه\r\nوَ الَّوِ اسْتَقاموا عَلَى الطَّريقَةِ لَاسْقَيْناهُمْ ماءً غَدَقاً يعنى باز بگو به مردم به من وحى شده است كه اگر مردم بر راه و طريق ، بر طريقت [ استقامت بورزند آنها را از آب فراوان سيراب خواهيم كرد يعنى به آنها نعمت زياد خواهيم داد . 
  ] « طريقه » از نظر لغت همان « طريقت » است . اين غير از اصطلاح خاصى است كه متصوفه دارند كه طريقت را در مقابل شريعت و حقيقت قرار مىدهند ؛ اصطلاح خاص قرآن است . در اول بحث عرض كردم كه قرآن مىفرمايد : وَ انّا مِنَّا الصّالِحونَ وَ مِنّا دونَ ذلِكَ كُنّا طَرائِقَ قِدَداً بعضى از ما شايسته و صالح هستيم بعضى غير آن ؛ غيرصالح‌ها طرائق متعددند . و گفتيم قرآن هميشه راه راست را يكى مىداند راه كج را متعدد ؛ براى راه راست قائل به طريقت يا طريقه - يعنى راه - است نه طرائق ، براى راه كج و باطل قائل به طرائق متعدد است . اينجا چون صحبت راه حق است كلمهء « طريقه » آمده .\r\nوَ الَّوِ اسْتَقاموا عَلَى الطَّريقَةِ « اگر مردم استقامت بورزند و بر راه ايستادگى كنند » .\r\nپس دو مسأله است : يكى اينكه راهِ راست است و راه ، رفتن و حركت مىخواهد .\r\nدوم اينكه در راه - كه حركت و رفتن مىخواهد - مشكلات زيادى هست . مشكلات زياد ، استقامت و ايستادگى مىخواهد ؛ با مشكلات مواجه شدن ، مرتب مشكل را حل كردن و راه را ادامه دادن . آن داستان معروف « سيمرغ و سى مرغ » كه عطار آورده همين است . شاعر عرب مىگويد :\r\n خَليلَىَّ قُطّاعُ الْفَيافى الَى الْحِمى * كَثيرٌ وَ امَّا الْواصِلونَ قَليلٌ \r\nيعنى دوستان من ( دو دوست من ) ! كسانى كه در صحرا به طرف مقصد راه مىافتند ، آنهايى كه ابتدا به راه مىافتند زياد هستند اما تدريجاً كم مىشوند . اول يك شور و هيجانى همه را فرا مىگيرد ، همه از بيخ و بن حركت مىكنند . اگر مطلب در همان مرحلهء اول پايان بپذيرد همه خودشان را صاحب حق و حقيقت مىدانند . اما اندكى\r\n\r\n","description":"","footnote":"","page_name":" 799 ","page_number":803},
  {"content":"\r\n\r\nكه مىآيند و زمان مىگذرد با مشكلاتى مواجه مىشوند ، از كنار جدا و مرتب كم مىشوند . منزل به منزل كه جلو مىروند از عده كاسته مىشود . آنهايى كه به آخرين منزل مىرسند عدهء كمى خواهند بود . آنهايى كه ابتدا راه مىافتند و مقدارى هم شركت مىكنند خيلى زيادند ، تدريجاً كم مىشوند ؛ آنها كه به مقصد مىرسند كمند ؛ يعنى به مقصد رسيدن استقامت مىخواهد . قرآن هم مىگويد : وَ الَّوِ اسْتَقاموا عَلَى الطَّريقَةِ . نفرمود : و اگر مردم وارد اين راه بشوند ؛ بلكه وارد راه بشوند استقامت هم به خرج بدهند .\r\n\r\nبيان على عليه السلام\r\nچه بيان خوبى دارد على عليه السلام در نهج‌البلاغه ! اصحابش را مخاطب قرار داده . مردم وقتى كه به رفاه زياد و عيش و تنعم عادت كردند ، خصلت عيش و تنعم و رفاه‌زدگى كم‌حوصلگى و كم‌صبرى و زودرنجى و پر توقعى و امثال اينهاست . از على عليه السلام انتظارات زيادى داشتند ؛ مىگفتند براى ما كافى است كه دور و بر تو هستيم ؛ مگر غير از اينكه دور و بر تو هستيم كار ديگرى هم بايد انجام دهيم ؟ ! پس چرا فتح و پيروزى زود نصيب ما نمىشود ؟ مگر ما كه دور تو را گرفته‌ايم بر حق نيستيم ؟\r\nمىفرمود : شما زمان پيغمبر را - كه دور نشده - در نظر بگيريد ؛ ببينيد خداوند به پيغمبر - كه اصل حق بود - چه وقت نصرت را عنايت كرد ، چقدر پيغمبر و يارانش استقامت به خرج دادند تا در نهايت امر پيروز شدند . شما خيال كرده‌ايد اين يك لقمهء ساده‌اى بود كه همان روز اول به آنها رسيد ؟\r\nآنگاه مىفرمايد سيزده سال مكه به جاى خود كه چه رنجهايى پيغمبر اكرم شخصاً متحمل شدند و چه رنجهايى اصحاب پيغمبر متحمل شدند ! تازه دورهء مدينه رسيده كه دورهء پيروزيشان است . وضع جنگها در دورهء مدينه را تشريح مىكند ، مىفرمايد : وَ لَقَدْ كُنّا مَعَ رَسولِ اللَّهِ صلى الله عليه و آله نَقتُلُ آباءَنا وَ ابْناءَنا وَ اخْوانَنا ما همراه پيغمبر بوديم ، بزرگترين امتحانات و آزمايشها پيش پاى ما گذاشته مىشد . گاهى مجبور بوديم پسران خودمان را بكشيم چون به جنگمان آمده بودند ، پدرانمان را بكشيم چون در گروه مخالف بودند ، برادران خودمان را بكشيم چون در گروه مخالف بودند .\r\nگاهى با دشمن آنچنان روبرو مىشديم كه وَ لَقَدْ كانَ الرَّجُلُ مِنّا وَ الْآخَرُ مِنْ عَدُوِّنا يَتَصاوَلانِ تَصاوُلَ الْفَحْلَيْن . شترهاى نر را ديده‌ايد كه گاهى به جان همديگر مىافتند ؟\r\n\r\n","description":"","footnote":"","page_name":" 800 ","page_number":804},
  {"content":"\r\n\r\nچگونه يكديگر را در بغل مىگيرند ، اين مىخواهد او را به زمين بزند او مىخواهد اين را ! يعنى جنگ تن به تن ما به حالت كشتىگيرى رسيده بود . فَمَرَّةً لَنا مِنْ عَدُوِّنا وَ مَرَّةً لِعَدُوِّنا مِنّا « 1 » هيچ‌كس هم قول نداده بود كه هميشه ما [ برتر باشيم ؛ 
  ] حالا كه ما همراه پيغمبر هستيم پس حتماً بايد طرف پيروز باشيم ؛ گاهى به سود ما بود به ضرر دشمن ، گاهى هم به سود دشمن بود به ضرر ما . چنين بود تا وقتى كه صدق نيّات ما به ظهور رسيد يعنى واقعاً آنچه كه بايد از درون ما بجوشد جوشيد ، آنوقت خداوند پيروزى خودش را بر ما نازل كرد . شما چه توقعى داريد ؟ ! چرا اينقدر پر توقع شده‌ايد ؟ !\r\nوَ الَّوِ اسْتَقاموا عَلَى الطَّريقَةِ لَاسْقَيْناهُمْ ماءً غَدَقاً . اگر بر اين طريقت استقامت بورزند آن وقت است كه آنها را از آب فراوان سيراب خواهيم كرد ؛ مقصود اين است كه نعمتهاى ما از زمين و آسمان به سر مردم خواهد ريخت . مفسرين گفته‌اند اين آيه مثل آيهء « وَ لَوْ انَّ اهْلَ الْقُرى امَنوا وَ اتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَ الْارْضِ » « 2 » است ؛ يعنى درهاى بركتها به روى مردم باز خواهد شد .\r\n\r\nآزمايشِ در مقابل نعمت و رفاه\r\nنكتهء خيلى اساسى كه ذكر شده اينجاست . گاهى انسان به همين مرحله قناعت مىكند ، مىگويد : مردمى ايمان مىآورند ؛ بعد تجربه ، خيلى خوب در موردشان صورت مىگيرد ؛ آزمايش مىشوند ، از كوره خيلى صحيح و عالى بيرون مىآيند ، بعد وعدهء خدا دربارهء آنها راست مىشود يعنى آنوقت خداوند متعال درهاى رحمت و نصرت خودش را به روى آنها باز مىكند . آيا ديگر كار تمام شد ؟ نه ، كار بشر تمام‌شدنى نيست . بعد كه به اين مرحله رسيد ، تازه خود اين مرحله مىشود يك مرحلهء آزمايش . چه بسا اقوامى - از جمله مسلمين صدر اول - در ابتدا خيلى خوب آزمايش مىدهند ، بعد كه در آزمايشْ خوب از آب درآمدند خداوند درهاى رحمت و نصرت و پيروزى را به روى آنها باز مىكند . ولى فكر نمىكنند كه تازه اول آزمايش ديگر است . آن آزمايش ، آزمايشِ در سختيها بود ، در مقابل سختيها پيروز\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 56 .\r\n( 2 ) . اعراف / 96 .\r\n","page_name":" 801 ","page_number":805},
  {"content":"\r\n\r\nبيرون آمدن ؛ آزمايشِ در مقابل نعمت و رفاه نوع ديگرى است ، از اين هم بايد پيروز بيرون آمد . اى بسا اقوام كه همين‌قدر كه به نعمت رسيدند درست مثل حيوانهاى گرسنه‌اى كه سالها گرسنگى كشيده‌اند حالا كه به علفزارى رسيده‌اند ديگر نمىفهمند چه بكنند ؛ يعنى حالت رفاه‌زدگى .\r\nبرخى مىگويند زمان پيغمبر صلى الله عليه و آله با زمان على عليه السلام چه تفاوتى داشت ؟ در همان سى چهل‌سال از زمين تا آسمان تفاوت پيدا شده بود . اگر از مدينه حساب كنيم سى سال و از مكه حساب كنيم چهل و چند سال مىگذشت . در طول اين سى سال وضع از زمين تا آسمان تفاوت كرده بود . در زمان پيغمبر مردم داشتند آزمايشِ در مقابل سختيها و شدايد را پشت سر مىگذاشتند ، خوب هم پشت سر گذاشتند .\r\nزمان خلفا رسيد . فوراً شروع كردند به لشكركشى و فتوحات كردن ، كارى كه معلوم نيست اگر على عليه السلام روى كار آمده بود اين كار را مىكرد . درست است ، امام در جاى خودش مصلحت بداند لشكركشى و فتوحات مىكند ولى امام ، اول زيرپا را محكم مىكند يعنى مردم را خوب مىسازد بعد شروع به اين كارها مىكند . خلفا شروع كردند به فتوحات . نعمتها شروع كرد به سرازير شدن به دنياى اسلام . امتحان ثانوى پيش آمد ، آزمايشِ در مقابل نعمتها . اين شخصى كه چهل سال پنجاه سال در حالِ به اصطلاح تقوا و رياضت زندگى كرده بود و اهل نماز شب و عبادت بود ، يك مرتبه پول شروع كرد به ريختن پيش روى او ، درآمد از اين طرف و آن طرف سرازير شد ؛ اينها هم شروع كردند به خوشگذرانى كردن ؛ يعنى تبديل شدند به يك ملت رفاه‌زدهء خوشگذران عيّاش ؛ و همين‌قدر كه مردمى به عياشى عادت كردند ، ديگر با هيچ نيرويى نمىشود اينها را حركت داد .\r\nمردم زمان على با مردم زمان پيغمبر اين تفاوت را داشتند . على عليه السلام وارث وضع يك مردم رفاه‌زده بود . اين آقاى طلحه و زبير كه در زمان پيغمبر مانند ابوذر زندگى مىكردند ، بعدها مىرفتى سراغ زبير يا طلحه ، مىديدى هزار اسب در سرْ طويله‌اش هست ، هزار غلام دارد ، هزار كنيز دارد ، در كوفه ساختمان و عمارت دارد ، در بصره و مصر هم دارد . پولهايش اينقدر ذخيره شده كه در جوالها جا نمىگيرد . آيا اين مىتواند زبير زمان پيغمبر باشد ؟ ! اين شده يك موجود صددرصد مادى و حريص . على هم كه خليفه شده ، قهراً آن فكر برايش پيدا شده : حالا كه تو خليفه شده‌اى مىخواهى به من همان مقدار سهم بدهى كه به اين غلام مىدهى ؟ على\r\n\r\n","description":"","footnote":"","page_name":" 802 ","page_number":806},
  {"content":"\r\n\r\nمىگويد بله .\r\nالبته همه را نمىگويم ، ابوذرها و مقدادها و عمارها هم بودند ، صدها افرادى بودند كه در اين آزمايش ثانوى هم خوب از آب درآمدند ولى اگر هزارها خوب از آب درآمدند دهها هزار بد از آب درآمدند . ولهذا مطلب به همين جا خاتمه پيدا نمىكند كه : وَ الَّوِ اسْتَقاموا عَلَى الطَّريقَةِ لَاسْقَيْناهُمْ ماءً غَدَقاً . استقامت پشت سر استقامت ، ريزش رحمت ، باب بركات به روى شما باز مىشود ؛ آيا ديگر تمام شد ؟\r\nنه ، تمام شدن ندارد ؛ هر مرحله‌اى براى خودش آزمايشى دارد . لذا مىفرمايد : لِنَفْتِنَهُمْ فيهِ ( تازه آزمايش دوم شروع مىشود ) براى اينكه شما را به اين وسيله بار ديگر در مرحلهء آزمايش در بياوريم . انسان تا در دنيا هست بايد خود را در حال آزمايش ببيند . اين آزمايش مثل آزمايش خون نيست كه انسان بگويد رفتم نزد طبيب ، آزمايش خون داد و رفتم گرفتم و ديگر تمام شد تا مدتى بعد . دائماً و هر روز انسان در مرحلهء آزمايش است .\r\nببينيد اين چه نكتهء عاليى است كه در قرآن مسطور است ! همان نكته‌اى است كه حالا عده‌اى به صورتهاى ديگرى طرح مىكنند . بشر وقتى كه يك چيزى را ندارد و با مشكلاتى مواجه است و سعى مىكند به هدف خودش - هرچه مىخواهد باشد - برسد ، خيلى خوب عمل مىكند ؛ همين‌قدر كه به آنچه كه مىخواسته مىرسد ، فساد و تباهى شروع مىشود . اگر مقصد ديگرى را جلو پايش گذاشتيد كه بخواهد از اينجا هم عبور كند ممكن است او را سالم نگه داريد ؛ اما اگر آخرين مقصدش همين باشد كه رسيده ، اينجاست كه تباهى و فساد پشت سرش مىآيد .\r\nكمونيستها ابتدا فكر مىكردند ريشهء تمام فسادها در بشر مالكيت است ؛ مالكيت كه به وجود آمد انانيّت و منيّت را آورد ، مالكيت كه از بين برود اصلًا بشر « من » اش تبديل به « ما » مىشود . وقتى « من » تبديل به « ما » شد ديگر اصلًا موجبى براى فاسد شدن و خراب شدن وجود ندارد . در عمل ديدند قضيه اين جور نيست .\r\nاين است كه تز جديد انقلاب دائم فرهنگى و غيرفرهنگى را پيش آوردند كه بايد كارى كرد كه بشر دائماً در حال انقلاب باشد يعنى دائماً در حال جستجو كردن و به دست آوردن يك چيز باشد .\r\nولى در دنياى مادى نمىشود اين را تأمين كرد . آنچه كه مىشود به صورت يك\r\n\r\n","description":"","footnote":"","page_name":" 803 ","page_number":807},
  {"content":"\r\n\r\nتكاپوى دائم در بيايد همان است كه قرآن مىگويد : فَاسْتَبِقُوا الْخَيْراتِ « 1 » . اگر بنا بشود كه آن تكاپوى دائم هميشه به صورت جنگ و اختلاف بشر با بشر باشد روزى هم بشر به آنجا مىرسد كه همه به يك هدف مىرسند ، آيا باز هم بايد با همديگر بجنگند ؟ روزى مىرسد كه ديگر نبرد بشر پايان مىپذيرد ولى پويش بشر نبايد پايان بپذيرد ؛ آن وقت پويشش فقط جنبهء مثبت پيدا مىكند ( سابِقوا الى مَغْفِرَةٍ مِنْ رَبِّكُمْ « 2 » - فَاسْتَبِقُوا الْخَيْراتِ ) و مسابقهء در خيرات بايد جلو بيايد . اين جز با تز اسلام با هيچ تز ديگر جور در نمىآيد .\r\nحال مردم از اين آزمايش چگونه بيرون مىآيند ؟ بعضى ، اين رفاه و رسيدن به نعمت ، آنها را از خدا غافل مىكند ، بد امتحان مىدهند ، از خدا به كلى غافل مىشوند ؛ يعنى اين فردى كه بندهء خدا بود ، ديگر بندهء اين پول و اين نعمت شد . اين نعمت براى او مايهء شكر و سپاسگزارى و خدمت نيست ، يك معبود شده است .\r\nمضمون آيهء « وَ مِنْهُمْ مَنْ عاهَدَ اللَّهَ لَئِنْ اتينا مِنْ فَضْلِهِ لَنَصَّدَّقَنَّ وَ لَنَكونَنَّ مِنَ الصّالِحينَ . فَلَمّا اتيهُمْ مِنْ فَضْلِهِ بَخِلوا » « 3 » اين است كه بعضى از اين مؤمنين با خدا پيمان بستند كه اگر خداى متعال از فضل خودش ما را غنى و ثروتمند كند آنقدر در راه خدا خرج كنيم كه دنيا را پر كند ؛ اين ثروتمندان را ببين عجب مردم بخيل مُمسكى هستند ! چه پول به جان اينها چسبيده !\r\n كريمان را به دست اندر درم نيست * درم‌داران عالم را كرم نيست \r\nما كريميم پول نداريم ، آنهايى كه پول دارند كريم نيستند . خدا به ما پول بدهد تا به اينها ياد بدهيم چگونه بايد خرج كرد .\r\n\r\nداستان مردى كه آرزوى ثروت داشت\r\n\r\n\r\n\r\n\r\n","description":"","footnote":"\r\n( 1 ) . بقره / 148 و مائده / 48 .\r\n( 2 ) . حديد / 21 .\r\n( 3 ) . توبه / 75 و 76 .\r\n","page_name":" 804 ","page_number":808},
  {"content":"\r\n\r\nشخصى به نام ثعلبه كه خيلى زاهد و متقى و اهل تهجّد و نماز شب بود و همهء نمازهاى پيغمبر را شركت مىكرد و نمىگذاشت يك ركعت جماعت يا نافله‌اش تعطيل بشود ، مرتب پيش پيغمبر مىآمد و مىگفت : يا رسول‌َاللَّه ! از خدا بخواه مرا ثروتمند كند . پيغمبر مىفرمود : تو كار را به جريان طبيعى واگذار كن ، شايد مصلحتت اين نباشد . نه يا رسولَ اللَّه ! من مىخواهم به اين اغنيا ياد بدهم كه اصلًا پول خرج كردن و در راه خدا خرج كردن چگونه است . پيغمبر هم براى او دعا كرد .\r\nخدا دعا را براى امتحان خود او و همهء مردم مستجاب كرد . گوسفندهايى پيدا كرد . به سرعت چيزدار شد ، مخصوصاً گوسفندش خيلى زياد شد . كم‌كم فكر كرد گوسفند زياد شده ، ديگر در شهر نمىشود گوسفندها را اداره كرد ، برويم بيرون يك جايى تهيه كنيم تا بتوانيم گوسفندها را به چرا ببريم . كم‌كم ظهر ديگر به نماز جماعت نمىرسيد . با خود مىگفت حالا يك وعده را نخوانديم مهم نيست ؛ به يك وعده نماز جماعت اكتفا مىكنيم . مىآمد به سرعت خودش را به صفهاى آخر مىرساند يك نمازى مىخواند و مىرفت . كم‌كم كارش توسعه پيدا كرد ، گفت بايد برويم فلان منطقه يك جايى انتخاب كنيم . به آنجا رفت . تا قضيه رسيد به آنجا كه آيهء زكات نازل شد و پيغمبر مأمور جبايت براى اخذ زكات فرستاد . وى اول سراغ او رفت ؛ گفت : دستور خداست كه اين مقدار بايد بدهى تا صرف راه خدا بشود . گفت : آيا اختصاص به من دارد ؟ گفت : نه ، شامل ديگران هم مىشود . گفت : اول برو سراغ ديگران بعد بيا سراغ من . رفت سراغ ديگران ، كارهايش را انجام داد و برگشت .\r\nثعلبه مدتى نگاه كرد ، زير و رو كرد ، گفت : اين با باج گرفتن چه فرق مىكند ؟ چشم فقرا كور بشود مىخواستند كار كنند . اين همان آدمى بود كه مىگفت : لَئِنْ اتينا مِنْ فَضْلِهِ لَنَصَّدَّقَنَّ وَ لَنَكونَنَّ مِنَ الصّالِحين و مىگفت : ما كه كريميم پول نداريم ، آنهايى كه پول دارند كرم ندارند .\r\nدر اين جور آزمايشها اگر انسان مراقب خود نباشد به غفلت فرو مىرود .\r\nبعد از آنكه مىفرمايد : لِنَفْتِنَهُمْ فيهِ ، مىفرمايد : وَ مَنْ يُعْرِضْ عَنْ ذِكْرِ رَبِّهِ يَسْلُكْهُ عَذاباً صَعَداً . نفرمود هركسى كه مفتون بشود ، هركسى كه . . . « 1 »\r\n\r\n\r\n\r\n\r\n","description":"","footnote":"\r\n( 1 ) . [ دقايقى از آخر جلسه روى نوار ضبط نشده است . 
  ]\r\n","page_name":" 805 ","page_number":809},
  {"content":"\r\n\r\n\r\nتفسير سورهء جن ( 3 )\r\nاعوذ باللَّه من الشيطان الرجيم\r\nقُلْ انَّما ادْعوا رَبّى وَ لا اشْرِكُ بِهِ احَداً . قُلْ انّى لا امْلِكُ لَكُمْ ضَرّاً وَ لا رَشَداً . قُلْ انّى لَنْ يُجيرَنى مِنَ اللَّهِ احَدٌ وَ لَنْ اجِدَ مِنْ دونِهِ مُلْتَحَداً . الّا بَلاغاً مِنَ اللَّهِ وَ رِسالاتِه وَ مَنْ يَعْصِ اللَّهَ وَ رَسولَهُ فَانَّ لَهُ نارَ جَهَنَّمَ خالِدينَ فيها ابَداً . حَتّى اذا رَاوْا ما يوعَدونَ فَسَيَعْلَمونَ مَنْ اضْعَفُ ناصِراً وَ اقَلُّ عَدَداً . قُلْ انْ ادْرى اقَريبٌ ما توعَدونَ امْ يَجْعَلُ لَهُ رَبّى امَداً . عالِمُ الْغَيْبِ فَلا يُظْهِرُ عَلى غَيْبِهِ احَداً . الّا مَنِ ارْتَضى مِنْ رَسولٍ فَانَّهُ يَسْلُكُ مِنْ بَيْنِ يَدَيْهِ وَ مِنْ خَلْفِهِ رَصَداً . لِيَعْلَمَ انْ قَدْ ابْلَغوا رِسالاتِ رَبِّهِمْ وَ احاطَ بِما لَدَيْهِمْ وَ احْصى كُلَّ شَىْءٍ عَدَداً « 1 » .\r\nتتمهء آيات سورهء مباركهء الجن است . از چهار آيه پيشتر يعنى آيهء « وَ الَّوِ اسْتَقاموا » كه گفتيم عطف به همان آيهء اول است ( قُلْ اوحِىَ الَىَّ ا نَّهُ اسْتَمَعَ نَفَرٌ مِنَ الْجِنِّ ) علىالظاهر ديگر اين قسمتها مربوط به آن داستان جن و گفتهء بعضى از آنها با بعضى ديگر نيست\r\n\r\n\r\n\r\n\r\n","description":"","footnote":"\r\n( 1 ) . جن / 20 - 28 .\r\n","page_name":" 806 ","page_number":810},
  {"content":"\r\n\r\nو مستقل است . فرمود اى پيغمبر ! بگو به من وحى شد كه گروهى از جن استماع كردند و بعد چنين شد و بگو به مردم كه به من وحى شد كه الَّوِ اسْتَقاموا تا آخر . سه قسمت بود كه در جلسهء پيش از قسمت دوم تفسير كرديم و نمىخواهيم تكرار كنيم ، همين‌قدر اشاره مىكنيم . يكى آيهء « وَ الَّوِ اسْتَقاموا » و آيهء « لِنَفْتِنَهُمْ فيهِ » بود كه يك مطلب بود . ديگر آيهء « وَ انَّ الْمَساجِدَ لِلَّهِ فَلا تَدْعوا مَعَ اللَّهِ احَداً » كه يك مطلب بود .\r\nيكى هم « وَ ا نَّهُ لَمّا قامَ عَبْدُ اللَّهِ » كه مطلب سوم بود « 1 » .\r\n\r\nتوحيد در عبادت\r\nحال اولين آيه‌اى كه الآن تلاوت شد ( قُلْ انَّما ادْعوا رَبّى وَ لا اشْرِكُ بِهِ احَداً ) درست مثل خود قُل اوحِىَ است يعنى باز امر به پيغمبر اكرم است كه به مردم اينچنين بگو .\r\nاولين چيزى كه اينجا مىفرمايد اين است : قُلْ انَّما ادْعوا رَبّى وَ لا اشْرِكُ بِهِ احَداً بگو من فقط و فقط پروردگار خود را مىخوانم ، فقط و فقط او را پرستش مىكنم ( چون « او را مىخوانم » مساوى است با اينكه او را پرستش مىكنم ) ، فقط و فقط به او متكى هستم و احدى را شريك او نمىسازم ؛ به مردم اين موضوع را ابلاغ كن . اين ، اعلام توحيدِ در عبادت است : به مردم توحيد در عبادتِ خود را ابلاغ كن . ( در آيات بعد برمىگرديم ان‌شاءاللَّه نكته‌اش را عرض مىكنم . )\r\nقُلْ انّى لا امْلِكُ لَكُمْ ضَرّاً وَ لا رَشَداً بگو من براى شما نه مالك زيانى هستم [ و نه مالك خيرى ، 
  ] نه اختيار زيانى به شما را در دست دارم و نه اختيار خيرى ، رَشَدى ، صلاحى را . اينجا دو مطلب را توضيح بدهم . يكى طرز ديدى كه مردم غالباً در مورد پيغمبران دارند ، يعنى ديدى شرك‌آميز ؛ چگونه ؟ به پيغمبران به اين چشم نگاه مىكنند كه او كسى است كه خودش از براى خودش مالك يك قدرتى است و به يك منبع قدرت و نيرويى دست يافته است كه هرچه به ميل و هوس خود بخواهد بكند مىكند ؛ نظير توهّماتى كه مردم دربارهء بعضى از مدعيان دارند ، مىگويند :\r\nنمىدانى ! فلان‌كس داراى يك نيروى مرموزى است كه با آن هركارى كه دلش بخواهد مىكند ، پس برويم از او بخواهيم فلان كار را مطابق ميل ما انجام بدهد ؛ پولى\r\n\r\n\r\n\r\n\r\n","description":"","footnote":"\r\n( 1 ) . [ مطالب مربوط به آيات اخير ( 18 و 19 ) ظاهراً در پايان جلسهء قبل بيان شده كه متأسفانه روى نوار ضبط نشده است . 
  ]\r\n","page_name":" 807 ","page_number":811},
  {"content":"\r\n\r\nبه او بدهيم ، رشوه‌اى به او بدهيم ، تملقى به او بكنيم فلان كار [ را انجام بدهد . 
  ]\r\nاين يك امر غلطى است . خدا به پيغمبران قدرت مرموزى كه به موجب آن هر كارى كه دلشان بخواهد ، ميلشان باشد ، هوس كنند انجام بدهند نداده است از باب اينكه پيغمبران چنين مردمى نيستند ؛ يعنى اگر كسى در او ميلى ، هوسى ، هوايى ، حالت دلبخواهى باقى مانده باشد كه او پيغمبر خدا نيست . پيغمبر خدا آنوقت پيغمبر خداست كه براى او اساساً اين معانى مفهوم ندارد و به دليل اينكه اين معانى براى او مفهوم ندارد و در واقع از « خود » او ، از خوديت و نفسانيت او چيزى براى او باقى نمانده است مثل يك آينهء كاملًا صاف است كه جز منعكس‌كنندهء يك حقيقت ، چيز ديگر نيست . اين است كه اگر كسى به پيغمبر به اين چشم نگاه كند و او را موجودى ، قطبى - ولو يك قطب كوچك - در مقابل خدا تصور كند ، اين امر گذشته از اينكه شرك به خداست ضد پيغمبرشناسى است يعنى پيغمبرشناسى هم نيست .\r\nحال در اين دو سه آيه ، يكى مقام عبوديت پيغمبر را نسبت به خدا خوب منعكس مىكند و يكى طرز پيغمبرشناسى را به ما مىآموزد . پيغمبر آن وقت كه ما او را با خدا مقايسه مىكنيم ، يا وقتى كه او خودش را از نظر توحيد و رابطه‌اش با خدا مىسنجد ، جز عبوديت در قاموس او چيزى نيست ؛ عبدى ذليل كه از خود هيچ ندارد .\r\nجمله‌هايى كه حضرت على بن الحسين عليه السلام در دعاى ابوحمزه در مقام مناجات با خدا مىگويد آيا هيچ كدام از ما در شأنمان مىگنجد كه يك چنين حرفهايى بزنيم و اينقدر خود را در مقابل خدا ناچيز بدانيم ؟ ا نَا الضَّعيفُ الَّذى قَوَّيْتَهُ . ا نَا الذَّليلُ الَّذى اعْزَزْتَهُ . ا نَا الْفَقيرُ الَّذى اغْنَيْتَهُ . ا نَا الْجاهِلُ الَّذى اعْلَمْتَهُ ( يا عَلَّمْتَهُ ) و از اين‌جور تعبيرات ؛ يعنى من چيزى نيستم ، آنچه از من است ضعف و جهل و ناتوانى و فقر است ؛ هرچه من دارم همان است كه تو به من داده‌اى ، از من نيست از توست ، تويى كه به من داده‌اى .\r\nهركس جز اين دربارهء پيغمبران يا اولياء خدا تصور كند نه خدا را شناخته نه پيغمبرش را و نه آن ولىّ خدا را .\r\nببينيد ! پشت سر « قُلْ انَّما ادْعوا رَبّى وَ لا اشْرِكُ بِهِ احَداً » مقام عبوديت او را ذكر مىكند . من جز خدا به چيزى توجه ندارم ، جز خدا چيزى و كسى را نمىخوانم ؛ هيچ چيزى را و هيچ كسى را شريك با پروردگار خودم قرار نمىدهم ( نه فقط معناى\r\n\r\n","description":"","footnote":"","page_name":" 808 ","page_number":812},
  {"content":"\r\n\r\nشريك ، بلكه چنين نيستم كه مثلًا بت بپرستم ؛ پرستش يك نوع كه ندارد ) يعنى آيا شما مىخواهيد مرا در مقابل خدا قرار بدهيد ؟ ! من اختيار هيچ چيز را براى شما ندارم . من از آن جهت كه من هستم نه مىتوانم به اندازهء بال پشه‌اى به شما زيان برسانم و نه مىتوانم به اندازهء بال مگسى به شما خير برسانم ( قُلْ انّى لا امْلِكُ لَكُمْ ضَرّاً و لا رَشَداً ) من كى هستم ؟ ! من يك بندهء ذليل ، عاجز و ناتوان هستم .\r\nببينيد ! معلوم است و از آيهء بعد كه مىخوانيم بيشتر [ معلوم مىشود ؛ 
  ] آنجا كه مىخواهد پيغمبر در مقابل خدا به صورت يك قطب قرار داده بشود ، [ مثلًا آنجا كه به او مىگويند : 
  ] تو به دليل اينكه نيرومندى ، در دستگاه خدا مىتوانى يك كارهايى بكنى ، زور ما بر خدا نمىچربد اما زور تو مىچربد ، مقام عبوديت پيغمبر را ذكر مىكند : قُلْ انّى لَنْ يُجيرَنى مِنَ اللَّهِ احَدٌ وَ لَنْ اجِدَ مِنْ دونِهِ مُلْتَحَداً ( اين آيه دو آيهء پيش را خوب تفسير مىكند ) خيال كرده‌ايد من در مقابل خدا كسى و چيزى هستم كه بگويم البته شما مردم انسانهاى عادى و ضعيفى هستيد ، شما هستيد كه اگر كار خلافى مرتكب بشويد خدا شما را عذاب مىكند ولى من ، كسى جرئت دارد به من نزديك بشود ؟ ! خدا خودش هم - العياذ باللَّه - از من حساب مىبرد ! قُلْ انّى لَنْ يُجيرَنى مِنَ اللَّهِ احَدٌ بگو احدى نمىتواند به من در مقابل خدا پناه بدهد ؛ يعنى اگر ذره‌اى از راه عبوديت خارج بشوم احدى نيست كه به من پناه بدهد .\r\nمعلوم مىشود اين آيات همواره متوجه اين جهت است كه يك وقت به پيغمبر به چشم يك قطب - ولو كوچكتر - در مقابل خدا نگاه نكنيد . وَ لَنْ اجِدَ مِنْ دونِهِ مُلْتَحَداً اگر من كه پيغمبرم مورد خشم او قرار بگيرم مفرّى و پناهگاهى هرگز پيدا نمىكنم . مُلتَحَد از همان مادهء لَحَد و لَحْد است . كلمهء لَحْد و لَحَد به معنى جاىِ پنهان كردن است . لَحَد را هم از آن جهت لَحَد مىگويند كه در داخل قبر ، در وسط يا در يك كنار ، آن قسمتِ رو به قبله‌اش ، جايى را مىكَنند و بدن ميّت را در آنجا مىگذارند ، بعد رويش را مىپوشند و در آنجا مخفى مىكنند . ملتحَد يعنى مخفيگاه ، پنهانگاه . آيا در مقابل خدا - العياذ باللَّه - كسى پيدا مىشود به من پناه بدهد ؟ آيا من مىتوانم در مقابل او ملتحَد و پناهگاه و فرارگاهى داشته باشم ؟\r\nالّا بَلاغاً مِنَ اللَّهِ وَ رِسالاتِهِ شأنى ندارم جز بلاغ از ناحيهء خدا ؛ رسولى ، فرستاده‌اى ، پيام‌آورى براى بشر هستم ؛ از ناحيهء حق پيامى ، خبرهايى دربارهء معرفى ذات حق ، صفات او ، شؤون او ، اسماء او دارم ؛ آنها را بايد ابلاغ كنم ، رسالات\r\n\r\n","description":"","footnote":"","page_name":" 809 ","page_number":813},
  {"content":"\r\n\r\nاو را بايد به مردم برسانم ؛ و هركس خدا را عصيان كند يعنى به اين پيامها بىاعتنا باشد و بر ضدش رفتار كند و يا رسولش را عصيان كند ( عنوان « رسول » اين مفهوم را مىرساند كه چون رسولِ خداست معصيت او معصيت خداست ) براى اوست آتش جهنم كه در آنجا براى هميشه جاويد است .\r\nپس در اين سه چهار آيه مقام عبوديت پيغمبر اكرم و به طريق اولى عبوديت ديگران بيان شده است . پيغمبر از آن جهت پيغمبر است كه بيش از هر كس به حقيقت خودش آگاه است . حقيقت خودش چيست ؟ عبوديت محض . ولىّ خدا و امام از آن جهت امام است كه به حقيقت خودش كه عبوديت محض است آگاه است .\r\n\r\nسخن اميرالمؤمنين\r\nاز كلمات اميرالمؤمنين است كه در مفاتيح و غير آن نوشته‌اند و گاهى به صورت تابلو مىنويسند و تابلو خوبى است : كَفى بى فَخْراً انْ تَكونَ لى رَبّاً وَ كَفى بى عِزّاً انْ اكونَ لَكَ عَبْداً . افتخارى از اين براى من بالاتر نيست كه تو پروردگار من هستى و عزتى براى من از بندگى من كه بتوانم بندهء تو باشم بالاتر نيست ؛ عزتى و شرافتى و بزرگيى براى من از اين بالاتر نيست و همين يك براى من كافى است كه بندهء تو باشم .\r\nپس اى مردم ! بدانيد من خودم كه پيغمبر هستم اولين موحد و اولين موحدِ در عبادت هستم ، غير او و ذات او هيچ موجودى را پرستش نمىكنم . من عبوديت محض [ هستم . 
  ] هيچ موجودى از جمله هواى نفس خودم ( آن كه بدتر از همه چيز است ) و نفس خودم و خودم را [ پرستش نمىكنم . 
  ] من به عنوان يك عبد و بنده موجودى هستم كه لا امْلِكُ لَكُمْ ضَرّاً وَ لا رَشَداً اختيار سود و زيان شما را در دست ندارم . در يك آيهء ديگر هست : بگو اختيار سود و زيان خودم را هم در دست ندارم ؛ يعنى همه چيز در دست اوست . پس اگر من بخواهم خود را در مقابل او قرار بدهم هيچ پناهگاه و جوارى نيست و هيچ موجودى نيست كه به من جوار و پناه بدهد و هيچ جا براى من پناهگاه نيست .\r\nبعد از اين آيه كه هركس خدا را عصيان كند و رسول او را ، به خاطر مخالفتِ با آنچه كه رسول آورده است ، براى اوست آتش جهنم براى هميشه ؛ مىفرمايد : حَتّى اذا رَاوْا ما يوعَدونَ فَسَيَعْلَمونَ مَنْ اضْعَفُ ناصِراً وَ اقَلُّ عَدَداً . اينجا جمله‌اى مقدّر است كه بله ، عده‌اى نبوت و رسالت را انكار مىكنند و آنچه را كه من ( پيامبر ) فعلًا مىگويم\r\n\r\n","description":"","footnote":"","page_name":" 810 ","page_number":814},
  {"content":"\r\n\r\nباور ندارند ، تكيه‌شان روى همان مسائل ظاهرى است كه تو اگر پيغمبر هستى پس كو جمعيتت ؟ كو گروهت ؟ كو مردمى كه پشت سر تو بايد باشند ؟ سوره مكى است ؛ يعنى اين آيات در وقتى نازل شده كه پيغمبر اكرم در مكه بودند و هنوز عدهء كمى از مسلمين به پيغمبر پيوسته بودند ؛ اينها هم كه چشمشان ظاهر را مىديد و اين وعده و وعيدها را باور نمىكردند . قرآن مكرر ، هم براى دنيا و هم براى آخرت ، وعده‌ها مىداد و مخصوص به آخرت نبود ، براى دنيا هم وعده مىداد كه اسلام چنين و چنان مىشود . آنها مىگفتند كو تا اين حرفها ؟ مگر اين جور چيزها باورى است ؟ ! قرآن مىگويد : بگذار اين حرفها را بگويند تا آن زمانى كه به چشم خودشان ببينند كه اين وعده‌ها راست است ، آنوقت خواهند دانست كه چه كسى يارانش ضعيفتر است و عددش كمتر .\r\nاين آيه ممكن است اشاره به وضع آيندهء خود اسلام در مدينه باشد - كه ظاهرش همان است - و حتى ممكن است كه اشاره به وضع قيامت باشد . ولى بيشتر قرائن نشان مىدهد كه اشاره به همان وضع دنياست . باور نمىكنند كه اسلام پيشرفت مىكند ، از ميان مردمْ ناصر و ياور پيدا مىكند و عِده و عُدّه پيدا مىكند ، بنابراين مىآيند تو را مسخره مىكنند ، مىگويند اين حرفها يعنى چه ؟ ! بگويند ، تا وقتى كه به چشم خود ببينند و به چشم خودشان در همين دنيا خواهند ديد . از اين آيات ، موضوعِ خيلى خوب و مهمى روشن مىشود .\r\n\r\nاثر درك توحيد\r\nمىگويند بعضى از شعرها سهل و ممتنع است ، يعنى در نهايت سهولت است ، در عين حال نمىشود مثلش را گفت . راجع به اشعار سعدى يك‌چنين تعبيرى مىكنند ، مىگويند شعر سعدى بر خلاف شعرهاى خيلى شعراى ديگر از قبيل سنايى ، خاقانى و نظامى بسيار روان و ساده است ؛ انسان وقتى كه شعر سعدى را مىخواند خيال مىكند شخصى همين‌جور عادى دارد با او حرف مىزند ، و خيال مىكند اين كه چيزى نيست و خيلى سهل است ؛ ولى وقتى مىخواهد مثلش را بگويد آنوقت مىبيند نمىتواند . مثلًا سعدى مىگويد :\r\n تا مرد سخن نگفته باشد * عيب و هنرش نهفته باشد \r\nانسان مىبيند اين كه چيزى نيست و خيلى ساده است ، نه كلمه‌اى پس يا پيش رفته\r\n\r\n","description":"","footnote":"","page_name":" 811 ","page_number":815},
  {"content":"\r\n\r\nنه جملهء مغلقى گفته شده است ؛ درست مثل اينكه دارد با آدم حرف مىزند . بله درست دارد با انسان حرف مىزند ولى يك بيت هم تو بيا مثل همين بگو .\r\nبرخى امور اين‌گونه است ؛ گويى تناقضى در آن هست ولى تناقض نيست .\r\nحال ، پيغمبران ناچيزترين مردم عالمند كه چيزترين مردم عالم هستند . آيا اينها با يكديگر تناقض دارد ؟ نه . حتى جاهلترين مردمِ عالمند كه عالمترين مردم عالمند ؛ عاجزترين مردم عالمند كه قادرترين مردم عالمند ؛ به همين معنا كه عرض كردم .\r\nحقيقت اين است كه اگر كسى توحيد را درك كرده باشد اين حقيقت را به خوبى دريافت مىكند كه هيچ موجودى در ذات خودش چيز نيست مگر اينكه خدا او را چيز كرده باشد ، چيز بودنش از خداست . ولى تفاوت اين است كه پيغمبران اين حقيقت را دربارهء خودشان و دربارهء همهء اشياء درك كرده‌اند و چون چنين است ، همين درك كردن و خود را اين‌گونه ديدن سبب مىشود كه فيض الهى بر وجود آنها جارى بشود ، آنگاه ما خيال مىكنيم كه آنها استقلال دارند . آنها خودشان بهتر مىدانند كه باز هم هرچه دارند از ناحيهء خداست . اين است كه در يك جا مردم به او مىگويند : آيا تو از غيب خبر دارى ؟ مىگويد : ابداً ، يك كلمه نمىدانم . در يك جاى ديگر مىگويد : آيا مىخواهيد من خبر بدهم كه چه در كجاست و چه در كجا ؟ اين چگونه مىشود ؟ مىگويد اگر تو خيال مىكنى من يك موجود مرموزى هستم كه از پيش خود چيزى را مىدانم ، هيچ چيز را نمىدانم ، از كوچكترين غيبها هم خبر ندارم ولى اگر مرا از آن نظر در نظر مىگيرى كه خداى متعال به من چه آگاهيى داده است كه آنچه دارم داده‌هاى اوست ، بله [ چيزهايى را مىدانم . 
  ]\r\n\r\nمسألهء علم غيب\r\nبعضى راجع به مسألهء غيب در قرآن اين سؤال برايشان مطرح است كه اين چگونه است كه در بسيارى از آيات در كمال صراحت از پيغمبر - و از هر پيغمبرى - نفى علم غيب شده است ، كه آياتش زياد است : قُلْ . . . وَ لَوْ كُنْتُ اعْلَمُ الْغَيْبَ لَاسْتَكْثَرْتُ مِنَ الْخَيْرِ « 1 » . وَ عِنْدَهُ مَفاتِحُ الْغَيْبِ لايَعْلَمُها الّا هُوَ « 2 » . بگو غيب مختص خداست ، جز خدا كسى\r\n\r\n\r\n\r\n\r\n","description":"","footnote":"\r\n( 1 ) . اعراف / 188 .\r\n( 2 ) . انعام / 59 .\r\n","page_name":" 812 ","page_number":816},
  {"content":"\r\n\r\nغيب را نمىداند . من غيبى نمىدانم ؛ يك جاى ديگر مىبينيم در كمال صراحت از زبان يك پيغمبر مثلًا حضرت مسيح نقل مىكند كه به مردم مىگفت : وَ انَبِّئُكُمْ بِما تَأْكُلونَ وَ ما تَدَّخِرونَ فى بُيوتِكُمْ « 1 » من به شما خبر مىدهم كه شما در خانه‌هاى خودتان چه مىخوريد ، چه چيز ذخيره مىكنيد ؛ هرچه بخواهيد من به شما مىگويم . ايندو با همديگر چگونه سازگار است ؟\r\nحال آياتى كه مىخوانيم تفسيركنندهء ايندو است ؛ يعنى وقتى ما آن دو قسم آيات را در مقابل يكديگر بگذاريم آيه‌اى كه در اينجا هست آنها را تفسير مىكند كه مقصود و منظور در همهء اينها چيست .\r\nاينكه مىگويند استناد به يك آيهء قرآن بدون توجه به ساير آيات قرآن جايز نيست براى اين است كه قرآن بعضى از آن بعضى ديگر را تفسير مىكند ، يعنى قرآن را در كلّش بايد مطالعه كرد نه در يك جزء . مطالعه كردن قرآن در يك جزء ، يعنى در يك يا چند آيهء جداگانه ، سبب گمراهى انسان مىشود . تمام آيات قرآن به يكديگر وابسته و پيوسته است . كسى حق دارد آيات قرآن را تفسير كند كه بر همهء آيات قرآن به نوعى احاطه داشته باشد ، آيات را مجزا نكند و نبُرد و بعد ، از همين‌جا برداشتهايى براى خودش بكند و بگويد آنچه كه من مىگويم از قرآن است . اين جور نيست ؛ قرآن را در مجموع و در كلش بايد مطالعه كرد .\r\nمىفرمايد : قُلْ انْ ادْرى اقَريبٌ ما توعَدونَ امْ يَجْعَلُ لَهُ رَبّى امَداً . از يك طرف به حكم وحى خبر مىدهد كه اينها به چشم خودشان خواهند ديد آنچه را كه به آنها وعده داده شده است ؛ ولى بعد مىفرمايد اما اگر از من بپرسيد كِى ؟ دور يا نزديك ؟\r\nمن نمىدانم . آيا نزديك است آنچه كه شما وعده داده شده‌ايد يا خدا براى آن مدتى قرار خواهد داد ؟ من نمىدانم . « عالِمُ الْغَيْبِ » تنها اوست كه غيب را مىداند . اما فَلا يُظْهِرُ عَلى غَيْبِهِ احَداً او بر غيب خود احدى را آگاه نمىكند الّا مَنِ ارْتَضى مِنْ رَسولٍ مگر آنكه پيامبرى را مورد رضا و ارتضا و پسند خود قرار بدهد ( مگر پيامبر پسنديده‌اى ) كه او را بر غيب خود آگاه مىكند .\r\nببينيد ! اين‌همه از خود نفى كردن : بگو من مالك هيچ سودى نيستم ، يعنى اگر اين من را مىبينيد ، هيچ است ، نه مالك زيانى هستم و نه مالك سودى ؛ اگر از من\r\n\r\n\r\n\r\n\r\n","description":"","footnote":"\r\n( 1 ) . آل‌عمران / 49 .\r\n","page_name":" 813 ","page_number":817},
  {"content":"\r\n\r\nمىپرسيد ، هيچ نمىدانم . ( حتى در يك آيه است كه : قُلْ . . . ما ادْرى ما يُفْعَلُ بى وَ لا بِكُمْ « 1 » اصلًا من نمىدانم كه سرنوشت نهايى در مورد من و در مورد شما چه خواهد بود . ) در عين حال از جنبهء ديگر مىگويد كه سرنوشت نهايى چيست ؛ يعنى اگر از من مىپرسيد ، من نمىدانم اما اگر از او مىپرسيد او مىگويد ؛ آنچه كه من به زبان وحى مىگويم پيام او را مىرسانم ، يعنى در واقع اين من نيستم ، اوست كه مىگويد و اوست كه خبر مىدهد و من هرچه را كه مىدانم چيزهايى است كه او به من گفته است .\r\n\r\nبيان حضرت رضا عليه السلام\r\nدر حديث است كه حضرت رضا عليه السلام در مجلسى به مردى از مخالفين و منافقين كه با حضرت جدل مىكرد فرمود : آيا مىخواهى من به تو خبر بدهم كه عن‌قريبٍ تو به خون يكى از خويشاوندان خودت مبتلا خواهى شد ؟ ( ظاهراً آن مرد يكى از اعضاى دستگاه حكومت بوده ) يعنى عن‌قريبٍ خون يكى از خويشاوندانت به دست تو ريخته خواهد شد ؛ آيا مىخواهى الآن به تو بگويم او چه كسى خواهد بود و اين واقعه كى رخ مىدهد ؟ گفت : نه . فرمود : چرا ؟ گفت براى اينكه اين غيب است و غيب را جز خدا كسى نمىداند . حضرت همين آيه را خواند ، فرمود : درست است ، غيب را غير از خدا كسى نمىداند ، مگر كسى كه خدا به او گفته باشد . اينكه قرآن گفته است غيب را غير از خدا كسى نمىداند يعنى كسى از خود نمىداند ، اما از ناحيهء خدا هم كسى نمىداند ؟ آيا امكان ندارد كسى غيب را بداند ولى به اين شكل كه خدا به او وحى كرده باشد ؟ فوراً آيه را خواند : عالِمُ الْغَيْبِ فَلا يُظْهِرُ عَلى غَيْبِهِ احَداً . الّا مَنِ ارْتَضى مِنْ رَسولٍ . اين استثنا را در آيهء قرآن قبول دارى ؟ آيا قبول دارى كه خداوند غيب خود را به پيغمبران خودش كه مرضىّ او هستند اطلاع مىدهد ؟ چاره‌اى نداشت كه بپذيرد . آيا قبول دارى كه پيغمبر ما قدر متيقّنِ كسانى است كه رسول مرتضى هستند ؟ آيا مىشود گفت كه الّا مَنِ ارْتَضى مِنْ رَسولٍ ( مگر رسولى مرتضى ) ولى او [ يعنى رسول مرتضى 
  ] پيغمبر ما نيست ، پيغمبرهاى ديگر بوده‌اند ، پيغمبر خاتم كه افضل است نبوده ؟ قدر متيقّن است . فرمود : ما كه از خود چيزى نداريم ؛ هرچه داريم\r\n\r\n\r\n\r\n\r\n","description":"","footnote":"\r\n( 1 ) . احقاف / 9 .\r\n","page_name":" 814 ","page_number":818},
  {"content":"\r\n\r\nاز ناحيهء پيغمبر داريم ، پيغمبر هم از ناحيهء خدا دارد . اين كه علم غيب نيست ؛ علم غيب علم پنهان است . پنهان را خدا مىداند . ما كه مستقيماً از پنهانها آگاه نيستيم ، پيغمبر هم مستقيماً از پنهانها آگاه نيست ، از ناحيهء خدا آگاه است . وقتى كه او از ناحيهء خدا آگاه است او به ما ( اوصياى خودش ، ائمه ) گفته است . اگر كسى بگويد ائمه بدون وساطت پيغمبر و بدون وساطت خدا از غيب آگاهند اين شرك و كفر است .\r\nاينجاست كه اين مسأله كاملًا از نظر خود قرآن روشن مىشود . عرض كردم قرآن را در جزء نبايد مطالعه كرد .\r\n\r\nشبههء وهّابيها و پاسخ آن\r\nعده‌اى - كه تمايل وهّابيگرى دارند - به همين دو سه آيهء قرآن كه [ دانستن 
  ] غيب را نفى مىكند مىچسبند و مىگويند : قرآن مىگويد غيب را غير از خدا كسى نمىداند ، پس اين حرفها چيست كه شما به پيغمبر و امامها نسبت مىدهيد ؟ خود پيغمبر اين سخن را گفته است . بعلاوه قرآن العياذ باللَّه تناقض كه ندارد . يك نويسندهء عادى - العياذ باللَّه اگر بخواهيم مقايسه كنيم - امكان ندارد كه از اول تا آخر كتابش به اين صراحت حرف خلاف بگويد ؛ از يك طرف بگويد كه غيب را كسى نمىداند ، صفحهء بعدش بگويد عيسى بن مريم از غيب خبر مىداد .\r\n[ جواب اين است كه 
  ] اگر اين آيه هم نبود باز ما مىدانستيم مقصود چيست .\r\nاين آيه تصريح مىكند يعنى بيان و روشن مىكند كه « كسى غيب را نمىداند » يعنى از خود نمىداند ؛ هر كس ادعا كند كه غيب را از خود مىداند او كذّاب است ؛ و غيبِ خدا را مىداند ، اما كسى كه خدا به او تعليم كرده است . مگر خدا در قرآن گفته غيب را غير از خدا نمىداند و خدا غيب را به احدى تعليم نمىكند ؟ بلكه عكسش را گفته است كه خداوند غيب خود را به افرادى اطلاع مىدهد و افرادى را به آن غيب آگاه مىكند . اين است كه فرمود : عالِمُ الْغَيْبِ فَلا يُظْهِرُ عَلى غَيْبِهِ احَداً . الّا مَنِ ارْتَضى مِنْ رَسولٍ .\r\n\r\nكلام على عليه السلام\r\nروايت ديگرى است كه در نهج‌البلاغه نيز هست . اميرالمؤمنين على عليه السلام به شخصى\r\n\r\n","description":"","footnote":"","page_name":" 815 ","page_number":819},
  {"content":"\r\n\r\nفرمود : آيا مىخواهى من الآن به تو بگويم اين اسب تو كه آبستن است كرّه‌اش ماده است يا نر ؟ گفت : يا اميرالمؤمنين ! اين كه غيب است ؛ شما مگر غيب مىدانيد ؟\r\nخنديد ، فرمود اين كه غيب نيست ، تَعَلُّمٌ مِنْ ذى عِلْمٍ « 1 » شاگردى است . يك نادانى از يك عالم آموخته . آن عالم هم كه پيغمبر باشد در ذات خودش نادانى بوده ، از عالمى كه علمْ ذاتش است ( خدا ) آموخته است . نه من غيب مىدانم نه پيغمبر . خدا غيب را مىداند ، خدا به پيغمبرش گفته و پيغمبرش به ما گفته است . اين كه غيب نيست ؛ يعنى آن خبرهايى كه انبيا مىدهند آنها تعلم است نه علم غيب . علم غيب در اصطلاح قرآن يعنى يك كسى از ذات خود بدون تعلم غيب را بداند ؛ او عالم الغيب است . خدا عالم الغيب است ، پيغمبر و امام متعلم‌الغيب هستند . پس علم غيب يك مسأله است ، تعلم غيب مسألهء ديگرى است به نصّ خود قرآن كه مىفرمايد : عالِمُ الْغَيْبِ فَلا يُظْهِرُ عَلى غَيْبِهِ احَداً . الّا مَنِ ارْتَضى مِنْ رَسولٍ احدى را [ بر غيب خود 
  ] آگاه نمىكند مگر آنكه كسى از پيامبران و رسولان خودش را بپسندد كه او را يُظْهِرُ عَلى غَيْبِهِ مطلع مىكند ؛ خودش او را بر غيب خودش مسلط مىكند يعنى آگاه مىكند ، او را متعلم‌الغيب مىكند .\r\nفَانَّهُ يَسْلُكُ مِنْ بَيْنِ يَدَيْهِ وَ مِنْ خَلْفِهِ رَصَداً . خداى متعال نه تنها پيغمبران را به غيب آگاه مىكند ، بلكه همچنين پيغمبران در كنف حفظ الهى هستند . اينجا يك تعبير عجيب و مخصوصى هست .\r\n\r\nعصمت از خطا\r\nمسأله‌اى داريم به نام مسألهء عصمت . عصمت يعنى مصون بودن از خطا و مصون بودن از گناه ، هر دو . اول مسألهء مصون بودن از خطا را مطرح مىكنيم . آيا امكان دارد كه پيغمبر در وحى خودش اشتباه كند ؟ ممكن است كسى اين‌جور بگويد :\r\n1 . درست است ، خدا به پيغمبر وحى مىكند ؛ خدا كه - العياذ باللَّه - اشتباه نمىكند ولى پيغمبر وقتى كه وحى مىگيرد عوضى بفهمد ، يك جمله به او گفته بشود او يك جملهء ديگر بفهمد . ( نظير اين حرفها را گفته‌اند . ) چه مانعى دارد كه اين جور باشد ؛ مثل اينكه انسانى با انسان ديگرى حرف مىزند ؛ جمله‌اى مىگويد ، اين يك\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 126 .\r\n","page_name":" 816 ","page_number":820},
  {"content":"\r\n\r\nچيز ديگر از حرف او خيال مىكند ؛ گوينده اشتباه نكرده ، شنونده در تلقى اشتباه كرده است .\r\n2 . ممكن است شنونده در ابتدا كه تلقى مىكند اشتباه نكند ولى بعد كه به حافظه مىسپارد و پس از مدتى مىخواهد آن را از حافظهء خود نقل كند حافظه‌اش اشتباه مىكند . اين هم خيلى براى انسانها اتفاق مىافتد كه مطلبى را اول درست تلقى مىكند و به حافظه مىسپارد ، بعد از مدتى وقتى مىخواهد آن را از حافظه نقل كند عوضى نقل مىكند .\r\n3 . ممكن است كسى مطلبى را از كسى درست تلقى كند ، به حافظه هم درست بسپارد ولى وقتى كه مىخواهد آن پيام را به ديگرى ابلاغ كند در حين ابلاغش يك اشتباهى رخ مىدهد ولو اينكه آن اشتباه مربوط به شخص او هم نباشد مربوط به علل خارجى باشد ؛ مثل اينكه فردى در اين بين پارازيت بدهد به گونه‌اى كه حرفى كه اين شخص مىزند مخاطب يك جور ديگر بفهمد و بالاخره اين مطلب درست به او ابلاغ نشود .\r\nپس سه مسأله مىشود : يكى اينكه آيا امكان اين هست كه پيغمبر اشتباهى تلقى كند ؟ دوم : آيا امكان اين هست كه پيغمبر بعد از خوب تلقى كردن ، در حافظهء خودش كه نگه مىدارد اشتباه نگهدارى كند ؟ سوم : آيا امكان اين هست كه وقتى به ديگران مىگويد اشتباهى رخ بدهد كه ديگران عوضى بفهمند ؟\r\nاين آيه همهء اينها را نفى مىكند . خيال كرده‌اند كارى كه خدا مىخواهد انجام بدهد مثل كارى است كه يك انسان انجام بدهد . پيغمبران آنچنان محفوف به تأييدات الهى و ايْد الهىاند ( مُلك يعنى قدرت ؛ ملائكه مظاهر قدرت الهى هستند ) و پيغمبر آنقدر محفوف به ملائكهء الهى است - از آن مرحلهء ارتباطش با خدا كه وحى را تلقى مىكند تا مرحلهء نگهدارىاش و تا مرحلهء تحويل دادن به مردم - و آنچنان در سانسور الهى است كه هيچ قدرتى نمىتواند در او نفوذ كند ؛ تا جايى كه رسالت ابلاغ بشود . از آن جا كه به بنده صحيح ابلاغ شد ديگر به پيغمبر مربوط نيست ، از آن به بعد ديگر به خود انسانها مربوط مىشود .\r\n\r\nيك داستان مجعول\r\nبرخى گفته‌اند قرآن در اين آيه توهماتى را كه بعدها پيدا شد نفى مىكند . يكى از آن\r\n\r\n","description":"","footnote":"","page_name":" 817 ","page_number":821},
  {"content":"\r\n\r\nداستانهاى بسيار مجعول - كه اين آيه درست نفى آن داستان است - داستانى است كه از مجعولات يهوديهاست و به آن « داستان غرانيق » مىگويند . داستانى است كه وضع آن حكايت مىكند كه قضيه چگونه مجعول است . گفته‌اند پيغمبر اكرم در دوران مكه در ميان جماعت قريش و اكابر قريش ايستاده بود و سورهء مباركهء والنجم را براى مردم تلاوت مىكرد ، تا رسيد به آخرهاى اين سوره كه مىفرمايد :\r\nافَرَأَيْتُمُ اللّاتَ وَ الْعُزّى « 1 » .\r\nاينكه مىگويند « دزد ناشى به كاهدان مىزند » اين‌گونه است ؛ در جايى اين سخن را مىگويند كه تمام قرائن بر خلاف است . آيات اول سورهء « والنجم » چنين است : وَالنَّجْمِ اذا هَوى . ما ضَلَّ صاحِبُكُمْ وَ ما غَوى . وَ ما يَنْطِقُ عَنِ الْهَوى كه همه تأييد اين است كه در وحى هيچ وقت خللى نيست و پيغمبر نمىتواند كوچكترين سخنى را از روى هوى بگويد ؛ يا بعد مىفرمايد : افَتُمارونَهُ عَلى ما يَرى . وَ لَقَدْ رَ اهُ نَزْلَةً اخرى . عِنْدَ سِدْرَةِ الْمُنْتَهى . عِنْدَها جَنَّةُ الْمَأْوى . . . ما زاغَ الْبَصَرُ وَ ما طَغى « 2 » تا آخر ، كه همه تأييد وضع وحى است كه وضع وحى اشتباه‌پذير نيست . پشت سرش مىفرمايد :\r\nافَرَأَيْتُمُ اللّاتَ وَ الْعُزّى . وَ مَنوةَ الثّالِثَةَ الْاخْرى . أَ لَكُمُ الذَّكَرُ وَ لَهُ الْانْثى . تِلْكَ اذاً قِسْمَةٌ ضيزى . انْ هِىَ الّا اسْماءٌ سَمَّيْتُموها انْتُمْ وَ اباؤُكُمْ ما انْزَلَ اللَّهُ بِها مِنْ سُلْطانٍ انْ يَتَّبِعونَ الَّا الظَّنَّ « 3 » . بتها را نام مىبرد و به شدت مىكوبد . آيا ديديد اين بت لات را ؟ ديديد اين بت عُزّى را ؟ آن سومىشان بت منات را ديديد ؟ اينها چه حرفهايى است كه شما داريد مىگوييد ؟ ! چرا مىگوييد اينها در اصل ملائكه بودند ، دختران خدا بودند ؟ ! انْ هِىَ الّا اسْماءٌ سَمَّيْتُموها انْتُمْ وَ اباؤُكُمْ اينها يك موجودهاى پوچى هستند ، جز اسم و لفظ حقيقتى ندارند ، پوچ و پوك و بىحقيقت و بىهمه‌چيز هستند .\r\nگفتند پيغمبر در حالى كه داشت اينها را مىخواند يك مرتبه شيطان آمد دخالت كرد ، تا به اينجا رسيد به زبان پيغمبر انداخت : « تِلْكَ الْغَرانيقُ الْعُلى وَ انَّ شَفاعَتَهُنَّ لَتُرْجى » يعنى اينها يك عُقابهاى خيلى قشنگى هستند ، اميد به شفاعت اينها مىرود ؛ جمله‌هايى كه به جمله‌هاى [ قرآن 
  ] هيچ شباهتى ندارد و با جمله‌هاى كوبندهء بعد نيز متناسب نيست . شيطان [ كه 
  ] اين جمله را گفت قريش خوشحال شدند ، گفتند راضى\r\n\r\n\r\n\r\n\r\n","description":"","footnote":"\r\n( 1 ) . نجم / 19 .\r\n( 2 ) . نجم / 12 - 15 و 17 .\r\n( 3 ) . نجم / 19 - 23 .\r\n","page_name":" 818 ","page_number":822},
  {"content":"\r\n\r\nشديم . افتادند سجده كردند و گفتند پس ما صلح كرديم . حال ، پيغمبر خبر ندارد كه اينجا شيطان مداخله كرده و حرف ديگرى را به جاى وحى گفته ؛ يعنى پيغمبر آن ساعتى كه داشت وحى را ابلاغ مىكرد شيطان آمد پارازيت داد ، يك چيز ديگر را به جاى وحى به خورد مردم داد ! اينجا ديگر از سانسور خدا خارج شد !\r\nشايد اين سوره قبل از آن سوره نازل شده ولى مطلبى را مىگويد كه يك نفر مسلمان و مؤمن بداند كه اينها همه پوچ است : فَانَّهُ يَسْلُكُ مِنْ بَيْنِ يَدَيْهِ وَ مِنْ خَلْفِهِ رَصَداً . لِيَعْلَمَ انْ قَدْ ابْلَغوا رِسالاتِ رَبِّهِمْ خدا از پيش روى اين پيغمبر و از پشت سرش رصدها ، راصدها ، نگهبانها ، حارسها ، قدرتها ، قوه‌هايى نگه داشته است كه او را نگهدارى مىكنند . چون پيغمبر حالت فرستاده را دارد و كسى است كه خدا او را به سوى مردم فرستاده ، خدا او را از پيش روى نگهبانى مىكند ( به قرينهء لِيَعْلَمَ انْ قَدْ ابْلَغوا رِسالاتِ رَبِّهِمْ ) براى اينكه اين رسالات كاملًا به درستى و بدون هيچ‌گونه خللى به مردم برسد . از جلو رو نگهبان گذاشته است ؛ يعنى امكان اين نيست كه قدرتى ، شيطانى ، غير شيطانى بتواند دخالت كند كه آنچه پيغمبر مىخواهد به مردم برساند نرسد ، چيز ديگر به جاى آن برسد . وَ مِنْ خَلْفِهِ و از پشت سرش . پيغمبر كه از طرف خدا به سوى مردم آمده است خدا او را از ناحيهء پشت سرش - يعنى از آن ناحيه‌اى كه به او و خدا مربوط است - به قدرتها و نيروهاى خودش نگهدارى مىكند به طورى كه امكان اينكه در رابطه‌اى كه با خداى خودش دارد كوچكترين خللى ، خلافى ، اشتباهى رخ بدهد نيست ، چون خداست كه مىخواهد رسالات او به درستى در ميان مردم ابلاغ بشود ؛ يعنى اين قضاى حتمى الهى است كه رسالات الهى بايد به درستى در ميان مردم ابلاغ بشود . روى اين جهت ، از آن جا كه پيغمبرانش با خدا ارتباط پيدا مىكنند و از خدا تلقى مىكنند تا آن جا كه نگهدارى مىكنند و تا آن جا كه به مردم مىرسانند اين پيام صددرصد در حفظ و حراست و نگهبانى خداست ، امكان كوچكترين خللى نيست .\r\n[ بعلاوه قبلًا فرمود : 
  ] الّا مَنِ ارْتَضى مِنْ رَسولٍ كه خدا او را بر غيب خود آگاه مىكند . پيغمبر را خدا بر غيب و نهان خود آگاه كرده است ؛ از خود كه چيزى نمىداند ولى خدا او را آگاه كرده . كسى كه خدا او را بر نهانش آگاه كند آيا امكان دارد كه [ اشتباه كند ؟ 
  ] چون اگر يك خللى رخ بدهد يعنى يك امر پنهان از پيغمبر رخ مىدهد ، ولى پيغمبر را خدا آگاه كرده . چون خدا پيغمبر را بر غيب و نهانش آگاه\r\n\r\n","description":"","footnote":"","page_name":" 819 ","page_number":823},
  {"content":"\r\n\r\nكرده است او بر آن غيب كه مثلًا جبرئيل است از خود جبرئيل آگاهتر است ، بر آن پنهانِ ديگر كه شيطان است از خود شيطان آگاهتر است . آنوقت چطور امكان دارد كه بر او اشتباه بشود كه اين مَلَك است يا شيطان ؟ ! حتى حرف خودش اشتباه بشود ، حرفى كه مىگويد بعد خودش نفهمد كه شيطان چيز ديگرى به گوش مردم رسانده است ! چنين نيست ، چون پاى رسالت امر الهى در ميان است . خدا خودِ پيغمبر را آگاه كرده است و بعلاوه پيغمبر را در يك حفظ و حراستى قرار داده است كه از آغازى كه وحى را تلقى مىكند تا پايانى كه وحى را به مردم مىرساند در يك حفظ و حراست و سانسور كامل الهى است ، هيچ قدرتى نمىتواند در او نفوذ كند . اين معناى عصمت پيغمبران در ابلاغ وحى است كه عصمتِ از خطاست .\r\n\r\nعصمت از گناه\r\nعصمت از گناه چطور ؟ بعضى گفته‌اند ( مخصوصاً در اهل تسنن اين حرف گفته شده ) : راست است ، پيغمبر در آنچه كه مربوط به وحى و ابلاغ به مردم است هرگز دچار اشتباه نمىشود چون اين مربوط به پيغمبر نيست مربوط به خداست و امكان ندارد كه اشتباهى رخ بدهد ؛ ولى بعد آيا ممكن است پيغمبر از آن جهت كه بشرى است مانند بشرهاى ديگر مرتكب معصيت بشود به معنى اينكه يك چيزى كه گناه است و خودش به مردم ابلاغ كرده است كه اين گناه است - العياذ باللَّه - همان معصيت را مرتكب بشود ؟ جواب اين سؤال اين است كه پيغمبر كه پيام خدا را به مردم مىرساند نه فقط با زبان مىرساند ، با عملش هم مىرساند . . . « 1 » خودش بَلاغاً مِنَ اللَّهِ است و لهذا قرآن مىگويد : لَقَدْ كانَ لَكُمْ فى رَسولِ اللَّهِ اسْوَةٌ حَسَنَةٌ « 2 » . قرآن نمىگويد شما فقط به سخن پيغمبر عمل كنيد ولى به خودش و كار و عملش و شخصيتش كار نداشته باشيد ؛ قرآن مىگويد سخن پيغمبر پيام ما را مىرساند ، عمل پيغمبر هم پيام ما را مىرساند . . . « 3 »\r\n\r\n\r\n\r\n\r\n","description":"","footnote":"\r\n( 1 ) . [ نوار چند ثانيه‌اى افتادگى دارد . 
  ]\r\n( 2 ) . احزاب / 21 .\r\n( 3 ) . [ اندكى از پايان نوار ناقص است . 
  ]\r\n","page_name":" 820 ","page_number":824},
  {"content":"\r\n . \r\n","description":"","footnote":"","page_name":" 821 ","page_number":825},
  {"content":"\r\n . \r\n","description":"","footnote":"","page_name":" 822 ","page_number":826},
  {"content":"\r\n . \r\n","description":"","footnote":"","page_name":" 823 ","page_number":827},
  {"content":"\r\n . \r\n","description":"","footnote":"","page_name":" 824 ","page_number":828},
  {"content":"\r\n . \r\n","description":"","footnote":"","page_name":" 825 ","page_number":829},
  {"content":"\r\n . \r\n","description":"","footnote":"","page_name":" 826 ","page_number":830},
  {"content":"\r\n . \r\n","description":"","footnote":"","page_name":" 827 ","page_number":831},
  {"content":"\r\n . \r\n","description":"","footnote":"","page_name":" 828 ","page_number":832},
  {"content":"\r\n . \r\n","description":"","footnote":"","page_name":" 829 ","page_number":833},
  {"content":"\r\n . \r\n","description":"","footnote":"","page_name":" 830 ","page_number":834},
  {"content":"\r\n . \r\n","description":"","footnote":"","page_name":" 831 ","page_number":835},
  {"content":"\r\n . \r\n","description":"","footnote":"","page_name":" 832 ","page_number":836},
  {"content":"\r\n . \r\n","description":"","footnote":"","page_name":" 833 ","page_number":837},
  {"content":"\r\n . \r\n","description":"","footnote":"","page_name":" 834 ","page_number":838},
  {"content":"\r\n . \r\n","description":"","footnote":"","page_name":" 835 ","page_number":839},
  {"content":"\r\n . \r\n","description":"","footnote":"","page_name":" 836 ","page_number":840},
  {"content":"\r\n . \r\n","description":"","footnote":"","page_name":" 837 ","page_number":841},
  {"content":"\r\n . \r\n","description":"","footnote":"","page_name":" 838 ","page_number":842},
  {"content":"\r\n . \r\n","description":"","footnote":"","page_name":" 839 ","page_number":843},
  {"content":"\r\n . \r\n","description":"","footnote":"","page_name":" 840 ","page_number":844},
  {"content":"\r\n . \r\n","description":"","footnote":"","page_name":" 841 ","page_number":845},
  {"content":"\r\n . \r\n","description":"","footnote":"","page_name":" 842 ","page_number":846},
  {"content":"\r\n . \r\n","description":"","footnote":"","page_name":" 843 ","page_number":847},
  {"content":"\r\n . \r\n","description":"","footnote":"","page_name":" 844 ","page_number":848},
  {"content":"\r\n . \r\n","description":"","footnote":"","page_name":" 845 ","page_number":849},
  {"content":"\r\n . \r\n","description":"","footnote":"","page_name":" 846 ","page_number":850},
  {"content":"\r\n . \r\n","description":"","footnote":"","page_name":" 847 ","page_number":851},
  {"content":"\r\n . \r\n","description":"","footnote":"","page_name":" 848 ","page_number":852},
  {"content":"\r\n . \r\n","description":"","footnote":"","page_name":" 849 ","page_number":853},
  {"content":"\r\n . \r\n","description":"","footnote":"","page_name":" 850 ","page_number":854},
  {"content":"\r\n . \r\n","description":"","footnote":"","page_name":" 851 ","page_number":855},
  {"content":"\r\n . \r\n","description":"","footnote":"","page_name":" 852 ","page_number":856},
  {"content":"\r\n . \r\n","description":"","footnote":"","page_name":" 853 ","page_number":857},
  {"content":"\r\n . \r\n","description":"","footnote":"","page_name":" 854 ","page_number":858},
  {"content":"\r\n . \r\n","description":"","footnote":"","page_name":" 855 ","page_number":859},
  {"content":"\r\n . \r\n","description":"","footnote":"","page_name":" 856 ","page_number":860},
  {"content":"\r\n . \r\n","description":"","footnote":"","page_name":" 857 ","page_number":861},
  {"content":"\r\n . \r\n","description":"","footnote":"","page_name":" 858 ","page_number":862},
  {"content":"\r\n . \r\n","description":"","footnote":"","page_name":" 859 ","page_number":863},
  {"content":"\r\n . \r\n\r\n","description":"","footnote":"","page_name":" 860 ","page_number":864}
  ]