[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nهوالعليم\r\nدورهء علوم و معارف اسلام\r\n3\r\nمعاد شناسى\r\nجلد نهم\r\nتأليف\r\nحضرت علامه آية الله حاج سيد محمد حسين حسينى طهرانى\r\nقدس الله نفسه الزكية\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nحسينى طهرانى ، سيد محمد حسين ، 1345 - 1416 ق .\r\nمعاد شناسى / تأليف سيد محمد حسين حسينى طهرانى . - مشهد : نور علامه طباطبائى ، 1417 - 1423 ق .\r\n10 ج . - ( دورهء علوم و معارف اسلام ؛ 3 )\r\nطبع اول : انتشارات حكمت ، 1402 - 1407 ق .\r\nطبع دوم : انتشارات علامهء طباطبائى ، 1417 - 1423 ق .\r\nاين مجموعه شامل مباحثى است دربارهء مرگ در ج 1 و 2 ، عالم قبر و برزخ در ج 2 و 3 ، قيامت در ج 4 و 5 و 2 ، نفخ صور در ج 4 ، معاد جسمانى و حشر در ج 6 ، نامه عمل در ج 6 و 7 ، شهادت در ج 7 ، صراط و ميزان و حساب در ج 8 ، شفاعت در ج 9 ، أعراف و بهشت و جهنم و خلود در ج 10 .\r\nكتابنامه به صورت زير نويس .\r\n1 . معاد . 2 . مرگ - جنبه هاى قرآنى . 3 . برزخ . 4 . رستاخيز . 5 . معاد جسمانى . الف . عنوان . ب . فروست : علوم و معارف اسلام .\r\nBP 222\r\n44 / 297\r\nشابك 6 - 39 - 6533 - 964 ( جلد 9 )\r\nشابك ( با جلد زركوب ) 6 - 08 - 6533 - 964 ( دورهء 10 جلدى )\r\nISBN 964 - 6533 - 39 - 6 ( VOL . 9 )\r\nIsbn SET ( Hardcover ) 964 - 6533 - 08 - 6 ( 10 VOL . SET )\r\nدورهء علوم و معارف اسلام ( 3 )\r\nمعاد شناسى جلد نهم\r\nتأليف : حضرت علامه آية الله حاج سيد محمد حسين حسينى طهرانى قدس سره\r\nطبع سوم : ماه رمضان المبارك 1425 هجرى قمرى\r\nتعداد : 2000 نسخه\r\nليتوگرافى : مشهد اسكنر ، چاپ و صحافى : چاپخانهء دانشگاه مشهد\r\nناشر : انتشارات علامهء طباطبائى ، مشهد مقدس ، صندوق پستى 3559 - 91375 تلفن : 8543684 - 0511\r\nاين كتاب تحت إشراف \" مؤسسه ترجمه و نشر دورهء علوم و معارف إسلام \" از تأليفات حضرت علامه آية الله حاج سيد محمد حسين حسينى طهرانى بطبع رسيده و كليهء حقوق آن محفوظ و مخصوص اين مؤسسه مى باشد .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nفهرست\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n . \r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\nهوالعليم\r\nدورهء\r\nعلوم و معارف إسلام\r\nجلد نهم\r\nاز قسمت\r\nمعاد شناسى\r\nلأقل خدمة العلم والدين\r\nسيد محمد حسين حسينى طهرانى\r\nعفى الله عن جرائمه\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\n[ جلد نهم 
  ]\r\n\r\nمجلس پنجاه و نهم : عموميّت معاد براى تمام موجودات زمين و آسمان\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرين\r\nو لَعْنَةُ اللهِ عَلَى أعْدآئِهِمْ أجْمَعينَ مِنَ الآنَ إلَى قيامِ يَوْمِ الدّين\r\nوَ لَا حَوْلَ و لا قُوَّةَ إلّا بِاللهِ الْعَلىِّ الْعَظيم\r\nقال اللهُ الحكيمُ فى كِتابِه الكَريم :\r\n ما خَلَقْنَا السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ وَ أَجَلٍ مُسَمًّى وَ الَّذِينَ كَفَرُوا عَمَّا أُنْذِرُوا مُعْرِضُونَ . \r\n( آيه سوّم ، از سورهء أحقاف : چهل و ششمين سوره از قرآن كريم )\r\n« ما آسمانها و زمين را و آنچه را در بين آنهاست نيافريديم مگر به حقّ و اجل مسمّى ؛ و كسانى كه كفر ورزيده‌اند روى ميگردانند از آنچه را كه به آنها بيم داده شده است . »\r\nو نيز نظير اين آيه است :\r\n أَ وَ لَمْ يَتَفَكَّرُوا فِي أَنْفُسِهِمْ ما خَلَقَ اللَّهُ السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ وَ أَجَلٍ مُسَمًّى وَ إِنَّ كَثِيراً مِنَ النَّاسِ بِلِقاءِ \r\n\r\n","description":"","footnote":"","page_name":" 23 ","page_number":23},
  {"content":"\r\n\r\n رَبِّهِمْ لَكافِرُونَ  « 1 »\r\n« آيا مردم در نفوس خود انديشه نمىنمايند ، كه خداوند آسمانها و زمين و آنچه را كه در بين آنهاست ، نيافريده است مگر به حقّ و اجل مسمّى ؟ و بدرستى كه بسيارى از مردم به لقاء پروردگارشان كافرند » .\r\n\r\nاجل مسمّى ، زندگى جاويد هر موجود نزد خداست\r\nما بحول الله و قوّته ، در مجلس دوّم از جلد اوّل مطالبى را دربارهء اجل و اجل مسمّى بيان كرده‌ايم ، و تا حدّى روشن شده است كه تمام موجودات زمينى و آسمانى داراى أمدى معيّن و حدّى محدودند ؛ امّا اجل مسمّى كه نزد خداست ، به مفاد :\r\n ما عِنْدَكُمْ يَنْفَدُ وَ ما عِنْدَ اللَّهِ باقٍ  « 2 »\r\n« آنچه در نزد شماست نابود مىشود ، و آنچه در نزد خداست باقى ميماند . »\r\nآن اجل مسمّى نَفاد و نابودى ندارد ؛ و اين اجل‌هاى متعارف ، نمودى و ظاهرى و مقام نازلى از آن اجل مسمّى است . و در حقيقت ، اجل واقعيّتى است واحد كه دو جهت دارد : يك جهت به طرف عالم طبع و فساد و كثرت است ، و جهت ديگر به طرف عالم تجرّد و ثبات و وحدت ؛ اين جهت را اجل و آن جهت را اجل مسمّى گويند .\r\nاين دو آيه اى كه ذكر شد ، اين‌طور مىفهماند كه خلقت آسمانها و زمين و ما بينَهما به حقّ است و به اجل مسمّى است . و « باء » بحقّ و أجل مسمّى ، يا براى سببيّت است و يا براى مصاحبت ؛ يعنى ما آنها\r\n\r\n\r\n","description":"","footnote":"\r\n( 1 ) آيه 8 ، از سورهء 30 : الرّوم\r\n( 2 ) صدر آيه 96 ، از سورهء 16 : النّحل\r\n","page_name":" 24 ","page_number":24},
  {"content":"\r\n\r\nرا به سبب حقّ و أجل مسمّى ، و يا با مصاحبت حقّ و أجل مسمّى آفريديم .\r\nاجل مسمّى همان زندگى جاويدان عند الله است ، زندگى پيروزمندانه و مظفّرانه و سعادت‌آميز ، و زندگى تامّ و تمامى كه زوال و فناء و نيستى و نابودى و تباه و فساد و خرابى ندارد و همچون زندگى دنيوى مخلوط و مشوب به دردها و رنج‌ها و مصيبت‌ها نيست ، بلكه يكسره نور و تجرّد و واقعيّت و حقيقت است . و اين حيات دنيوى مرتبهء نازل و درجهء ضعيفى است از آن ، چون به واسطهء تقيّد و تعيّن آن حقيقت به لباس قيد و كثرت ، و تحدّد آن به حدود و قيودِ اين عالم طبع ، آن حقيقت پائين آمده و در لباس حدود و تعيّنات تجلّى نموده است .\r\n\r\nهمهء موجودات ، پويندهء بسوى حقّ هستند\r\nو آيه شريفهء :  وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ  . « 1 »\r\n« و هيچ چيزى از اشياء نيست مگر آنكه خزائن آن در نزد ماست ، و ما آن چيز را از آن خزائن پائين نمىآوريم مگر به اندازهء معلوم و مشخّص ! »\r\nاين مطلب را مبيّن مىكند ؛ و چون منبع حياتِ جميع موجودات ، همان خزانه‌هاى غير محدوده در نزد خداست ، و خلقت و آفرينش آنها نزول از آن خزينه‌ها و منبع‌هاى وسيع و مطلق و مجرّد و غير مقدّر به قَدَرات است ، و آن منابع اصلى و حقيقى مصدر پيدايش اين\r\n\r\n\r\n","description":"","footnote":"\r\n( 1 ) آيه 21 ، از سورهء 15 : الحِجر\r\n","page_name":" 25 ","page_number":25},
  {"content":"\r\n\r\nموجودات كثير مىباشد ، و آن اطلاق ، اصل اين تعيّنات و آن اجمال ، سر منشأ اين تفاصيل و آن وَحَدات ، منبع اين كثرات است ؛ لا محاله بايد آن خزائن مملوّ و سرشار از حيات تامّهء غير محدوده بوده باشد . اين از يك سوى بحث .\r\nو از سوى ديگر ، ميدانيم كه اين عالم عبث و بيهوده و لغو پيدايش نيافته است ؛ اگر ما به جنبهء نفاد و زوال و فناء و فساد و آلام و رنجها و مصائب و مرگ‌ها توجّه كنيم و دنبالهء اين را آن حيات ابدى و سرمدى نگيريم و اين را راه وصول به آن حقيقت ثابت نگيريم ، بنابراين خلقت عالم بيهوده و عبث خواهد بود .\r\nو امّا اگر اين حركت‌ها بسوى مقصدى ، و اين پويائىها براى مطلبى ، و اين جستجوها براى مقصودى ، و اين فراق‌ها براى وصالى ، و اين مجازها براى حقيقتى ، و اين جنبش‌ها براى سكونى ، و بالاخره اين سيرها براى رسيدن به منزلگهى است ؛ پس منزلگاه اين عالم متحرّك همان معادِ آنست ، كه در آنجا ميرود و ميرسد و مىآرامد .\r\nما براى عدم بطلان عالم ، برهان فلسفى و عقلى داريم كه بالاخره در هر جائى كه حركتى باشد ، هدفى و منتهائى است . و چون اثبات كرده‌ايم كه اساس عالم بر حقّ است ، بنابراين نمىتواند باطل ، غايت و نتيجهء اساس حقّ بوده باشد .\r\nچون باطل و بيهوده و عبث و لغو ، چيزى است كه داراى غرض و غايتى نيست ، و امّا حقّ چنانچه در حركت باشد ، بسوى حقّ حركت مىكند و به حقّ ميرسد و آن حقّ ، غايتِ ارادى آن فعل بوده\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nاست ؛ فعل ارادى متحرّك را به مراد محرّك مىرساند و نفس محرّك كه علّت فاعلى تحريك است ، علّت غائى آن نيز مىباشد .\r\nو بنابراين ، محال است كه غايت و مراد از فعل ( آن فعلى كه اصل وجود آن ، پويائى و حركت است ) نفس خود فعل بوده باشد ؛ پس نمىتواند غرض از عالمِ خلق خود عالم خلق بوده باشد ، با فرض آنكه عالم خلق را پويا و جويا و سيّار و متحرّك در ذات خود مىبينيم . و بنابراين اصل ، حتماً بايد اين حركت رو به سوى سكون مطلق ، و اين جوشش رو به سمت آرامش ، و اين غلغله رو به طرف سكوت ، و اين تغيير و تبديل رو به طرف ثبات و استقرار بوده باشد ؛ و الّا لغويّت و بطلان اين عالم را مستلزم است .\r\nآرى ، نسبت به موجوداتى كه ابداً داراى حركت نيستند ، نه حركت ذاتى و نه حركت عارضى ، بلكه از اوّل وجودشان در ابتداى آفرينش با ثبات و استقرار و تجرّد آفريده شده‌اند و از نقصان به سوى كمال در حركت نيستند ، معاد نيست . چون بدئى نيست كه عودى داشته باشد ، و نزولى نيست تا صعودى را به دنبال آرد ، و حركتى نيست تا طالب سكونى شود . و آن اختصاص به أسماء و صفات كلّيّهء الهيّه ، و اسم اعظم ، و روح كه از همهء فرشتگان افضل است ، و مخلَصين كه مُهَيْمِن بر عالم كثرت و واسطهء فيض از مبدأ واجب به ماهيّات و قوالب امكانيّه هستند دارد ؛ و ما در اين رشته سخن خواهيم گفت .\r\n\r\nآفرينش باطل نيست ، و همه بسوى خدا در حركتند\r\nآياتى در قرآن كريم داريم كه مثل دو آيه سابق الذّكر دلالت دارند\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nبر عدم بطلان عالم ، مثل آيه :\r\n وَ ما خَلَقْنَا السَّماءَ وَ الْأَرْضَ وَ ما بَيْنَهُما باطِلًا ذلِكَ ظَنُّ الَّذِينَ كَفَرُوا فَوَيْلٌ لِلَّذِينَ كَفَرُوا مِنَ النَّارِ  « 1 » .\r\n« و ما آسمان و زمين و آنچه را كه در بين آنهاست باطل و جزاف خلق ننموديم ؛ اين پندار كسانى است كه كفر مىورزند . پس واى بر كسانى كه كفر ميورزند از آتش دوزخ . »\r\nو مثل :\r\n  إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ * الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ   . « 2 »\r\n« حقّاً كه در آفرينش آسمان‌ها و زمين و اختلاف شب و روز ، نشانه‌ها و علاماتى است براى خردمندان ؛ آن كسانى كه در حال ايستاده و نشسته ذكر خدا ميكنند و آنگاه كه بر پهلويشان مىآرامند ذكر خدا ميكنند ، و در خلقت آسمان‌ها و زمين تفكّر مىنمايند كه : اى پروردگار ما ! تو اين دستگاه عظيم را بيهوده و باطل نيافريده اى ! تو پاك و منزّه هستى از آنكه بيهوده بيافرينى ! پس ما را از عذاب آتش محفوظ و مصون بدار ! »\r\nو مثل آيه :\r\n\r\n\r\n","description":"","footnote":"\r\n( 1 ) : آيه 27 ، از سورهء 38 : ص\r\n( 2 ) آيه 190 و 191 ، از سورهء 3 : ءَال عِمران\r\n","page_name":" 28 ","page_number":28},
  {"content":"\r\n\r\n   وَ ما خَلَقْنَا السَّماءَ وَ الْأَرْضَ وَ ما بَيْنَهُما لاعِبِينَ * لَوْ أَرَدْنا أَنْ نَتَّخِذَ لَهْواً لَاتَّخَذْناهُ مِنْ لَدُنَّا إِنْ كُنَّا فاعِلِينَ * بَلْ نَقْذِفُ بِالْحَقِّ عَلَى الْباطِلِ فَيَدْمَغُهُ فَإِذا هُوَ زاهِقٌ وَ لَكُمُ الْوَيْلُ مِمَّا تَصِفُونَ    « 1 » .\r\n« و ما در خلقت آسمان و زمين و آنچه كه در بين آنهاست ، بازيگر نبوده‌ايم ( به بازيچه نيافريده‌ايم ) اگر مىخواستيم جهان هستى را بازيچه گرفته و كار بيهوده و عبثى كرده باشيم ، ميكرديم ( و هيچكس را بر ما حقّ اعتراضى نبود ؛ و ليكن آنچه آفريده‌ايم عين مصلحت و حكمت است . )\r\nو ما علاوه بر اينكه كار باطل نمىكنيم ، هميشه حقّ را بر باطل مىزنيم و غلبه ميدهيم بطورى كه باطل را نابود و نيست ميگرداند ، پس باطل از بين ميرود ؛ و واى بر شما كه خداوند را به كار باطل و بازيچه توصيف ميكنيد ! »\r\nو از همهء اين آيات روشن‌تر و واضح‌تر آيه :\r\n أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها فَاحْتَمَلَ السَّيْلُ زَبَداً رابِياً وَ مِمَّا يُوقِدُونَ عَلَيْهِ فِي النَّارِ ابْتِغاءَ حِلْيَةٍ أَوْ مَتاعٍ زَبَدٌ مِثْلُهُ كَذلِكَ يَضْرِبُ اللَّهُ الْحَقَّ وَ الْباطِلَ فَأَمَّا الزَّبَدُ فَيَذْهَبُ جُفاءً وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ كَذلِكَ يَضْرِبُ اللَّهُ الْأَمْثالَ  . « 2 »\r\n« خداوند آب را از آسمان فرو فرستاد ، پس جارى شد و هر\r\n\r\n\r\n","description":"","footnote":"\r\n( 1 ) آيات 16 تا 28 ، از سورهء 21 : الانبياء\r\n( 2 ) آيه 17 ، از سورهء 13 : الرّعد\r\n","page_name":" 29 ","page_number":29},
  {"content":"\r\n\r\nوادى و محلّى به اندازهء گنجايش خويش از آن بر گرفت . و در اثر جريان سيل بر روى آن كفى بالا آمد و روى آب را بپوشانيد . و از آنچه را كه مردم در آتش بر آن مىدمند و آتش را بر آن مشتعل ميكنند تا زينتى يا متاعى براى خود بسازند نيز يك چنين كفى بر روى آن پديدار مىشود ؛ اين طور خداوند حقّ را و باطل را به هم مىزند و در هم مىآميزد ، پس آن كف به بيهودگى از بين ميرود و نيست و نابود مىشود ؛ ولى آنچه براى مردم مفيد است و به آنها منفعت مىرساند ، در روى زمين باقى مىماند ؛ و اين طور خداوند مثل‌هائى مىزند . »\r\nيعنى باطل صورتى از باطل دارد و دوام ندارد ؛ بلكه مسير بر حقّ است و در باطن هر باطلى حقّى است كه پايدار است . و اين مَثَل‌ها را خداوند مىزند تا شما از جريان گذشت زمان و تغييرات عالم و مصائب و شدائد پى به حقّى بريد كه پيوسته توأم با آن جريانات بوده و از آنها انفكاك ندارد ؛ پس عالم حركتش بسوى حقّ است .\r\nما در ابحاث گذشته گفته‌ايم كه تمام عالم زنده است و داراى شعور و قدرت است ؛ حيوانات ، نباتات و جمادات هم داراى قوّهء ادراك و قدرت هستند . و بنابراين ما چنين مىپنداريم كه جمادات از حيات و علم خالى هستند ، ولى حقّ مطلب در مسأله اينست كه خالى نيستند ولى ما نمىدانيم .\r\nخداوند هم در اين آيات خلقت ، چون :  ما خَلَقْنَا السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ وَ أَجَلٍ مُسَمًّى  ، و چون آيه :  وَ ما خَلَقْنَا السَّماءَ وَ الْأَرْضَ وَ ما بَيْنَهُما باطِلًا ،  فرقى بين موجودات\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nزنده در نظر ما و در پندار ما ، و بين موجودات غير زنده نمىگذارد و براى همهء آنها به اطلاق و عموم حكم به معاد و حشر مىفرمايد .\r\nپس معاد اختصاصى به انس و جنّ ندارد ، فرشتگان و نباتات و جمادات و بطور كلّى هر چه موجود زمينى و يا آسمانى و يا موجود بَينهما شمرده مىشود داراى معاد و حَشْر خواهد بود .\r\n\r\nدر پويائى بسوى حقّ فرقى بين جانداران و جمادات نيست\r\nو امّا در خصوص موجودات زنده چون انواع و اصناف مختلف و بى شمار حيوانات زمينى و دريائى و هوائى ، اين آيه شاهد صدق ، و بر مدّعاى ما صراحت و نصوصيّت دارد :\r\n وَ ما مِنْ دَابَّةٍ فِي الْأَرْضِ وَ لا طائِرٍ يَطِيرُ بِجَناحَيْهِ إِلَّا أُمَمٌ أَمْثالُكُمْ ما فَرَّطْنا فِي الْكِتابِ مِنْ شَيْءٍ ثُمَّ إِلى رَبِّهِمْ يُحْشَرُونَ  « 1 » .\r\n« و هيچ جنبنده اى در زمين ( دريا و روى زمين ) نيست و هيچ پرنده اى با دو بال خود پرواز نمىكند ، مگر اينكه آنها امّت‌هائى همانند شما هستند . ما در نوشتن كتاب تكوين ( كه عالم وجود و امكان است ) از هيچ چيز دريغ ننموده‌ايم و كوتاهى نكرده‌ايم ؛ و سپس همه بسوى پروردگارشان محشور مىشوند . »\r\nظاهر اين آيه مباركه مىرساند كه چون آنها امّت‌هائى همچون انسان هستند ، كه در خلقت عبث و بيهوده و باطل نيستند ، بنابراين محشور مىشوند ؛ پس در آفرينش آنها نيز غايتى مقصود ، و نهايتى مطلوب است ، و آن غايت بازگشت و عود آنهاست بسوى پروردگارشان .\r\n\r\n\r\n","description":"","footnote":"\r\n( 1 ) . آيه 38 ، از سورهء 6 : الانعام\r\n","page_name":" 31 ","page_number":31},
  {"content":"\r\n\r\nپس اين افتراق و نشر و پراكندگى كه در اين عالم است به جهت اجتماع و حشر و اتّصالى است كه در آنجاست . اين مقدّمه و آن ذو المقدّمه است ؛ همچنان كه اين افتراق و نشرى كه در اين عالم است ، در ابتدا نيز از جهت نزول از عالم جمع و حشر بوده است ؛  وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ  اين حقيقت را به خوبى مبيّن ميدارد . و همچنين در مقام أسماء و صفات حضرت أحديّت سبحانه و تعالى ، از اين قرار است كه اسماء جزئيّه و متعيّنه ، مرتبهء نزول اسماء و صفات كلّيّه ، در هر عالمى هر يك به رتبهء خود و به درجهء خود ؛ و اسماء و صفات كلّيّه ، مرتبهء صعود و اطلاق اسماء و صفات جزئيّه ، در هر عالمى هر يك به نوبهء خود و به درجهء خود هستند ؛ تا برسد به آن اسماء و صفاتى كه مِن جميع الجهات از حدود تعيّنات مبرّى ، و از كثرات عالم صورت و معنى نيز خارج ، و حتّى از تعابير انطباق مفاهيم متعدّده نيز مُخَلّى و مبرّى باشند .\r\n  سُبْحانَ اللَّهِ عَمَّا يَصِفُونَ * إِلَّا عِبادَ اللَّهِ الْمُخْلَصِينَ   « 1 » .\r\n« منزّه است خدا از آنچه كه او را بدان توصيف ميكنند مگر از توصيف بندگان مُخلَص خدا » .\r\n\r\nلزوم حشر و معاد حيوانات\r\nپس آنچه از آيه گذشته در سورهء انعام استفاده شد ، اينست كه : حشر حيوانات بسوى خداوندشان نتيجه و حاصل از اينست كه امّت‌هائى همچون انسان هستند ، و علّت و سبب اين آفرينش را همانند انسان چنين ميفرمايد كه  ما فَرَّطْنا فِي الْكِتابِ مِنْ شَيْءٍ  ، ما\r\n\r\n\r\n","description":"","footnote":"\r\n( 1 ) آيه 159 و 160 ، از سورهء 37 : الصّافّات\r\n","page_name":" 32 ","page_number":32},
  {"content":"\r\n\r\nدر كتاب آفرينش و صحيفهء الهيّهء تكوين از آفريدن هيچ چيزى كه داراى غايت و نهايتى باشد و بر اساس حقّ در حركت باشد ، دريغ ننموده‌ايم ؛ و جهت آن همين است كه كتاب تكوين قصورى ندارد و در آن عبث و بيهودگى وجود ندارد .\r\nچون اين كتاب همان كتابى است كه دربارهء آن ميگويد :\r\n هذا كِتابُنا يَنْطِقُ عَلَيْكُمْ بِالْحَقِّ  « 1 » .\r\n« اينست كتاب ما كه با شما به حقّ سخن ميگويد . »\r\nو حقّانيّت اين كتاب ، ايجاب مىكند كه اختلافاتى كه در بين موجودات ذىحيات هست ، و بعضى را جنبنده مىكند و بعضى را خزنده و بعضى را پرنده و بعضى را شناور ، و بواسطهء اين اختلافات داراى أشكال و صور مختلفى ميگردند و داراى أفعال و خواصّى مىشوند كه هر يك از اين امّت‌ها را از غيرش جدا مىسازد و متمايز مىكند ، آنها را لغو و باطل نكند و بيهوده و عبث نسازد . بلكه اين اختلافات هر يك به نوبهء خود در وصول به غايت مؤثّر باشد ، و در رسيدن به كمال مطلوب هر شيئى نسبت به خودش ، و نهايت حركت اختصاصى هر يك مفيد واقع گردد ؛ بدون آنكه قبل از رسيدن به غايتِ مطلوب ، در بين راه آنها را دستخوش هلاك و بوار سازد و به ديار نيستى و نابودى گسيل دارد .\r\nو گرنه اين اختلاف در موجودات باطل بود و در كتاب الهى تفريط و كوتاهى و قصور مشاهد مىشد و به اتقان و استوارى آن\r\n\r\n\r\n","description":"","footnote":"\r\n( 1 ) صدر آيه 29 ، از سورهء 45 : الجاثيَة\r\n","page_name":" 33 ","page_number":33},
  {"content":"\r\n\r\nاخلال وارد مىگشت ؛ وَ سُبْحانَ اللهِ أنْ يَكونَ فى فِعْلِهِ تَفْريطٌ كَما لا يَكونُ فى صِفاتِهِ وَ ذاتِهِ قُصورٌ .\r\nپس محصّل مطلب اين شد كه حيواناتِ زمينى امّت‌هائى همچون بشرند ، و دربارهء آنان همان عودى كه براى انسان و اجتماع او در نزد پروردگارش هست خواهد بود .\r\nو نيز اين آيه معاد جنبندگان را بطور كلّى مىرساند :\r\n وَ مِنْ آياتِهِ خَلْقُ السَّماواتِ وَ الْأَرْضِ وَ ما بَثَّ فِيهِما مِنْ دابَّةٍ وَ هُوَ عَلى جَمْعِهِمْ إِذا يَشاءُ قَدِيرٌ  « 1 » . .\r\n« و از جملهء آيات و نشانه‌هاى خدا آفرينش آسمانها و زمين و آنچه را كه خداوند از اصناف جنبندگان در آسمانها و زمين پراكنده و منتشر كرده است مىباشد ؛ و پروردگار بر جمع كردن آنها در آن وقتى كه بخواهد تواناست . »\r\nچون در اين آيه نيز حكم « جمع » را كه همان حشر است ، براى تمام افراد ذىروحى كه در آسمانها و زمين است اثبات كرده است . و نظير اين آيه نيز در سورهء مريم است :\r\n   إِنْ كُلُّ مَنْ فِي السَّماواتِ وَ الْأَرْضِ إِلَّا آتِي الرَّحْمنِ عَبْداً * لَقَدْ أَحْصاهُمْ وَ عَدَّهُمْ عَدًّا * وَ كُلُّهُمْ آتِيهِ يَوْمَ الْقِيامَةِ فَرْداً    . « 2 »\r\n« هيچ يك از كسانى كه در آسمانها و زمين هستند تحقّقى ندارند مگر آنكه به نزد پروردگار رحمن ، در حال عبوديّت رهسپارند .\r\n\r\n\r\n","description":"","footnote":"\r\n( 1 ) . آيه 29 ، از سورهء 42 : الشّورى\r\n( 2 ) آيه 93 تا 95 ، از سورهء 19 : مريم\r\n","page_name":" 34 ","page_number":34},
  {"content":"\r\n\r\nخداوند حقّاً يكايك آنها را احصاء فرموده و به شمارش صحيح و دقيق در آورده است ، و تمام افراد آن در روز قيامت بسوى خداوند در حال تنهائى واردشوندگانند . »\r\nمراد از اينكه تمام افراد به نزد خداوند در حال عبوديّت رهسپارند ، اينست كه تمام افراد توجّه تامّشان به خداست و در صفت مملوكيّت محضه در برابر او تكويناً سر تسليم فرود آورده‌اند ؛ پس هر يك از آنها لا يَمْلِكُ لِنَفْسِهِ نَفْعاً وَ لَا ضَرًّا وَ لَا مَوْتًا وَ لا حَيَاةً وَ لَا نُشوراً .\r\n\r\nمعناى فرد و فُرادى و جمع در قرآن\r\nو امّا مراد از اينكه در روز قيامت تنها به نزد خداوند مىآيند ، اينست كه همه صِفرالكفّ و تهيدستند ؛ از اسباب و تعيّنات دنيا هيچ با خود نبرده‌اند ، و حَول و قوّه و اولاد و اعوان و عشيره و اموال و اعتباراتى كه به حسب ظاهر در دنيا موجب شخصيّت و استكبارشان بود با خود نبرده‌اند .\r\n وَ تَقَطَّعَتْ بِهِمُ الْأَسْبابُ  « 1 » .\r\n« تمام اقسام سبب‌هاى دنيويّه از آنها جدا مىشود و بريده ميگردد . »\r\nو اينست معناى فرد كه در آيه آمده است :  وَ كُلُّهُمْ آتِيهِ يَوْمَ الْقِيامَةِ فَرْداً \r\nيعنى هر كس بسوى خدا مىرود ، لخت و عريان به حسب معنى ميرود و با نفس خود هيچ يك از متعلّقاتى را كه در دنيا ادّعاى\r\n\r\n\r\n","description":"","footnote":"\r\n( 1 ) ذيل آيه 166 ، از سورهء 2 : البقرة\r\n","page_name":" 35 ","page_number":35},
  {"content":"\r\n\r\nمالكيّت آن را داشت نمىبرد ، و به تمام معنَى الكلمه تنهاست ؛ و در آنجا عَبْد است به حقيقت معناى عبوديّت .\r\nهميشه عبد بود و مالك نبود و نخواهد شد ؛ ليكن در عالم مجاز و در پشت حجاب انانيّت ادّعاى ربوبيّت كرد و دعوى ملكيّت نمود ، اينك كه روز قيامت و روز ظهور و بروز حقائق است روشن مىشود كه حقّاً عبد بوده و خواهد بود .\r\n\r\nمعاد سكّان آسمانها و زمين به حال فُرادى است ؛ يعنى بدون تعيّن\r\nو همين معناى فَرد است كه در آيه ديگر به صيغهء جمع آمده و فُرادى ذكر شده است :\r\n وَ لَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ وَ تَرَكْتُمْ ما خَوَّلْناكُمْ وَراءَ ظُهُورِكُمْ وَ ما نَرى مَعَكُمْ شُفَعاءَكُمُ الَّذِينَ زَعَمْتُمْ أَنَّهُمْ فِيكُمْ شُرَكاءُ لَقَدْ تَقَطَّعَ بَيْنَكُمْ وَ ضَلَّ عَنْكُمْ ما كُنْتُمْ تَزْعُمُونَ  « 1 » .\r\n« ( فرشتگان در وقت قبض روح به ستمگران ميگويند : ) و به تحقيق كه شما به نزد ما فُرادَى ( تنها و بدون تعيّن و اسباب و وسائل ) آمده‌ايد ، همچنان كه همينطور ما شما را در اوّلين مرحلهء خلقت آفريده‌ايم ! و آنچه را كه ما به شما به عنوان بهره بردارى داده‌ايم همه را پشت سر نهاده ايد ! و ما با شما ، شفيعانتان را كه چنين مىپنداشتيد كه در امر شما شريكانى بوده باشند نمىبينيم ! حقّاً بين شما و آنها بريده شد و جدائى افتاد ، و آنچه را كه مىپنداشتيد به ديار نابودى و گُمى كشيده شد ! »\r\n\r\n\r\n","description":"","footnote":"\r\n( 1 ) » ! آيه 94 ، از سورهء 6 ، الانعام\r\n","page_name":" 36 ","page_number":36},
  {"content":"\r\n\r\nو در اين آيه كريمه جُملات  كَما خَلَقْناكُمْ أَوَّلَ مَرَّةٍ ، وَ تَرَكْتُمْ  ،  وَ ما نَرى مَعَكُمْ  و  لَقَدْ تَقَطَّعَ بَيْنَكُمْ  ، همگى به عنوان تفسير و بيان براى كلمه فُرادَى آمده است .\r\nو بنابراين در آيه مورد بحث  وَ كُلُّهُمْ آتِيهِ يَوْمَ الْقِيامَةِ فَرْداً  نيز مطلب همين طور است ؛ يعنى تمام موجودات آسمانها و زمين در روز قيامت به حال فرد ( تنها و بدون هيچ جنبهء تعيّن ) در نزد خداوند مىآيند .\r\nو حال كه معناى فرد دانسته شد ، و دانستيم كه معنايش اينست كه هر كس برود فرد ميرود و بدون تعيّنات نفسانيّه و كثرات صوريّه است ، معناى جمع نيز روشن مىشود ؛ چون آنچه در اذهان عامّه از معناى جمع است همان اجتماع مردم و گرد آمدن افراد به دور يكديگر است ، و از لفظ جمع كه يكى از أسماء قيامت است ، نيز در وهلهء نخست همين معنى به ذهن متبادر مىشود .\r\nولى حال فهميده شد كه معناى آن لطيفهء ديگرى است ، و آن ورود به عالمى است كه در آنجا كثرات اعتباريّه ، و توهّمات صوريّه ، و تقيّدات مموّهه ، و هر چه از شوائب فرق است از بين ميرود . اينجا عالم تفريق و نشر است ، و آنجا عالم جمع و حشر . اينجا افتراق از حقيقت و معنى و تلبّس به لباس كثرت و آثار كثرت از هر گونه كثرات است ، و آنجا اجتماع ؛ يعنى در جمعيّتِ نفس خود در آمدن ، و كثرت و آثار آن را به دنبال گذاشتن ، و شوائب دوئيّت و بيگانگى و اعتباريّات تخيّليّه و صوريّه را فراموش كردن و در خاك نسيان سپردن\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاست .\r\n\r\nاز أسامى قيامت ، يوم الجمع است\r\nدر آنجا هر كس به بهشت رود و يا به جهنّم رهسپار گردد با آن گروهى كه هم دست و هم داستان است اجتماع مىكند و به حال اجتماع ميرود ؛ يعنى كثرات و جهات تمييزيّه و تفريقيّه ريخته مىشود و اصل و مبدأ نفوس حَسنه ، با يكدگر چون شير و شكر به هم آميخته مىشوند و داخل در بهشت ميروند . و اصل و مبدأ نفوس سيّئه نيز با يكدگر چون زهر و حنظل آميخته مىشوند و به جهنّم روانه ميگردند ؛ اينست معناى جمع كه در آيات قرآنيّه از ذكر آن و ذكر حَشر بسيار سخن به ميان آمده است ؛ و يَوْمُ الْجَمْع يكى از اسامى روز قيامت قرار گرفته است .\r\nو اين معناى بسيار دقيقى است كه از الفاظ فرد و فُرادى كه در آيات آمده است ، و آن در قبال لفظ جمع مىباشد استفاده گرديده است ؛ و اطلاق لفظ جمع و حشر در بسيارى از آيات است مثل آيه :  لَيَجْمَعَنَّكُمْ إِلى يَوْمِ الْقِيامَةِ لا رَيْبَ فِيهِ  « 1 » .\r\n« خداوند البتّه شما را در روز قيامت كه در آن شكّى نيست ، به مقام جمع ، جمعيّت ميدهد . »\r\nو مثل آيه :  يَوْمَ يَجْمَعُكُمْ لِيَوْمِ الْجَمْعِ ذلِكَ يَوْمُ التَّغابُنِ  . « 2 »\r\n« روزى است كه خداوند شما را براى يوم الجمع ، جمع مىكند ، و آن روز روز تغابن است . »\r\n\r\n\r\n","description":"","footnote":"\r\n( 1 ) قسمتى از آيه 87 ، از سورهء 4 : النّسآء\r\n( 2 ) صدر آيه 9 ، از سورهء 64 : التّغابن\r\n","page_name":" 38 ","page_number":38},
  {"content":"\r\n\r\nپس معناى فرد و جمع كه در اذهان ما به صورت دو معناى مختلف و مقابل يكديگر بود ، در اينجا داراى معناى واحدى شد ؛ يعنى فرادَى رفتن بسوى حضرت احديّت لازمه‌اش جمعيّت است كه كثرات مفرّقه و مشتّته فراموش شود .\r\nو در مسألهء شفاعت و لحوق و الحاق به حول و قوّهء خدا خواهيم ديد كه چگونه اين لفظِ جمع در ميدانِ بروز و ظهور آمده و پرچمدار حلّ آن مسائل ميگردد .\r\nو بر همين اصل نيز معناى آيه 71 و آيه 73 از سورهء 39 : زمر روشن ميگردد :\r\n وَ سِيقَ الَّذِينَ كَفَرُوا إِلى جَهَنَّمَ زُمَراً . \r\n وَ سِيقَ الَّذِينَ اتَّقَوْا رَبَّهُمْ إِلَى الْجَنَّةِ زُمَراً  .\r\n« و سوق داده مىشوند كسانى كه كفر ورزيده‌اند به سوى جهنّم دسته دسته . »\r\n« و سوق داده مىشوند كسانى كه تقواى پروردگارشان را به جاى آوردند به سوى بهشت دسته دسته . »\r\nاين دستجات ، ترتيب و تنظيمش بر اساس همان جمع است ، كه افرادى كه با هم ، هم فكر و هم عقيده و هم مسلك باشند جهاتِ تفريقيّه و تمايزات شخصيّه را افكنده و با هم در مقام جمع متّحد و پيوسته گرديده و يكپارچه به بهشت ميروند و يا به جهنّم رهسپار مىشوند .\r\nو نيز آيه كريمهء ذيل معناى خود را خوب مبيّن مىدارد :\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n  وَ الَّذِينَ كَفَرُوا إِلى جَهَنَّمَ يُحْشَرُونَ * لِيَمِيزَ اللَّهُ الْخَبِيثَ مِنَ الطَّيِّبِ وَ يَجْعَلَ الْخَبِيثَ بَعْضَهُ عَلى بَعْضٍ فَيَرْكُمَهُ جَمِيعاً فَيَجْعَلَهُ فِي جَهَنَّمَ أُولئِكَ هُمُ الْخاسِرُونَ   « 1 » .\r\n« و كسانى كه كافر شده‌اند ، بسوى جهنّم حشر و جمع مىشوند ، براى اينكه خداوند پليدان را از پاكيزگان جدا سازد و جنس پليد را بعضى را به روى بعضى ديگر قرار دهد و متراكم و بسته و يك پارچه كند و سپس در جهنّم وارد كند ؛ ايشانند زيانكاران . »\r\nبارى آيه  وَ كُلُّهُمْ آتِيهِ يَوْمَ الْقِيامَةِ فَرْداً  داراى دلالت بر حَشر و معادِ ذوى الارواح بود .\r\n\r\nحشر جمادات در آيات قرآن\r\nاز جمله آياتى كه دلالت بر حشر و معاد غير ذوى الارواح از جمادات غير صاحب شعور دارد ، اين آيه است :\r\n  وَ مَنْ أَضَلُّ مِمَّنْ يَدْعُوا مِنْ دُونِ اللَّهِ مَنْ لا يَسْتَجِيبُ لَهُ إِلى يَوْمِ الْقِيامَةِ وَ هُمْ عَنْ دُعائِهِمْ غافِلُونَ * وَ إِذا حُشِرَ النَّاسُ كانُوا لَهُمْ أَعْداءً وَ كانُوا بِعِبادَتِهِمْ كافِرِينَ   . « 2 »\r\n« و كدام فردى گمراه‌تر است از كسى كه از غير خدا كسى را مىخواند كه تا روز قيامت هم نمىتواند پاسخ او را بدهد و دعوت او را اجابت كند ، و آن خوانده‌شدگان از خواندن اينان غفلت دارند ؛ و چون مردم محشور گردند آنها دشمنانشان خواهند بود و به عبادت و پرستش ايشان كافر مىباشند . »\r\n\r\n\r\n","description":"","footnote":"\r\n( 1 ) ذيل آيه 36 و آيه 37 ، از سورهء 8 : الانفال\r\n( 2 ) آيه 5 و 6 ، از سورهء 46 : الاحقاف\r\n","page_name":" 40 ","page_number":40},
  {"content":"\r\n\r\nچون ضمير  كانُوا  در هر دو جا (  كانُوا لَهُمْ  و  كانُوا بِعِبادَتِهِمْ  ) راجع به معبودات جمادى و نباتى غير از بشر و فرشتگان است ، و در اين آيه منصوص است كه اين معبودها در روز قيامت محشور ميگردند و به عبادت عابدينِ آنها كفر ميورزند ؛ و علّت اينكه ما در اينجا  مَنْ لا يَسْتَجِيبُ لَهُ  را از غير ذوى العقول گرفتيم و ضمير  كانُوا  را به آن رجوع داديم ، آنست كه در سورهء فاطر مىفرمايد :\r\n  ذلِكُمُ اللَّهُ رَبُّكُمْ لَهُ الْمُلْكُ وَ الَّذِينَ تَدْعُونَ مِنْ دُونِهِ ما يَمْلِكُونَ مِنْ قِطْمِيرٍ * إِنْ تَدْعُوهُمْ لا يَسْمَعُوا دُعاءَكُمْ وَ لَوْ سَمِعُوا مَا اسْتَجابُوا لَكُمْ وَ يَوْمَ الْقِيامَةِ يَكْفُرُونَ بِشِرْكِكُمْ وَ لا يُنَبِّئُكَ مِثْلُ خَبِيرٍ .   « 1 » .\r\n« اينست خداوند ، اى مردم ! پروردگار شماست ! پادشاهى و حكمرانى اختصاص به او دارد . و آن كسانى كه شما از غير خدا آنها را ميخوانيد ، به قدر يك قِطمير ( پوست نازكى كه بين پوست خرما و هستهء آن است ) اختيار و ملكيّتى ندارند ؛ اگر شما آنها را بخوانيد ، صداى شما را نمىشنوند ! و اگر بشنوند ، اجابت نمىكنند ! و در روز قيامت به اين شركى كه آورده‌ايد و آنها را در كار خدا دخالت داده‌ايد كفر مىورزند ! و اى پيامبر ! هيچ كس همچون خداوند دانا و خبير ، تو را از حقائق آگاه نكرد ! »\r\nدر اين آيات به قرينة  إِنْ تَدْعُوهُمْ لا يَسْمَعُوا دُعاءَكُمْ  ، وَ به قرينهء  وَ لَوْ سَمِعُوا مَا اسْتَجابُوا لَكُمْ  مىفهميم كه مراد از شركائى كه\r\n\r\n\r\n","description":"","footnote":"\r\n( 1 ) ذيل آيه 13 و آيه 14 : از سورهء 35 : فاطر\r\n","page_name":" 41 ","page_number":41},
  {"content":"\r\n\r\nمشركين در اينجا شريك قرار داده‌اند همين بت‌ها و اصنامِ جامد و فاقد شعور هستند ؛ پس آنها در روز قيامت محشور مىشوند و به شرك مشركين كفر ميورزند و آن را انكار ميكنند . و كفر آنان در روز قيامت و اعراض آنها از مشركين كه عبادت كنندگان آنها هستند ، به اين است كه ميگويند : بار پروردگارا ! ما از اعمال آنها و كردار آنها تبرّى و بيزارى جسته‌ايم ! و بسوى تو توجّه كرده و التجاء نموده‌ايم ! اصولًا آنها ما را عبادت نكردند ، و با وجود حقّانيّت و اصالت تو پرستشى نسبت به ما سزاوار نيست و متحقّق نخواهد شد .\r\n تَبَرَّأْنا إِلَيْكَ ما كانُوا إِيَّانا يَعْبُدُونَ  « 1 » .\r\nو چون مراد از آيه قبل كه ميفرمايد :  مَنْ لا يَسْتَجِيبُ لَهُ إِلى يَوْمِ الْقِيامَةِ  ، در اين آيه به مصاديق  إِنْ تَدْعُوهُمْ لا يَسْمَعُوا دُعاءَكُمْ وَ لَوْ سَمِعُوا مَا اسْتَجابُوا لَكُمْ  تفسير و بيان شده است ، فلهذا مراد از  مَنْ لا يَسْتَجِيبُ  نيز همين اصنام جامد و بت‌هاى فاقد ادراك و شعورند كه به نصّ همين آيه در روز قيامت محشور مىشوند ، و دشمنانِ عبادت كنندگان خود و مشركان به خدا خواهند بود ؛  كانُوا لَهُمْ أَعْداءً وَ كانُوا بِعِبادَتِهِمْ كافِرِينَ . \r\nو از جمله آيات دالّه بر بعثت جمادات اين آيه است :\r\n  وَ الَّذِينَ يَدْعُونَ مِنْ دُونِ اللَّهِ لا يَخْلُقُونَ شَيْئاً وَ هُمْ يُخْلَقُونَ * أَمْواتٌ غَيْرُ أَحْياءٍ وَ ما يَشْعُرُونَ أَيَّانَ يُبْعَثُونَ   . « 2 »\r\n\r\n\r\n","description":"","footnote":"\r\n( 1 ) ذيل آيه 63 ، از سورهء 28 : القَصص\r\n( 2 ) آيه 20 و 21 ، از سورهء 16 : النّحل\r\n","page_name":" 42 ","page_number":42},
  {"content":"\r\n\r\n« و آن كسانى را كه غير از خدا مردم به عنوان عبادت ميخوانند ، آنان چيزى را نيافريده‌اند ، و خودشان آفريده شده‌اند . مردگانى هستند غير زندگان ؛ و اصلًا نمىفهمند و شعور ندارند كه چه موقع براى قيامت برانگيخته مىشوند . »\r\nكلمهء  أَمْواتٌ غَيْرُ أَحْياءٍ ،  گرچه به حسب معناى دقّى عقلى ، شامل افراد ذىروح چون فراعنهء زمان كه مردم را به پرستش خود مىخوانند نيز مىشود ؛ ليكن به حسب ظاهر همان اصنام و بت‌هائى است كه مشركين جاهليّت آنها را معبود خود قرار مىداده‌اند .\r\nو اين آيه با صراحت ميگويد آن اصنام و بت‌ها موقعِ معاد و حشر خود را نمىدانند .\r\nو از جمله آياتى كه دلالت بر حشر جمادات مىكند ، اين آيه است :\r\n وَ لا يَحْسَبَنَّ الَّذِينَ يَبْخَلُونَ بِما آتاهُمُ اللَّهُ مِنْ فَضْلِهِ هُوَ خَيْراً لَهُمْ بَلْ هُوَ شَرٌّ لَهُمْ سَيُطَوَّقُونَ ما بَخِلُوا بِهِ يَوْمَ الْقِيامَةِ وَ لِلَّهِ مِيراثُ السَّماواتِ وَ الْأَرْضِ وَ اللَّهُ بِما تَعْمَلُونَ خَبِيرٌ  « 1 » .\r\n« و گمان نبرند كسانى كه از انفاق آنچه را كه خداوند از فضل خود به آنها داده است بخل مىورزند كه آن بخل براى آنها خوبى و خير است ؛ بلكه براى آنها بدى و شرّ است و به زودى همان اموال مورد بخل را خداوند به صورت طوق و گردن‌بندى در روز قيامت در مىآورد و به گردنشان مىآويزد . و براى خداست ميراث آسمانها و\r\n\r\n\r\n","description":"","footnote":"\r\n( 1 ) آيه 180 ، از سورهء 3 : ءَال عمران\r\n","page_name":" 43 ","page_number":43},
  {"content":"\r\n\r\nزمين ، و خداوند به آنچه مىكنيد داناست . »\r\nدر اين آيه شريفه چون ميفرمايد : نفس اموالى كه از انفاق آن بخل ميورزند به صورت طوق بر گردن بخيلان آويزان مىشود ، پس معاد اموال مورد بخل در جهنّم همان طوق بر گردن بخيلان است .\r\n\r\nاثبات علم و حيات براى نباتات و جمادات و حيوانات ، طبق آيات قرآن\r\nبارى ، در اين آياتى كه اينجا آورديم و نسبت به جمادات حكم حشر و معاد را ميفهماند ؛ از اينكه ضمائر ذوى العقول همانند :  وَ هُوَ عَلى جَمْعِهِمْ  ،  وَ هُمْ عَنْ دُعائِهِمْ غافِلُونَ  ، و  كانُوا لَهُمْ  ،  وَ كانُوا بِعِبادَتِهِمْ  ،  ما يَمْلِكُونَ  ،  إِنْ تَدْعُوهُمْ  ،  لا يَسْمَعُوا  ،  وَ لَوْ سَمِعُوا مَا اسْتَجابُوا  ،  يَكْفُرُونَ  ،  وَ ما يَشْعُرُونَ أَيَّانَ يُبْعَثُونَ  را در اين آيات استعمال نموده است ، استفاده مىشود كه بعث نباتات و جمادات در قيامت ملازم با حيات و علم است ، و آنجا عالم حيات و علم است ، آنجا حيات و علم فوران دارد و از هر موجودى حتّى از يك ذرّهء بى مقدار علم و حيات تراوش دارد . آيه 29 از سورهء 42 : شورى ، بسيار با لطف و اشاره اين معنى را مىرساند :\r\n وَ مِنْ آياتِهِ خَلْقُ السَّماواتِ وَ الْأَرْضِ وَ ما بَثَّ فِيهِما مِنْ دابَّةٍ وَ هُوَ عَلى جَمْعِهِمْ إِذا يَشاءُ قَدِيرٌ . \r\n« و از آيات خداوند آفرينش آسمانها و زمين و آنچه در آنها از جنبندگان خدا منتشر كرده است مىباشد ، و خداوند بر جمع و حشر آنها زمانى كه بخواهد تواناست . »\r\nظاهراً ضمير  جَمْعِهِمْ  به  السَّماواتِ وَ الْأَرْضِ وَ ما بَثَّ فِيهِما مِنْ دابَّةٍ  رجوع مىكند و اين دلالت بر حيات و علم آسمان‌ها و زمين و\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nجميع جنبندگانى كه در آسمانها و زمين است دارد .\r\nو ما در فصل شهادت شهود و گواهان در روز قيامت « 1 » مبرهن داشتيم كه شهادت چه در مرحلهء تحمّل و چه در مرحلهء أداء مستلزم حيات و علم است ؛ و ظواهر آياتى كه دلالت بر شهادت جمادات چون اعضاء و اجزاء بدن و أمكنه و ازمنه و غيرها مىدهد ، سرايت حيات و علم را به جميع موجودات مىرساند .\r\nاين مباحثى كه ما در اينجا آورديم ، دلالتِ آيات كريمهء قرآنيّه بر حشر و معاد نباتات و جمادات و تمام موجودات آسمانى و زمينى بود ، و البتّه از دقّت نظر عقلى و فلسفى نيز استفاده شد ؛ و ما در مجلس 40 كه در جلد 6 است مطالب بسيار نفيسى از مرحوم صدر المتألّهين رحمة الله عليه از « رسالة حشر » آورديم .\r\nو روايات نيز دربارهء حشر غير بشر و ملائكه از صنوف مخلوقات و موجوداتى كه خداوند در آسمانها و زمين و ما بينهما آفريده است بسيار است ؛ مثل رواياتى كه دلالت دارد بر آنكه سگ اصحاب كهف و ناقهء حضرت صالح پيغمبر در بهشت هستند ، و آنكه وُحوش و سگ‌ها در جهنّم داخل ميشوند و مجرمان را با دندان پاره ميكنند ، و اينكه شترى كه بر روى آن سه بار و يا هفت بار سفر حج كنند از شتران بهشت است و دربارهء قصاصِ خداوند از قَرْناء براى جَمّاء و دربارهء ضَحايا و قربانىها ، رواياتى بود كه در مجلس گذشته بيان كرديم .\r\n\r\nحيوانات بر حسب درجهء وجودى خود داراى شعور و ادراكند\r\nحيوانات داراى شعور و ادراك و فهم هستند و همين شعور و\r\n\r\n\r\n","description":"","footnote":"\r\n( 1 ) جلد هفتم همين كتاب ، مجلس 47 و 48\r\n","page_name":" 45 ","page_number":45},
  {"content":"\r\n\r\nفهم ايجاب مىكند كه داراى حشر و معاد باشند ؛ بلكه جملهء  أُمَمٌ أَمْثالُكُمْ  دلالت بر بسيارى از معانى دارد كه هر چند ما به آنها به ديدهء حقارت مىنگريم ، ولى چنين نيست . آنها هم مانند انسان عالمى دارند ، مبدأى ، و منتهائى ، و سيرى و مسيرى ، و هدف و مقصودى ، و شعور و ادراكى ؛ و علاوه بر جهات ظاهريّهء طبيعيّه چون قوّهء ناميه و جاذبه و دافعه و مُولّده و غاذيه ، در جهات باطنيّه چون مثال و نفس ، آرزوها و اراده‌ها و تصميم‌گيرىها ، همانند انسان داراى وجود و ماهيّتى هستند ، البتّه نسبت به خود و در حيطهء ظرفيّت و سعهء وجودى خود .\r\nبزرگان در احوال آنها مطالعاتى كرده‌اند و رسائل و كتبى به رشتهء تحرير در آورده‌اند كه حقّاً انسان را دچار تعجّب و حيرت مىكند . قرآن كريم ما را دعوت به تفكّر و انديشه دربارهء آنها مىكند ، و اين عجائب و غرائب را آياتى از عظمت و جلال حضرت بارى تعالى شأنُه العزيز مىشمرد و ميفرمايد :\r\n أَ وَ لَمْ يَرَوْا إِلَى الطَّيْرِ فَوْقَهُمْ صافَّاتٍ وَ يَقْبِضْنَ ما يُمْسِكُهُنَّ إِلَّا الرَّحْمنُ إِنَّهُ بِكُلِّ شَيْءٍ بَصِيرٌ  « 1 » .\r\n« آيا اين مردم به پرندگان در بالاى سرشان در آسمان نمىنگرند كه چگونه آنها در حال طَيران ، بال‌هاى خود را باز ميكنند و چگونه جمع مىكنند ؟ هيچ كس آنها را نگاه نمىدارد ، مگر خداوند رحمن كه حقّاً او به هر چيز بصير و بيناست . »\r\n\r\n\r\n","description":"","footnote":"\r\n( 1 ) آيه 19 ، از سورهء 67 : المُلك\r\n","page_name":" 46 ","page_number":46},
  {"content":"\r\n\r\nهمهء مورّخين داستان اصحاب فيل و قصد تخريب مكّه را نوشته‌اند ، و در اشعار جاهليّت آمده و آن واقعه را مبدأ تاريخ قرار داده‌اند ، كه چگونه خداوند پادشاه يَمن را كه جدّ نجاشى بود و اسمش أبْرَهَة بْن صَباح اشْرَم و كنيه‌اش أبو يَكْسوم بود و با لشكر عظيمى با فيل‌هاى جنگى به سمت مكّه رهسپار بود ، به دست مرغانى كه به پرواز درآمدند و بر سر آنان سنگ ريختند ، به هلاكت رسانيد .\r\n  وَ أَرْسَلَ عَلَيْهِمْ طَيْراً أَبابِيلَ * تَرْمِيهِمْ بِحِجارَةٍ مِنْ سِجِّيلٍ   « 1 » .\r\n« و خداوند بر آن لشكر مرغانى را كه بطور متفرّق و دسته دسته مىآمدند ، به مأموريّت فرستاد تا با سنگ‌هائى كه از سجّيل ( سنگ گِل - كلوخ ) بود آنها را هدف تير خود بسازند . »\r\nآفتاب كه طلوع كرد مرغان بر فراز آسمان بر بالاى سرِ لشكر پديدار شدند و مشغول تيراندازى گشتند ، با هر پرنده اى سه سنگ بود كه يكى را در منقار داشت و دو تاى ديگر را با دو پاى خود نگاه داشته بود .\r\nسنگ‌ها را درست بر هدف فرود مىآوردند و به آنها ميزدند ، و چون سه سنگ را ميزدند ، ميرفتند و پرندگان مجهّز به سه سنگ و تازه نفس مىآمدند . و هيچ يك از آن سنگ‌ها به شكمى نخورد مگر آنكه آن را پاره كرد ، و بر استخوانى فرود نيامد مگر آنكه آن را سست و سوراخ كرد . « 2 »\r\n\r\n\r\n","description":"","footnote":"\r\n( 1 ) آيه 3 و 4 ، از سورهء 105 : الفيل\r\n( 2 ) تفسير « مجمع البيان » طبع صيدا ، مجلّد 5 ، ص 540 و 541 ؛ و\r\n","page_name":" 47 ","page_number":47},
  {"content":"\r\n\r\n\r\nداستان حضرت سليمان و مور در قرآن\r\nداستان حضرت سليمان على نبيّنا و آله و عليه السّلام عجيب است كه خداوند ، علاوه بر لشكريانش از جنّ و انس ، مرغان پرنده را مأمور و از لشكريانش نمود ، سليمان زبان مرغان را ميدانست و پرندگان را به مأموريّت ميفرستاد .\r\n  وَ قالَ يا أَيُّهَا النَّاسُ عُلِّمْنا مَنْطِقَ الطَّيْرِ وَ أُوتِينا مِنْ كُلِّ شَيْءٍ إِنَّ هذا لَهُوَ الْفَضْلُ الْمُبِينُ * وَ حُشِرَ لِسُلَيْمانَ جُنُودُهُ مِنَ الْجِنِّ وَ الْإِنْسِ وَ الطَّيْرِ فَهُمْ يُوزَعُونَ   « 1 » .\r\n« سليمان گفت : اى مردم ! به ما سخنان پرندگان تعليم داده شده است ؛ و از هر چيز به ما داده شده است و حقّاً اين فضل آشكارى است ، و براى سليمان ، لشكريانش كه از جنّ و انس و پرندگان بودند ، مجتمع شدند ، و آنها پس از اين به مأموريّت‌هاى خود مأمور و متفرّق مىگشتند . »\r\n حَتَّى إِذا أَتَوْا عَلى وادِ النَّمْلِ قالَتْ نَمْلَةٌ يا أَيُّهَا النَّمْلُ ادْخُلُوا مَساكِنَكُمْ لا يَحْطِمَنَّكُمْ سُلَيْمانُ وَ جُنُودُهُ وَ هُمْ لا يَشْعُرُونَ  . « 2 »\r\n« سليمان با لشكريانش آمدند تا به وادى نَمْل ( يك بيابان وسيع كه سرشار از مورچگان بود ) رسيدند ، يك مورچهء ماده گفت : اى جماعت مورچگان ! شما در مسكن‌هاى خود و خانه‌هاى خود\r\n\r\n\r\n","description":"","footnote":"\r\n« الميزان فى تفسير القرءان » ج 20 ، ص 512\r\n( 1 ) ذيل آيه 16 و 17 ، از سورهء 27 : النّمل\r\n( 2 ) آيه 18 ، از سورهء 27 : النّمل\r\n","page_name":" 48 ","page_number":48},
  {"content":"\r\n\r\nبرويد ! براى آنكه سليمان و لشكريانش شما را پايمال مىكنند ! و آنان شعور ندارند . »\r\nملاحظه مىشود كه اوّلًا از اين آيه استفاده مىشود كه : مورچه اى به سخن آمد و اين مطلب را گفت ، پس مورچگان سخن دارند ، تفهيم و تفهّم دارند .\r\nدوّم اينكه : مورچه سليمان را شناخت و دانست كه اين لشكر عظيم ، لشكر اوست ، و البتّه معلوم است كه شناخت چنين امرى براى مور ضعيف بسيار مهمّ است .\r\nسوّم اينكه : ميدانست لشكر سليمان مورچگان را لگدمال ميكنند و با اسبان خود آنها را لِه مىنمايند ، و علاوه ميدانست كه سليمان و لشكريان نمىدانند : حال يا اصولًا نمىدانند كه شما مورچگان ماليده مىشويد ! و يا ميدانند ولى آن را ظلم نمىپندارند و نسبت به آن دقّتى را كه در حركت و سير خود بايد ، به عمل نمىآورند ؛ و معلوم است كه فهميدن اين معانى باطنيّه و اخبار از افعال سليمان و جُنود ، آن هم بر وجه ستم و يا غير ستم كه هنوز واقع نشده است ، بسيار مهمّ است .\r\nچهارم آنكه : اين مور به سليمان نسبت عدم شعور ميدهد و سليمان با آن حشمت و جلال و با آن سيطره و قدرت را بواسطهء حَطْم مورچگان ، به بى شعورى و نافهمى مستند مىكند .\r\nسليمان نيز از آن مورچه در برابر اين نسبت‌ها مؤاخذه اى ننمود و اين گفتار او را خلاف صواب ندانست ، بلكه از گفتار مور تبسّمى كرد\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nو به خنده در آمد و از خداى خود خواست كه او را توفيق دهد تا سپاس نعمت‌هائى را كه به او و به والدينش داده است به جاى آرد ، و اعمال صالحهء خدا پسندانه انجام دهد ، و به رحمت خود او را در زمرهء بندگان صالح خود قرار دهد :\r\n فَتَبَسَّمَ ضاحِكاً مِنْ قَوْلِها وَ قالَ رَبِّ أَوْزِعْنِي أَنْ أَشْكُرَ نِعْمَتَكَ الَّتِي أَنْعَمْتَ عَلَيَّ وَ عَلى والِدَيَّ وَ أَنْ أَعْمَلَ صالِحاً تَرْضاهُ وَ أَدْخِلْنِي بِرَحْمَتِكَ فِي عِبادِكَ الصَّالِحِينَ  « 1 » .\r\nخداوندا در عالم چه چيز است ؟ و چه غوغائيست كه ما أبداً خبر نداريم ؟ داستان مورچگان و موريانه‌ها چيست ؟ توالد و تناسل و صيغهء عقد اخوّت و نكاح و معاملات و مناجات و سير و سلوك آنان چگونه است ؟ حيات و موت آنها چطور است ؟ اينجاست كه حقّاً انسان را در بُهْت و حيرت فرو مىبرد و او را گنگ و لال مىكند .\r\n  ما تَرى فِي خَلْقِ الرَّحْمنِ مِنْ تَفاوُتٍ فَارْجِعِ الْبَصَرَ هَلْ تَرى مِنْ فُطُورٍ * ثُمَّ ارْجِعِ الْبَصَرَ كَرَّتَيْنِ يَنْقَلِبْ إِلَيْكَ الْبَصَرُ خاسِئاً وَ هُوَ حَسِيرٌ   . « 2 »\r\n« هيچگاه در دستگاه آفرينش خداوند رحمن اختلاف و دگرگونى و نقصانى نخواهى يافت ! پس با چشم تيزبين و ديدهء بصيرت بنگر كه آيا ميتوانى در آن سستى و خللى ببينى ؟ ! و سپس ديدهء تيزبين و چشم بصيرت خود را دوباره بيفكن و بنگر كه در اين حال چشم بصر و ديده\r\n\r\n\r\n","description":"","footnote":"\r\n( 1 ) آيه 19 ، از سورهء 27 : النّمل\r\n( 2 ) ذيل آيه 3 و آيه 4 ، از سورهء 67 : المُلك\r\n","page_name":" 50 ","page_number":50},
  {"content":"\r\n\r\nبصيرت ، زبون و ذليل و ناتوان و حسرت زده به تو باز ميگردد . »\r\n\r\nداستان حضرت سليمان و هدهد در قرآن و نكات آن\r\nهُدهُد نيز به سليمان نسبت عدم احاطهء علم و دانش را داد و گفت كه : من براى تو از شهر سَبا خبر يقينى و حتمى را مىآورم .\r\n   وَ تَفَقَّدَ الطَّيْرَ فَقالَ ما لِيَ لا أَرَى الْهُدْهُدَ أَمْ كانَ مِنَ الْغائِبِينَ * لَأُعَذِّبَنَّهُ عَذاباً شَدِيداً أَوْ لَأَذْبَحَنَّهُ أَوْ لَيَأْتِيَنِّي بِسُلْطانٍ مُبِينٍ * فَمَكَثَ غَيْرَ بَعِيدٍ فَقالَ أَحَطْتُ بِما لَمْ تُحِطْ بِهِ وَ جِئْتُكَ مِنْ سَبَإٍ بِنَبَإٍ يَقِينٍ    « 1 » .\r\n« سليمان از حال پرندگان جويا شد ، و چون همه حاضر شدند گفت : من هدهد را نمىبينم ! آيا عذر موجّهى دارد ، يا بدون عذر غيبت كرده است ؟ ! من او را به عذاب شديدى تعذيب ميكنم ، و يا او را سر مىبُرم ، و يا او بايد براى من حجّتى قاطع و برهانى استوار بياورد !\r\nچندان زمان زيادى درنگ نكرد كه هدهد آمد و گفت : اى سليمان ! من احاطهء علمى پيدا كرده‌ام به آنچه را كه علم تو بدانجا احاطه ننموده است ! من از شهر سَبا براى تو خبر حتمى و يقينى آورده‌ام ! »\r\n« من در آنجا چنين يافتم كه زنى ، پادشاهى و سلطنت آنجا را به عهده دارد ، و از هر چيز از قدرت و مكنت به او داده شده است و داراى تخت بزرگى است .\r\nمن چنين يافتم كه آن زن و تمام اقوام و پيروانش خورشيد را\r\n\r\n\r\n","description":"","footnote":"\r\n( 1 ) آيات 20 تا 22 ، از سورهء 27 : النّمل\r\n","page_name":" 51 ","page_number":51},
  {"content":"\r\n\r\nسجده مىكنند و خدا را سجده نمىنمايند ، و شيطان بر آنها چيره گشته و كردارشان را براى آنها زينت داده است و در نتيجه از سلوك راه خدا به دور افتاده‌اند ، و آنان هدايت نيافته‌اند . »\r\n« سليمان گفت : ما در اين گفتار تو تأمّل و تفحّص خواهيم نمود كه آيا راست مىگوئى ، و يا از دروغگويانى ! ؟ اين نامهء مرا بردار و نزد آنها بيفكن و سپس از آنها روى گردان ! و نظر كن كه آنها در برابر اين نامه چه عكس العملى دارند ؟ ! »\r\n  قالَ سَنَنْظُرُ أَ صَدَقْتَ أَمْ كُنْتَ مِنَ الْكاذِبِينَ * اذْهَبْ بِكِتابِي هذا فَأَلْقِهْ إِلَيْهِمْ ثُمَّ تَوَلَّ عَنْهُمْ فَانْظُرْ ما ذا يَرْجِعُونَ   « 1 » .\r\nبارى در اين داستان نيز از احوال هدهد مطالبى است :\r\nاوّل : آنكه هدهد در نزد سليمان در وهلهء اوّل حاضر نبود ، و سپس حاضر شد ؛ پس هدهد كه از شهر سبا آمده است و خبر آورده است ، از احضار سليمان خبر داشته و در باطن مطّلع بوده است ، ولى تأخير آمدن را مُستند به عذر موجّهى كه خبر تازه براى سليمان آوردن است ، قرار داده است .\r\nدوّم : آنكه مىدانسته است در شهر سبا زنى پادشاه است ، فرق بين زن و مرد را مىگذاشته است و به علاوه از قدرت و عظمت او با خبر بوده است .\r\nسوّم : آنكه از ذهن سليمان خبر داشته و مىدانسته است كه سليمان اطّلاعى در اين موضوع ندارد .\r\n\r\n\r\n","description":"","footnote":"\r\n( 1 ) . آيه 27 و 28 ، از سورهء 27 : النّمل\r\n","page_name":" 52 ","page_number":52},
  {"content":"\r\n\r\nچهارم : آنكه مىدانسته است كه آن زن كه بلقيس است با پيروانش خورشيد پرست هستند و خدا پرست نيستند . و نيز مىدانسته است كه اين بواسطهء تسويلات شيطان است كه آنان را از راه خدا باز داشته است ؛ و راه حقّ و سبيل واضح راه خداست .\r\nو سليمان كلام او را نفى نكرد ، بلكه عجيب آنكه گفت : ما بايد تو را امتحان كنيم كه آيا راست مىگوئى يا نه ! ؟ و در اينجا سليمان براى تشخيص صدق هدهد ، نيازمند به امتحان و ارسال نامه شد .\r\n\r\nداستانهائى از غرائز و شعور حيوانات و وفاى سگ\r\nبارى ، منظور آنست كه اينها حقائقى است از عالم حيوانات ، و انسان بايد حقّاً اين گفتار خداوند كه :  أُمَمٌ أَمْثالُكُمْ  مىباشد را ، به ديدهء اعجاب و اعجاز بنگرد .\r\nناقهء حضرت سجّاد عليه السّلام بعد از رحلت آن حضرت ، نخورد و نياشاميد بلكه يكسره بسوى قبر رفت و آن‌قدر سر خود را بر زمين زد تا جان داد . « 1 »\r\n\r\n\r\n","description":"","footnote":"\r\n( 1 ) در « منتهى الآمال » طبع رحلى علميّهء اسلاميّه ، ج 2 ، ص 28 از « جلاء العيون » و « بصائر الدّرجات » آورده است كه : حضرت صادق عليه السّلام ميفرمود كه پدرم حضرت باقر عليه السّلام ميفرمود كه چون وقت وفات پدرم حضرت زين العابدين عليه السّلام فرا رسيد فرمود : اين شبى است كه مرا وعدهء وفات داده‌اند ؛ ناقهء مرا در حظيره ضبط كن و علفى براى آن مهيّا كن .\r\nچون آن حضرت را دفن كردند ، ناقه ، خود را رها كرد و از حظيره بيرون آمد و نزديك قبر رفت بدون آنكه قبلًا قبر را ديده باشد و سينهء خود را بر قبر آن حضرت گذاشت و فرياد و ناله ميكرد و آب از ديده‌هايش ميريخت ، چون اين خبر به حضرت باقر رسيد به نزد ناقه آمد و فرمود : ساكت شو و برگرد خدا\r\n","page_name":" 53 ","page_number":53},
  {"content":"\r\n\r\nداستان فرار كردن شترى از كشتارگاه مشهد ، و بيرون دويدن از قصّاب‌خانه كه خارج از شهر بوده است ، و خيابان‌هاى سرِ راه را يكى پس از ديگرى بدون يك اشتباه پيمودن ، و بالاخره در بالا خيابان آمدن و از دَرِ صحنِ مطهّر وارد صحن شدن ، و از آنجا يكسره به پشت پنجرهء فولاد كه محلّ التجاء و نياز پناهندگان است دويدن ، و در آنجا روى زمين نشستن و رو به پنجره و قبر مطهّر نمودن ؛ از امورى است كه جاى شبهه و ترديد نيست . براى همه واضح و مشهود بود ؛ ما هم در جرائد خوانديم و انكار احدى را نشنيديم ، بلكه همهء اهل مشهد مقدّس رضوى عليه آلاف التّحيّة و الثّناء شاهد و گواه صدق بر اين قضيّه بوده و هستند . « 1 »\r\nاز حضرت امام محمّد باقر عليه السّلام روايت است كه : اسب سوارى حضرت سيّد الشّهداء أبا عبد الله الحسين با صداى بلند شيهه ميكشيد و پيشانى خود را به خون آن حضرت آلوده مىنمود و مىبوئيد و فرياد ميزد : الظَّليمَةَ الظَّليمَةَ مِنْ أُمَّةٍ قَتَلَتِ ابْنَ بِنْتِ نَبِيِّها . « 2 »\r\n\r\n\r\n","description":"","footnote":"\r\nبه تو بركت دهد ! ناقه برخاست و به جاى خود برگشت . و باز بعد از اندك زمانى به نزد قبر برگشت و ناله و اضطراب ميكرد و مىگريست . در اين زمان كه خبر آن را به حضرت گفتند فرمود : بگذاريد آن را كه بى تاب است . و چنين ناله و اضطراب ميكرد تا بعد از سه روز هلاك شد .\r\n( 1 ) آستان مقدّس رضوى اين شتر را از صاحبش خريد و آن را در بيابان با سائر شترهاى حضرت آزادانه روان ساخت .\r\n( 2 ) « مقتل مقرّم » ص 332 ، از كتاب « تظلّم الزّهراء » ص 129 ؛ و از\r\n","page_name":" 54 ","page_number":54},
  {"content":"\r\n\r\n« فريادرس ! فريادرس ! از امّتى كه پسر دختر پيغمبر خود را كشتند . »\r\nمرحومهء والدهء ما رحمة الله عليها براى ما ( فرزندان خود ) نقل ميكرد كه : در آن وقتى كه در طهران هنوز ماشين و درشكه نبود و مردم با اسب و قاطر و الاغ به هر جا ميخواستند ميرفتند ، علماء هم هر يك به نوبهء خود مركبى داشتند و در حياط بيرونى نگاهدارى ميكردند .\r\nميفرمود : پدر شما الاغى داشت مِصْرى - كه در تُند رفتن و كوچكى و سبكى مشهور و معروفند - و هر جا ميخواست برود : مسجد و درس و غيره ، با همين الاغ مصرى ميرفت .\r\nو هر وقت از بيرون مىآمد ، قبل از استراحت خود ، به اين الاغ مىرسيد و علوفه ميداد .\r\nتا وقتى كه ايشان عازم اعتاب مقدّسه با كجاوه و قافله شدند ، و تصدّى امور منزل ما به دست بزرگترين عموى ما مرحوم حاج سيّد محمّد كاظم قرار گرفت ، و ايشان براى اين الاغ علوفه مىبردند و ابداً نمىخورد . هر چه مهربانى و تيمار ميكردند سودى نبخشيد و تا سه روز تمام اين حيوان گرسنه ماند ، ناچار اين حيوان را به كسى بخشيدند ، تا به هر قسم كه ممكن است از آن استمالت كند شايد از مرگ نجات يابد .\r\nيكى از اساتيد بزرگ ما در علم عرفان الهى : مرحوم رضوان مقام عرفان الحقّ و اليقين آيه الله آقاى حاج شيخ محمّد جواد انصارى\r\n\r\n\r\n","description":"","footnote":"\r\n« بحار الانوار » ج 10 ، طبع كمپانى ، ص 205\r\n","page_name":" 55 ","page_number":55},
  {"content":"\r\n\r\nهمدانى رحمة الله عليه ميفرمودند : يك نفر از سالكين كه شب براى نماز شب برخاسته بود ، شنيده بود كه سگ همسايه سورهء و الشّمْس را ميخواند .\r\nاينجانب چنين گمان دارم كه اين قضيّه براى خود ايشان بوده است و ليكن چون بزرگان غالباً در مقام بيان ، اين‌گونه امور را نسبت به خود نمىدهند ؛ فلهذا به عنوان يك نفر سالك بيان كرده‌اند . و باز در نزد حقير ، خواندن سگ ، سورهء و الشّمس را مكاشفه بوده است كه براى ايشان از صداى سگ حاصل شده است و چون ايشان در آن وقت به مجاهدات نفسانيّه براى تزكيهء نفس اشتغال داشته‌اند اين سوره كه داراى سوگندهاى بسيار براى اثبات نجاح و رستگارى نسبت به تزكيه كنندگان نفس است براى ايشان تحقّق پذيرفته است .\r\nو نيز از وفاى سگ داستانهائى را نقل ميفرمود ؛ از جمله آنكه :\r\nروزى مرحوم حسين‌على ميرزا فرمانفرما در كنار دريا و براى شنا كردن آماده شده بود ، سگى داشت كه مانعش مىشود ؛ فرمانفرما اعتنائى نمىكند ، و همين كه اراده مىكند در آب برود ، ناگهان سگ خود را در دريا مىاندازد و حيوانى بزرگ فوراً او را مىبلعد . فرمانفرما از رفتن به دريا منصرف مىشود ، و مىفهمد كه اين سگ براى اين منظور از رفتن او به دريا جلوگيرى ميكرده است و اينك كه ديده است منع او فائده بخش نيست خود را انداخته و جان خود را براى سلامتى او فدا كرده است .\r\nو از جمله آنكه :\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nاز مرحوم حاج معتمد الدّوله فرهاد ميرزا نقل است كه او ميگويد : من در طهران با سفير انگليس آشنائى داشتم ، و روزى به ديدنش رفتم ، او آلبوم عكس‌هاى خود را براى نشان دادن به من آورد و مرتّباً نشان ميداد ، تا رسيد به عكس سگى ، او را كه ديد گريه كرد .\r\nمن تعجّب كردم و پرسيدم چرا گريه كردى ؟\r\nگفت : من خاطرهء عجيبى از وفاى اين سگ دارم ! روزى كه در لندن از طرف حكومت براى مأموريّتى بنا شد به خارج شهر بروم ، و قدرى مسافت بود ؛ كيف خود را كه در آن اسناد دولتى بود و بسيار مهمّ بود ، و نيز از اسكناس هم در آن بود برداشتم و رهسپار شدم . سگى داشتم كه او هم همراه من آمد تا رسيدم به درختى ، در زير سايهء درخت قدرى استراحت كردم و سپس برخاستم و عازم بر حركت شدم !\r\nدر اين حال سگ مانع شد و از رفتن من جلوگيرى ميكرد ، هر چه كردم بروم فائده اى نكرد ؛ و در رفتن ناچار بودم ، فلهذا هفت تير خود را كه همراهم بود در آورده و چند تير به او زدم و رفتم . چون قدرى از راه را پيمودم ناگهان متوجّه شدم كه كيف را در زير درخت جا گذاشته‌ام و فراموش كرده‌ام بياورم ، فوراً به سمت درخت برگشتم و دانستم كه اين همه ممانعت سگ براى اين بوده است .\r\nچون به زير درخت رسيدم كيف را نيافتم ، بسيار متأثّر شدم كه هم سگ را بىجهت كشته‌ام و هم كيف از دست رفته است . با خود گفتم به سراغ سگ بروم و ببينم او در چه حالى است ؟ چون به محلّ\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nتير زدن رسيدم ، قدرى خون بر روى زمين مشاهده كردم ، و ديدم گويا سگ حركت نموده و راه رفته است ، به دنبال اثر خون آمدم ، ديدم كه سگ در گودالى افتاده و جان داده است و كيف مرا بر دندان خود گرفته است .\r\nدانستم كه اين حيوان كه ممانعت خود را در رفتن من بدون فائده ديد ، پس از تير زدن و حركت كردن به فكر افتاده است كه كيف را از دستبرد راهگذر دور نگاه دارد ، شايد بدين وسيله به دست من برسد . لذا با آن حال جراحت ، خود را به زير درخت كشانده و كيف را از سر راه برداشته و به كنارى در گودالى رفته و جان داده است !\r\nآيا سزاوار نيست من براى اين سگ ، غمگين باشم ؟ !\r\nبارى ، از وفاى سگ حكايت‌ها و داستان‌ها نقل ميكنند ، و چه بسا ديده شده است كه اين حيوان به جهت حفظ و پاسدارى از اموال صاحبش ، در سرماى زمستان جان داده و خشك شده است ، در حالى كه آمدن او به پناهى گرم و مناسب امكان داشته است .\r\n\r\nحيوانات در برخى غرائز و قُوا از انسان قوىترند\r\nاز اين معانى نفسانيّه گذشته ، بعضى از حيوانات احساسشان به مراتب بيشتر از انسان است . سگ زلزله را قبل از وقوعش مىفهمد و حسّ شامّه در گربه و مورچه بسيار قوى است .\r\nگويند : جسم اگر امواج و ارتعاشش در ثانيه كمتر از شانزده بار باشد براى گوش انسان محسوس نمىشود و اگر از بيست هزار بار در ثانيه نيز بيشتر باشد ، باز گوش نمىشنود ؛ ولى گوش بعضى از حيوانات تا هفتاد و هشتاد هزار يا بيشتر از آن را ادراك مىكند .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاينها همه شواهديست زنده براى معاد و حشر حيوانات ، كه همچون انسان امّت‌هائى هستند كه در حيطهء وجودى خود هزاران اثر و خاصيّت دارند كه براى انسان جز مقدار بسيار كمى از آن ، مجهول است .\r\nدر شهادت أمير المؤمنين و حضرت سيّد الشّهداء عليهما السّلام زير هر سنگى را در بيت المقدس بر ميداشتند خونِ تازه بود .\r\nعصاى حضرت موسى به امر خدا تبديل به اژدها شد و به حركت در آمد كه خود آن حضرت هم از او بترسيد .\r\n وَ أَلْقِ عَصاكَ فَلَمَّا رَآها تَهْتَزُّ كَأَنَّها جَانٌّ وَلَّى مُدْبِراً وَ لَمْ يُعَقِّبْ يا مُوسى لا تَخَفْ إِنِّي لا يَخافُ لَدَيَّ الْمُرْسَلُونَ  . « 1 »\r\n« و اى موسى ! عصاى خود را بيفكن ! پس چون ديد كه آن عصا به حركت و جنبش افتاد كه همچون اژدهائى در حركت است ، چنان موسى ترسيد كه پا به فرار گذارد و ديگر روى خود را به عقب باز نگردانيد ! و در اين وقت به او خطاب رسيد كه اى موسى مترس ! زيرا كه پيامبران مرسل در نزد من نمىترسند ! »\r\nو باد كه از جمادات است در تحت امر سليمان شد كه به هر جا كه امر كند برود :\r\n فَسَخَّرْنا لَهُ الرِّيحَ تَجْرِي بِأَمْرِهِ رُخاءً حَيْثُ أَصابَ  . « 2 »\r\n« ما باد را تحت فرمان او آورديم كه به امر او با آرامى هر جا كه\r\n\r\n\r\n","description":"","footnote":"\r\n( 1 ) آيه 10 ، از سورهء 27 : النّمل\r\n( 2 ) آيه 36 ، از سورهء 38 : ص\r\n","page_name":" 59 ","page_number":59},
  {"content":"\r\n\r\nبخواهد برود » .\r\n\r\nهمهء عالم به سوى غاية الغايات در حركت است\r\nاينها آيات و رواياتى بود در مسألهء معاد و حشر جميع موجودات آسمانى و زمينى ؛ و محصّل مطلب اينكه همانطور كه تمام اين عالم ، يك عالم وُحْدانى بهم پيوسته و مرتبط ، و تمام ذرّات و قوايش درهم آميخته ، و تمام مخلوقاتش مرتبط و متّصل و مجتمع است ، و تمام اين عالم داراى مبدأ واحدى است كه به امر او خلق شده ، و بدين صورت و كيفيّت از عوالم بالا تنزّل پيدا نموده است ؛ همينطور يك پارچه بسوى همان مبدأ واحد در حركت است ، و بسوى خداوند معاد دارد ؛ و ديگر با وجود اين صنع عجيب و خلقت بديع ، معنى ندارد كه جزئى از آن معاد حاصل كند و به هدف و مقصود برسد ، و جزئى ديگر از آن راكد و متوقّف گردد و از حركت بسوى خداوند معبود و مقصود باز ايستد و بيهوده و معطّل بماند .\r\nو در اين رجوع بين كوچك و بزرگ ، و عالم و جاهل ، و فقير و غنىّ ، و زن و مرد ، و انسان و جنّ و فرشته ، و حيوان بيابانى و دريائى و پرندهء هوائى ، و نباتات و اشجار و گياهان و جمادات ، هيچ تفاوتى نيست . و تمام موجوداتى كه داراى قوّه و استعدادند ، بايد به مرحلهء تكامل و فعليّت خود درآيند ؛ و الّا نقض غرض لازم مىآيد و اين عالم مُتقن و محكم به صورت عَبَث و باطل تبديل مىشود ؛ مُهر  إِنَّكَ مَيِّتٌ وَ إِنَّهُمْ مَيِّتُونَ  « 1 » . بدون استثناء بر پيشانى مبارك رسول گرامى و\r\n\r\n\r\n","description":"","footnote":"\r\n( 1 ) آيه 30 ، از سورهء 39 : الزّمر : « اى پيامبر ! حقّاً كه تو مرده هستى ؛ و اين مردم نيز مردگانند . »\r\n","page_name":" 60 ","page_number":60},
  {"content":"\r\n\r\nسائر افراد زده شده ؛ و خطاب   ثُمَّ إِنَّكُمْ بَعْدَ ذلِكَ لَمَيِّتُونَ * ثُمَّ إِنَّكُمْ يَوْمَ الْقِيامَةِ تُبْعَثُونَ   « 1 » . همه را رسيده ، و به آن وطن مألوف و مبدأ عود دعوت كرده و به حركت در آورده است .\r\n يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ  « 2 » همه را به نياز و التجاء و انجذاب معنوى بسوى خداوند رحيم و غنىّ و عالِم و قدير جذب مىكند ؛  وَ إِلَيْهِ الْمَصِيرُ  « 3 »  وَ إِلَيْهِ يُرْجَعُ الْأَمْرُ كُلُّهُ ،  « 4 » عالم امكان و كاخ وجود را به غايت مطلوبهء خود مىرساند . و اوست غايَةُ الْغايات ؛ همچنان كه اوست مَبْدَأُ الْمَبادى .\r\n لَهُ مُلْكُ السَّماواتِ وَ الْأَرْضِ وَ إِلَى اللَّهِ تُرْجَعُ الْأُمُورُ .  « 5 »\r\n« اختصاص به خدا دارد حكمرانى و سلطنت آسمانها و زمين ؛ و بسوى او بازگشت مىكند امور . »\r\n اللَّهُ يَبْدَؤُا الْخَلْقَ ثُمَّ يُعِيدُهُ ثُمَّ إِلَيْهِ تُرْجَعُونَ  « 6 » .\r\n« خداوند است كه عالم آفرينش را از ابتدا خلقت كرد ، و پس از آن بازگشت ميدهد ؛ و سپس عود شما بسوى خدا خواهد بود . »\r\n\r\n\r\n","description":"","footnote":"\r\n( 1 ) آيه 15 و 16 ، از سورهء 23 : المؤمنون : « سپس بعد از اين مراحل ، شما خواهيد مرد ، و سپس حقّاً شما در روز قيامت برانگيخته خواهيد شد . »\r\n( 2 ) آيه 15 ، از سورهء 35 : فاطر : « اى مردم شما نيازمندانى صرف و بدون شرط بسوى خدائيد ! و خداوند فقط او بى نياز است . »\r\n( 3 ) ذيل آيه 18 ، از سورهء 5 : المائدة\r\n( 4 ) قسمتى از ايهء 123 ، از سورهء 11 : هود\r\n( 5 ) آيه 5 ، از سورهء 57 : الحديد\r\n( 6 ) آيه 11 ، از سورهء 30 : الرّوم\r\n","page_name":" 61 ","page_number":61},
  {"content":"\r\n\r\n\r\nمجرّدات محضه و مخلَصين داراى معاد نيستند\r\nآياتى كه از قرآن كريم دربارهء معاد و حشر مخلوقات بيان كرديم ، راجع به مخلوقات آسمانها و زمين بود ؛ امّا نسبت به معاد موجوداتى كه در ماوراء آسمانها و زمين هستند و از چرخ زمان و مكان خارجند و از مقام فعليّت تامّه برخوردارند ، تعرّضى به آنها نشده است و از معادِ آنها ذكرى به ميان نيامده است .\r\nآنان موجوداتى هستند كه وجودشان را چيزى محدود نكرده است ، و ذواتشان را اندازه و قدرى تقدير ننموده است ؛ از حدّ و اندازه و مقدار و قَدَرَ عاليترند ، و از تعيّن و تقيّد رفيع‌تر ؛ فقط خلقت آنان با فعليّت تامّه از جانب مبدأ متعال صورت گرفته است و دربارهء آنها معاد متصوّر نيست ؛ بَدْء و عَوْد آنها يكى است .\r\nآيات راجع به معاد ، دربارهء موجودات زمينى و آسمانى است ؛ آنها خارج از آسمانها هستند ، و آن صفات و جلوه‌ها و بروزاتى كه در روز قيامت است براى آنان پيوسته هست .\r\nآنان داراى قوّه و استعداد نيستند كه به مرحلهء فعليّت برسانند ، بلكه فعليّتِ محضند و نور صرفند و ثابتند .\r\nو بدين موجودات فعليّهء محضه از نقطهء نظر احكام ، مُخلَصون ملحق مىشوند ؛ چون ما در طىّ فصول گذشته از حالات و مقامات و درجات مخلَصين ذكرى كامل به ميان آورديم و آثار و خصوصيّات استثنائيّهء آنان را بيان كرديم ، و دانسته شد كه آنان هميشه در نزد خدا هستند و حجابى ندارند ، بلكه خود آنها نزديكترين حجابند . آنان در زمين و آسمان نيستند ، و از زمان و مكان فارغند ، و مُهَيمن و مسيطر\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nبر كافّهء مخلوقات إلهيّه هستند ، و هم در مبدأ و هم در معاد واسطهء بين خالق و مخلوقند . و آنان از حكم قبض روح به توسّط مَلك الموت و دستيارانش در استثناء قرار گرفته‌اند ، و از ترس و وحشت نفخه فَزَع و از موت نفخهء صَعْق در امانند . و آنان در عَرَصات قيامت و صحراى محشر حضور ندارند ، بلكه در حجاب أقرب كه مسلّط بر عرصهء قيامت است حاضرند ، و در روز قيامت حكمرانان براى ورود در بهشت و دوزخند .\r\nفقط اين دسته از موجودات معاد ندارند ، چون عود و بدئشان يكى است ، و داراى قوّه و حركت نيستند ، و از طبع و آثار عالم طبع مبرّى و منزّهند . و امّا بقيّهء موجودات هر چه باشند و هر كجا باشند ، چون داراى قوّه و استعداد و قابليّت مىباشند ، داراى حركتند و حركت آنها بسوى اصل و مقرّ اوّليّهء آنان است ؛ پس همه معاد دارند ، چون خداوند منتهاى همه چيز است ، همچنان كه او ابتداى هر چيزيست ؛  وَ أَنَّ إِلى رَبِّكَ الْمُنْتَهى  « 1 » .\r\n« و بدرستى كه حقّاً منتهاى همهء موجودات و عالم آفرينش بسوى پروردگار تو خواهد بود . »\r\n\r\nمبدأ المبادى همان غاية الغايات است\r\nو عمده دليل فلسفى بر اين حقيقت ، همان وحدتِ فاعل و غايت است ؛ كه هر چيزى كه مبدأ چيز ديگرى بوده است غايت همان چيز است ؛ و هر چيزى كه از چيز ديگرى تعيّن گرفته است و در ذات خود هستى پذيرفته است ، ناچار بايد انتهايش هم بسوى همان\r\n\r\n\r\n","description":"","footnote":"\r\n( 1 ) آيه 42 ، از سورهء 53 : النّجم\r\n","page_name":" 63 ","page_number":63},
  {"content":"\r\n\r\nچيز بوده باشد .\r\n هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ  « 1 » .\r\n« اوست اوّل ، و اوست آخر ، و اوست ظاهر ، و اوست باطن ؛ و او به هر چيزى داناست . »\r\nو از همين قاعده و قانون كلّى كه معلول در مرتبهء نازلهء علّت است ، مىتوان استفاده كرد كه هر يك از بهشت و جهنّم داراى درجات و مراتب متفاوتى است ؛ مراتب بهشت از بالا شروع مىشود و به پائين مىآيد ؛ أعلى درجهء آن بالاترين درجه ، و پائين‌ترين مرحلهء آن نازل‌ترين آنهاست ، و هر مرتبه از مراتب فوق بر مرتبهء ما دون خود مهيمن و مسيطر است .\r\nو به عكسِ درجاتِ بهشت ، مراتب جهنّم از پائين شروع مىشود و به بالا مىآيد ؛ و شديدترين مرتبه ، مرتبهء پائين‌تر است ، و بعد از آن ، بالاى آن است و همين طور تا برسد به مرتبهء اوّل .\r\nو نيز از آنچه گفته شد به دست مىآيد كه هر درجهء بالاى از بهشت در حكم فاعل درجهء پائين‌تر است تا برسد به پائين‌ترين درجه ، و هر درجه از پائين جهنّم در حكم فاعل درجهء بالاتر از آنست تا برسد به بالاترين درجه ؛ و ما بحول و قوّهء خداوند اميد است در مباحث جنّت و نار مشروحاً بياناتى داشته باشيم ؛  وَ ما تَوْفِيقِي إِلَّا بِاللَّهِ عَلَيْهِ تَوَكَّلْتُ وَ إِلَيْهِ أُنِيبُ  .\r\n\r\n\r\n","description":"","footnote":"\r\n( 1 ) آيه 3 ، از سورهء 57 : الحديد\r\n","page_name":" 64 ","page_number":64},
  {"content":"\r\n\r\n\r\nمجلس شصتم : شفاعت و مسائل كلى آن\r\n\r\n","description":"","footnote":"","page_name":" 65 ","page_number":65},
  {"content":"\r\n . \r\n","description":"","footnote":"","page_name":" 66 ","page_number":66},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرين\r\nو لَعْنَةُ اللهِ عَلَى أعْدآئِهِمْ أجْمَعينَ مِنَ الآنَ إلَى قيامِ يَوْمِ الدّين\r\nوَ لَا حَوْلَ و لا قُوَّةَ إلّا بِاللهِ الْعَلىِّ الْعَظيم\r\nقال اللهُ الحكيمُ فى كتابِه الكريم :\r\n   يَوْمَ نَحْشُرُ الْمُتَّقِينَ إِلَى الرَّحْمنِ وَفْداً * وَ نَسُوقُ الْمُجْرِمِينَ إِلى جَهَنَّمَ وِرْداً * لا يَمْلِكُونَ الشَّفاعَةَ إِلَّا مَنِ اتَّخَذَ عِنْدَ الرَّحْمنِ عَهْداً    .\r\n( آيات هشتاد و پنجم تا هشتاد و هفتم ، از سورهء مريم : نوزدهمين سوره از قرآن كريم )\r\n« ( اى پيغمبر به ياد آور ! ) روزى را كه ما متّقيان را مجتمعاً به سوى خداوند بخشنده محشور خواهيم نمود ! و مجرمان و تبهكاران را به سوى جهنّم وارد خواهيم ساخت ؛ در آن هنگام هيچكس قدرت و توانائى بر شفاعت را ندارد ، مگر آن كسى كه از خداوند بخشنده عهدنامهء توحيد و تقرّب كامل را اخذ نموده باشد . »\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبحث شفاعت از بهترين و عالىترين ابحاث معاد است ؛ و چه در آيات قرآنيّه و چه در روايات معصومين صلوات الله عليهم أجمعين سخن از اين موضوع بسيار به ميان آمده است ، و در بين باحثين نيز مذاكره و گفتگو زياد شده است ، تا به حدّى كه بعضى تا آنجا زياده روى كرده‌اند كه شفاعت را به نصّاب و معاندان هم رسانيده‌اند و همه را مشمول شفاعت محمّديّه دانسته‌اند ، و برخى آن‌قدر كوتاه آمده‌اند كه شفاعت را به كلّى انكار ، و فقط در امور تكوينيّه مُجرى دانسته‌اند ، و در امور تشريعيّه عفو و اغماض از مجرم و عذاب الهى را امرى مُنكَر پنداشته‌اند .\r\nكتابهائى كه از طرفين در ردّ و اثبات نگاشته شده است بسيار زياد است ، و بحث‌هاى طويل الذّيل نيز فراوان شده است . و بهترين بحث‌هائى كه أخيراً در اين موضوع شده است ، و بر پايه تفسير آيات به آيات مبتنى است و از روايات صحيحه و بحث‌هاى اجتماعيّه و فلسفيّه نيز برخوردار است ، بحث‌هاى حضرت استاد گرانقدر ما : علّامهء طباطبائى در « الميزان « 1 » » است ، و نيز در رسالهء معاد « 2 » به نوبهء خود با نهايت ايجاز و اختصار از ارتباط زنجيرى آيات قرآن استفاده كرده‌اند .\r\nو ما به حول و قوّهء خداوند متعال اميدواريم به مقدار كافى در اين موضوع بحث و در اطراف و جوانب آن بررسى كامل به عمل\r\n\r\n\r\n","description":"","footnote":"\r\n( 1 ) « الميزان فى تفسير القرءَان » ج 1 ، از ص 156 تا ص 188\r\n( 2 ) « رسالهء الإنسان بعدَ الدّنيا » نسخهء خطّى ، از ص 56 تا ص 63\r\n","page_name":" 68 ","page_number":68},
  {"content":"\r\n\r\nآوريم . اينك نظرى اجمالى به معناى شفاعت در لغت مىافكنيم :\r\n\r\nمعناى لغوى شفاعت\r\nدر لسان العرب » گويد : « شَفَعَ لى ، يَشْفَعُ ، شَفاعَةً ، وَ تَشَفَّعَ ؛ يعنى طلب كرد . و شَفيع همان شافِع است كه جمع آن شُفَعاء آيد ، و در قرآن كريم كه آمده است :  مَنْ يَشْفَعْ شَفاعَةً حَسَنَةً يَكُنْ لَهُ نَصِيبٌ مِنْها وَ مَنْ يَشْفَعْ شَفاعَةً سَيِّئَةً يَكُنْ لَهُ كِفْلٌ مِنْها ،  « 1 » . يعنى عملى را بر عملى ديگر زياد كند .\r\nو در حديث دربارهء حدود آمده است كه :\r\nإِذَا بَلَغَ الحَدُّ السُّلْطَانَ فَلَعَنَ اللهُ الشَّافِعَ وَ الْمُشَفِّع . « 2 »\r\nو در احاديث ، ذكر شفاعت در امور دنيا و آخرت ، زياد به ميان آمده است و آن عبارت است از درخواست گذشت و اغماض از گناهان و جرائم . و مُشَفِّع كسى را گويند كه شفاعت را قبول كند ، و مُشَفَّع كسى را گويند كه شفاعت او قبول شود . »\r\n\r\nمعناى شَفْع و وَتْر در لغت\r\nو در « تاج العروس » گويد : « شَفْع به معناى زيادى است و در\r\n\r\n\r\n","description":"","footnote":"\r\n( 1 ) قسمتى از آيه 85 ، از سورهء 4 : النّسآء : « هر كس شفاعت نيكوئى كند براى خود او بهره اى است از آن شفاعت ؛ و هر كس شفاعت نكوهيده اى بنمايد براى او نيز نصيبى است از آن شفاعت . »\r\n( 2 ) « زمانى كه جرم گناهكارى كه مستلزم اجراى حدّ شرعى است به حاكم شرع رسيد و حكم حدّ بنا شد جارى شود ، خداوند لعنت كرده است كسى را كه براى رهائى مجرم نزد حاكم شفاعت كند ، و لعنت كرده است آن كسى را كه اين شفاعت را قبول كند . »\r\nو اين حديث را مالك در « موطّأ » در كتاب حدود ، حديث 29 آورده است .\r\n","page_name":" 69 ","page_number":69},
  {"content":"\r\n\r\nمعناى آيه مباركهء  مَنْ يَشْفَعْ شَفاعَةً حَسَنَةً  راغب گويد معنايش آنست كه : كسى منضمّ شود به غير خودش و او را كمك كند و شَفْع و شَفيع او گردد در كار خير و يا در كار شرّ ، و در منفعت و مضرّت آن با او مشاركت نمايد . و بعضى گفته‌اند كه مراد آنست كه انسان راهى را براى ديگرى در كار خير يا كار شرّى باز كند و آن ديگرى به او در اين عمل اقتدا كند ، پس اين شخص جفت او در آن عمل شده است ؛ همچنان كه رسول أكرم صلّى الله عليه و آله و سلّم فرموده است :\r\nمَنْ سَنَّ سُنَّةً حَسَنَةً فَلَهُ أَجْرُهَا وَ أَجْرُ مَنْ عَمِلَ بِهَا ، وَ مَنْ سَنَّ سُنَّةً قَبِيحَةً فَلَهُ إثْمُهَا وَ إثْمُ مَنْ عَمِلَ بِهَا « 1 » . »\r\nو در « صحاح اللغهء » گويد : « شَفْع در مقابل وَتْر است كه همان معناى زوج باشد ؛ شما مىگوئيد : كَانَ وَتْراً فَشَفَعْتُهُ شَفْعاً ، تك بود ، من آن را جفت و زوج قرار دادم . »\r\nو در نهاية ابن أثير همان چيزى را كه از « لسان العرب » نقل كرديم ذكر كرده است .\r\nو در « مجمع البحرين » گويد : « شَفيع صاحب شفاعت است ؛ خداوند فرموده است : مَن يَشْفَعْ شَفعَةً حَسَنَةً يَكُن لَهُ و نَصِيبٌ مِنْهَا .\r\nگفته شده است : مراد آنست كه هر كس بين دو نفر را صلح دهد ، براى او بهره اى از آن مىباشد ؛ وَ مَنْ يَشْفَعْ شَفعَةً سَيِّئَةً ،\r\n\r\n\r\n","description":"","footnote":"\r\n( 1 ) « كسى كه سنّت نيكوئى در بين مردم بگذارد ، از براى اوست اجر آن سنّت و اجر تمام كسانى كه به آن عمل ميكنند ؛ و كسى كه سنّت بدى بگذارد ، از براى اوست گناه آن سنّت و گناه كسانى كه به آن سنّت عمل مىكنند . »\r\n","page_name":" 70 ","page_number":70},
  {"content":"\r\n\r\nيعنى مثلًا براى نمّامى بسوى نميمه برود و بين دو نفر اختلاف اندازد ، از براى او گناهى از آن نميمه مىباشد . »\r\nو در « لغت نامهء دهخدا » گويد : از « ناظم الاطبّاء » و « صراح اللغهء » نقل است كه به معناى خواهش گرى و پايمردى آيد . و در يادداشت‌هاى دهخدا به معناى خواهش گرى و خواهش گرى كردن و پايمردى آيد . و در « مهذّب الاسماء » و « السّامى فى الاسامى » به معناى خواهش آمده است . و در « ناظم الاطبّاء » به معناى توسّط و ميانجى گرى و پادرميانى است . و نيز در « ناظم الاطبّاء » به معناى درخواست و استدعاى عفو و بخشش آمده است . و در يادداشت‌هاى دهخدا نيز به معناى ميانگى در پيش شاهى يا بزرگى تا بر گناهكار بخشايد . و در « فرهنگ آنندراج » گويد : فارسيان به معنى آمرزش خواستن گنهكار را با لفظ كردن و بردن استعمال نمايند . »\r\nو از مجموع آنچه ذكر شد استفاده مىشود كه شفاعت به معناى تقويت كردن و امداد نمودن و نيرو بخشيدن به چيزى و يا به كسى است كه ضعيف باشد ، و نيازمند به كمك و معاونت و نيرو باشد . و اين لغت را از نقطه نظر تأييد و تقويتِ آن موجودِ نيازمند به قوّه استعمال كنند تا او به سرحدّ اعتدال و كمال و عدم نيازمندى درآيد ؛ مثلًا عصاى دستِ نيازمند به عصا را شفيع گويند ، چون صاحب عصا به واسطهء ضعف بدن و پا و كمر محتاج به عصاست و اين عصا كمك مىكند و رفع نيازمندى او را مىنمايد ، و براى حركت و راه رفتن\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nبه واسطهء تكيه به عصا نيازمندى او مرتفع و جبران مىگردد .\r\nامّا پا را شفيع نمىگويند گرچه يك پا نيز موجب تقويت پاى ديگر است و با يك پا انسان نمىتواند راه برود ؛ براى آنكه در عصا ملاحظهء عنوان تقويتِ بدن در حال رفتن و ايستادن لحاظ شده است ، ولى در پا اين معنى ملاحظه نشده است . و شَفْع در مقابل وَتْر است ؛ يعنى يكّه و تنهائى كه نيازمند به تأييد و تقويت نيست .\r\nو بنابراين ما سه لغت داريم : شَفْع و وَتْر ، زَوْج و فَرْد ، اثْنَيْن و واحِد .\r\nواحِد يعنى يك ، كه در آن هيچ معنائى غير وحدانيّت يعنى يكى بودن ملاحظه نشده است ؛ و در مقابل آن اثْنان است يعنى دو كه فقط عدد واحد ، بدون هيچ لحاظ ديگرى يك بار تكرار شده است .\r\nفَرْد يعنى تنها ، كه در آن مقابلهء با عدد زوج كه به معناى جفت و دو لنگه‌گى و دو پايگى است لحاظ شده است ؛ و در مقابل آن زَوْج است يعنى جفت بودن و دو لنگه و دو پايه بودن .\r\nوَتْر يعنى تنهائى كه محتاج به كمك و معاونت نيست ؛ و در مقابل آن شَفْع است ، يعنى كمك و معاون و مؤيّدِ چيزى كه در او نيازمندى به كمك ملحوظ گرديده است .\r\nو لهذا در مادّهء وتر در « مجمع البحرَين » گفت است : « گفته شده است كه : در تفسير آيه كريمهء  وَ الشَّفْعِ وَ الْوَتْرِ  مراد از وتر روز عَرفَه و مراد از شفع روز عيد قربان است . و گفته شده است كه : مراد از وتر\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nخداست و مراد از شفع مخلوقات است كه أزواجاً خلقت يافته‌اند . و گفته شده است كه : مراد از وتر آدم أبو البشر است كه به زوجه‌اش حوّا زوج گرديد . و گفته شده است كه : مراد از شَفْع و وَتْر نماز است كه بعضى از آن وتر و بعضى از آن شفع است » . - انتهى\r\nيعنى يك ركعتى كه فى حدّ نفسه تامّ و تمام است ، و يك نماز ديگرى كه بدون ضمّ ركعت دوّم به ركعت اوّل تامّ و تمام نيست . و بطور كلّى مىتوان گفت كه شفيع عبارت است از انضمام وسيله و اسبابى به چيزى و يا به كسى تا با او جفت گردد بعد از آنكه تنها بود ، و بدين جهت در نيل مراد خود فائق آيد و به مطلوب برسد ؛ مراد و مطلوبى كه هيچ گاه بدون انضمام اين وسيله و سبب ، به جهت ضعف و قصور او براى او ميسور نبود .\r\nو ما در مكالمات روزانه و محاورات عرفيّه و اجتماعيّهء خود چه بسيار لفظِ شفاعت را استعمال مىكنيم و از قريحهء مكتسبه از اجتماع و تعاون ، همين معنى را بر وصول به مقصود و حوائج حياتى خود اراده مىنمائيم .\r\nو بنا بر آنچه گفته شد ، نه در لغت و نه در محاورات عرفيّه ، كلمهء شفاعت ، اختصاص به شفاعتِ تكوينى و يا اختصاص به شفاعت تشريعى ندارد ، بلكه شامل هر دو قسمت است .\r\nو شفاعت از مصاديق سببيّت است ؛ يعنى واسطه قرار دادنِ سببِ متوسّطِ نزديك را بين سببِ اوّل كه دور بوده است ، و بين مُسَبّبِ آن ، چه در اسباب خارجيّه و چه در اسباب تشريعيّه .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n\r\nشفاعت تكوينى و شفاعت تشريعى\r\nخداوند متعال هم در جهت تكوين و هم در جهت تشريع ، شفيع است .\r\nامّا در جهت تكوين ، به علّت آنكه تأثير از ناحيهء اوست و سببيّت بالاخره به او منتهى مىگردد ؛ خداوند مالك كاخ آفرينش و عالم وجود و ايجاد است بطور كلّى . و بنابراين همهء علّت‌ها و سبب‌ها كه بين ذات اقدس او ، و بين مسبّب‌ها به نحو واسطه قرار ميگيرند و موجب نشر رحمت و نعمت‌هاى لا تعدّ و لا تحصاى او بر عالم مخلوقات و صنايع بديعيّهء او واقع مىشوند ، همگى راجع به او و از اوست .\r\nپس تمام اين سلسلهء عِلَل و اسباب ، هر يك چون واسطهء فيض است ، داراى حقيقت شفاعت است ؛ و خداوند نيز شفيع و شافِع است بلكه شَفيعُ الشّافِعين و أشْفَعُ الشّافِعين است .\r\nو معلوم است كه از جهت تكوين ، انطباق معناى شفاعت بر شئون اسباب و علل وجوديّهء متوسّطه واضح است ؛ چون اين علل و اسباب متوسّطه ، چون فرشتگان و انواع مجرّده و غيرها ، از صفات عُليا و اسماء حُسناى خداوند ، رحمت و إحياء و إماته و رزق و علم و قدرت و غيرها را ميگيرند و به سوى اين ماهيّات عدميّه و مفتقره و محتاج افاضه مىكنند ، و عالم امكان را با اين طراوت و زيبائى و عالم صنع را با اين حيرت انگيزى و شگفت‌آورى بر پا مىدارند . در قرآن كريم داريم :\r\n لَهُ ما فِي السَّماواتِ وَ ما فِي الْأَرْضِ مَنْ ذَا الَّذِي يَشْفَعُ عِنْدَهُ \r\n\r\n","description":"","footnote":"","page_name":" 74 ","page_number":74},
  {"content":"\r\n\r\n إِلَّا بِإِذْنِهِ  . « 1 » .\r\n« براى خداست و ملك طلق خداست ، آنچه كه در آسمان‌ها و زمين است ؛ چه كسى است كه بدون اذن او بتواند در نزد او شفاعت كند ؟ » و نيز داريم :\r\n إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يُدَبِّرُ الْأَمْرَ ما مِنْ شَفِيعٍ إِلَّا مِنْ بَعْدِ إِذْنِهِ  . « 2 »\r\n« به درستى كه پروردگار شما خداوند است ؛ آن كسى كه آسمان‌ها و زمين را در شش روز آفريد ، و سپس بر عرش خود استيلا يافت . تدبير امر به دست اوست ؛ هيچ شفيعى نيست مگر پس از اذن او . »\r\nظاهر اين آيات ، بيان شفاعت در تكوين است ؛ چون همانطور كه ذكر شد شفاعت تكوينى عبارت است از واسطه قرار گرفتن عِلَل و اسباب ، بين ذات مقدّس خداوندى و بين مسبَّبات و موجودات خارجيّه ؛ در تدبير و تنظيم وجودشان ، و در بقاء و استدامهء آنها در عالم خلقت .\r\nو امّا در جهت تشريع ، خداوند تبارك و تعالى در عين رفعت و علوّ خود ، به اين عالَم انسان خاكى و خاك نشين تفضّلى فرموده ؛ و با ارسال پيامبران ، و انزال كتب آسمانى ، و وضع أحكام و قوانين از اوامر و نواهى ، و عكس العمل آنها از تَبعات مخالفت و موافقت كه\r\n\r\n\r\n","description":"","footnote":"\r\n( 1 ) قسمتى از آيه 255 ، از سورهء 2 : البقرة\r\n( 2 ) قسمتى از آيه 3 ، از سورهء 10 : يونس\r\n","page_name":" 75 ","page_number":75},
  {"content":"\r\n\r\nثواب و عقاب در دار آخرت است ، ما را از نعمت سير تشريعى در راه تكامل برخوردار فرموده است . و بر اين اساس پيامبران آمدند و مردم را به رحمت و نعمت خداوند بشارت دادند و از عواقب وخيم خيانت و جنايت و ستم بر حذر داشتند .\r\nحجّت بر مردم تمام شد ؛ و بيّنه و برهان ، آنها را به پيروى از صراط مستقيم الزام كرد .\r\n وَ تَمَّتْ كَلِمَةُ رَبِّكَ صِدْقاً وَ عَدْلًا لا مُبَدِّلَ لِكَلِماتِهِ وَ هُوَ السَّمِيعُ الْعَلِيمُ  « 1 » .\r\n« و تمام شد كلمهء پروردگار تو اى پيامبر ، از جهت راستى و استوارى ! هيچ تغيير دهنده و تبديل كننده اى براى كلمات او نيست ؛ و اوست يگانه شنوا و دانا . »\r\nو براى شفاعت در امور تشريعى و پيدا كردن و شناختن موقع و موقعيّت آن ناچار از ذكر مقدّمه اى هستيم تا آنكه به خوبى مُفاد و معنى و محلّ آن مِن جميع الجهات روشن شود :\r\n\r\nمقدّمه براى اثبات شفاعت تشريعى\r\nمقدّمه : ما شفاعتى را كه در امور اجتماعيّه به كار مىبريم ، يا براى جلب منفعتى است و يا براى دفع ضررى ؛ و ليكن نسبت به هر منفعتى و يا دفع هر گونه مضرّتى بطور اطلاق و عموم و بدون هيچ گونه شرطى نمىتوان كلمهء شفاعت را به كار برد .\r\n\r\n\r\n","description":"","footnote":"\r\n( 1 ) . آيه 115 ، از سورهء 6 : الانعام\r\n","page_name":" 76 ","page_number":76},
  {"content":"\r\n\r\nچون شفاعت نمودن را ، در آنچه كه عِلَل و اسباب تكوينيّه از خير و شرّ متضمّن آنهاست ، مانند گرسنگى و تشنگى ، و سرما و گرما ، و صحّت و مرض به كار نمىبنديم ؛ بلكه در اين گونه از امور به اسباب طبيعيّه متوسّل مىشويم و با وسائل مناسب ، مانند : خوردن و آشاميدن ، و پوشيدن لباس ، و در خانه و محفظه زيست كردن ، و علاج مرض را نمودن خود را از گزند آفات مصون ميداريم .\r\nو ما فقط در خيرات و شُرور و منافع و مضارّى كه از ناحيهء وضع قوانين و احكام اجتماعيّه اى كه در حكومت‌هاى اجتماعى به نحو خصوص و يا عموم مقرّر و معتبر دانسته شده است ، شفاعت مىكنيم .\r\nچون مىدانيم كه در دائرهء مولويّت و عبوديّت ، و در نزد هر حاكم و محكومٌ عَلَيهى ، أحكام و قوانينى است و امر و نهيى است كه چون مكلّف بدان امتثال ورزد و اطاعت كند ، توابع آن از پاداش‌هاى نيك و مَدح و ثناء و ارتقاء رتبه و اعطاء مال و جاه به دو عائد خواهد شد ؛ و چون از امتثال آنها سر باز زند ، توابع آن از عِقاب‌هاى مادّى و ضررهاى معنوى به دو خواهد رسيد .\r\nو بطور كلّى اگر مولائى و ولىِّ امرى به بنده و آنچه در تحت حكومت اوست و در زير فرمان و پرچم سيادت و أولويّت اوست ، به امرى و يا نهيى فرمان دهد ، در صورت امتثال ، پاداش پسنديده و نيكوئى خواهد داشت ؛ و در صورت تمرّد و عدم انقياد ، پاداش ناپسند و نكوهيده اى در بر خواهد داشت .\r\nپس در اينجا دو گونه قانون و اعتبار موجود است : قانون حكم و\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nفرمان ، و قانون پاداش كه در اثر مخالفت و يا موافقت فرمان وضع و اعتبار مىشود .\r\nو در تمام حكومت‌هاى جهانى و بين المللى و حكومت‌هاى خصوصى ، و بين هر فردى از افراد انسان و افراد زير دست او ، اين اصل و قاعدهء كلّى : قانون و فرمان ، و پاداش در برابر موافقت و يا مخالفت قانون ، دور مىزند .\r\nو اگر فردى از افراد انسان بخواهد به بهرهء مادّى و يا معنوى و اصل گردد ، و به حسب آنچه كه اجتماع براى او مقرّر كرده است ، موجباتش در نزد او نباشد ؛ و يا اينكه ضررى را و شرّى را كه در اثر مخالفت عهده و تكليف متوجّه او شده است از خود دور كند ، و در نزد او دافع اين ضرر كه همان امتثال امر و خروج از عهدهء تكليف است نبوده باشد ؛ اين جا جاى شفاعت است .\r\nو به عبارت ديگر هر گاه بخواهد به پاداش نيكوئى برسد ، و تهيّهء اسباب آن را از اطاعت اوامر مولويّه و اجتماعيّه ننموده باشد ؛ و يا بخواهد پاداش سخت و عقابى را از خود بردارد ، بدون آنكه تكليف متوجّه به خود را به جاى آورده باشد ؛ اينجا جاى شفاعت است ، و در اين صورت معنى و حقيقت آن به ظهور مىرسد و اثر مىكند ؛ و ليكن بايد دانست كه اين امرِ شفاعت بطور كلّى و مطلق صورت نمىبندد و طرفى به خود نمىگيرد ، مگر در مواردى خاصّ .\r\nمثلًا كسى كه اصولًا لياقت تلبّس به كمال مخصوصى را ندارد ، يا آنكه رابطه اى كه او را به صاحب شفاعت ربط دهد در ميان نباشد ،\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nمانند شخص عامى و عادى كه مثلًا بخواهد رياست دانشكده اى را به عهده گيرد و يا در كرسى تدريس بنشيند ، و مانند شخص طغيانگر مكابرى كه ابداً سر تسليم در برابر مولاى خود فرود نمىآورد ؛ در اينجا شفاعت سودى ندارد .\r\nچون شفاعت موجب تتميم و تكميل علّت است ، نه آنكه سبب مستقلّ در تأثير باشد .\r\n\r\nموقعيّت و شرائط شفاعت تشريعى\r\nاز اينها گذشته بايد تأثير شفاعتِ شفيع در نزد صاحب شفاعت گزاف و بيهوده‌گوئى نباشد و بدون سبب و موجب صورت نگيرد ، بلكه بايد شفيع امرى را در نزد صاحب شفاعت ابراز كند كه در او اثر كند و او را متقاعد نمايد و بدين وسيله موجب پاداش نيك گردد ، و يا آنكه پاداش سخت و عذاب را از ميان بردارد .\r\nشفيع نمىتواند به مولى بگويد كه مولويّتِ خود را باطل كن و دست از عبوديّت عبدَت باز دار ! و بنابراين از عقاب و پاداش او صرف نظر كن ! و نيز نمىتواند به او بگويد : دست از حكم مجعول و تكليفى كه به بنده‌ات نمودى باز دار ! و آن حكم را يا بطور كلّى و يا بطور خصوصى دربارهء بنده‌ات نسخ كن ! و بنابراين از عذاب او رفع يد كن ! و نيز نمىتواند به او بگويد : كه قانون مجازات را بطور عموم ، و يا در خصوص اين واقعه باطل كن ! و بنابراين مجازات مكن !\r\nپس بنابراين براى شفيع هيچگونه اثرى در مرحلهء مولويّت و عبوديّت بين بنده و مولى ، و در مرحلهء حكم و فرمان ، و در مرحلهء جزاء حكم و پاداش فرمان نيست ؛ و در اين سه مرحله دخالتى ندارد .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nبلكه شفيع بعد از آنكه اين جهات سه گانه را رعايت مىنمايد ، يا متمسّك مىگردد به صفاتى كه در مولاىِ حاكم است و آن صفات ايجاب عفو و گذشت از گنه كار را مىكند ، مانند سيادت و بزرگوارى و كرم و سخاوت و شرافت او و أصالت ريشه و تبار او ؛ و يا متمسّك مىگردد به صفاتى كه در بندهء گناهكار است و آن صفات موجب جلب رحمت و عطوفت و رأفت حاكم مىشود و عوامل مغفرت و اغماض را در كانون وجود او به جوشش مىآورد ، مانند مذلّت ، و مسكنت و حقارت و پريشانى و بدى احوال بنده ؛ و يا متمسّك ميگردد به صفاتى كه در خود اوست ، يعنى در خود شفيع است ، مثل قرابت و نزديكى او نسبت به صاحب شفاعت ، و كرامت او و علوّ رتبه و درجهء او ، و رفعت منزلت او در نزد صاحب آن .\r\nو بدين طريق مىتواند به او بگويد كه : من تقاضا ندارم كه از مولويّت خود و از عبوديّت بندهء خود رفع يد كنيد ! و تقاضا ندارم كه حكم خود را باطل نمائيد ! و يا از قانون جزاء و پاداش دست برداريد ! بلكه تقاضامندم كه از گناه او اغماض كنيد ! و او را مورد غُفران و گذشت خود قرار دهيد !\r\nبه جهت اينكه شما داراى شرف و سيادت و كرم و رأفت هستيد ! از عذاب او نفعى نمىبريد ! و از گذشت دربارهء او زيانى نمىبينيد ! و يا به جهت اينكه او مردى است جاهل و مسكين و حقير و مقام شما بلندتر است از آنكه در امر او پافشارى نمائيد ! و يا به جهت اينكه من در نزد شما مقام و منزلتى دارم كه ايجاب مىكند حاجت مرا\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nبر آوريد ! و در عفو و تخليص او بذل مرحمت و توجّهى كنيد !\r\nو در حقيقت ، شفيع موضوع ديگرى را كه مستلزم حكم جديدى است پيش مىآورد و بر اساس آن موضوع تقاضاى عفو مىكند . و آن موضوع ساختهء تحكيم بعضى از عوامل مربوط به مورد است ، كه در رفع عذاب و كيفر سخت شخص مجرم مؤثّر است ، كه آن عوامل بر عامل ديگرى كه سبب وجود حكم و ترتّب پاداش و كيفر است حاكم مىگردد .\r\nو مراد ما از اين تحكيم و حكومت ، آنست كه موضوع مورد حكم اوّل را از جاى خود بر مىدارد و آن را داخل در تحت موضوع حكم ديگرى قرار مىدهد ، كه آن عفو و اغماض و غفران است .\r\nو بنابراين حكم اوّل كه مجازات است بر موضوعش جارى نمىشود ، به جهت آنكه اين مورد از مصاديق موضوعيّت موضوع خارج شده است ، نه آنكه شامل آن موضوع مىشود و بعد از شمول بطور تضادّ ، حكم او را ابطال مىكند ؛ مانند ابطال اسباب متضادّه در طبيعت كه بعضى حكم بعضى ديگر را به معارضه و غلبه در تأثير باطل مىكنند .\r\n\r\nشفاعت ، تضادّ با حكم مجازات ندارد بلكه حاكم بر آن است\r\nپس حقيقت شفاعت تضادّ و تصادم و تزاحم نيست ، بلكه واسطه قرار گرفتن در رسانيدن نفع و يا در بر طرف كردن ضررى است از روى موضوع بر اثر طريان و جريان عنوان تازه اى كه روى آن موضوع وارد شده است و بالنّتيجه موضوع را از عنوان حكم مجازات خارج كرده و در تحت عنوان حكم غفران و گذشت در آورده است .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nو بنا بر آنچه گفته شد ، شفاعت از مصاديق سببيّت است كه بين سبب اوّل و مسبَّب فاصله مىشود و نمىگذارد كه آن سبب اوّل حكم ضررى را روى موضوع بياورد ؛ بلكه بر اساس اين توسّط ، حكم گذشت و عفو را روى موضوع مىآورد .\r\n\r\nآيات وارده در شفاعت تشريعيّهء الهيّه\r\nحال كه اين مقدّمه دانسته شد ، مىگوئيم كه :\r\nاز اينجا خوب به دست مىآيد كه از نقطهء نظر تشريع هم ، شفاعت در نزد خداوند اشكال و محذورى ندارد ؛ چون بنا بر آنچه گذشت معلوم شد كه عنوان شفاعت در موارد تخطّى و تجاوز با شرائط خاصّه در نزد حاكم على الإطلاق جائز است . و در اين باره آياتى از قرآن مجيد وارد شده است ، چون :\r\n يَوْمَئِذٍ لا تَنْفَعُ الشَّفاعَةُ إِلَّا مَنْ أَذِنَ لَهُ الرَّحْمنُ وَ رَضِيَ لَهُ قَوْلًا  . « 1 »\r\n« در آن روز قيامت شفاعت از كسى پذيرفته نيست ، مگر از كسى كه خداوند به او اذن در شفاعت داده باشد و گفتار او را پسنديده باشد . » و چون :\r\n وَ لا تَنْفَعُ الشَّفاعَةُ عِنْدَهُ إِلَّا لِمَنْ أَذِنَ لَهُ  . « 2 »\r\n« و در نزد خداوند شفاعت كسى مقبول نيست و سودى نمىبخشد ، مگر براى كسى كه خداوند به او اجازهء شفاعت را داده\r\n\r\n\r\n","description":"","footnote":"\r\n( 1 ) آيه 109 ، از سورهء 20 : طه\r\n( 2 ) صدر آيه 23 ، از سورهء 34 : سبأ\r\n","page_name":" 82 ","page_number":82},
  {"content":"\r\n\r\nاست . » و چون :\r\n وَ كَمْ مِنْ مَلَكٍ فِي السَّماواتِ لا تُغْنِي شَفاعَتُهُمْ شَيْئاً إِلَّا مِنْ بَعْدِ أَنْ يَأْذَنَ اللَّهُ لِمَنْ يَشاءُ وَ يَرْضى  « 1 » .\r\n« و چه بسيار از فرشتگانى كه در آسمان هستند و هيچ گونه شفاعت آنان سودى نمىبخشد ، مگر پس از آنكه خداوند به كسى كه اراده كند و مورد پسندش باشد ، اذن و اجازه دهد . » و چون\r\n وَ لا يَمْلِكُ الَّذِينَ يَدْعُونَ مِنْ دُونِهِ الشَّفاعَةَ إِلَّا مَنْ شَهِدَ بِالْحَقِّ وَ هُمْ يَعْلَمُونَ  . « 2 »\r\n« و هيچ كس غير از خداوند ، صاحب اختيار شفاعت نيست ، مگر كسى كه به حقّ شهادت دهد و داناى به امر شهادت باشد . »\r\nاين آيات ، شافعيّت را براى جماعتى از فرشتگان و مردم ، بعد از اجازه و رضايت خداوند اثبات مىكند ؛ چون ملك و امر اختصاص به خدا دارد ، لذا او مىتواند امر را تمليك به غير كند و حقّ شفاعت را كه أوّلًا و بالذّات براى ذات مقدّس خود اوست ، ثانياً و بالعرض به ديگرى بسپارد .\r\n\r\nشفاعت بندگان صالح به امر خداوند\r\nو اين حقّ بندگان صالح و فرشتگان مقرّب الهى است كه به ذيل رحمت حضرتش تمسّك كنند ، تا با عفو و مغفرت و گذشت و اغماض ، از صفات عُلياى او بهره‌مند شده ، و\r\n\r\n\r\n","description":"","footnote":"\r\n( 1 ) آيه 26 ، از سورهء 53 : النّجم\r\n( 2 ) آيه 86 ، از سورهء 43 : الزُّخرُف\r\n","page_name":" 83 ","page_number":83},
  {"content":"\r\n\r\nبنده اى از بندگانش را كه بواسطهء معصيت دچار بدى احوال و گرفتارى گرديده است مشمول عنايات او بنمايند ، تا از بليّه عقوبت خارج شود و از مصداق حكم شامل مجرمين بيرون آيد .\r\nزيرا كه همانطور كه دانستيم تأثير شفاعت به نحو حكومت است ، نه به نحو تضادّ و تصادم و تزاحم و تعارض .\r\n\r\nقدرت خداوند بر تغيير و تبديل أعمال به نحوه‌هاى مختلف\r\nآرى خداوند قادر و تواناست كه در مورد عفو و غفران ، هر گونه تبديل و تغييرى بدهد و يا هر گونه حجابى و پوششى را روى كردار ناشايستهء بندهء خود بپوشاند ؛ مگر او نفرموده است كه :\r\n فَأُوْلئِكَ يُبَدِّلُ اللَّهُ سَيِّئاتِهِمْ حَسَناتٍ  « 1 » .\r\n« بندگان خداوند رحمن ( كه يكايك صفات و حالات آنان را شمرده است ) كسانى هستند كه بدىهاى كردار آنان را خداوند به خوبىها و نيكىها مبدّل مىسازد . »\r\nو همانطور كه سابقاً دانستيم : خداوند ، هم مىتواند سيّئات را به حَسَنات تبديل كند ، و هم مىتواند عمل موجود را معدوم كند ؛ همچنان كه گفته است :\r\n وَ قَدِمْنا إِلى ما عَمِلُوا مِنْ عَمَلٍ فَجَعَلْناهُ هَباءً مَنْثُوراً  . « 2 »\r\n« و ما وارد شديم بر آن عملى كه انجام داده بودند و آن را چون گرد و غبار پراكنده ، نابود ساختيم . »\r\nو هم مىتواند عمل خوبى را موجب مغفرت و كفّارهء عمل\r\n\r\n\r\n","description":"","footnote":"\r\n( 1 ) قسمتى از ايهء 70 ، از سورهء 25 : الفرقان\r\n( 2 ) آيه 23 ، از سورهء 25 : الفرقان\r\n","page_name":" 84 ","page_number":84},
  {"content":"\r\n\r\nزشتى قرار دهد ؛ همچنان كه گفته است :\r\n إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ  « 1 » .\r\n« اگر از كارهاى بزرگى كه شما از آن نهى شده‌ايد اجتناب ورزيد ، ما گناهان كوچك شما را مىآمرزيم . »\r\nو نيز فرموده است  : إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ  . « 2 »\r\n« خداوند شرك را نمىآمرزد و غير از شرك را براى هر كس كه بخواهد مىآمرزد . »\r\nو معلوم است كه اين عدم مغفرت شرك در غير مورد ايمان و توبه است ؛ چون اگر كسى مشرك باشد و سپس موحّد گردد ، نفس همين توحيد ، توبهء اوست و موجب غفران . پس شرك در حال شرك قابل آمرزش نيست نه بعد از توحيد كه تبدّل موضوع شده است . و بنابراين با وجود ايمان و توبه شرك هم مانند سائر گناهان قابل غفران است .\r\nبارى ، و هم خداوند مىتواند تكثير عمل قليلى را بنمايد ؛ همانطور كه گفته است :\r\n مَنْ جاءَ بِالْحَسَنَةِ فَلَهُ عَشْرُ أَمْثالِها  . « 3 »\r\n« هر كس عمل نيكى انجام دهد براى او ده برابر پاداش خواهد\r\n\r\n\r\n","description":"","footnote":"\r\n( 1 ) قسمتى از آيه 31 ، از سورهء 4 : النّسآء\r\n( 2 ) صدر آيه 48 ، از سورهء 4 : النّسآء\r\n( 3 ) صدر آيه 160 ، از سورهء 6 : الانعام\r\n","page_name":" 85 ","page_number":85},
  {"content":"\r\n\r\nبود . »\r\nو هم مىتواند عمل معدوم را موجود كند ؛ همچنان كه در آيه متابعت ذرّيّه در ايمان و لحوق آنان به آباء و اجدادشان در عمل گذشت . « 1 »\r\nالبتّه اين كارها را خداوند گزاف و بدون جهت نمىكند ، بلكه بر اساس مصلحتِ مقتضى و علّت متوسّطى كه در بين باشد بجا مىآورد ، بنابراين چه اشكالى دارد كه از جملهء آن اسباب و عِلَل متوسّطه ، شفاعت شافعين از انبياء و اولياء مقرّبين و عباد صالحين او بوده باشند ؟ آيا در اين امر ظلمى است و اين أمر امر گزافى است ؟\r\n\r\nآيات دالّه بر نافع نبودن شفاعت در نزد پروردگار\r\nدر بسيارى از آيات قرآن كريم ، شفاعت را در نزد خداوند به طور مطلق مردود مىشمارد ، مانند آيه :\r\n وَ اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَ لا يُقْبَلُ مِنْها شَفاعَةٌ وَ لا يُؤْخَذُ مِنْها عَدْلٌ وَ لا هُمْ يُنْصَرُونَ  . « 2 »\r\n« ( اى گروه بنى اسرائيل ! ) بپرهيزيد از روزى كه هيچ نفسى به جاى نفس ديگرى جزا نبيند ! و از آن نفس شفاعت قبول نشود و عوض و فِدا پذيرفته نگردد ، و هيچ كس مورد نصرت و يارى و معاونت ديگرى قرار نگيرد . »\r\n\r\n\r\n","description":"","footnote":"\r\n( 1 ) » . آيه 21 ، از سورهء 52 : الطّور :  وَ الَّذِينَ آمَنُوا وَ اتَّبَعَتْهُمْ ذُرِّيَّتُهُمْ بِإِيمانٍ أَلْحَقْنا بِهِمْ ذُرِّيَّتَهُمْ وَ ما أَلَتْناهُمْ مِنْ عَمَلِهِمْ مِنْ شَيْءٍ كُلُّ امْرِئٍ بِما كَسَبَ رَهِينٌ \r\n( 2 ) آيه 48 ، از سورهء 2 : البقرة\r\n","page_name":" 86 ","page_number":86},
  {"content":"\r\n\r\nو نيز فرمايد :  وَ اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَ لا يُقْبَلُ مِنْها عَدْلٌ وَ لا تَنْفَعُها شَفاعَةٌ وَ لا هُمْ يُنْصَرُونَ  . « 1 »\r\n« بر حذر باشيد از روزى كه هيچ نفسى به جاى نفس ديگرى جزا نبيند ! و از آن نفس عوض و فِدا قبول نشود و شفاعت نيز هيچ گونه ثمرى نرساند ، و ايشان مورد كمك و نصرت هيچ كس واقع نشوند . »\r\nو نيز فرمايد :  يا أَيُّهَا الَّذِينَ آمَنُوا أَنْفِقُوا مِمَّا رَزَقْناكُمْ مِنْ قَبْلِ أَنْ يَأْتِيَ يَوْمٌ لا بَيْعٌ فِيهِ وَ لا خُلَّةٌ وَ لا شَفاعَةٌ وَ الْكافِرُونَ هُمُ الظَّالِمُونَ  . « 2 »\r\n« اى كسانى كه ايمان آورده‌ايد ، انفاق كنيد از آنچه را كه ما روزى شما قرار داده‌ايم قبل از اينكه روزى برسد كه در آن روز خريد و فروشى نيست و دوستى و شفاعت هم نيست و كافران ايشانند ستمگران . »\r\nبراى توضيح و تبيين مفاد اين آيات و تعيين مصداق آن ناچار از ذكر مقدّمه اى هستيم :\r\nمقدّمه :\r\nحكومت و سلطنت‌هاى دنيوى با انواع شئون و اختلافِ طرز آنها ، و با اقسام قواى مقنّنه و حاكمه و مجريّهء آنها ، بر اساس نيازمنديهاى حيات دنيا پايه گذارى شده است .\r\nو منظور و مقصود از اين قوانين رفع احتياجات مردم است\r\n\r\n\r\n","description":"","footnote":"\r\n( 1 ) آيه 123 ، از سورهء 2 : البقرة\r\n( 2 ) آيه 254 ، از سورهء 2 : البقرة\r\n","page_name":" 87 ","page_number":87},
  {"content":"\r\n\r\nبرحسب آنچه را كه عوامل زمانيّه و مكانيّه اقتضا مىكند . و چه بسا در آنها بدون ضابطه و ميزان كلّى ، دگرگونىهائى از قبيل تبديل مالى به مالى ، و يا مقامى به مقامى ، و يا حكمى به حكمى ، پيدا مىشود ؛ و البتّه اين در قانون مجازات نيز شايد بيشتر باشد .\r\nچون جُرم و جنايت در قوانين موضوعهء زندگى ، حبس و جريمه و اعدام و اسقاط رتبه و درجه و سائر اقسام مجازات را در بردارد ، و در اين جا چه بسا حكم مجازات به واسطهء اغراض مختلفى تغيير پيدا مىكند ؛ و حاكم حكم را تغيير مىدهد به جهت پيش آمدن واقعه اى كه ايجاب تغيير اين مجازات را مىنمايد .\r\nمثل آنكه شخص مجرم كه در آستانهء جريمه است ، اصرار و ابرام مىكند كه بتواند عواطف قاضى را تحريك كند ، تا او را مورد رحمت قرار دهد و از مجازات او صرف نظر نمايد .\r\nو مثل آنكه به قاضى رِشوه دهد و او را از مجراى حكم صحيح خود منحرف سازد ، و به خلاف حقّ حكم دهد .\r\nو مثل آنكه شخص مجرم شفيعى را به نزد حاكم بفرستد تا وساطت و ميانجيگرى كند ، و يا شفيع را نزد مُجرِى حكم بفرستد تا از اجراء آن نسبت به مجرم دست بردارد .\r\nو مثل آنكه عِوض و فِدا بدهد ، و به جاى خود ديگرى را چون فرزند و غلام و برادر را به حاكم بسپارد ، و حاكم او را به جاى مجرم مجازات كند ؛ و اين البتّه در صورتيست كه نياز حاكمِ آمادهء به مجازات نسبت به اين عوض بيشتر از نياز او نسبت به شخص مجرم باشد ، و\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nدر اين صورت مجازات را از مجرم بر مىدارد و بر عِوض و فِدا وارد مىكند .\r\nو مثل آنكه مجرم از اقوام و عشيره و از دوستان و ياران خود يارى مىطلبد ، و آنها جمع مىشوند و براى كمك و معاونت مجرم در تخلّص و رهائى از پاداش ، همدست و همداستان مىشوند و او را رها مىسازند .\r\nاين طرز تخلّص به شفاعت و رِشوه و غيرها ، از قديم الايّام در بين ملّت‌ها رائج و دارج بوده است .\r\n\r\nشفاعت نزد بت‌پرستان\r\nبت‌پرستان قديم و غير آنها از ملّت‌هاى كهن چنين معتقد بودند كه : زندگى آخرت عيناً به مثابه زندگى دنياست و قانون عِلَل و اسباب مادّى و طبيعى نيز در آنجا جارى و سارى است و تأثير و تأثّر طبعى برقرار است .\r\nو بنا بر همين جهت براى خدايان خود انواع و اقسام هدايا و قربانىها را براى گذشت از مجازاتشان و يا براى امداد و كمك در امور معيشتشان مىكردند ، و يا اينكه به شفاعت آنها تكيه مىزدند ، و يا اينكه براى خلاصى خود فِديه مىدادند ، و يا اينكه براى استنصار خود ، از نفوس مردم و يا از آلات جنگى مدد مىگرفتند و با خود در ميان قبرها ، غلامان خود را دفن مىكردند و به انواع سِلاح خود را مسلّح مىنمودند تا بدين وسيله در هنگام مجازات با كثرت اعوان و انصار و با داشتن حربه و سِلاح بتوانند از خود دفاع كنند و مجازات و\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nكيفر سخت را از خود دور نمايند .\r\nو ما امروز در موزه‌هاى دنيا چيزهاى بسيارى را مىبينيم كه حاكى از اين طرز تفكّرِ اقوام جاهليّت بوده است .\r\nدر نزديكى أهرام ثلاثه كه قبور فراعنهء مصر است زمين وسيعى مدفن بَردگان آنها بوده است ، كه چون در اثر فشار كار و رنج فراوان جان مىسپردند و يا در اثر مختصر مخالفت اعدام مىشدند ، جسد آنان را در نزديكى قبور خود دفن مىكردند تا به هنگام رستاخيز از مواليان خود دفاع كنند و به قيام برخيزند .\r\nحتّى آنان با مردگان خود ، از انواع و اقسام زينت‌ها و جواهرات دفن مىكردند تا در آخرت از آنها بهره گيرند ، و انواع اسلحه را با آنها دفن مىكردند تا از خود دفاع نمايند . و چه بسا با شخص مرده ، از كنيزان زيبا و رعنا در ميان لَحْد مرده قرار مىدادند تا مرده با آنها انس داشته باشد و تنها و كسل نشود ، و چند مرد شجاع را نيز در لحد مىگذاردند كه حكم آجودان باشى آن فرعون مستكبر بوده باشد ، و از حبوبات مانند گندم و عدس و غيرهما را با موادّ موميائى تعقيم مىكردند تا نپوسد و در روز رستخيز مرده از آن بهره گيرد .\r\nو در متحف‌ها و موزه‌هاى دنيا اشياء كثيرى از اين قبيل را مىنگريم .\r\nو اين طرز تفكّر و شبيه به آن نيز در بين بعضى از طوائف اسلاميّه پيدا شد ، و در اقوام مختلف چه از جهت زبان و چه از جهت نژاد رسوخ كرد و در بين آنها با توارث باقى ماند ؛ و چه بسا در اعقاب\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nمختلفه و نسل‌هاى متفاوته به رنگها و شكلهاى گوناگونى پديدار شد .\r\n\r\nدر رستاخيز شفاعت اختصاص به خدا دارد\r\nقرآن كريم ، با تمام اين عقائد باطله و آراء كاذبه و توهّمات واهيه ، به مبارزه برخاسته است و جهاراً اعلان مىكند كه :  وَ الْأَمْرُ يَوْمَئِذٍ لِلَّهِ  . « 1 »\r\n« در روز بازپسين امر فقط و فقط براى خداست و هيچكس و هيچ چيزى را ياراى دخالت نيست . » و مىگويد كه :\r\n وَ رَأَوُا الْعَذابَ وَ تَقَطَّعَتْ بِهِمُ الْأَسْبابُ  . « 2 »\r\n« و ستمگران عذاب الهى را مشاهده مىكنند ، و تمام اسباب‌هاى دنيوى و هر گونه حيله‌ها و ميانجىگيرىها و وسائل حفظ و مصونيّت از پاداش ، از روى آنان بريده و قطع خواهد شد . » و مىگويد كه :\r\n هُنالِكَ تَبْلُوا كُلُّ نَفْسٍ ما أَسْلَفَتْ وَ رُدُّوا إِلَى اللَّهِ مَوْلاهُمُ الْحَقِّ وَ ضَلَّ عَنْهُمْ ما كانُوا يَفْتَرُونَ  . « 3 »\r\n« در روز رستاخيز ، هر نفسى آنچه را كه از اعمال خود از پيش فرستاده است واضح و آشكار مىسازد ، و تمام مردم به سوى مولى و صاحب اختيار حقيقى خود كه حضرت حقّ است جلَّ و عزَّ ، بازگشت مىكنند ، و آنچه را كه در دنيا به دروغ نسبت مىداده و افترا مىبستند همه از نزد آنها گم و نابود مىشود . »\r\n\r\n\r\n","description":"","footnote":"\r\n( 1 ) ذيل آيه 19 ، از سورهء 82 : الإنفطار\r\n( 2 ) ذيل آيه 166 ، از سورهء 2 : البقرة\r\n( 3 ) آيه 30 ، از سورهء 10 : يونس\r\n","page_name":" 91 ","page_number":91},
  {"content":"\r\n\r\nو مىگويد :  وَ لَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ وَ تَرَكْتُمْ ما خَوَّلْناكُمْ وَراءَ ظُهُورِكُمْ وَ ما نَرى مَعَكُمْ شُفَعاءَكُمُ الَّذِينَ زَعَمْتُمْ أَنَّهُمْ فِيكُمْ شُرَكاءُ لَقَدْ تَقَطَّعَ بَيْنَكُمْ وَ ضَلَّ عَنْكُمْ ما كُنْتُمْ تَزْعُمُونَ  « 1 » .\r\n« ( فرشتگان به ستمگران ميگويند : ) حقّاً كه شما به نزد ما تك و تنها آمده‌ايد همچنان كه ما شما را در اوّلين مرحلهء آفرينشتان خلق نموديم ! و آنچه را كه از متاع دنيا ما به رسم امانت به شما سپرديم ، همه را پشت سر انداختيد ! و هيچكدام از آن ياران و شفيعانى را كه مىپنداشتيد آنها در كار شما كمك كنند و در امر شما شركت نمايند ، با شما نمىبينيم !\r\nحقّاً بين شما و بين آنها جدائى افتاد ! و آنچه را كه گمان داشتيد ، همگى در بوته فنا و نابودى و گمى سپرده شد و به ديار نيستى رفت . »\r\n\r\nعالم آخرت از اسباب دنيويّه و روابط مادّيّه خالى است\r\nو غير از اين آيات نيز آيات بسيارى داريم كه دلالت دارند بر اينكه آن عالم و آن نشأه از اسباب دنيويّه خالى است ، و ارتباطات طبيعيّه و روابط مادّيّه ، حتّى نَسَب و حَسَب كارى نمىكنند .\r\nو اين يك قانون كلّى و سنّت عمومى و اساسى است كه تمام آن اقاويل كاذبه و دعاوى واهيهء ملل كهن را باطل مىكند و تمام آن فرعونيّت‌ها و استكبارها را به باد فنا مىدهد .\r\nاين به طور كلّى و به عنوان يك أصل اساسى است كه همهء\r\n\r\n\r\n","description":"","footnote":"\r\n( 1 ) آيه 94 ، از سورهء 6 : الانعام\r\n","page_name":" 92 ","page_number":92},
  {"content":"\r\n\r\nمتفرّعات از آن چشمه مىگيرند .\r\nو امّا به طور خصوص ، قرآن مجيد نيز به مبارزه با يكايك از اين گفتارهاى زشت و ناهنجار برخاسته است .\r\nدر آن دو آيه اى كه با اتَّقُوا شروع شد ، بطور تفصيل بيان مىكند كه هيچ گونه تغيير و تبديلى در مكافاتِ عمل : به اينكه كسى به جاى ديگرى مجازات ببيند ، و يا شفاعت و ميانجيگرى كسى را بپذيرند ، و يا عوض و فِدا قبول كنند و به جاى مجرم ، ديگرى را مكافات نمايند ، در كار نخواهد بود و مجرمان به هيچ وجه مورد يارى و معاونت دوستان خود قرار نمىگيرند .\r\nو نيز بيان مىكند كه :  يَوْمَ لا يُغْنِي مَوْلًى عَنْ مَوْلًى شَيْئاً  « 1 »\r\n« روز رستاخيز روزى است كه هيچ كس : هيچ دوستى و صاحب اختيارى نمىتواند به هيچ نحوى رفع گرفتارى و نيازمندى از حبيب خود و دوست خود و صاحب ارتباط با خود بنمايد . »\r\nو نيز فرمايد كه :  يَوْمَ تُوَلُّونَ مُدْبِرِينَ ما لَكُمْ مِنَ اللَّهِ مِنْ عاصِمٍ  . « 2 »\r\n« روز بازپسين روزى است كه شما همه به قهقرا روى گردانيده و به پشت مىرويد ! و هيچ حافظ و پاسدارى را در برابر امر خدا نداريد ! »\r\nو نيز فرمايد كه :   ما لَكُمْ لا تَناصَرُونَ * بَلْ هُمُ الْيَوْمَ  \r\n\r\n\r\n","description":"","footnote":"\r\n( 1 ) صدر آيه 41 ، از سورهء 44 : الدّخان\r\n( 2 ) صدر آيه 33 ، از سورهء 40 : المؤمن\r\n","page_name":" 93 ","page_number":93},
  {"content":"\r\n\r\n مُسْتَسْلِمُونَ  « 1 » .\r\n« چه شده است كه نمىتوانيد به يارى و كمك يكدگر برخيزيد ؟ ! آرى شما امروز قهراً سر تسليم فرود آورده ايد ! »\r\nو نيز فرمايد كه :  وَ يَعْبُدُونَ مِنْ دُونِ اللَّهِ ما لا يَضُرُّهُمْ وَ لا يَنْفَعُهُمْ وَ يَقُولُونَ هؤُلاءِ شُفَعاؤُنا عِنْدَ اللَّهِ قُلْ أَ تُنَبِّئُونَ اللَّهَ بِما لا يَعْلَمُ فِي السَّماواتِ وَ لا فِي الْأَرْضِ سُبْحانَهُ وَ تَعالى عَمَّا يُشْرِكُونَ  . « 2 »\r\n« و غير از خداوند چيزهائى را مىپرستند كه به آنها ضررى نمىرساند و منفعتى هم ندارد ، و مىگويند : اينها شفيعان ما در نزد خدا هستند ؛ اى پيامبر بگو : آيا مىخواهيد چيزى را به خدا بفهمانيد كه او علم به آنها در آسمان‌ها و زمين ندارد ؟ ! پاك و منزّه‌تر و عالى و رفيع‌تر است خداوند از آن چيزهائى را كه آنها شريك او قرار مىدهند ! »\r\nو نيز فرمايد كه :  ما لِلظَّالِمِينَ مِنْ حَمِيمٍ وَ لا شَفِيعٍ يُطاعُ  . « 3 »\r\n« براى ستمكاران هيچ يار و قوم مهربان ، و هيچ شفيع پذيرفته اى نيست . »\r\nو نيز فرمايد كه :   فَما لَنا مِنْ شافِعِينَ * وَ لا صَدِيقٍ حَمِيمٍ   . « 4 »\r\n\r\n\r\n","description":"","footnote":"\r\n( 1 ) آيه 25 و 26 ، از سورهء 37 : الصّافّات\r\n( 2 ) آيه 18 ، از سورهء 10 : يونس\r\n( 3 ) ذيل آيه 18 ، از سورهء 40 : المؤمن\r\n( 4 ) آيه 100 و 101 ، از سورهء 26 : الشّعراء\r\n","page_name":" 94 ","page_number":94},
  {"content":"\r\n\r\n« و براى ما هيچ شافعى از شفاعت كنندگان نيست ، و هيچ دوست مهربانى نيست . »\r\nاينها و نظائر آن از آيات كريمهء قرآنيّه ، نفى وقوع شفاعت و تأثير وسائط و اسباب را در روز قيامت مىكند .\r\n\r\nاثبات شفاعت خوبان در قرآن كريم\r\nدر مقابل اين دسته از آيات كه بطور كلّى و قطعى ، نفى شفاعت را مىكند ، آيات ديگرى در قرآن كريم داريم كه بدون شكّ إجمالًا اثبات شفاعت را مىنمايد :\r\nمثل گفتار خداى تعالى :  اللَّهُ الَّذِي خَلَقَ السَّماواتِ وَ الْأَرْضَ وَ ما بَيْنَهُما فِي سِتَّةِ أَيَّامٍ ثُمَّ اسْتَوى عَلَى الْعَرْشِ ما لَكُمْ مِنْ دُونِهِ مِنْ وَلِيٍّ وَ لا شَفِيعٍ أَ فَلا تَتَذَكَّرُونَ  « 1 » .\r\n« خدا آن كسى است كه آسمان‌ها و زمين و هر چه كه ميان آن دو است را در مدّت شش روز آفريد ؛ و پس از آن بر عرش استيلا يافت . براى شما غير از او هيچ صاحب اختيارى و هيچ شافعى نيست ! آيا شما متذكّر نمىشويد ! ؟ »\r\nو مثل گفتار ديگرش :  لَيْسَ لَهُمْ مِنْ دُونِهِ وَلِيٌّ وَ لا شَفِيعٌ  . « 2 »\r\n« غير از خداوند براى آنها صاحب اختيار و شفيعى نيست . »\r\nو مثل گفتار دگرش :  قُلْ لِلَّهِ الشَّفاعَةُ جَمِيعاً  . « 3 »\r\n\r\n\r\n","description":"","footnote":"\r\n( 1 ) آيه 4 ، از سورهء 32 : السّجدة\r\n( 2 ) قسمتى از ايهء 51 ، از سورهء 6 : الانعام\r\n( 3 ) صدر آيه 44 ، از سورهء 39 : الزُّمَر\r\n","page_name":" 95 ","page_number":95},
  {"content":"\r\n\r\n« بگو اى پيغمبر كه تمام مراتب و درجات شفاعت ، اختصاص به خدا دارد . »\r\nو مثل گفتار دگرش :  لَهُ ما فِي السَّماواتِ وَ ما فِي الْأَرْضِ مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ يَعْلَمُ ما بَيْنَ أَيْدِيهِمْ وَ ما خَلْفَهُمْ وَ لا يُحِيطُونَ بِشَيْءٍ مِنْ عِلْمِهِ إِلَّا بِما شاءَ  « 1 » .\r\n« از براى اوست آنچه در آسمانها و در زمين است . كيست كه بدون اذن و اجازهء او در نزد او شفاعت كند ؟ خداوند مىداند آنچه را كه در برابر آنهاست و آنچه را كه در پشت سر آنهاست ؛ و به هيچ چيزى از علم او نمىتوانند احاطه يابند ، مگر بقدرى كه خداوند بخواهد . »\r\nو مثل گفتار ديگرش :  إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يُدَبِّرُ الْأَمْرَ ما مِنْ شَفِيعٍ إِلَّا مِنْ بَعْدِ إِذْنِهِ  . « 2 »\r\n« بدرستى كه پروردگار شما خداوند است ؛ آنكه آسمان‌ها و زمين را در شش روز آفريد و سپس بر عرش استيلا يافت . تدبير امر به دست اوست و هيچ شافعى بدون اذن او شفاعت كننده نيست . »\r\nو مثل گفتار ديگرش :\r\n   وَ قالُوا اتَّخَذَ الرَّحْمنُ وَلَداً سُبْحانَهُ بَلْ عِبادٌ مُكْرَمُونَ * لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ * يَعْلَمُ ما بَيْنَ أَيْدِيهِمْ وَ ما   \r\n\r\n\r\n","description":"","footnote":"\r\n( 1 ) قسمتى از آيه 255 ، از سورهء 2 : البقرة\r\n( 2 ) صدر آيه 3 ، از سورهء 10 : يونس\r\n","page_name":" 96 ","page_number":96},
  {"content":"\r\n\r\n خَلْفَهُمْ وَ لا يَشْفَعُونَ إِلَّا لِمَنِ ارْتَضى وَ هُمْ مِنْ خَشْيَتِهِ مُشْفِقُونَ  « 1 » .\r\n« و مىگويند : خداوند براى خود فرزندى قرار داده است ؛ پاك و منزّه است خداوند از اين نسبت ، بلكه ( پيامبران و فرشتگان ) بندگان بزرگوار خدا هستند كه در گفتار از او سبقت نمىگيرند و به امر او عمل مىكنند .\r\nخداوند مىداند آنچه را كه در برابر آنهاست ، و آنچه را در پشت سر آنهاست . و آن پيامبران و فرشتگان شفاعت نمىكنند مگر نسبت به كسانى كه دين آنها پسنديده باشد و از خشيت پروردگار در بيم و هراس باشند . »\r\nو مثل گفتار ديگرش :  وَ لا يَمْلِكُ الَّذِينَ يَدْعُونَ مِنْ دُونِهِ الشَّفاعَةَ إِلَّا مَنْ شَهِدَ بِالْحَقِّ وَ هُمْ يَعْلَمُونَ  . « 2 »\r\n« هيچ كس از كسانى كه غير خدا را مىپرستند ، حقّ شفاعت در روز قيامت را ندارند ، مگر آن خدا پرستانى كه به حقّ شهادت دهند و داراى علم و معرفت به موضوع شهادت باشند . »\r\nو مثل گفتار ديگرش :  لا يَمْلِكُونَ الشَّفاعَةَ إِلَّا مَنِ اتَّخَذَ عِنْدَ الرَّحْمنِ عَهْداً  . « 3 »\r\n« و داراى مقام شفاعت نمىشود ، مگر آن كسى كه در تحت عهدهء تعهّدات الهيّه بوده باشد . »\r\n\r\n\r\n","description":"","footnote":"\r\n( 1 ) آيات 26 تا 28 ، از سورهء 21 : الانبياء\r\n( 2 ) آيه 86 ، از سورهء 43 : الزُّخرُف\r\n( 3 ) آيه 87 ، از سورهء 19 : مريم\r\n","page_name":" 97 ","page_number":97},
  {"content":"\r\n\r\nو مثل گفتار ديگرش :   يَوْمَئِذٍ لا تَنْفَعُ الشَّفاعَةُ إِلَّا مَنْ أَذِنَ لَهُ الرَّحْمنُ وَ رَضِيَ لَهُ قَوْلًا * يَعْلَمُ ما بَيْنَ أَيْدِيهِمْ وَ ما خَلْفَهُمْ وَ لا يُحِيطُونَ بِهِ عِلْماً   « 1 » .\r\n« در آن روز شفاعت كسى سودى ندارد ، مگر شفاعت كسى كه خداوند به او اذن شفاعت داده باشد و گفتار او را پسنديده باشد ، خداوند داناست به آنچه در برابر آنهاست ، و به آنچه در پشت سر آنهاست ؛ و آنان چنين توانى ندارند كه علمشان بر خداوند احاطه كند . »\r\nو مثل گفتار ديگرش :  وَ لا تَنْفَعُ الشَّفاعَةُ عِنْدَهُ إِلَّا لِمَنْ أَذِنَ لَهُ  . « 2 »\r\n« و شفاعت شفاعت خواهى سودى ندارد ، مگر نسبت به كسى كه اذن شفاعت از خدا گرفته باشد . »\r\nو مثل گفتار ديگرش :  وَ كَمْ مِنْ مَلَكٍ فِي السَّماواتِ لا تُغْنِي شَفاعَتُهُمْ شَيْئاً إِلَّا مِنْ بَعْدِ أَنْ يَأْذَنَ اللَّهُ لِمَنْ يَشاءُ وَ يَرْضى .  « 3 »\r\n« و چه بسيار از فرشتگانى كه در آسمانها هستند و به هيچوجه شفاعتشان سودى ندارد ، مگر بعد از آنكه خداوند نسبت به هر كس كه بخواهد و بپسندد ، اذن در شفاعت را بدهد . »\r\n\r\nآيات قرآن كريم در ثبوت شفاعت و نحوهء دلالت آنها\r\nدر اين آيات چنانچه با كمال دقّت ملاحظه شود ، معلوم\r\n\r\n\r\n","description":"","footnote":"\r\n( 1 ) آيه 109 و 110 ، از سورهء 20 : طه\r\n( 2 ) صدر آيه 23 ، از سورهء 34 : سبأ\r\n( 3 ) آيه 26 ، از سورهء 53 : النَّجم\r\n","page_name":" 98 ","page_number":98},
  {"content":"\r\n\r\nمىگردد كه بعضى از آنها شفاعت را مختصّ خداوند متعال شمرده است ؛ مانند سه آيه اوّل كه از سورهء سجده و أنعام و زُمر ذكر شد ، و برخى از آنها دلالت دارد كه با اذن و رضايت خداوند ، ديگران هم مىتوانند شفاعت بنمايند .\r\nو على كلّ تقدير ، از اين آيات بدون هيچگونه شكّ و ترديدى استفادهء شفاعت مىشود ؛ غاية الامر بعضى از آنها شفاعت را أصالةً به خداوند فقط نسبت مىدهد ، بدون آنكه در شفاعت ديگرى را نيز سهيم و شريك سازد ، و بعضى ديگر از آنها شفاعت را به غير خداوند هم با اذن و رضاى خدا نسبت مىدهد .\r\nو سابقاً دانستيم كه آياتى نيز داريم كه بطور كلّى نفى شفاعت را مىكند ؛ و هيچ منافاتى بين آن عمومات عدم شفاعت و بين اين آيات وارده در شفاعت نيست ؛ زيرا اين نسبت بر وجه عموم و خصوص است ، و معلوم است كه هميشه خاص را مقدّم مىدارند و عمومات عامّ بواسطهء دليل خاصّ تخصيص مىخورد ، پس ادلّهء دالّه بر شفاعت در بعضى از موارد بخصوصه ، در واقع ادلّهء عامّ را تفسير مىكند ؛ و اين نظير عمومات عدم نصر است كه مىفرمايد :  وَ لا هُمْ يُنْصَرُونَ  ، و تخصيص مىخورد به آيه   يَوْمَ لا يُغْنِي مَوْلًى عَنْ مَوْلًى شَيْئاً وَ لا هُمْ يُنْصَرُونَ إِلَّا مَنْ رَحِمَ اللَّهُ   ، كه بدون شكّ اين استثناءِ متّصل قرينه براى تخصيص آن عمومات عدم نصر است و در حكم استثناء منفصل براى آنها مىباشد .\r\nحال بايد ديد كه آيا نسبت بين اين دو دسته از آيات كه اثبات\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nشفاعت مىكنند عموم و خصوص است ؟ و طبق قواعد اصوليّه بايد عموماتِ نفى شفاعت از غير خداوند را به آيات وارده در اثبات شفاعت ، نسبت به مأذونين از جانب خداوند متعال ، و نسبت به پسنديدگان و متعهّدان ، تخصيص بزنيم ؟ و يا نه اين چنين نيست ، زيرا كه اصولًا بين آنها تعارضى نيست گرچه به نحو عموم و خصوص باشد .\r\n\r\nعدم تنافى انحصار شفاعت به خدا ، با شفاعت پاكان\r\nبيان اين مطلب آنست كه بگوئيم : اين آيات هم مانند بسيارى از آيات قرآن مىباشد كه در عين آنكه صفتى و يا فعلى را منحصراً به خداوند متعال نسبت مىدهد ، آن صفت و يا فعل را به غير او هم نسبت مىدهد ؛ مانند آيات وارده در علم غيب كه از طرفى آن را از غير خدا نفى مىكند و منحصراً اختصاص به ذات اقدس او مىدهد ، و از طرف ديگر آن را مختصّ به خدا مىداند و به غير او هم با رضايت او نسبت مىدهد .\r\nچون آيه :  قُلْ لا يَعْلَمُ مَنْ فِي السَّماواتِ وَ الْأَرْضِ الْغَيْبَ إِلَّا اللَّهُ  « 1 » .\r\n« بگو اى پيغمبر : در آسمانها و زمين هيچكس به غيب علم و اطّلاع ندارد مگر خداوند . »\r\nو چون آيه :  وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ  . « 2 »\r\n\r\n\r\n","description":"","footnote":"\r\n( 1 ) صدر آيه 65 ، از سورهء 27 : النَّمل\r\n( 2 ) صدر آيه 59 ، از سورهء 6 : الانعام\r\n","page_name":" 100 ","page_number":100},
  {"content":"\r\n\r\n« و خزينه‌هاى غيب در نزد خداوند است ؛ هيچكس را غير از او بر آن علم و اطّلاعى نيست . »\r\nكه اين دو آيه بطور كلّى ، نفى علم غيب را از غير خداوند مىنمايند .\r\nو چون آيه :   عالِمُ الْغَيْبِ فَلا يُظْهِرُ عَلى غَيْبِهِ أَحَداً * إِلَّا مَنِ ارْتَضى مِنْ رَسُولٍ   « 1 » .\r\n« خداوند عالم به غيب است ؛ و بر علم غيبش كسى را مطّلع نمىگرداند ، مگر آن رسول و فرستاده‌اش را كه مورد پسند و رضايت او باشد . »\r\nكه در اين آيه صريحاً مىفرمايد : رسولان خود را كه مورد پسند و رضايت او هستند ، از غيب خود مطّلع مىگرداند ؛ و معلوم است كه بين اين آيات تعارضى نيست ؛ آنچه از علم غيب را خدا مىداند ، أوّلًا و بِالذّات و بالاصالة مىباشد و آنچه را كه از غيب به ديگرى مىدهد ثانياً و بِالعَرَض و بِالمَجاز است .\r\nپس بالاخره علم غيب از ذات اقدس او به غير تجاوز نكرده است ؛ چون در كسانى كه علم غيب دارند غيريّتى نيست ، وجودشان اندكاكى است و علم غيب خداوند است كه در آنها متجلّى شده و ظهور كرده است .\r\nو اين‌گونه سرايت علم غيب اختصاصىِ ذاتى هيچ منافى با بهره بردارى پاكان و خوبان ، چون رسولان مرضىّ و پسنديده نيست ؛\r\n\r\n\r\n","description":"","footnote":"\r\n( 1 ) آيه 26 و صدر آيه 27 ، از سورهء 72 : الجنّ\r\n","page_name":" 101 ","page_number":101},
  {"content":"\r\n\r\nو در عين آنكه بالوجدان ما علوم غيب را در نزد پيامبران و امامان و اولياى خدا كم و بيش مىيابيم ، آن علم غيب منحصراً اختصاص به ذات اقدس او دارد و بس .\r\nو بنا بر اين در عين آنكه از غيب خود به  مَنِ ارْتَضى مِنْ رَسُولٍ  مىدهد ،  الْغَيْبِ لا يَعْلَمُها إِلَّا هُوَ  ثابت و در جاى متين و استوار خود برجاست ؛ فافهمْ و تأمَّلْ كه ادراك اين حقيقت عين توحيد است .\r\nو مانند آيات وارده در تَوَفّى ( ميرانيدن ) و خَلق ( آفريدن ) و رِزق ( روزى دادن ) و تأثير ( اثر رسانيدن ) و حُكم ( حكومت كردن و فرمان دادن ) و بسيارى ديگر از موضوعات كه در قرآن كريم آمده است و در اسلوب قرآن شايع است ، كه در عين آنكه هر كمالى را از غير خدا نفى مىكند ، براى خداوند أصالةً و براى غير او با اذن و مشيّت او اثبات مىكند .\r\nو ما بحول الله و قوّته در مجلس ششم از مجلّد اوّل همين دوره از « معادشناسى » بحث كافى در پيرامون اين موضوع نموده‌ايم ، و مبيّن داشته‌ايم كه : تمام موجودات به‌هيچ‌وجه من الوجوه استقلالًا داراى كمالى نيستند ، بلكه خداوند كمالات را به آنها تمليك فرموده است ؛ پس هر موجودى در عالم مُلك و يا مَلَكوت هر كمالى دارد أوّلًا و بالذّات مالِ خداوند است و اختصاص به او دارد و ثانياً و بالعَرَض يعنى به تمليك خدا و به اذن و مشيّت او ، به اين موجود داده شده است . و عنوان عَرَضى و مجازى كه موجودات در اين كمالات دارند هيچگاه اختصاص آن كمال را به نحو ذاتى و أصلى و\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nحقيقى از ذات اقدس او جلّ و عزّ سلب نمىكند .\r\nو اين معنى در همه جاى قرآن به چشم مىخورد ؛ و حقّاً از معجزات معارف توحيديّة اين كتاب الهى است .\r\nو محصّل كلام آنكه : هيچگونه عَطائى در عالم ربوبيّت نيست كه قدرت و أمر را از دست خدا خارج كند و موجب فقر و نُقصان او گردد ، و هيچگونه منعى وجود ندارد كه او را مجبور به حفظ چيز ممنوع كند و سلطنت او را باطل سازد .\r\nو از آنچه گفتيم دانسته شد كه : آياتى كه شفاعت را نفى مىكند ، اگر راجع به روز رستاخيز باشد ، آن را از غير خدا به نحو استقلال نفى مىكند ؛ و آياتى كه اثبات مىكند ، براى خداوند به نحو اصالت و استقلال ، و براى غير او با تمليك و اذن اوست ، پس شفاعت در روز قيامت با اذن خدا ثابت است ؛ و الحَمدُ لِلَّه .\r\n\r\nثبوت شفاعت در رستاخيز در روايات شيعه و عامّه\r\nآنچه تا به حال ذكر كرديم دربارهء اثبات شفاعت از نظر قرآن كريم بود ، و امّا از نظر روايات وارده ، شيعه و عامّه بر اين مطلب اتّفاق دارند و روايات وارده را در كتب خود ضبط و ثبت نموده‌اند .\r\n\r\nروايات عامّه راجع به شفاعت\r\nامّا از نظر عامّه ، روايات وارده ، در جميع كتابهاى معتبر آنان چون صحاح ششگانه ( « صحيح بخارى » و « صحيح مسلم » و « صحيح تِرمذى » و « سُنَن نَسائى » و « سُنَن أبى داود » و « سُنَن ابن ماجه » ) و سه كتاب مشهور و معروف ديگر آنان ، چون « مُسند أحمد حنبل » و\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n« موطّأ مالك » و « سنَن دارمى » موجود است ، و مفسّرين آنها در كتب تفسير و حاكم در « مستدرك » و طَبرانى در « معجم كبير » و سيوطى در « جامع الصّغير » آورده‌اند ؛ و اينك ما چند نمونه از آن را ذكر مىكنيم :\r\nسُيوطى از حضرت رسول الله روايت كرده است كه آن حضرت فرموده‌اند : شَفَاعَتِى لِاهْلِ الْكَبَآئِرِ مِنْ أُمَّتِى « 1 » . « شفاعت من در روز قيامت براى افرادى از امّت من است كه معصيت كبيره انجام داده باشند . »\r\nو أيضاً : شَفَاعَتِى لِامَّتِى مَنْ أَحَبَّ أَهْلَ بَيْتِى . « 2 »\r\n« شفاعت من در قيامت براى امّت من ، نسبت به كسى است كه اهل بيت مرا دوست داشته باشد . »\r\nو أيضاً : شَفَاعَتِى يَوْمَ الْقِيَمَةِ حَقُّ فَمَنْ لَمْ يُؤْمِنْ بِهَا لَمْ يَكُنْ مِنْ أَهْلِهَا . « 3 »\r\n« شفاعت من در روز قيامت حقّ است ، پس كسى كه به آن ايمان نياورد از اهل شفاعت من نخواهد بود . »\r\n\r\n\r\n","description":"","footnote":"\r\n( 1 ) « جامع الصّغير » حرف شين ، اين روايت را از أحمد حنبل و از أبى داود و از نسائى و از ابن حبان و از حاكم در « مستدرك » همگى از جابر بن عبد الله أنصارى ، و نيز از « معجم كبير » طبرانى از ابن عباس ، و نيز از خطيب در « تاريخ بغداد » از ابن عمر و از كعب بن عُجْرهء آورده است .\r\n( 2 ) « جامع الصّغير » حرف شين ، از خطيب در « تاريخ » از أمير المؤمنين على بن أبى طالب عليه السّلام آورده است .\r\n( 3 ) « جامع الصّغير » حرف شين ، در روايت صحيح از ابن منيع از زيد بن أرقم و متجاوز از ده نفر از ديگر صحابه روايت كرده است .\r\n","page_name":" 104 ","page_number":104},
  {"content":"\r\n\r\nو ابن حنبل از رسول الله آورده است : شَفَاعَتِى لِمَنْ شَهِدَ أَنْ لَا إلَهَ إلَّا اللهُ مُخْلِصًا « 1 » .\r\n« شفاعت من براى كسيست كه به لَا إلَهَ إلَّا اللهُ از روى اخلاص گواهى داده باشد . »\r\nو نيز آورده است كه : إنِّى لَارْجُو أَنْ أُشَفَّعَ يَوْمَ الْقِيَمَةِ . « 2 »\r\n« من اميد دارم كه شفاعت من در روز قيامت پذيرفته گردد . »\r\nو نيز در تفسير آيه شريفهء :  عَسى أَنْ يَبْعَثَكَ رَبُّكَ مَقاماً مَحْمُوداً  آورده است : قَالَ : الشَّفَاعَة . « 3 » الْمَقَامُ الْمَحْمُودُ الشَّفَاعَةُ « 4 » .\r\nرسول الله صلّى الله عليه و آله و سلّم در اين آيه مباركه مقام محمود را به شفاعت تفسير كرده‌اند . و گفته‌اند : « مقام محمود شفاعت است . »\r\nو نيز آورده است كه : وَ أُرِيدُ . . . أَنْ أُؤَخِّرَ دَعْوَتِى شَفَاعَةً لِامَّتِى إلَى يَوْمِ الْقِيَمَة « 5 » . وَ إنِّى أَخَّرْتُ عَطِيَّتِى شَفَاعَةً لِامَّتِى « 6 » .\r\n\r\n\r\n","description":"","footnote":"\r\n( 1 ) « مسند أحمد حنبل » جلد دوّم ، ص 307 و ص 518\r\n( 2 ) همان كتاب ، ج 5 ، ص 347\r\n( 3 ) همان كتاب ، ج 2 ، ص 444\r\n( 4 ) همان كتاب ، ج 2 ، ص 478\r\n( 5 ) همان كتاب ، ج 2 ، ص 313 ، ص 409 ، ص 430 ، ص 486 ، ص 487\r\n( 6 ) همان كتاب ، ج 3 ، ص 20 ؛ و در روايات شيعه اين روايت به لفظ ادَّخَرْتُ آمده است ، يعنى من ذخيره كردم و نگاه داشتم ، و البتّه از نقطه نظر معنى بهتر است . و ممكنست در روايات عامّه نيز ادَّخَرْتُ بوده است و ناسخ و يا راوى ، دال را در موقع نوشتن فراموش كرده باشد .\r\n","page_name":" 105 ","page_number":105},
  {"content":"\r\n\r\nرسول خدا فرموده‌اند : « من مىخواهم تقاضا و خواهش خود را از خداى خودم تأخير بيندازم ، و آن را شفاعت براى امّت خودم در روز قيامت قرار دهم . و عطيّه اى كه به من از ناحيهء خدا ميرسد ، من آن را براى شفاعت امّت خودم قرار داده‌ام . »\r\nمسلم و دارمى از رسول الله صلّى الله عليه و آله و سلّم روايت كرده‌اند كه : أَنَا أَوَّلُ شَافِعٍ فِى الْجَنَّةِ . « من در روز قيامت اوّلين شفاعت كننده هستم . »\r\nو نيز مسلم آورده است كه : أَنَا أَوَّلُ النَّاسِ يَشْفَعُ فِى الْجَنَّةِ « 1 » .\r\n« من اوّلين كسى هستم از مردمان كه در بهشت شفاعت مىكند . »\r\nو ابن ماجه روايت كرده است كه : يَشْفَعُ يَوْمَ الْقِيَمَةِ ثَلَاثَةٌ : الانْبِيَاءُ ، ثُمَّ الْعُلَمَاءُ ، ثُمَّ الشُّهَدَاءُ . « 2 »\r\n« در روز قيامت سه طائفه شفاعت مىكنند : پيغمبران ، و پس از آن علماء ، و پس از آن شهيدان . »\r\nو بسيارى از آنها روايت كرده‌اند كه خداوند به پيامبر خطاب كرد :\r\n\r\n\r\n","description":"","footnote":"\r\n( 1 ) « سنن دارمى » مقدّمهء 8 ؛ و « صحيح مسلم » كتاب إيمان ، حديث 332 و 330\r\n( 2 ) « سنن ابن ماجه » كتاب زهد ، باب 37 ؛ اين روايت را در « خصال » صدوق از طريق خاصّه از پدرش از حميرى از هارون از ابن صدقه از جعفر بن محمّد از پدرانش از حضرت أمير المؤمنين عليهم السّلام از رسول خدا صلّى اللهُ عليه و آله و سلّم آورده است . ( « خصال » طبع سنگى ، باب الثّلاثهء ، ج 1 ، ص 75 )\r\n","page_name":" 106 ","page_number":106},
  {"content":"\r\n\r\nوَ قُلْ تُسْمَعْ ، وَ سَلْ تُعْطَهُ ، وَ اشْفَعْ تَشَفَّعْ ! « 1 » .\r\n« هر چه مىخواهى بگو كه سخنت پذيرفتنى است ، و هر چه مىخواهى سؤال كن كه به تو داده خواهد شد ، و هر چه مىخواهى شفاعت كن كه شفاعتت مورد قبول است ! »\r\nو أحمد حنبل از أبا بَرْزَه از رسول الله صلّى الله عليه و آله و سلّم روايت كرده است كه : إِنَّ مِنْ أُمَّتِى لَمَنْ يَشْفَعُ لِأَكْثَرَ مِنْ رَبِيعَةَ وَ مُضَر . « 2 »\r\n« حقّاً كه در امّت من افرادى هستند كه هر يك از آنها در روز قيامت بيشتر از تعداد افراد قبيلهء ربيعه و مُضَر را شفاعت مىكند . »\r\nو حاكم در « مستدرك » با إسناد متّصل خود از أبو هُرَيره و از حُذَيفهء يمانى روايت كرده است كه آن دو نفر گفته‌اند كه : رسول الله صلّى الله عليه و آله و سلّم گفته‌اند كه : خداوند مردم را در روز قيامت گرد مىآورد و در آن وقتى كه بهشت را نزديك مىكنند مؤمنين بر پا مىايستند و همگى به نزد آدم أبو البَشر عليه الصّلاة و السّلام مىروند و مىگويند : اى پدر ما ! بهشت را براى ما باز كن !\r\nآدم در پاسخ مىگويد : مگر چيزى غير از گناه پدرتان آدم شما را\r\n\r\n\r\n","description":"","footnote":"\r\n( 1 ) « صحيح بخارى » در كتاب توحيد باب 19 و 24 و 36 ، و كتاب رقاق ، باب 51 ، و كتاب أنبياء ، باب 3 ؛ و « صحيح مسلم » كتاب إيمان ، حديث 322 و 327 ؛ و « صحيح ترمذى » در كتاب صفت قيامت ؛ و ابن ماجه در كتاب زهد ؛ و دارمى در مقدّمهء 8 ؛ و أحمد حنبل ، در ج 1 ، ص 5\r\n( 2 ) « مسند أحمد حنبل » ج 4 ، ص 212\r\n","page_name":" 107 ","page_number":107},
  {"content":"\r\n\r\nاز بهشت بيرون كرد ! ؟ من اهليّت و موقعيّت اين كار را ندارم ! به نزد إبراهيم خليل الله برويد و از او بخواهيد !\r\nمؤمنين به نزد ابراهيم مىآيند ، و ابراهيم به آنها مىگويد :\r\nمن صاحب اين موقعيّت نيستم ! من خليل خدا بودم از پشتِ پشت پرده ! شما به نزد موسى برويد كه خدا با او سخن گفت !\r\nمؤمنين به نزد موسى مىآيند و موسى به آنها ميگويد : من اهليّت اين كار را ندارم به نزد عيسى برويد .\r\nحضرت عيسى مىگويد : من اهليّت اين كار را ندارم به نزد محمّد صلّى الله عليه و آله و سلّم برويد !\r\nحضرت رسول الله بر پا مىايستند و اذن از جانب خداوند مىرسد و امانت و رَحِم نيز با آن حضرت فرستاده مىشوند و بر طرف راست و چپ صراط مىايستند . در اين حال اوّلين شما از صراط مانند سرعت برق عبور مىكند .\r\nمن گفتم : اى رسول خدا ! سرعت برق چيست ؟ حضرت فرمود : آيا نديدى كه برق چگونه مىگذرد و عبور مىكند و در يك چشم بر هم نهادن بر مىگردد ؟ !\r\nو از اين گذشته ، مانند سرعت باد ، و سرعت حركت پرندگان ، و حركت با چهارپايان ، اعمال مردم آنها را با سرعت‌هاى متفاوت از صراط عبور مىدهد ؛ وَ نَبِيُّكُمْ قَائِمٌ عَلَى الصِّرَاطِ ؛ رَبِّ سَلِّمْ سَلِّمْ . « 1 »\r\n« و پيامبر شما پيوسته بر روى صراط ايستاده است و ندا مىكند :\r\n\r\n\r\n","description":"","footnote":"\r\n( 1 ) « مستدرك حاكم » ج 4 ، ص 588 و 589\r\n","page_name":" 108 ","page_number":108},
  {"content":"\r\n\r\nاى پروردگار من ! سلامت بدار ، سلامت بدار » !\r\n\r\nروايات شفاعت از طريق شيعه\r\nو امّا روايات وارده از طريق شيعه در كتب معتبره از حدّ استفاضه گذشته و به مرحلهء تواتر معنوى رسيده است ؛ پس مىتوان گفت كه مسألهء شفاعت اجماعى است .\r\nشيخ طبرسى فرموده است : « امّت اجماع كرده‌اند بر آنكه براى پيغمبر صلّى الله عليه و آله و سلّم شفاعت مقبول است ، و اگرچه در كيفيّت آن خلاف نموده‌اند . در نزد ما طائفهء اماميّه شفاعت اختصاص به برانداختن مضارّ و از بين بردن عذاب گناهكاران مؤمنى كه مستحقّ عذابند دارد . و معتزله مىگويند : شفاعت براى گنهكاران نيست ، بلكه براى زيادى منفعت براى مطيعين و تائبين است .\r\nو در نزد ما جماعت اماميّه براى پيغمبر صلّى الله عليه و آله و سلّم ، و اصحاب برگزيده آن حضرت ، و ائمّهء طاهرين از اهل بيت ، و مؤمنين صالح العمل ثابت است . و خداوند تعالى به سبب شفاعت ايشان بسيارى از گناهكاران را نجات مىدهد ؛ و مؤيّد اين گفتار ، خبرى است كه وارد شده و امّت آن را تلقّى به قبول كرده است ، و آن گفتار رسول الله است كه : ادَّخَرْتُ شَفَاعَتِى لِاهْلِ الْكَبَائِرِ مِنْ أُمَّتِى . « من شفاعت خود را براى گنهكاران به گناهان كبيره از امّت خود ذخيره نموده‌ام و نگاه داشته‌ام . » و نيز آنچه را كه در روايات اصحاب ما رضى اللهُ عنهم - مرفوعاً از رسول خدا صلّى الله عليه و آله و سلّم روايت كرده‌اند كه :\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nإنِّى أَشْفَعُ يَوْمَ الْقِيَمَةِ فَأُشَفَّعُ ، وَ يَشْفَعُ عَلِىٌّ فَيُشَفَّعُ ، وَ يَشْفَعُ أَهْلُ بَيْتِى فَيُشَفَّعُونَ ، وَ إنَّ أَدْنَى الْمُؤْمِنِينَ شَفَاعَةً لَيُشَفَّعُ فِى أَرْبَعِينَ مِنْ إخْوَانِهِ كُلٌّ قَدِ اسْتَوْجَبَ النَّار . « 1 » .\r\n« من در روز قيامت شفاعت مىكنم و شفاعت من پذيرفته است ، و على شفاعت مىكند و شفاعت او پذيرفته است ، و اهل بيت من شفاعت مىكنند و شفاعت آنان نيز پذيرفته است ؛ و حقّاً كه پست‌ترين مؤمنى كه به او شفاعت داده مىشود ، دربارهء چهل تن از برادرانش شفاعت مىكند ، كه هر يك از آنان مستحقّ آتشند . »\r\nصدوق با سند متّصل خود از أنس بن مالك روايت كرده است كه او گفت : قَالَ رَسُولُ اللهِ صَلَّى اللهُ عَلَيْهِ وَ ءَالِهِ وَ سَلَّم : لِكُلِّ نَبِىٍّ دَعْوَةٌ قَدْ دَعَا بِهَا وَ قَدْ سَأَلَ سُؤْلًا ؛ وَ قَدْ خَبَأْتُ دَعْوَتِى لِشَفَاعَتِى لِامَّتِى يَوْمَ الْقِيَمَة . « 2 »\r\n« رسول خدا صلّى الله عليه و آله و سلّم گفته‌اند : از براى هر پيامبرى درخواستى است كه به آن درخواست از خدا تمنّائى دارد ، و مسؤول و حاجت خود را سؤال مىنموده است ؛ و من درخواست خود را پنهان كردم تا شفاعت من براى امّت من در روز قيامت بوده باشد . »\r\nو صدوق نيز از قَطّان از سُكَّرى از جوهرى از محمّد بن عمار از\r\n\r\n\r\n","description":"","footnote":"\r\n( 1 ) « مجمع البيان » طبع صيدا ، مجلّد 1 ، ص 103 و 104\r\n( 2 ) « خصال » طبع حروفى ، ص 29\r\n","page_name":" 110 ","page_number":110},
  {"content":"\r\n\r\nپدرش روايت كرده است كه :\r\nقَالَ الصَّادِقُ جَعْفَرُ بْنُ مُحَمَّدٍ عَلَيْهِ السَّلَامُ : مَنْ أَنْكَرَ ثَلَاثَةَ أَشْيَآءَ فَلَيْسَ مِنْ شِيعَتِنَا : الْمِعْرَاجَ وَ الْمُسَآءَلَةَ فِى الْقَبْرِ وَ الشَّفَاعَةَ « 1 » .\r\n« حضرت صادق عليه السّلام فرموده‌اند : هر كس كه سه چيز را انكار كند از شيعيان ما نيست : معراج رسول الله صلّى الله عليه و آله و سلّم ، و بازپرسى و گفتگوى در ميان قبر ، و شفاعت . »\r\nو شيخ طوسى در خبر أبو ذر و سلمان روايت كرده است كه قَالَا : قَالَ رَسُولُ اللهِ صَلَّى اللهُ عَلَيْهِ وَ ءَالِهِ وَ سَلَّمَ إنَّ اللهَ أَعْطَانِى مَسْأَلَةً فَأَخَّرْتُ مَسْأَلَتِى لِشَفَاعَةِ الْمُؤْمِنِينَ مِنْ أُمَّتِى يَوْمَ الْقِيَمَةِ فَفَعَلَ ذَلِك تا آخر حديث . « 2 »\r\n« أبو ذر و سلمان گفته‌اند كه : رسول الله فرموده‌اند : خداوند حقّ يك سؤال و خواهش مهمّى را به من داد ، و من آن درخواست را براى شفاعت مؤمنان در روز قيامت به تعويق انداختم ، و خداوند قبول نمود . »\r\nو نيز صدوق با سند متّصل خود ، از سعيد بن جبير ، از ابن عبّاس روايت كرده است كه قَالَ رَسُولُ اللهِ صَلَّى اللهُ عَلَيْهِ وَ ءَالِهِ وَ سَلَّمَ : أُعْطِيتُ خَمْساً لَمْ يُعْطَهَا أَحَدٌ قَبْلِى : جُعِلَتْ لِىَ الارْضُ مَسْجِدًا وَ طَهُورًا ، وَ نُصِرْتُ بِالرُّعْبِ ، وَ أُحِلَّ لِىَ الْمَغْنَمُ ، وَ\r\n\r\n\r\n","description":"","footnote":"\r\n( 1 ) « أمالى » صدوق ، طبع سنگى ، ص 177\r\n( 2 ) « بحار الانوار » ج 8 ، ص 37 به نقل از « أمالى » شيخ طوسى ، طبع سنگى ، ص 36\r\n","page_name":" 111 ","page_number":111},
  {"content":"\r\n\r\nأُعْطِيتُ جَوَامِعَ الْكَلِمِ ، وَ أُعْطِيتُ الشَّفَاعَة . « 1 » .\r\n« رسول أكرم صلّى الله عليه و آله گفتند : به من پنج چيز عنايت شده است كه به هيچكس قبل از من داده نشده است : زمين براى من سجده گاه و پاك كننده شد ، و با ترس در دل دشمنان يارى شدم ، و غنيمت براى من حلال شد ، و جوامع كلمات به من اعطاء شد ، و شفاعت به من داده شد . »\r\nو أحمد بن محمّد بَرقى ، از پدرش ، از حمزة بن عبد الله ، از ابن عميره از أبو حمزه روايت كرده است كه :\r\nقَالَ أَبُو جَعْفَرٍ عَلَيْهِ السَّلَامُ : إنَّ لِرَسُولِ اللهِ صَلَّى اللهُ عَلَيْهِ وَ ءَالِهِ شَفَاعَة . « 2 »\r\n« حضرت امام محمّد باقر عليه السّلام گفتند : كه براى رسول خدا صلّى الله عليه و آله شفاعت است . »\r\nو نيز روايت مىكند از پدرش از فضاله از حسين بن عثمان از أبو حمزه كه او گفت : لِلنَّبِىِّ صَلَّى اللهُ عَلَيْهِ وَ ءَالِهِ شَفَاعَةٌ فِى أُمَّتِهِ ، وَ لَنَا شَفَاعَةٌ فِى شِيعَتِنَا ، وَ لِشِيعَتِنَا شَفَاعَةٌ فِى أَهْلِ بَيْتِهِمْ . « 3 »\r\n« از براى رسول خدا صلّى الله عليه و آله شفاعت است در امّت او ، و از براى ماست شفاعت در شيعيان ما ، و از براى شيعيان ماست شفاعت در اهل بيتشان . »\r\nو نيز روايت كرده است از عمر بن عبد العزيز از مفضّل يا غير او\r\n\r\n\r\n","description":"","footnote":"\r\n( 1 ) « ، خصال » ، طبع حروفى ، ص 292\r\n( 2 ) « محاسن » برقى ، ج 1 ، ص 184\r\n( 3 ) « محاسن برقى » ج 1 ، ص 184\r\n","page_name":" 112 ","page_number":112},
  {"content":"\r\n\r\nاز حضرت صادق عليه السّلام كه در تفسير آيه شريفهء :   فَما لَنا مِنْ شافِعِينَ وَ لا صَدِيقٍ حَمِيمٍ   ، فرموده‌اند : « شافعين أئمّه هستند ، و صَديق از مؤمنين مىباشند . » « 1 »\r\nو نيز روايت كرده است از پدرش از قاسم بن محمّد از علىّ بن أبى حمزه ، قَالَ : قَالَ رَجُلٌ لِأبِى عَبْدِ اللهِ عَلَيْهِ السَّلَامُ : إنَّ لَنَا جَاراً مِنَ الْخَوَارِجِ يَقُولُ : إنَّ مُحَمَّدًا صَلَّى اللهُ عَلَيْهِ وَ ءَالِهِ يَوْمَ الْقِيَمَةِ هَمُّهُ نَفْسُهُ فَكَيْفَ يَشْفَعُ ؟ فَقَالَ أَبُو عَبْدِ اللهِ عَلَيْهِ السَّلَامُ : مَا أَحَدٌ مِنَ الاوَّلِينَ وَ الآخِرِينَ إلَّا وَ هُوَ يَحْتَاجُ إلَى شَفَاعَةِ مُحَمَّدٍ صَلَّى اللهُ عَلَيْهِ وَ ءَالِهِ يَوْمَ الْقِيَمَةِ . « 2 »\r\n« گفت : مردى به امام صادق عليه السّلام عرض كرد : همسايه اى دارم كه از خوارج است و مىگويد : در روز قيامت همهء همّ و غمّ محمّد براى خودش است ، پس چگونه مىتواند شفاعت كند ؟ امام صادق عليه السّلام فرمود : كسى از گذشتگان و آيندگان نيست جز اينكه روز قيامت محتاج به شفاعت محمّد صلّى الله عليه و آله است . »\r\nو شيخ طوسى با إسناد متّصل خود روايت كرده است از محمّد ابن عبد الرّحمن از حضرت صادق عليه السّلام : قَالَ :\r\nقَالَ رَسُولُ اللهِ صَلَّى اللهُ عَلَيْهِ وَ ءَالِهِ : لَا تَسْتَخِفُّوا بِشِيعَةِ عَلِىٍّ فَإنَّ الرَّجُلَ مِنْهُمْ لَيَشْفَعُ لِعَدِدِ رَبِيعَةَ وَ مُضَر . « 3 »\r\n\r\n\r\n","description":"","footnote":"\r\n( 1 ) همان\r\n( 2 ) همان\r\n( 3 ) « بحار الانوار » طبع حروفى ، ج 8 ، ص 56\r\n","page_name":" 113 ","page_number":113},
  {"content":"\r\n\r\n« رسول خدا صلّى الله عليه و آله و سلّم فرمودند : شيعيانِ عليّ بن أبى طالب را سبك مشماريد ! چون يك تن از آنان چنين قدرتى دارد كه در روز قيامت به اندازهء تعداد نفرات قبيلهء ربيعه و مُضَر ، شفاعت مىكند » .\r\n\r\nدو داستان راجع به شفاعت أئمّهء معصومين در دنيا\r\nعجيب است از شفاعت ائمّهء معصومين در دنيا تا چه برسد به آخرت ، و چه بسيار از گرفتاريها و معضَلاتى كه به شفاعت آنها حلّ شده است ؛ ما در اينجا دو داستان از شفاعت حضرت موسى بن جعفر عليهما السّلام و توسّل به قبر مبارك آن حضرت بيان مىكنيم ، تا بر همين اساس نيز شفاعت آن سروران در آخرت روشن شود .\r\nداستان اوّل راجع به خود اين حقير است ؛ و توضيح آنكه : در ماه مبارك رمضان سنهء يكهزار و سيصد و هفتاد و شش هجريّهء قمريّه ، براى زيارت حضرت أبا عبد الله الحسين و اقامت در كربلاى معلّى ، از نجف اشرف كه محلّ اقامت دائمى بود ، با عيالات به كربلا مشرّف شديم ، و اطاقى تهيّه نموده و از بركات حضرت سيّد الشّهداء عليه السّلام بهرمند مىشديم . در آن سنه ، ماه مبارك رمضان در فصل گرما بود ، و عادت من چنين بود كه شبها چون كوتاه بود نمىخوابيدم و صبحها تا دو ساعت به ظهر مانده مىخوابيدم ، و سپس وضو مىگرفتم و عازم حرم مطهّر مىشدم . در حرم تا ظهر مىماندم و نماز را بجاى آورده به منزل مراجعت مىكردم .\r\nدوستى داشتم به نام حاج عبد الزّهراء گرعاوى كه عرب بود و\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nمردى متديّن و روشن ضمير و ساكن كاظمين . و گهگاهى به كربلا بخصوص در شبهاى جمعه براى زيارت مشرّف مىشد ، و براى آنكه روزه‌اش نشكند همان شب پس از زيارت مراجعت مىكرد ؛ خدايش رحمت كند ، يك سال است كه فوت كرده است .\r\nيكى از روزها كه من بر حسب عادت از خواب بيدار شدم و وضو ساختم كه به حرم مطهّر مشرّف گردم ، ديدم حالم سنگين است و قبض عجيبى مرا گرفته است ، با مشقّت و فشار زياد تا صحن مطهّر آمدم ولى هيچ ميل به تشرّف نداشتم ، مدّتى در گوشهء صحن نشستم ، هيچ ميل به تشرّف پيدا نشد ، تا نزديك ظهر شد .\r\nدر اين حال ، ناگهان يك حال نشاط و سرور زائد الوصفى در خود مشاهده كردم ، برخاستم و با كمال رغبت مشرّف شدم و كما كان به توسّلات و زيارت و نماز مشغول شدم .\r\nهمان شب مرحوم حاج عبد الزّهراء از كاظمين به كربلا مشرّف شد ، و گفت : سيّد محمّد حسين ! اين چه حالى بود كه امروز داشتى ؟ ! قريب ظهر بود كه من در حجرهء خود در بغداد بودم ، و ديدم كه حال تو بسيار سخت است و در قبض شديد بسر مىبرى ! فوراً سيّارهء خود را سوار شدم و به كاظمين آمدم و براى رفع اين حال تو حضرت موسى بن جعفر را شفيع در نزد خدا قرار دادم ، حضرت شفاعت فرمودند و حال تو خوب شد .\r\n\r\nحالات معنوى مرحوم آيه الله سيّد جمال الدّين گلپايگانى ( ره )\r\nداستان ديگر از مرحوم آيه الحقّ و اليقين آيه الله العظمى آقاى سيّد جمال الدّين گلپايگانى تغمَّده الله برحمته است . ايشان از مردان\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nپاك و منزّه و از مراجع عاليقدر نجف اشرف و در عين حال داراى روابط معنوى و باطنى با حضرت حقّ متعال بودند . مردى متين و استوار و مراقب و مىتوان او را جمال السّالكين إلى الله تعالى نام برد . اعمال او اسوه و الگوى صبر و تحمّل و ايثار و زهد و مراقبت و سعهء نفس و دانش قوى بود .\r\nحقّاً سيماى او نمونهء ظاهر و بارزى از علماء راستين ، و مشايخ طائفهء حقّهء مذهب جعفريّه بود . و آئينه و آيتى از سير و سلوك أئمّهء طاهرين سلام الله عليهم أجمعين ، و يادآورندهء خدا و عالم آخرت بود .\r\nهنوز چشمان اشك‌آلود آن مرحوم براى آشنايان ، و ناله‌ها و سوزهاى شبانه براى همسايگان كه در محلّهء حُوَيْش نجف اشرف بودند حكاياتى است شنيدنى . تا اين سنه كه يكهزار و سيصد و نود و نه هجريّهء قمريّه است بيست و دو سال است كه رحلت نموده ، ( رحلت ايشان در بيست و نهم شهر محرّم الحرام سنهء يكهزار و سيصد و هفتاد و هفت هجريّهء قمريّه اتّفاق افتاد ) و مقبرهء ايشان در وادى السّلام نجف است ؛ رحمةُ الله عليه رحمةً واسعةً .\r\nنسبت به چنين مردان راستين خدا بايد گفت كه : عَاشَ سَعِيداً وَ مَاتَ سَعِيداً . زيرا تمنّاى حركت به سوى خدا ، و رفع حجابهاى ظلمانى و نورانى ، و پيوستن به لقاء الله من جميع الجهات ، و ادراك مقام فناء و اندكاك أنانيّت در ذات اقدس حضرت حقّ سبحانه و تعالى اوّلين برنامهء روش و منهاج او بود ؛ و دعاى اللَهُمَّ ارْزُقْنَا\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nالتَّجَافِىَ عَنْ دَارِ الْغُرُورِ ، وَ الإنَابَةَ إلَى دَارِ الْخُلُودِ ، وَ الاسْتِعْدَادَ لِلْمَوْتِ قَبْلَ نُزُولِه ، « 1 » . نه تنها ورد زبان ، بلكه حال نفس ، و تحقّق و شهود دل تابناك و ضمير منوّرش بود .\r\nپيوسته صحيفهء سجّاديّه در مقابل او روى كتاب‌هاى مطالعه بود ، و از مناجات خمسهء عشر حضرت سجّاد بسيار لذّت مىبرد و غالباً آنها را مىخواند و از حفظ بود ، و بالاخصّ به مناجات هشتم كه مناجات مُريدين است بسيار عشق مىورزيد .\r\nاطاق مطالعهء هميشگى ايشان در بيرونى و طبقهء فوقانى و اطاق محقّرى بود ، و بالاخصّ در تابستان گرم نجف سخت و مشكل بود . گرفتاريها و شدائد از اطراف و اكناف روىآور بود ، و در اين اواخر به كسالت قلب و پرستات مبتلا بود و عمل جرّاحى پرستات نموده و روى تخت افتاده ، و ادرار بوسيلهء لوله اى در ظرفى زير تخت مىريخت . و قرض ايشان چه براى إمرار مخارج شخصى ، و چه براى طلّاب به حدّ اعلى رسيده بود . و خانهء مسكونى خود را به چهار صد دينار عراقى به جهت مصرف يك عمل جرّاحى كه براى يكى از ارحامشان پيش آمد كرده بود ، به رهن گذاشته بودند ، و از جهات داخلىِ منزل نيز ناراحت و در شدائدى بسر مىبرد .\r\n\r\n\r\n","description":"","footnote":"\r\n( 1 ) از ادعيه حضرت امام زين العابدين عليه السلام است كه در سجده تكرار مىنمودند و ترجمه‌اش اين است : « بار پروردگارا ! به ما روزى كن كه پهلو از اين خانهء غرور دنيا تهى كنيم و به سوى خانهء جاودان آخرت مجدانه دل دهيم ، و استعداد مرگ را قبل از رسيدن آن به ما عنايت فرما . »\r\n","page_name":" 117 ","page_number":117},
  {"content":"\r\n\r\nاين حقير در هفته يكى دو بار به خدمتش مىرسيدم و تا اندازه اى براى من گفتگو داشت . در اين حال كه يك روز وارد شدم ديدم : درحالىكه به پشت روى تخت افتاده ، و سنّ از هشتاد سال گذشته است ، صحيفهء كوچك خود را مىخوانَد و اشك مىريزد و در عالمى از سرور و بهجت و نشاط و لذّت است كه حقّاً زبان از وصف آن عاجز است . كأنّه از شدّت انس با خداى تعالى ، در پوست نمىگنجد و مىخواهد به پرواز درآيد .\r\nسلام كردم ، گفت : بنشين ! اى فلان‌كس از حالات من كه تو خبر دارى ( و در اينجا اشاره كرد به جميع گرفتاريها : از مرض و جرّاحى ، و تنهائى ، و ناملايم بودن وضع داخلى ، و هواى گرم ، و قرض فراوان ، و گرو رفتن منزل و غيرها ) .\r\nعرض كردم : آرى ! و سپس با يك تبسّم مليحى رو به من كرد و فرمود :\r\nمن خوشم ، خوش ؛ كسى كه عرفان ندارد نه دنيا دارد نه آخرت !\r\n\r\nشفاعت امام هفتم عليه السّلام براى آيه الله گلپايگانى ( ره )\r\nبارى ، يك روز براى ما نقل مىكرد كه در مرحله اى از مراحل سير و سلوك ، حال عجيبى پيدا كردم و بدين كيفيّت بود كه نفس خود را افاضه كنندهء علم و قدرت و رزق و حيات به جميع موجودات مىديدم ، بدين قسم كه هر موجودى از موجودات از من مدد مىگيرد ، و من مُعطى و مُفيض فيض وجود به ماهيّات امكانيّه و قوالب وجوديّه هستم .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nاين حال من بود ، و از طرفى علماً و اجمالًا نيز مىدانستم كه اين حال صحيح نيست ؛ چون خداوند جلّ و علا مبدأ همهء خيرات است و افاضه كنندهء رحمت و وجود به جميع ما سِوَى .\r\nچند شبانه روز اين حال طول كشيد ، و هر چه به حرم مطهّر حضرت أمير المؤمنين عليه السّلام مشرّف شدم و در باطن تقاضاى گشايش نمودم سودى نبخشيد ، تصميم گرفتم به كاظمين مشرّف شوم و آن حضرت را شفيع قرار دهم تا خداوند متعال مرا از اين ورطه نجات دهد .\r\nهوا سرد بود ، به سوى مرقد مطهّر حضرت موسى بن جعفر عليهما السّلام از نجف عازم كاظمين شدم ، و چون وارد شدم يكسره به حرم مطهّر مشرّف شدم . هوا سرد و فرش‌هاى جلوى ضريح را برداشته بودند ، سرِ خود را در مقابل ضريح روى سنگ‌هاى مرمر گذاشتم و آن‌قدر گريه كردم كه آب اشك چشم من بر روى سنگ‌هاى مرمر جارى شد .\r\nهنوز سر از زمين بر نداشته بودم كه حضرت شفاعت فرمودند و حال من عوض شد ، و فهميدم كه من كيستم ؟ من چيستم ؟ من ذرّه اى هم نيستم ، من بقدرِ پرِ كاهى قدرت ندارم ؛ اينها همه مال خداست و بس ، و اوست مفيض على الإطلاق ، و اوست حىّ و حيات دهنده ، و عالم و علم بخشنده ، و قادر و قدرت دهنده ، و رازق و روزى رساننده ؛ و نفس من يك دريچه و آيتى است از ظهور آن نور على الإطلاق .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nدر اين حال برخاستم و زيارت و نماز را بجاى آوردم و به نجف اشرف مراجعت كردم ، و چند شبانه روز باز خدا را مفيض و حىّ و قادر در تمام عوالم مىديدم ، تا يك بار كه به حرم مطهّر أمير المؤمنين عليه السّلام مشرّف شدم ، در وقت مراجعت به منزل ، در ميان كوچه حالتى دست داد كه از توصيف خارج است و قريب ده دقيقه سر به ديوار گذاردم و قدرت بر حركت نداشتم . اين يك حالى بود كه أمير المؤمنين مرحمت فرمودند و از حال حاصله در حرم موسى بن جعفر عليهما السّلام عالىتر و دقيق‌تر بود ، و آن حال مقدّمهء حصول اين حال بود .\r\n\r\nاثر شفاعت امام معصوم در دنيا\r\nاينها همه شواهد زنده ايست از شفاعت آن سروران و امامان ، ولى البتّه بايد محكم گرفت و دست بر نداشت ، و مانند مرحوم آقا سيّد جمال الدّين سرِ مسكنت و مذلّت در آستانشان فرود آورد ، تا دستى از غيب برون آيد و كارى بكند .\r\n جز تو ره قبله نخواهيم ساخت * گرننوازى تو كه خواهد نواخت ؟\r\nيار شو اى مونس غمخوارگان * چاره كن اى چارهء بيچارگان\r\nدرگذر از جرم كه خواهنده‌ايم * چارهء ما كن كه پناهنده‌ايم\r\nچارهء ما ساز كه بى ياوريم * گر تو برانى به كه رو آوريم\r\nلَنْ أبْرَحَ الْبابَ حَتَّى تُصْلِحوا عِوَجى * وَ تَقْبَلونى عَلَى عَيْبى وَ نُقْصانى « 1 » \r\n\r\n\r\n","description":"","footnote":"\r\n( 1 ) « از اين در ، روى نمىگردانم و نمىروم تا زمانى كه شما كژى مرا اصلاح كنيد ! و با همهء عيب و نقصانى كه دارم مرا بپذيريد ! »\r\n","page_name":" 120 ","page_number":120},
  {"content":"\r\n\r\n فَإنْ رَضيتُمْ فَيا عِزّى وَ يا شَرَفى * وَ إنْ أبَيْتُمْ فَمَنْ أرْجو لِغُفْرانى « 1 » \r\n اى درِ تو مقصد و مقصود ما * وى رخ تو شاهد و مشهودِ ما\r\nنقد غمت مايهء هر شادِئى * بندگيت به ز هر آزادئى\r\nكوى تو بزم دل شيداى ماست * مسكن ما منزل ما جاى ماست\r\nعشق تو مكنون ضمير من است * خاك سراى تو سريرِ من است\r\nاى غمت از شادى احباب به * دردِ تو از داروى اصحاب به\r\nكوه غمت سينهء سيناى من * روشنى ديدهء بيناى من « 2 » \r\n\r\n\r\n","description":"","footnote":"\r\n( 1 ) « بنابراين اگر راضى شديد از من پس به به از اين عزّت و شرف ! و اگر خوددارى نموديد ، پس من به كه براى غفران گناه خود اميدمند باشم ؟ »\r\n( 2 ) تمام اين ابيات پارسى و عربى را مرحوم محدّث قمّى در « نفثة المصدور » طبع سنگى ، ص 17 و 18 به مناسبت احوال اصحاب سيّد الشّهداء عليه السّلام شاهد آورده است .\r\n","page_name":" 121 ","page_number":121},
  {"content":"\r\n . \r\n","description":"","footnote":"","page_name":" 122 ","page_number":122},
  {"content":"\r\n\r\n\r\nمجلس شصت و يكم : شفاعت كنندگانِ روز قيامت\r\n\r\n","description":"","footnote":"","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرين\r\nو لَعْنَةُ اللهِ عَلَى أعْدآئِهِمْ أجْمَعينَ مِنَ الآنَ إلَى قيامِ يَوْمِ الدّين\r\nوَ لَا حَوْلَ و لا قُوَّةَ إلّا بِاللهِ الْعَلىِّ الْعَظيم\r\nقال اللهُ الحكيمُ فى كِتابِه الكَريم :\r\n وَ لا يَمْلِكُ الَّذِينَ يَدْعُونَ مِنْ دُونِهِ الشَّفاعَةَ إِلَّا مَنْ شَهِدَ بِالْحَقِّ وَ هُمْ يَعْلَمُونَ  . ( آيه هشتاد و ششم ، از سورهء زخرف : چهل و سوّمين سوره از قرآن كريم )\r\n« اختيار و حقّ شفاعت را ندارند آن كسانى كه غير از خدا را ميخوانند ؛ فقط حقّ شفاعت براى خداشناسانى است كه در مرحلهء حقّ و به حقّ شهادت دهند و بر خصوصيّات شهادت كاملًا علم و اطّلاع داشته باشند . »\r\nما در اين بحث ميخواهيم بدانيم كه شفيعان چه كسانى و چه چيزهائى هستند ؟ و بطور كلّى آنچه در دنيا و آخرت موجب شفاعت انسان مىشود چيست ؟\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nسابقاً دانستيم كه شفاعت بر دو گونه است : تَكوينيّه و تَشريعيّه . و اينك شفاعت تشريعيّه را به دو بخش قسمت مىكنيم : بخش اوّل شفاعت تشريعيّه اى كه در دنيا براى انسان تحقّق مىپذيرد ، و بخش دوّم شفاعت تشريعيّه اى كه در آخرت متحقّق ميگردد ؛ و بنابراين ما بايد در سه موضوع بحث كنيم :\r\nاوّل در شفاعت تكوينيّه ، دوّم در شفاعت تشريعيّهء واقع در دنيا ، سوّم در شفاعت تشريعيّهء واقع در آخرت .\r\nامّا شفاعت تكوينيّه چون عبارت است از وسائط فيما بَيننا و بين الله تعالى ، و همچنين بين خدا و تمام موجودات و مخلوقات ، و اسباب واقع در راه تحقّق بخشيدن موجودات ، و اعطاء وجود به ماهيّات امكانيّه و قالب‌هاى خارجيّه ، و بطور كلّى هر چه در وسط قرار گيرد و واسطه براى گسترش نور توحيد خداوند متعال در عوالم امكان گردد ؛ ما در اينجا از بسط سخن ، چون متعلّق به مباحث معاد نيست خوددارى مىكنيم و خوانندگان ارجمند را به تفسير « الميزان » جلد اوّل ، ص 77 تا 82 كه دربارهء استناد علل مادّيّه به خداوند تعالى است ، و به جلد دوّم آن تفسير از ص 180 تا 193 كه دربارهء تأثير بعضى از اعمال بر خارج و ارتباط بين اعمال و حوادث خارجيّه است ، و به جلد بيستم از ص 283 تا 285 كه دربارهء وساطت فرشتگان در تدبير امور خارجيّه است ، و نيز به رسالهء شريفه و نفيسهء خطّى صاحب اين تفسير حضرت استاد گرامى آيه الله علّامهء طباطبائى مُدّ ظلُّه العالى كه موسوم است به رِسالةُ الوَسآئطِ المَوجودةِ بَينَ اللهِ\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nسُبحانَه و بَينَ نَشأةِ الطَّبيعة « 1 » ، ارجاع ميدهيم\r\n\r\nشفاعت تشريعيّه در دنيا\r\nو اينك وارد در بخش اوّل شفاعت تشريعيّه كه در دنيا تحقّق دارد مىشويم . بطور كلّى هر چيزى كه در دنيا موجب مغفرت انسان و قرب او بسوى حقّ تعالى مىشود ، آن شفيع است كه بين بنده و حضرت حقّ واسطه مىشود موجب غفران ذنوب و سيّئات ميگردد .\r\n\r\nشفيعان تشريعيّه در دنيا ؛ توبه ، توحيد ، ايمان ، عمل صالح و قرآن\r\nاز جملهء آنها توبه است كه در بسيارى از آيات كريم ، ما را بدان دعوت كرده است :\r\n  قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً إِنَّهُ هُوَ الْغَفُورُ الرَّحِيمُ * وَ أَنِيبُوا إِلى رَبِّكُمْ وَ أَسْلِمُوا لَهُ مِنْ قَبْلِ أَنْ يَأْتِيَكُمُ الْعَذابُ ثُمَّ لا تُنْصَرُونَ   . « 2 »\r\n« بگو : اى بندگان من ! كه بر عمرها و جان‌هاى خود اسراف كرده و به بيهودگى و تجاوز از حدود الهيّه افراط كرده‌ايد ، از رحمت خداوند مأيوس نباشيد ! چون خداوند تمامى گناهان را مىآمرزد ؛ و اوست بخشندهء گناهان و مهربان .\r\n\r\n\r\n","description":"","footnote":"\r\n( 1 ) اين رساله با شش رسالهء ديگر كه دربارهء ذات خدا و اسماء خداوند و افعال خداوند ، و انسان قبل الدّنيا و فى الدّنيا و بعدالدّنياست ، به رسائل سبعهء توحيديّهء علّامهء طباطبائى مدّ ظلّه العالى معروف است . اين رسائل هنوز به طبع نرسيده است ، و اينجانب در اوقاتى كه در بلدهء طيّبهء قم مشغول به تحصيل بودم از روى نسخهء خطّى علّامه براى خود استنساخ نموده‌ام .\r\n( 2 ) آيه 53 و 54 ، از سورهء 39 : الزّمر\r\n","page_name":" 127 ","page_number":127},
  {"content":"\r\n\r\nو بازگشت كنيد بسوى پروردگارتان ، و به حال تسليم و سلامت در برابر او درآئيد پيش از آنكه عذاب شما را در بر گيرد ، و در اين صورت هيچگونه يارى نشويد ! »\r\nو البتّه از جملهء انواع توبه ، توبه از شرك است ؛ پس بنابراين هر كس كه توحيد بياورد گناه شركش آمرزيده مىشود و خود همين توحيد ، توبه است ؛ و آيه مباركهء  إِنَّ اللَّهَ لا يَغْفِرُ أَنْ يُشْرَكَ بِهِ  « 1 » معنايش اين نيست كه هر كس مشرك باشد أبداً توبهء او از شرك قبول نمىشود و مورد غفران خدا قرار نمىگيرد ؛ بلكه معنايش اينست كه هر كس مشرك باشد و با شرك باقى بماند و از دنيا برود ، مورد مغفرت واقع نمىشود .\r\nپس يكى از شفعاء انسان ، خود توحيد است كه موجب آمرزش شرك اوست .\r\nو از جملهء آنها ايمان است كه موجب مغفرت از كفر است :\r\n يا أَيُّهَا الَّذِينَ آمَنُوا اتَّقُوا اللَّهَ وَ آمِنُوا بِرَسُولِهِ يُؤْتِكُمْ كِفْلَيْنِ مِنْ رَحْمَتِهِ وَ يَجْعَلْ لَكُمْ نُوراً تَمْشُونَ بِهِ وَ يَغْفِرْ لَكُمْ وَ اللَّهُ غَفُورٌ رَحِيمٌ  . « 2 »\r\n« اى كسانى كه ايمان آورده‌ايد ، در تقوى و عصمت الهى درآئيد ! و به رسولش ايمان بياوريد تا دو بهره و نصيب از رحمتش به شما عنايت كند ! و براى شما نورى قرار دهد كه با آن سلوك\r\n\r\n\r\n","description":"","footnote":"\r\n( 1 ) صدر آيه 48 و 116 ، از سورهء 4 : النّسآء\r\n( 2 ) آيه 28 ، از سورهء 57 : الحديد\r\n","page_name":" 128 ","page_number":128},
  {"content":"\r\n\r\nكنيد ! و گناهان شما را بيامرزد ! و خداوند آمرزنده و مهربان است . »\r\nو از جملهء آنها عمل صالح است كه موجب مغفرت از اعمال طالح است :\r\n وَعَدَ اللَّهُ الَّذِينَ آمَنُوا وَ عَمِلُوا الصَّالِحاتِ لَهُمْ مَغْفِرَةٌ وَ أَجْرٌ عَظِيمٌ  « 1 » .\r\n« خداوند به كسانى كه ايمان آورده‌اند و عمل صالح انجام داده‌اند ، وعدهء مغفرت و پاداش بزرگى را داده است . »\r\n يا أَيُّهَا الَّذِينَ آمَنُوا اتَّقُوا اللَّهَ وَ ابْتَغُوا إِلَيْهِ الْوَسِيلَةَ  . « 2 »\r\n« اى كسانى كه ايمان آورده‌ايد در حفظ و مصونيّت الهى در آئيد ! و بسوى پروردگار وسيله اى بجوئيد ! »\r\nچون بجا آوردن اعمال صالحه براى تقرّب به خداوند متعال ، وسيله اى براى غفران و شفيعى است براى گناهان .\r\nو از جملهء آنها قرآن كريم است كه هر كس به او عمل كند ، قرآن او را در قرب بسوى خداوند يارى و شفاعت مىكند و او را به خيرات رهبرى مىكند و در راه مستقيم ، پويا بسوى خدا قرار ميدهد و از تاريكيها نجات مىبخشد :\r\n  قَدْ جاءَكُمْ مِنَ اللَّهِ نُورٌ وَ كِتابٌ مُبِينٌ * يَهْدِي بِهِ اللَّهُ مَنِ اتَّبَعَ رِضْوانَهُ سُبُلَ السَّلامِ وَ يُخْرِجُهُمْ مِنَ الظُّلُماتِ إِلَى النُّورِ بِإِذْنِهِ وَ  \r\n\r\n\r\n","description":"","footnote":"\r\n( 1 ) آيه 9 ، از سورهء 5 : المائدة\r\n( 2 ) قسمتى از آيه 35 ، از سورهء 5 : المائدة\r\n","page_name":" 129 ","page_number":129},
  {"content":"\r\n\r\n يَهْدِيهِمْ إِلى صِراطٍ مُسْتَقِيمٍ  « 1 »\r\n« به تحقيق كه از طرف خداوند براى شما نور و كتاب آشكارى آمد ، كه خداوند بواسطهء آن هر كس را كه طالب مقام رضاى او باشد ، به راه‌هاى سلام رهبرى مىكند و از ظلمات به اذن خود خارج نموده ، و داخل در نور مىنمايد و بسوى صراط مستقيم هدايت مىنمايد . »\r\nو از جملهء آنها هر چيزى است كه ارتباط با عمل صالح داشته باشد ؛ مانند امكنهء شريفه و ايّام مباركه و قبور ائمّه و أنبياء و اولياء و علماء و مساجد ، كه هر يك از آنها و نظائر آنها به نوبهء خود شفيع انسانند .\r\n\r\nپيامبران و ملائكه از شفيعان تشريعيّهء در دنيا هستند\r\nو از جملهء آنها پيغمبران و فرستادگان خداوند هستند كه به جهت آنكه براى امّت‌هاى خود استغفار مىكنند ، خداوند از گناهان امّت آنها ميگذرد و مورد آمرزش خود قرار ميدهد :\r\n وَ لَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّهَ وَ اسْتَغْفَرَ لَهُمُ الرَّسُولُ لَوَجَدُوا اللَّهَ تَوَّاباً رَحِيماً  . « 2 »\r\n« و اگر امّت تو در وقتى كه به خود ستم نموده‌اند و به جانهاى خود ظلم روا داشته و مرتكب گناهى بزرگ شده‌اند ، نزد تو مىآمدند و از خداوند طلب مغفرت ميكردند و رسول خدا نيز براى آنان طلب مغفرت ميكرد ، هر آينه خداوند را توّاب و آمرزندهء گناهان و مهربان مىيافتند . »\r\n\r\n\r\n","description":"","footnote":"\r\n( 1 ) ذيل آيه 15 و آيه 16 ، از سورهء 5 : المائدة\r\n( 2 ) قسمتى از آيه 64 ، از سورهء 4 : النّسآء\r\n","page_name":" 130 ","page_number":130},
  {"content":"\r\n\r\nو از جملهء آنها ، ملائكهء آسمانها و زمين هستند كه براى مؤمنين طلب غفران و آمرزش مىنمايند :\r\n الَّذِينَ يَحْمِلُونَ الْعَرْشَ وَ مَنْ حَوْلَهُ يُسَبِّحُونَ بِحَمْدِ رَبِّهِمْ وَ يُؤْمِنُونَ بِهِ وَ يَسْتَغْفِرُونَ لِلَّذِينَ آمَنُوا رَبَّنا وَسِعْتَ كُلَّ شَيْءٍ رَحْمَةً وَ عِلْماً فَاغْفِرْ لِلَّذِينَ تابُوا وَ اتَّبَعُوا سَبِيلَكَ وَ قِهِمْ عَذابَ الْجَحِيمِ  « 1 »\r\n« آن دسته از فرشتگانى كه عرش خدا را حمل مىكنند و آن دسته از فرشتگانى كه در اطراف عرش هستند ، با حمد پروردگار خود تسبيح مىكنند ، و به خداوند ايمان دارند ، و براى كسانى كه ايمان آورده‌اند طلب مغفرت مىنمايند .\r\nو ميگويند : بار پروردگارِ ما ! تو از علم و رحمت خود در هر چيز جاى گرفتى ! پس بيامرز كسانى را كه توبه كرده‌اند و از راهِ بسوى تقرّب تو پيروى نموده‌اند ؛ و آنان را از عذاب جحيم رهائى بخش ! »\r\n تَكادُ السَّماواتُ يَتَفَطَّرْنَ مِنْ فَوْقِهِنَّ وَ الْمَلائِكَةُ يُسَبِّحُونَ بِحَمْدِ رَبِّهِمْ وَ يَسْتَغْفِرُونَ لِمَنْ فِي الْأَرْضِ أَلا إِنَّ اللَّهَ هُوَ الْغَفُورُ الرَّحِيمُ  . « 2 »\r\n« نزديك است كه آسمانها از فرازشان شكافته شوند و فرشتگان با حمد خداوند پروردگارشان را تسبيح گويند و طلب غفران و آمرزش كنند براى كسانى كه روى زمين هستند كه ، هان اى بندگان آگاه باشيد كه خداوند غفور و مهربان است ! »\r\n\r\n\r\n","description":"","footnote":"\r\n( 1 ) آيه 7 ، از سورهء 40 : المؤمن\r\n( 2 ) آيه 5 ، از سورهء 42 : الشّورى\r\n","page_name":" 131 ","page_number":131},
  {"content":"\r\n\r\nو از جملهء آنها ، مؤمنين هستند كه با استغفار و طلب آمرزش خود ، كه براى خود و برادران ايمانى خود مىنمايند ، موجب غفران شده ، در واقع شفيع ميگردند ؛ چنان كه خداوند از زبان آنها در قرآن كريم ياد مىكند كه :\r\n وَ اعْفُ عَنَّا وَ اغْفِرْ لَنا وَ ارْحَمْنا أَنْتَ مَوْلانا فَانْصُرْنا عَلَى الْقَوْمِ الْكافِرِينَ  « 1 »\r\n« ما را مورد عفو و گذشت خودت قرار بده ! و ما را بيامرز و بر ما رحمت بفرست ! تو ولىّ و صاحب اختيار و مدبّر ما هستى ! پس ما را بر گروه كافران يارى عنايت بفرما » !\r\n\r\nشفاعت تشريعيّهء روز قيامت\r\nاز جمله دستهء شفعاء ، شفيعان در روز قيامت هستند ؛ اوّلًا بايد بطور كلّى بدانيم كه وجه امتياز آنان در روز قيامت از سائر افراد چيست ؟ و داراى چه مزايا و خصوصيّاتى هستند كه مىتوانند در روز رستخيز شفاعت كنند ؟ و ثانياً در يكايك از جماعاتى كه در آن روز شفيعند بحث كنيم .\r\nدر قرآن مجيد داريم :  مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ يَعْلَمُ ما بَيْنَ أَيْدِيهِمْ وَ ما خَلْفَهُمْ  . « 2 »\r\n« كيست آن كسى كه شفاعت كند در نزد او مگر به اذن او ؛ او ميداند آنچه را كه در برابر آنها و آنچه را كه پشت سر آنهاست . »\r\n\r\n\r\n","description":"","footnote":"\r\n( 1 ) ذيل آيه 286 ، از سورهء 2 : البقرة\r\n( 2 ) قسمتى از ايهء 255 ، از سورهء 2 : البقرة\r\n","page_name":" 132 ","page_number":132},
  {"content":"\r\n\r\nو نيز داريم :  وَ لا تَنْفَعُ الشَّفاعَةُ عِنْدَهُ إِلَّا لِمَنْ أَذِنَ لَهُ  . « 1 »\r\n« و شفاعت در نزد او سودى ندارد ، مگر براى آن كسى كه خداوند به او اذن در شفاعت را داده است . »\r\nاز اين آيات استفاده مىشود كه شفاعت در روز قيامت حتماً مستلزم اذن و اجازهء خداست و بدون اذن او اصلًا صورت نمىپذيرد ؛ زيرا در حصر بين نفى و اثبات با دو جملهء استثنائيّه ، شفاعت را مختصّ به مأذونين نموده است ؛ حال بايد ديد كه مراد از اذن چيست ؟ و مأذونين كدام طائفه اى هستند ؟\r\n\r\nمزايا و خصوصيّات شفاعت كنندگان روز قيامت\r\nو نيز داريم :  يَوْمَئِذٍ لا تَنْفَعُ الشَّفاعَةُ إِلَّا مَنْ أَذِنَ لَهُ الرَّحْمنُ وَ رَضِيَ لَهُ قَوْلًا  . « 2 »\r\n« روز بازپسين ، شفاعت كردن در نزد او ثمرى ندارد ، مگر براى آن كسى كه خداوند رحمن به او اذن در شفاعت را داده باشد و سخن او را پسنديده باشد . »\r\nدر اين آيه مىبينيم كه قول مَرْضىّ يعنى گفتار پسنديده را با اذن آورده است . و ميدانيم كه رضايت خداوند به گفتار او همان اذن خداست ؛ به معناى آنكه قول او كه همان شفاعت اوست در نزد خداوند مورد رضايت قرار گيرد .\r\nو چون اين آيه را مقايسه كنيم با آيه :\r\n يَوْمَ يَقُومُ الرُّوحُ وَ الْمَلائِكَةُ صَفًّا لا يَتَكَلَّمُونَ إِلَّا مَنْ أَذِنَ لَهُ \r\n\r\n\r\n","description":"","footnote":"\r\n( 1 ) صدر آيه 23 ، از سورهء 34 : سبأ\r\n( 2 ) آيه 109 ، از سورهء 20 : طه\r\n","page_name":" 133 ","page_number":133},
  {"content":"\r\n\r\n الرَّحْمنُ وَ قالَ صَواباً  « 1 »\r\n« روز بازپسين ، روزى است كه روح و فرشتگان در صفّ مىايستند و قيام دارند . و هيچكس ابداً سخنى ندارد ، مگر آن كسى كه خداوند رحمن به او اذن داده باشد ، و او سخن به راستى و درستى گويد . »\r\nاز اين مقايسه مىفهميم كه قول مرضىّ همان قول صواب است ؛ يعنى گفتار پسنديده و مورد رضايت حضرت حقّ جلّ و عزّ ، همان گفتار راست و درست است ؛ پس شفيعان بايد گفتارشان راست و پسنديدهء خدا باشد .\r\nو ما در فصل شهادت بر اعمال سابقاً گفتيم كه : مرجع اين گفتار صواب به اين است كه اعمال عاملين به شخص شاهد منتهى گردد و به او ملحق شود ؛ يعنى شاهد بواسطهء حضور و وساطتش در افاضهء فيوضات الهيّه ، واسطهء فيض قرار گيرد و رابط بين حضرت حقّ و شخص مشهودٌ له و مشهودٌ عليه باشد ؛ و مرجع اين واقعيّت به اين است كه حضرت حقّ سبحانه و تعالى در شهادت بر اعمال شخص شاهد را تمكين دهد ، كه به حقائق اعمال علم پيدا كند و حضور در واقعه داشته باشد .\r\nزيرا ميفرمايد :  وَ لا يَمْلِكُ الَّذِينَ يَدْعُونَ مِنْ دُونِهِ الشَّفاعَةَ إِلَّا مَنْ شَهِدَ بِالْحَقِّ وَ هُمْ يَعْلَمُونَ  . « 2 »\r\n\r\n\r\n","description":"","footnote":"\r\n( 1 ) آيه 38 ، از سورهء 78 : النّبأ\r\n( 2 ) آيه 86 ، از سورهء 43 : الزُّخرف\r\n","page_name":" 134 ","page_number":134},
  {"content":"\r\n\r\n« داراى مقام شفاعت در نزد خداوند نمىشوند كسانى كه غير از خدا را مىپرستند ؛ و فقط كسانى مالك شفاعتند كه آنها به حقّ شهادت دهند و علم و اطّلاع به كيفيّت واقعه داشته باشند . »\r\nو بنابراين از اين آيه به دست مىآيد كه : مقام شفاعت مستلزم مقام شهادت گواهان است ، پس شفاعت از آن كسانى است كه علم داشته باشند و شهادت به حقّ دهند ؛ و چون از آيه قبل دانستيم كه شفاعت از آن كسانى است كه اذن داشته باشند و قولشان راستين و پسنديده باشد ، پس شُفعاءِ مرضىّ القول ، همان شهدائى هستند كه به حقّ گواهى دهند و شهادتشان از روى علم و اطّلاع باشد .\r\nو چون خداوند در تملّك شافع ، مقام شفاعت را ، دو قيد ذكر كرده است يكى علم و ديگرى شهادت به حقّ نه باطل ، و از طرفى مراد از شهادت ، در مرحلهء تحمّل و در مرحلهء اداء مىباشد ، و بايد شهادت دهندگان تحمّل شهادت را نيز بنمايند ، بنابراين بايد در واقعه حضور وجدانى و شهودى داشته باشند ؛ پس شفيعان كه همان شهيدانند كسانى هستند كه بر اعمال سيطره داشته و بر مكنون حقائق كردار و سرائر بجاآورندگان آن بايد مطّلع باشند .\r\nحالا ببينيم كه اين طائفه اى كه حضور بر اعمال دارند و گفتارشان مرضىّ خداست ، چه طبقه اى هستند ؟\r\nچون آنها مرضىّ خدا هستند در گفتار ، و از طرفى چون رضا تعلّق نمىگيرد به چيزى مگر از جهت آنكه آن چيز از جهت كمال ، كامل باشد ؛ پس گفتار پسنديده در نزد خدا كمال گفتار است و آن\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nگفتار صواب است .\r\nو از طرف ديگر چون ميدانيم گفتار از آثار ذات است و تا ذاتى كمال نپذيرد و مراتب استكماليّهء خود را طىّ نكند فعل او كامل نمىشود ، و كمال فعل مترتّب بر كمال مبدأ و ذات آن فعل است ، پس كسانى كه در گفتارشان مورد رضا قرار بگيرند ، حتماً در ذاتشان نيز مورد رضاى خداوند قرار ميگيرند ، پس مرضىّ در فعل مرضىّ در ذات است . و مأذونين خدا براى شفاعت كه گفتارشان مورد رضاى او قرار دارد ، احاطهء علمى به موجودات دارند و از نظر ذات و حقيقت نيز مرضىّ و مطهّرند .\r\nالبتّه عكس اين مسأله صادق نيست ؛ زيرا ممكن است كسى ذاتش مرضىّ و پسنديده باشد ، ولى فعلش و اثرش مرضىّ نباشد ؛ بواسطهء بعضى از پرده‌ها و مانع‌ها كه وارد شده و فعل را گرد آلوده نموده است .\r\n\r\nحقيقت مقام شفيع ، فناء فى الله است\r\nو حاصل كلام آنكه شافعين در روز قيامت ، هم در ذات و هم در گفتار ، مرضىّ و پسنديدهء خدا هستند ، و كمال آنها و كمال گفتار آنها ، شهادت بر اعمال ميدهد ؛ كمالى كه در آن شائبهء نقص و خطا نيست و قول صواب و مرضىّ است . و به عبارت ديگر علمشان علم خداست و مخلوط با شبهات اوهام و خطاى خيالات و افكار نفسانى نيست ؛ پاك و پاكيزه و ازهرجهت منزّه و مطهّر است .\r\nو چون چنين علمى كه پاك و خالص باشد و از زنگار افكار\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nنفسيّه عارى و منزّه باشد ، اختصاص به حضرت حقّ دارد ، تبارك و تعالى ؛ و به مقدارى كه خدا بخواهد از اين علم نصيب فرموده است و علوم تراوش از علم خداست و حقيقت علم مختصّ به خداست و هيچ موجودى را از نزد خود از علم بهره اى نيست ؛  وَ لا يُحِيطُونَ بِشَيْءٍ مِنْ عِلْمِهِ إِلَّا بِما شاءَ  « 1 » « و به هيچ چيز از علم خدا محيط و واقف نمىشوند مگر به آن قدرى كه بخواهد . »\r\nپس آنها فناء در ذات احديّت پيدا كرده‌اند ، و با علمشان نيز فانى شده‌اند ، و علم خداوند كه بدون هيچگونه خطائى است در آنها متجلّى شده است ؛ آرى پيامبران و سابقين از پسنديدگان و مرضيّون عند الله كه مقرّبان درگاه حضرت حقّند ، همه گونه علم را از خود نفى مىكنند ، و آنها در وقت تخاطب با خداوند ميگويند : ما أبداً علم نداريم !\r\n يَوْمَ يَجْمَعُ اللَّهُ الرُّسُلَ فَيَقُولُ ما ذا أُجِبْتُمْ قالُوا لا عِلْمَ لَنا إِنَّكَ أَنْتَ عَلَّامُ الْغُيُوبِ  . « 2 »\r\n« در روز قيامت خداوند كه پيغمبران را جمع مىكند و از آنها مىپرسد كه امّت‌هاى شما به شما چه پاسخ دادند ؟ ! آنها در جواب ميگويند : ما ابداً علم نداريم ، و تو فقط علّام الغُيوب هستى ! »\r\nبايد بدانيم كه چرا آنها هر گونه علمى را از خود نفى مىكنند ، گرچه به مقدار مختصرى باشد ، با آنكه بدون شكّ و ترديد آنان در\r\n\r\n\r\n","description":"","footnote":"\r\n( 1 ) قسمتى از آيه 255 ، از سورهء 2 : البقرة\r\n( 2 ) آيه 109 ، از سوره 5 : المائدة\r\n","page_name":" 137 ","page_number":137},
  {"content":"\r\n\r\nدنيا داراى علومى بوده‌اند و علوم آنها استوارتر و راستين‌تر و اساسىتر و بيشتر از سائر علوم مردمان ديگر بوده است ؟\r\nبراى آنكه آنان به مقام و درجه اى رسيده‌اند كه حقّاً خداوند را منبع و معدن علوم مىبينند ، حجاب كثرات عالم از برابر ديدگان و چشم باطن آنها برداشته شده ، به مقام توحيد و معرفت رسيده‌اند ، و بنابراين نسبت دادن علوم به خودشان ، براى آنها غلط است ؛ علم اختصاص به ذات حقّ دارد كه در آنها تجلّى كرده است .\r\nآنان بر طهارت ذاتى و اصيل و اصلى خود باقيمانده‌اند و به عهد و ميثاق خود با خداوند وفا نموده‌اند و بنابراين حقّاً علمشان علم خداست ، براساس تعهّدى كه خدا فرموده ، و آنان از آن جادّهء طهارت و عبوديّت محضه به قدر سر سوزنى تخطّى و تجاوز نكرده‌اند . علم پروردگار كه به آنها تابيده ، امانتى است از جانب خداوند ، ابداً آن را به خود نسبت نميدهند تا صد در صد ، دربسته و سربسته و مهر و موم كرده شده به صاحبش تحويل دهند ؛ و بنابراين مقام شفاعت كه مستلزم شهادت و راستى گفتار و علم و شهود و وجدان است ، بر اساس آن ميعاد و ميثاق است .\r\n لا يَمْلِكُونَ الشَّفاعَةَ إِلَّا مَنِ اتَّخَذَ عِنْدَ الرَّحْمنِ عَهْداً  « 1 »\r\n« و قدرت و سلطنت بر شفاعت ندارند ، مگر آن كسى كه در نزد خداوند رحمن اتّخاذ ميعاد كرده است » .\r\n\r\nعلم شفيع ، علم فنائى است\r\nو بر همين اصل متين مىبينيم : آن پيامبران ، مورد سؤالِ\r\n\r\n\r\n","description":"","footnote":"\r\n( 1 ) آيه 78 ، از سوره 19 : مريم\r\n","page_name":" 138 ","page_number":138},
  {"content":"\r\n\r\nخداوند را كه اجابت امّت‌هاى خودشان است از غيب مىشمرند و علم به غيب ميدانند ، و بر اين اصل از خود نفى كرده و اختصاص به خدا ميدهند . و اين همان علم فنائى است كه در بحث شهادت گفته شد كه اين قسم از علم ، غير از اقسام علوم ماست و از دائرهء افكار و احساسات خارج است .\r\nو نيز معلوم مىشود كه در تفسير آيه :  وَ لا يَمْلِكُ الَّذِينَ يَدْعُونَ مِنْ دُونِهِ الشَّفاعَةَ إِلَّا مَنْ شَهِدَ بِالْحَقِّ وَ هُمْ يَعْلَمُونَ  بايد گفت اين شفاعت كه بر پايهء شهادت است ، و آن شهادت بر پايهء شهود و حضور حقّ و علم به مغيبات است ، بدون فناء فى الله تحقّق نخواهد پذيرفت .\r\nو بر همين اساس نيز روشن مىشود كه شفاعت يك نوع تصرّف در اعمال و تبديل سيّئات به حسنات ، و يا ازالهء سيّئات ، و يا كفّاره و غفران يعنى حجاب و پوشش بر روى گناهان است ؛ و از همين جهت است كه خداوند به خودش نسبت داده است در آنجا كه فرمايد :\r\n ثُمَّ اسْتَوى عَلَى الْعَرْشِ ما لَكُمْ مِنْ دُونِهِ مِنْ وَلِيٍّ وَ لا شَفِيعٍ  « 1 »\r\n« پس خداوند بر عرش استيلا يافت ، و نيست از براى شما غير از خداوند هيچ وليّى و هيچ شفيعى . »\r\nو اين مطلب مؤيّد همان كلام ماست كه در مقام و منزلت شفيع گفتيم كه شفاعت بدون فناء فى الله صورت نمىگيرد ؛ و نيز اين\r\n\r\n\r\n","description":"","footnote":"\r\n( 1 ) قسمتى از آيه 4 ، از سوره 32 : السجدة\r\n","page_name":" 139 ","page_number":139},
  {"content":"\r\n\r\nمطلب از گفتار ديگر خداوند متعال خوب واضح و مبيّن ميگردد ، آنجا كه فرمايد :\r\n وَ لا تَنْفَعُ الشَّفاعَةُ عِنْدَهُ إِلَّا لِمَنْ أَذِنَ لَهُ حَتَّى إِذا فُزِّعَ عَنْ قُلُوبِهِمْ قالُوا ما ذا قالَ رَبُّكُمْ قالُوا الْحَقَّ وَ هُوَ الْعَلِيُّ الْكَبِيرُ  . « 1 »\r\n« و شفاعت نزد پروردگار ثمرى ندارد مگر براى كسى كه دربارهء او اذن شفاعت داده شده است ؛ تا زمانى كه خوف و دهشت از دلهاى آنها برداشته شود ، به آنها مىگويند : پروردگار شما چه گفت ؟ !\r\nدر پاسخ جواب ميدهند كه : حقّ گفت ؛ و اوست بلند مرتبه و بزرگ منزله . »\r\nچون  فُزِّعَ عَنْ قُلُوبِهِمْ  به معناى كشف فزع و دهشت و صَعْقى است كه موجب مىشود انسان از خود غيبت كند و به حال بيهوشى و بُهْت درآيد ، و چون اين دهشت برداشته شود و از حال بيهوشى و بهت به هوش آيند و توجّه كنند ، يعنى در اوّلين وهله بعد از فناء و نيستى و غيبوبت عالم كثرات و نفس ؛ در پاسخ ميگويند : خداوند حقّ گفت . پس شفاعت بعد از مقام فناء حاصل ميگردد .\r\nو چون آيه :  ثُمَّ اسْتَوى عَلَى الْعَرْشِ يُدَبِّرُ الْأَمْرَ ما مِنْ شَفِيعٍ إِلَّا مِنْ بَعْدِ إِذْنِهِ  « 2 » را با آيه سابق الذّكر :  ثُمَّ اسْتَوى عَلَى الْعَرْشِ ما لَكُمْ مِنْ دُونِهِ مِنْ وَلِيٍّ وَ لا شَفِيعٍ  مقايسه كنيم ، مىبينيم كه سياق\r\n\r\n\r\n","description":"","footnote":"\r\n( 1 ) آيه 23 ، از سورهء 34 : سبأ\r\n( 2 ) قسمتى از آيه 3 ، از سورهء 10 : يونس : « و پس از آن بر عرش استيلا يافت ؛ خداوند تدبير امر را مىكند ، هيچ شفيعى نيست مگر با اذن خداوند . »\r\n","page_name":" 140 ","page_number":140},
  {"content":"\r\n\r\nاين دو آيه يكى است و به جاى  ما لَكُمْ مِنْ دُونِهِ مِنْ وَلِيٍّ وَ لا شَفِيعٍ  ، جملهء :  ما مِنْ شَفِيعٍ إِلَّا مِنْ بَعْدِ إِذْنِهِ  قرار دارد ؛ و چون تمليك خداوند شفاعت را به غير خود ، بعد از تحقّق اذن مىباشد ، استفاده مىشود كه بعد از اذن ، فعل شافع در شفاعت خود ، فعل خداى سبحانه و تعالى مىشود .\r\nپس بواسطهء اين اذن ، شخص شفيع مقام فناء محض پيدا مىكند ، و اذن خدا ارتقاء درجهء انسان است به مقام معرفت و توحيد كه مستلزم فناء است .\r\nو بنابراين ، در عين حالى كه غير از خداوند شفيعى نيست ، كسانى به اذن خدا شفاعت مىكنند ، يعنى شفاعتشان عين شفاعت خداست و غيريّت و دوئيّتى نيست تا معناى غير متحقّق گردد .\r\n\r\nدلالت آيات قرآن بر فناء شفيعان\r\nو صريحتر از اين آيه ، آيه مباركهء در سورهء بقره است :\r\n مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ يَعْلَمُ ما بَيْنَ أَيْدِيهِمْ وَ ما خَلْفَهُمْ  .\r\nزيرا ميفرمايد : كيست كه شفاعت كند ، مگر به اذن خدا . و بعد ميفرمايد : خدا ميداند آنچه در برابر آنهاست و آنچه در پشت سر آنهاست ؛ يعنى چون فقط خداوند علم به ما كان و ما يكون دارد ، شخص شفيع نيز بواسطهء اذن ، چنين علمى پيدا مىكند و بر اين اساس تحمّل شهادت و سپس اداء شهادت مىنمايد ؛ به علّت آنكه فانى است و شخص فانى علمش علم خداست ، و اذن همان مقام فناست ؛ و اگر اين‌طور نباشد ، بين جملهء  مَنْ ذَا الَّذِي يَشْفَعُ عِنْدَهُ إِلَّا \r\n\r\n","description":"","footnote":"","page_name":" 141 ","page_number":141},
  {"content":"\r\n\r\n بِإِذْنِهِ  و بين جملهء  يَعْلَمُ ما بَيْنَ أَيْدِيهِمْ وَ ما خَلْفَهُمْ  هيچگونه ارتباطى پيدا نمىشود ، درحالىكه اين جملات آيه الكرسىّ ، كه از عجائب آيات قرآن در توحيد و معارف حقّهء حقيقيّهء الهيّه است ، چون زنجير بهم پيوسته ، و جملگى معناى واحدى را كه حقيقت توحيد است بيان مىكنند . و علاوه دانستيم كه اذن همان رضاست و رضاى خداوند به چيز غير كامل تعلّق نمىگيرد و چيزى كه در آن شائبهء دوئيّت و بينونت باشد و صبغهء غيريّت را از دست نداده و به مهر عبوديّت نشان نيافته باشد ، مورد پسند و رضاى او نيست .\r\n\r\nحقيقت مقام رسول الله صلّى الله عليه و آله و سلّم در شفاعت\r\nو البتّه مقام حضرت رسول الله : محمّد ابن عبد الله صلّى الله عليه و آله و سلَّم در فناء فى الله و بقاء به حضرت حقّ سبحانه و تعالى به قدرى رفيع و عالى است و به قدرى داراى سعه و گنجايش و عموميّت است كه تمام انبياء و مرسلين زير نگين آن حضرت بوده و مورد شفاعت او هستند .\r\nو اين مقام ، درجه و رتبهء اعتبارى نيست ، بلكه واقعيّت و موجوديّتى است كه موهبةً و اكتساباً ، خداوند به آن حضرت عنايت كرده است ؛ و اين همان رحمت واسعهء حقّ است و نَفَس رحمانيّه و حجاب اقرب ، كه محمود مطلق است .\r\nو اين حقيقت را ميتوان از آيات قرآن كريم استفاده كرد ، زيرا از طرفى داريم :\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n  يَوْمَ لا يُغْنِي مَوْلًى عَنْ مَوْلًى شَيْئاً وَ لا هُمْ يُنْصَرُونَ * إِلَّا مَنْ رَحِمَ اللَّهُ   . « 1 »\r\n« روزى است روز رستاخيز كه هيچ دوستى و صاحب ارتباطى نمىتواند دوست و صاحب ارتباط با خود را بى نياز كند ، به هيچوجه من الوجوه . و مردم به هيچوجه مورد نصرت و يارى واقع نمىشوند ، مگر آن كسى كه مورد رحمت خدا قرار گيرد . »\r\nو اين رحمت استثناء شده ، همان اذن و اجازه اى است كه در آيات ديگر استثناء شده است . و بدين جهت به دست مىآيد كه آنچه را كه ما شفاعت مىناميم به رحمت قائم است ، و حقيقت اذن رحمت است و موجب شفاعت .\r\nو اين معنى را ميتوان اجمالًا از اين آيه فهميد :\r\n وَ رَحْمَتِي وَسِعَتْ كُلَّ شَيْءٍ فَسَأَكْتُبُها لِلَّذِينَ يَتَّقُونَ  .\r\n الَّذِينَ يَتَّبِعُونَ الرَّسُولَ النَّبِيَّ الْأُمِّيَّ  « 2 »\r\nچون آن رحمت خاصّه كه براى متّقيان است داراى مزيّتى بخصوصه است و شايد همان فناء باشد .\r\nو از طرف ديگر داريم :  وَ ما أَرْسَلْناكَ إِلَّا رَحْمَةً لِلْعالَمِينَ  « 3 » .\r\n« و اى پيغمبر ما نفرستاديم تو را مگر رحمت براى تمام عالميان . »\r\n\r\n\r\n","description":"","footnote":"\r\n( 1 ) آيه 41 و صدر آيه 42 ، از سورهء 44 : الدّخان\r\n( 2 ) قسمتى از آيه 156 و صدر آيه 157 ، از سورهء 7 : الاعراف\r\n( 3 ) آيه 107 ، از سورهء 21 : الانبياء\r\n","page_name":" 143 ","page_number":143},
  {"content":"\r\n\r\nو البتّه اين سخنى است كه بطور مطلق مىفهماند كه رسول الله صلّى الله عليه و آله و سلّم از طرف حضرت حقّ عزّ و جلّ مقامى دارند كه از شفاعت رفيع‌تر و عالىتر است ؛ و آن مقام اذن مطلق است كه به سبب آن و بعد از آن شفاعت پيدا مىشود .\r\nو بنابراين ، آن حضرت شفيعِ شفيعان هستند ؛ همچنان كه در بحث شهادت گفتيم : شهيدِ شهيدان هستند .\r\n\r\nعلّت افضليّت حضرت رسول الله بر تمام مخلوقات\r\nبايد دانست كه مفاد آيه :  وَ ما أَرْسَلْناكَ إِلَّا رَحْمَةً لِلْعالَمِينَ  كه از آن استفادهء اشرفيّت و افضليّت حضرت خاتم النبيّين بر تمام مخلوقات مىشود ؛ غير از مفاد آيه وارده در سورهء جاثيه است :\r\n وَ لَقَدْ آتَيْنا بَنِي إِسْرائِيلَ الْكِتابَ وَ الْحُكْمَ وَ النُّبُوَّةَ وَ رَزَقْناهُمْ مِنَ الطَّيِّباتِ وَ فَضَّلْناهُمْ عَلَى الْعالَمِينَ  « 1 »\r\n« و به تحقيق كه ما به بنى اسرائيل ، كتاب و حكم و نبوّت را داديم ، و آنان را از طيّبات روزى داديم ، و آنان را بر عالمين تفضيل و برترى بخشيديم . »\r\nزيرا ظاهر اين آيه آنست كه خداوند به جمع آيات باهرات و براهين بيّنات چون كتاب و حكم و نبوّت كه همه را به آنها عطا كرده است ، تفضيل داده است و البتّه هم ، چنين است . و امّا تفضيل در مقام تقرّب بسوى خدا و درجهء تقوى و منزلت الهيّه از آن استفاده نمىشود ؛ و دليل اين مطلب آنست كه خداوند آنان را به كثيرى از عذاب‌هاى دنيويّه معذّب كرد و نقمت‌ها و سخطهاى خود را بر آنها\r\n\r\n\r\n","description":"","footnote":"\r\n( 1 ) آيه 16 ، از سورهء 45 : الجاثية\r\n","page_name":" 144 ","page_number":144},
  {"content":"\r\n\r\nنازل كرد و رِجْز را از آسمان بر آنها فرستاد .\r\nو علاوه معلوم است كه تفضيل امّت و جماعتى بر عالميان غير از تفضيل فرد واحدى بر عالميان هست ، بخصوص كه آن تفضيل و جهت مزيّت و برترى ، رحمت خاصّهء تامّهء الهيّه بوده باشد كه بين حضرت حقّ جلّ و عزّ و بين موجودات است .\r\nو آن رحمت خاصّهء عامّهء تامّهء كامله در بين خدا و موجودات ، در عين آنكه چيزى است ، چيزى نيست ؛ چيزيست از جهت آنكه رحمت مطلقهء حقّ است و ظهور أقرب و تجلّى اعظم است ، و چيزى نيست چون غير از موجودات است ، و اشياء به موجودات گفته مىشود . او آئينه و مرآت است ، او آيه و تجلّى است ، او معناى حرفى و فناء كلّى و اندكاك سِعى است .\r\nخداوند تبارك و تعالى هر چيزى را از اشياء عالم ، خود مىآفريند و با ذات اقدس خود خلقت مىكند و مبدأ و معاد و تدبير امور هر چيزى را خود به ذات خود مىكند ، ولى تمام اينها را با رحمت خود مىكند ، و رسول الله صلّى الله عليه و آله و سلّم رحمت خداست ، اين است كه ميگوئيم : او تجلّى اعظم و حجاب اقرب است ، پس او افضل است .\r\n\r\nشفاعت رسول الله از مقام محمود است\r\nو آيه شريفهء سورهء اسراء در اين باره نازل شده است :  وَ مِنَ اللَّيْلِ فَتَهَجَّدْ بِهِ نافِلَةً لَكَ عَسى أَنْ يَبْعَثَكَ رَبُّكَ مَقاماً مَحْمُوداً  « 1 » .\r\n\r\n\r\n","description":"","footnote":"\r\n( 1 ) آيه 79 ، از سورهء 17 : الإسراء\r\n","page_name":" 145 ","page_number":145},
  {"content":"\r\n\r\n« ( و اى رسول ما ) پاسى از شب را به بيدارى و شب‌زنده‌دارى بگزار كه اين تهجّد و نماز شب از خصائص تو است ، اميد است كه پروردگارت تو را به مقام محمود مبعوث گرداند ! »\r\nو چون در اين آيه  مَقاماً  در صورت مفعول است ؛ و بَعَثَ دو مفعول نمىگيرد ؛ لذا بايد بگوئيم كه بَعَثَ متضمّن معناى اقامت است ( از باب تضمين و إشراب ) بدين گونه كه : عَسَى رَبُّكَ أن يُقيمَكَ مَبْعوثًا مَقامًا مَحْمودًا .\r\nو اين اعطاء مقام محمود ، بطور مطلق و بدون قيد و شرط عنايت شده است ؛ يعنى خداوند به تو مقام محمود را از هر حامدى و نسبت به هر گونه حَمدى اعطاء كرده است ؛ يعنى هر گونه حمدى از هر حامدى به هر محمودى تعلّق گيرد ، آن حمد راجع به تو است و آن مقام محمود از آنِ تو است !\r\nو اين مقام ، مقامى است كه در آن تمام جمال و كمال وجود دارد ، و حمد مطلق و محموديّت مطلقه اقتضاء اين مقام را دارد ؛ و بنابراين هر جمالى و هر كمالى از آنجا مترشّح است و از آن مقام منيع ريشه و سرچشمه ميگيرد .\r\nو چون در قرآن كريم داريم كه :  الْحَمْدُ لِلَّهِ رَبِّ الْعالَمِينَ  « 1 »\r\n« تمام مراتب و درجات حمد و سپاس اختصاص به خداوند دارد ، كه او پرورندهء عالميان است . »\r\nو اختصاص هر حمدى از هر حامدى براى خود حضرت\r\n\r\n\r\n","description":"","footnote":"\r\n( 1 ) آيه 2 ، از سورهء 1 : الحمد\r\n","page_name":" 146 ","page_number":146},
  {"content":"\r\n\r\nخداوندى است ، بنابراين ، مقام محمود مقامى است كه واسطه است بين الله سُبحانَه و تَعالَى و بين مقام حمد . و على هذا حمد نيز مانند رحمت چيزى است و چيزى نيست ؛ چيزى است از جهت آنكه حمدِ مطلق است و ظهور اقرب ، و چيزى نيست ، چون غير از خارج و مقام اثنينيّت است و معناى حرفى و اندكاكى و فناءِ كلّى است و همان است كه آن را مقام وَلايت كُبرى گويند و تعبير نمايند .\r\nو همچنين آيه مباركه سورهء الضّحى بسيار روشن و صريح در افادهء اين حقيقت است :\r\n وَ لَسَوْفَ يُعْطِيكَ رَبُّكَ فَتَرْضى  . « 1 »\r\n« و حتماً پروردگار تو اى پيغمبر ! به تو عطا خواهد كرد در آيندهء نزديك ، پس راضى خواهى شد ! »\r\nچون اين گفتار نيز مطلق است ، و معلوم است كه عطيّهء مطلقهء حضرت حقّ سبحانه و تعالى همان رحمت مطلقه است .\r\nو بناءً على هذا ، مفاد اين آيه از جهت اطلاق و شمول و از جهت افادهء معناى فناءِ كلّى در ذات حضرت احديّت جلّ شأنُه ، همان مفاد دو آيه قريب الذّكر است ، يعنى آيه :  وَ ما أَرْسَلْناكَ إِلَّا رَحْمَةً لِلْعالَمِينَ  و آيه :  عَسى أَنْ يَبْعَثَكَ رَبُّكَ مَقاماً مَحْمُوداً  .\r\nو علاوه بر مفاد اين دو آيه ، داراى يك جهت خصوصيّتى نيز مىباشد كه همان معناى رِضى بوده باشد . و اين رضى ، پسنديدگى مطلق و من جميع الجهات است . و باز هم در اينجا نكته‌اى است كه\r\n\r\n\r\n","description":"","footnote":"\r\n( 1 ) آيه 5 ، از سورهء 93 : الضّحَى\r\n","page_name":" 147 ","page_number":147},
  {"content":"\r\n\r\nحَتَّى تَرْضَى ( تا اينكه راضى شوى ) نفرموده است ، چون عَطِيّهء خداوند به رسول الله - البتّه اين عطيّهء بالخصوص - تدريجى نيست و به تعاقب اعمال و كثرات و جزئيّات و به تواتر أمثال و اشباه و نظائر نيست ، بلكه دفعى است ؛ و لذا فَتَرْضَى فرموده است .\r\nو در اينجا نكات دقيق و مسائل عميق و لطيف عرفانى است ، كه براى سالكان راه حقّ و پويندگان صراط مستقيم كه صراط حقّ است به اميد رحمت خداوند روشن مىشود .\r\nو از آنچه ذكر شد ، اين بدست مىآيد كه علاوه بر آنكه مقام شفاعت كبرى از اختصاصات حضرت محمَّد بْن عَبدِ الله صلّى الله عليه و آله و سلّم است ، مقام إذن مطلَق در شفاعت كه از خود شفاعت دقيق‌تر و عالىتر است نيز از آن حضرت است ؛ صَلَّى اللهُ عَلَيْكَ يا رَسولَ اللهِ وَ عَلَى أهْلِ بَيْتِك .\r\nچون اين بحث دقيق و لطيف قرآنى معلوم شد و اين آيات مباركات دربارهء شفاعت كلّيّهء مطلقهء الهيّهء آن حضرت معلوم و مشخّص شد ، اينك وقت آن رسيده است كه به احاديث و روايات وارده در اين باب كه از حدّ استفاضه بيرون است نظرى افكنيم ؛ البتّه به قدر نمونه و مثال و از باب شاهد و تأييد .\r\n\r\nروايات وارده در شفاعت رسول الله صلّى الله عليه و آله و سلّم\r\nعلىّ بن إبراهيم قمّى در تفسير خود ، در ذيل آيه شريفهء :  وَ لا تَنْفَعُ الشَّفاعَةُ عِنْدَهُ إِلَّا لِمَنْ أَذِنَ لَهُ  گفته است كه : هيچيك از انبياء و فرستادگان خدا در روز قيامت شفاعت نمىكنند تا زمانى كه خداوند به آنها اذن در شفاعت را بدهد ، مگر رسول الله صلّى الله\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nعليه و آله و سلّم ؛ زيرا كه خداوند به او اذن شفاعت را قبل از روز قيامت داده است . و شفاعت براى او و براى امامان از اولاد او ثابت است ، و پس از آن براى پيغمبران عليهم السّلام .\r\nو گويد : روايت كرد براى من پدرم از ابن أبى عُمَير از معاوية بن عمّار از أبو العبّاس مكبّر كه او گفت : يكى از غلامان زوجهء حضرت سجّاد : علىّ بن الحسين وارد شد بر حضرت أبو جعفر ، كه نام آن غلام ، أبو أيمن بود .\r\nو گفت : اى أبا جعفر ! شما مردم را مىفريبيد و به غرور در مىآوريد و هى ميگوئيد : شَفَاعَةُ مُحَمَّدٍ ، شَفَاعَةُ مُحَمَّدٍ !\r\nحضرت امام محمّد باقر عليه السّلام در غضب شدند بطورى كه آثار غضب در سيمايشان مشهود شد ، و سپس گفتند :\r\nوَيْحَكَ يَا أَبَا أَيْمَنَ ! أَغَرَّكَ أَنْ عَفَّ بَطْنُكَ وَ فَرْجُكَ ؟ ! أَمَا لَوْ رَأَيْتَ أَفْزَاعَ الْقِيَامَةِ ، لَقَدِ احْتَجْتَ إلَى شَفَاعَةِ مُحَمَّدٍ !\r\nوَيْلَكَ ! فَهَلْ يَشْفَعُ إلَّا لِمَنْ وَجَبَتْ لَهُ النَّارُ ؟\r\n« واى بر تو اى أبو أيمن ! آيا همين قدر كه شكم خود و فرج خود را عفيف نگاه داشتى ، در غرور افتادى كه از شفاعت بى نيازى ! سوگند به خدا كه اگر هول‌ها و ترسناك‌هاى روز قيامت را ببينى ، هر آينه تو به شفاعت محمّد محتاج خواهى بود ! واى بر تو مگر او شفاعت مىكند ، غير كسانى را كه آتش بر آنها لازم شده است ؟ »\r\nو سپس گفتند : مَا مِنْ أَحَدٍ مِنَ الاوَّلِينَ وَ الآخِرِينَ إلَّا وَ هُوَ مُحْتَاجٌ إلَى شَفَاعَةِ مُحَمَّدٍ يَوْمَ الْقِيَمَةِ .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n« هيچيك از پيشينيان و هيچيك از پسينيان نيست ، مگر آنكه او نيازمند به شفاعت محمّد در روز قيامت است . »\r\nو پس از آن گفتند : إنَّ لِرَسُولِ اللهِ صَلَّى اللهُ عَلَيْهِ وَ ءَالِهِ الشَّفَاعَةَ فِى أُمَّتِهِ ، وَ لَنَا شَفَاعَةٌ فِى شِيعَتِنَا ، وَ لِشِيعَتِنَا شَفَاعَةٌ فِى أَهَالِيهِمْ . ثُمَّ قَالَ : وَ إنَّ لِلْمُؤْمِنِينَ لَشَفَاعَةٌ فِى مِثْلِ رَبِيعَةَ وَ مُضَرَ ؛ فَإنَّ الْمُؤْمِنَ لَيَشْفَعُ حَتَّى لِخَادِمِهِ ، يَقُولُ : يَا رَبِّ حَقِّ خِدْمَتِى كَانَ يَقِينِىَ الْحَرَّ وَ الْبَرْدَ « 1 »\r\n« رسول خدا اذن در شفاعت دارند در امّتشان ، و از براى ما شفاعت است در شيعيان ما ، و از براى شيعيان ما شفاعت است در اهالى خودشان . و از براى هر يك از مؤمنين شفاعت است به قدر تعداد افراد قبيلهء ربيعه و مُضَر ؛ مؤمن حقّ شفاعت دارد حتّى براى خدمتگزار خود ، ميگويد : اى پروردگار من اين خدمتگزار حقّ خدمت دارد و مرا از گرما و سرما حفظ ميكرد ! »\r\nو در « محاسن » صدر اين روايت را تا وَجَبَتْ لَهُ النَّارُ از ابن أبى عمير روايت كرده است . « 2 »\r\n\r\nعرصات قيامت و شفاعت رسول الله ؛ روايت خيثمهء جُعفى\r\nرسول الله و در « تفسير عيّاشى » در ذيل آيه  عَسى أَنْ يَبْعَثَكَ رَبُّكَ مَقاماً مَحْمُوداً  ، از خَيْثَمهء جُعفى روايت كرده است كه او گفت : « من و مفضّل بن عُمَر شبى را در خدمت\r\n\r\n\r\n","description":"","footnote":"\r\n( 1 ) « تفسير قمّى » ص 539\r\n( 2 ) « محاسن » برقى ، ج 1 ، ص 183\r\n","page_name":" 150 ","page_number":150},
  {"content":"\r\n\r\nحضرت جعفر بن محمّد عليهما السّلام بوديم و غير از ما كسى نبود .\r\nمُفضّل جعفى گفت : فدايت شوم ، حديثى براى ما نقل كن كه ما بدان شاد گرديم !\r\nحضرت فرمود : آرى ! چون روز قيامت شود ، حَشَرَ اللهُ الْخَلَائِقَ فِى صَعِيدٍ وَاحِدٍ حُفَاةً عُرَاةً غُرْلًا . « خداوند خلائق را در زمين هموارى محشور كند ، كه جملگى پا برهنه و عريان و ختنه نكرده هستند . »\r\nمن گفتم : فدايت شوم ، مراد از غُرْل ( غير مختونان ) چيست ؟ !\r\nحضرت فرمود : همچنان كه در ابتداء آفرينششان خلقت شده‌اند . و در آن بيابان هموار همگى وقوفشان بقدرى به طول مىانجامد كه از كثرت عرق كردن ، عرق آنها تا گردن و دهانشان را فرا ميگيرد و چون لِجام ، مانع از سخن گفتنشان مىشود . و ميگويند : اى كاش خداوند به حساب ما رسيدگى ميكرد و زودتر حكم ما را صادر مىنمود ، گرچه بسوى آتش باشد . چون از شدّت آن حالى كه دارند آتش را براى خود راحتى مىبينند .\r\nدر اين هنگام به نزد آدم مىآيند و ميگويند : تو پدر ما هستى ! و تو پيغمبر خدائى ! از پروردگارت بخواه كه گرچه بسوى آتش باشد حكم ما را بنمايد !\r\nآدم ميگويد : من چنين كسى نيستم ! چون پروردگار من مرا به دست خود آفريد و بر عرش خود جاى داد و فرشتگان را به سجدهء من در آورد و سپس به من امرى نمود و من آن را عصيان كردم ! و ليكن\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nمن شما را دلالت ميكنم بر فرزند صدّيق خودم كه در ميان قوم نهصد و پنجاه سال درنگ كرد و آنها را دعوت مىنمود ، و هر چه او را تكذيب ميكردند تصديقش به خداى متعال بيشتر مىشد و آن نوح است .\r\nخلائق به نزد نوح مىآيند و ميگويند : از پروردگارت بخواه كه گرچه بسوى آتش باشد حكم ما را صادر كند !\r\nنوح ميگويد : من چنين كسى نيستم ! من همان كسى هستم كه گفتم : پسر من از اهل من است ؛ و ليكن شما را رهبرى ميكنم بسوى كسى كه خداوند او را در دنيا خليل خود گردانيد ! به نزد ابراهيم برويد !\r\nخلائق به نزد ابراهيم ميروند ، او ميگويد : من چنين كسى نيستم ! من همان كسى هستم كه گفتم : إِنِّى سَقِيمٌ ، من مريض هستم ؛ و ليكن شما را راهنمائى ميكنم بر كسى كه خداوند با او سخن گفت سخن گفتنى ، و او موسى است .\r\nخلائق به نزد موسى مىآيند و از او درخواست مىكنند او به آنها ميگويد : من چنين كسى نيستم ؛ إنِّى قَتَلْتُ نَفْساً ، من كسى را كشته‌ام ! و ليكن من شما را دلالت مىنمايم بر كسى كه به اذن خدا جان مىآفريد ، و كور مادرزاد و مبتلى به مرض پيسى را به اذن خدا شفا مىبخشيد ، و او عيسى است .\r\nخلائق به نزد عيسى ميروند و او نيز ميگويد : من چنين كسى نيستم و ليكن شما را رهبرى ميكنم بر آن كسى كه شما را در دنيا به\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nمَقدم او بشارت دادم و او أحمد است .\r\n\r\nرجوع دادن پيغمبران مردم را به رسول الله در شفاعت\r\nسپس حضرت صادق عليه السّلام گفتند : مَا مِن نَبِىٍّ وُلِدَ مِنْ ءَادَمَ إلَى مُحَمَّدٍ صَلَوَاتُ اللهِ عَلَيْهِمْ إلَّا وَ هُمْ تَحْتَ لِوَآءِ مُحَمَّدٍ صَلَّى اللهُ عَلَيْهِ وَ ءَالِهِ .\r\n« هيچ پيامبرى از اولاد آدم بو البشر تا زمان محمّد صلوات الله عليهم نيست ، مگر آنكه همهء آنها در زير پرچم محمّد هستند . »\r\nمردم به نزد رسول خدا مىآيند و ميگويند : يَا مُحَمَّدُ ! از پروردگارت بخواه كه اگر هم شده است ما را به آتش بفرستد ، حكم ما را بنمايد !\r\nرسول الله ميگويند : آرى من چنين كسى هستم . و بسوى دارُ الرَّحْمَن كه بهشت عَدْن است و وسعتِ درِ آن به قدر فاصلهء مشرق تا مغرب است مىآيند و يكى از حلقه‌هاى دَرِ آن را حركت مىدهند .\r\nو گفته مىشود : اين چه كسى است ؟ - درحالىكه خداوند داناتر است به رسولش - رسول الله ميگويد : منم . گفته مىشود در را به روى او باز كنيد ! در را باز مىكنند .\r\nرسول الله مىگويند : چون نظرم به پروردگارم افتد ، چنان تعريف و تمجيدى از او نمايم كه هيچيك از كسانى كه قبل از من آمده‌اند چنين تمجيدى ننموده‌اند ، و هيچيك از كسانى كه بعد از من مىآيند نيز چنين بزرگداشت و تمجيدى نمىنمايند ؛ و پس از اين به حال سَجده مىافتم به روى خاك .\r\nخداوند ميفرمايد : ارْفَعْ رَأْسَكَ ! وَ قُلْ يُسْمَعْ قَوْلُكَ ! وَ اشْفَعْ\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nتُشَفَّعْ ! وَ سَلْ تُعْطَ .\r\n« سَرت را بردار ! و هر چه بخواهى بخواه كه گفتارت قبول است ! و شفاعت كن كه شفاعتت پذيرفته است ! و سؤال كن كه هر چه بخواهى به تو عنايت خواهد شد ! »\r\nو چون من سر از سَجده بردارم و نظرم به پروردگارم افتد ، چنان بزرگداشت و تمجيدى از او نمايم كه از مرتبهء اوّل بهتر و شايسته‌تر است ، و باز براى بار ديگر به سَجده بيفتم .\r\nخداوند مىفرمايد : سَرت را بردار ! و هر چه مىخواهى بخواه كه سُخَنت پذيرفته است ! و شفاعت كن كه شفاعتت قبول است !\r\nو سؤال كن كه به تو عنايت خواهد شد !\r\nو چون من سر از سجدهء دوّم بردارم و نظرم به پروردگارم افتد ، چنان تمجيدى بنمايم كه از مرتبهء اوّل و دوّم شايسته‌تر است ، و باز براى مرتبهء ديگر به سَجده بيفتم .\r\nخداوند ميفرمايد : سرت را بردار ! و هر چه ميخواهى بخواه كه گفتارت مقبول است ! و شفاعت كن كه شفاعتت پذيرفته است ! سؤال كن از هر چه بخواهى كه به تو داده خواهد شد !\r\nچون سر از سَجده بردارم ميگويم : بار پروردگارا در ميان بندگانت گرچه بسوى آتش هم شده است ، حُكمت را صادر بفرما !\r\nخداوند ميفرمايد : آرى اى مُحمَّد !\r\nو در اين حال ناقه اى را مىآورند كه خودش از ياقوت سرخ و زمامش از زبرجدِ سبز است ، و من سوار مىشوم و در مَقامِ محمود\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nمىآيم تا در آنجا قضاوت و حكم كنم ؛ مقام محمود ، تلّى است در برابر عرش خداوند كه تمامش از مُشك خوشبوست .\r\nو پس از اين ، إبراهيم را ميخوانند ، و او نيز بر روى چنين ناقه اى سوار مىشود و مىآيد تا در طرف راست رسول الله صلّى الله عليه و آله و سلّم وقوف مىكند .\r\nدر اين حال رسول خدا صلّى الله عليه و آله و سلّم دست خود را بلند كرد و بر كتف علىّ بن أبى طالب زد و فرمود : سوگند به خدا كه مثل همان ناقه را مىآورند ، و تو را بر آن سوار مىكنند ، پس مىآيى تا ميان من و ميان پدرت ابراهيم مىايستى ؛ و در اين حال يك منادى از جانب خداوند رحمن مىآيد و ميگويد : يَا مَعْشَرَ الْخَلَائِق ! آيا از عدل پروردگار شما اين نيست كه ولىّ هر قومى قرار دهد همان كسى را كه در دنيا ولىّ خود قرار ميداده اند ؟ !\r\nخلائق در پاسخ ميگويند : آرى ! [ و چه چيزى غير اين ، عدل مىباشد 
  ] .\r\nشيطانى كه جماعتى از مردم را گمراه كرد تا اينكه پنداشتند عيسى همان الله است و پسر الله است ، مىايستد و تمام آن جماعت به دنبال او حركت مىكنند تا به آتش بروند .\r\nو شيطانى كه جمعيّتى را از مردم گمراه نمود تا اينكه پنداشتند عُزَيْر همان پسر خداست ، مىايستد و تمام آن جمعيّت به دنبال او به آتش ميروند .\r\nو هر شيطانى كه جماعتى از مردم را گمراه نموده بود مىايستد\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nو همه در دنبال او به آتش ميروند .\r\nهمه و همه بسوى آتش ميروند و فقط اين امّت ( امّت رسول الله ) باقى مىماند .\r\nدر اين هنگام منادى از جانب خداوند مىآيد و ميگويد : يَا مَعْشَرَ الْخَلَائِق ! آيا از عدل پروردگار شما نيست كه بر هر طائفه و دسته اى ولايت دهد همان كسى را كه در دنيا ولايت او را به عهده گرفته بودند ! ؟\r\nخلائق از اين امّت ميگويند : آرى !\r\nشيطانى مىايستد ، و هر كس كه در اين دنيا از او پيروى ميكرده است ، به دنبال اوست .\r\nو شيطانى ديگر مىايستد ، و هر كه در اين دنيا از او پيروى ميكرده است ، به دنبال اوست .\r\nو پس از آن شيطان سوّم مىايستد ، و هر كه در اين دنيا از او پيروى ميكرده است ، به دنبال او ميرود .\r\nو سپس معاويه مىايستد ، و به دنبال او پيروان و متابعان او ميروند .\r\nو علىّ بن أبى طالب مىايستد ، و به دنبال او مواليان و پيروان او ميروند .\r\nو پس از آن يزيد بن معاويه مىايستد ، و به دنبال او پيروان او ميروند .\r\nو حسن مىايستد ، و به دنبال او پيروان او ميروند .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nحسين مىايستد ، و به دنبال او پيروان او ميروند .\r\nو سپس مَرْوان بن حَكَم مىايستد ، و عبد المَلك بن مروان مىايستد ، و به دنبال آن دو نفر ، پيروانشان ميروند .\r\nو پس از آن علىّ بن الحسين مىايستد ، و به دنبال او پيروان او ميروند .\r\nو سپس وليد بن عبد المَلك مىايستد ، و به دنبال او پيروان او ميروند .\r\nو محمّد بن علىّ مىايستد ، و به دنبال او پيروان او ميروند .\r\nو پس از آن من مىايستم ، و به دنبال من پيروان من ميروند .\r\nو گويا چنين مىبينم كه شما دو نفر ( خيثمهء جعْفى و مُفضّل بن عمر جعْفى ) با من هستيد !\r\nسپس ما را مىآورند ، پس بر عرش پروردگارمان مىنشينيم ، و نامه‌هاى اعمال آورده و ( در برابر ما ) قرار داده مىشود ، پس ما عليه دشمنانمان شهادت مىدهيم و براى شيعيان مُرْهِق خود شفاعت مىنمائيم ! « 1 »\r\nعرض كردم : فدايت شوم ! منظور شما از شيعيان مرهق چه كسانى هستند ! ؟\r\n\r\n\r\n","description":"","footnote":"\r\n( 1 ) اين عبارت در نسخهء « بحار » ( طبع حروفى ، ج 8 ، ص 47 ) بدين صورت وارد است : سپس ما را مىآورند ، پس پروردگار ما بر عرش قرار ميگيرد ، و نامه‌هاى اعمال را مىآورند ، و ما بدانها مراجعه مىكنيم و عليه دشمنانمان - إلخ . ( م )\r\n","page_name":" 157 ","page_number":157},
  {"content":"\r\n\r\nحضرت فرمودند : شيعيان گناهكار ؛ امّا آن افراد از شيعيانى كه تقوى پيشه ساخته‌اند ، خداوند آنان را به نجاح و رستگارى خودشان ، نجات ميدهد و هيچگونه بدى و ملالى آنها را مَسّ نمىكند و محزون و اندوهگين نمىشوند .\r\nخيثمه گفت : در اين وقت يكى از كنيزان حضرت آمد و گفت : فلان قُرَشى آمده است و در درب خانه است ، حضرت فرمود : اذن بدهيد بيايد ، و به ما فرمود : ساكت باشيد ! » « 1 »\r\n\r\nروايت زُرعة دربارهء شفاعت رسول الله صلّى الله عليه و آله و سلّم\r\nو علىّ بن إبراهيم قمّى در تفسير خود ، در ذيل همين آيه شريفه روايت كرده است از پدرش از حسن بن محبوب از زُرعة از سَماعة از حضرت امام جعفر صادق عليه السّلام ، كه چون از ايشان دربارهء شفاعت رسول الله صلّى الله عليه و آله و سلّم در روز قيامت پرسيدم ، در پاسخ گفتند :\r\nيُلْجِمُ النَّاسَ يَوْمَ الْقِيَمَةِ الْعَرَقُ فَيَقُولُونَ : انْطَلِقُوا بِنَا إلَى ءَادَمَ لِيَشْفَعَ لَنَا عِنْدَ رَبِّهِ ، فَيَنْطَلِقُونَ إلَى ءَادَمَ فَيَقُولُونَ : يَا ءَادَمُ ! اشْفَعْ لَنَا عِنْدَ رَبِّكَ !\r\nفَيَقُولُ : إنَّ لِى ذَنْبًا وَ خَطيئَةً فَعَلَيْكُمْ بِنُوحٍ .\r\nفَيَأْتُونَ نُوحًا فَيَرُدُّهُمْ إلَى مَنْ يَلِيهِ وَ يَرُدُّهُمْ كُلُّ نَبِىٍّ إلَى مَنْ يَلِيهِ حَتَّى يَنْتَهُوا إلَى عِيسَى ، فَيَقُولُ : عَلَيْكُمْ بِمُحَمَّدٍ رَسُولِ اللهِ !\r\nفَيَعْرِضُونَ أَنْفُسَهُمْ عَلَيْهِ وَ يَسْأَلُونَهُ ، فَيَقُولُ : انْطَلِقُوا ! فَيَنْطَلِقُ بِهِمْ إلَى بَابِ الْجَنَّةِ ، وَ يَسْتَقْبِلُ بَابَ الرَّحْمَنِ وَ يَخِرُّ سَاجِداً\r\n\r\n\r\n","description":"","footnote":"\r\n( 1 ) « تفسير عيّاشى » ج 2 ، ص 310 تا ص 313\r\n","page_name":" 158 ","page_number":158},
  {"content":"\r\n\r\nفَيَمْكُثُ مَا شَاءَ اللهُ .\r\nفَيَقُولُ اللهُ : ارْفَعْ رَأْسَكَ ! وَ اشْفَعْ تُشَفَّعْ ! وَ سَلْ تُعْطَ ذَلِكَ ! وَ هُوَ قَوْلُهُ :  عَسى أَنْ يَبْعَثَكَ رَبُّكَ مَقاماً مَحْمُوداً .  « 1 »\r\n« از شدّت روز قيامت ، مردم تا به گردن در عرق خود فرو ميروند و عرق چون لگامى كه بر دهان آنها زده شود ، مانع از تكلّمشان ميگردد ؛ و با يكديگر ميگويند : ما را به نزد آدم ببريد تا از ما نزد پروردگارش شفاعت كند .\r\nچون به نزد آدم مىآيند ، ميگويند : اى آدم از ما نزد پروردگارت شفاعت كن !\r\nآدم ميگويد : من خود خطيئه و گناهى دارم ! بر شما باد به نوح . چون به نزد نوح بيايند ، نوح آنها را به پيامبر بعدى خود حواله ميدهد ، و همچنين هر پيامبرى به پيامبر بعدى خود ارجاع ميدهد تا آنكه منتهى به عيسى مىشوند .\r\nعيسى ميگويد : بر شما باد به مُحمَّد رَسول الله . و آنها خود را به او عرضه ميدارند و از او تقاضا مىكنند ، او ميگويد : به راه افتيد !\r\nو خود آنها را تا درِ بهشت مىآورد ، و در مقابل بابُ الرَّحْمَن مىايستد و به زمين به حال سجود مىافتد و به قدرى كه خداوند اراده كرده است در حال سجده مىماند .\r\nدر اين وقت خداوند عزّ و جلّ ميگويد : سرت را بلند كن ! و\r\n\r\n\r\n","description":"","footnote":"\r\n( 1 ) « تفسير قمّى » طبع سنگى ، ص 387 ؛ و از طبع حروفى نجف ، ج 2 ، ص 25\r\n","page_name":" 159 ","page_number":159},
  {"content":"\r\n\r\nشفاعت كن كه شفاعتت مقبول است ، و سؤال كن كه هر چه بخواهى به تو داده مىشود ! و اينست مُفاد گفتار خداوند : اميد است كه پروردگارت به اقامت در مقام محمود ترا برانگيزد . »\r\nعرض شد كه روايات وارده از شيعه و عامّه در تفسير آيه :  عَسى أَنْ يَبْعَثَكَ رَبُّكَ مَقاماً مَحْمُوداً  به مقام شفاعت بسيار است ؛ و ما در مجلس 60 از همين دوره ، روايتى كه بسيار قريب المضمون به همين روايت زرعة از سَماعة بود ، از « مستدرك » حاكم ، از أبو هريره و حُذَيْفهء يَمانى آورديم .\r\nو نيز علىّ بن إبراهيم در تفسيرش به دنبال اين حديث ، يك حديث ديگر از پدرش از محمّد بن أبى عُمَيْر از معاوية و هشام ، از حضرت صادق عليه السّلام آورده است كه :\r\nقَالَ : قَالَ رَسُولُ اللهِ صَلَّى اللهُ عَلَيْهِ وَ ءَالِهِ : لَوْ قُمْتُ الْمَقَامَ الْمَحْمُودَ لَشَفَعْتُ فِى أَبِى وَ أُمِّى وَ عَمِّى وَ أَخٍ كَانَ لِى فِى الْجَاهِلِيَّة « 1 »\r\n« رسول الله صلّى الله عليه و آله گفتند : اگر من در مقام محمود قرار بگيرم ، هر آينه دربارهء پدرم و مادرم و عمويم شفاعت ميكنم و دربارهء برادرى كه در جاهليّت براى من بود شفاعت ميكنم . »\r\nو همين مضمون از روايت را از محمّد بن حكيم از حضرت صادق عليه السّلام در « تفسير عيّاشى » آورده است . « 2 »\r\n\r\n\r\n","description":"","footnote":"\r\n( 1 ) « تفسير قمّى » طبع سنگى ، ص 387 ؛ و از طبع حروفى نجف ، ج 2 ، ص 25\r\n( 2 ) « تفسير عيّاشى » ج 2 ، ص 313\r\n","page_name":" 160 ","page_number":160},
  {"content":"\r\n\r\nو از صفوان از حضرت صادق عليه السّلام آورده است كه :\r\nقَالَ : قَالَ رَسُولُ اللهِ صَلَّى اللهُ عَلَيْهِ وَ ءَالِهِ : إنِّى أَسْتَوْهِبُ مِنْ رَبِّى أَرْبَعَةً : ءَامِنَةَ بِنْتَ وَهَبٍ ، وَ عَبْدَ اللهِ بْنَ عَبْدِ الْمُطَّلِبِ ، وَ أَبَا طَالِبٍ ، وَ رَجُلًا جَرَتْ بَيْنِى وَ بَيْنَهُ أُخُوَّةٌ وَ طَلَبَ إلَىَّ أَنْ أَطْلُبَ إلَى رَبِّى أَنْ يَهَبَهُ لِى « 1 » .\r\n« رسول خدا صلّى الله عليه و آله فرمود : من از پروردگارم ميخواهم كه چهار نفر را ببخشد : آمنه دختر وهب ، و عبد الله پسر عبد المطلّب ، و أبو طالب ، و مردى كه روابط برادرى بين من و او بود و از من خواست كه من از پروردگار خود بخواهم كه او را به من ببخشد . »\r\nو در « تفسير عيّاشى » نظير روايتى را كه از خَيْثَمه راجع به احالهء هر يك از پيامبران به ديگرى تا برسد به رسول الله ، نقل كرديم ، دو روايت ديگر : اوّل از عيص بن قاسم از حضرت صادق عليه السّلام ، « 2 » و دوّم از سَماعة بن مِهران از حضرت موسى بن جعفر عليه السّلام ، « 3 » روايت مىكند .\r\nو تمام اين رواياتى را كه از « تفسير عيّاشى » آورديم ، در « تفسير برهان » روايت مىكند . « 4 »\r\nو از « تفسير فرات بن إِبراهيم » از محمّد بن قاسم بن عُبيد ، مُعَنعَناً از بِشر بن شُرَيح بصرى روايت مىكند كه :\r\n\r\n\r\n","description":"","footnote":"\r\n( 1 ) همان مصدر ، ص 314\r\n( 2 ) همان مصدر ، ص 313 و ص 315\r\n( 3 ) همان\r\n( 4 ) « تفسير برهان » طبع حروفى ، ج 2 ، ص 439 و 440\r\n","page_name":" 161 ","page_number":161},
  {"content":"\r\n\r\nقَالَ : قُلْتُ لِمُحَمَّدِ بْنِ عَلِىٍّ عَلَيْهِمَا السَّلَامُ : أَيَّةُ ءَايَةٍ فِى كِتَابِ اللهِ أَرْجَى ؟ ! قَالَ : مَا يَقُولُ فِيهَا قَوْمُكَ ؟ ! قَالَ : قُلْتُ : يَقُولُونَ :  يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ  . قَالَ : لَكِنَّا أَهْلَ الْبَيْتِ لَا نَقُولُ ذَلِكَ !\r\nقَالَ : قُلْتُ : فَأَىُّ شَىْءٍ تَقُولُونَ فِيهَا ؟\r\nقَالَ : نَقُولُ :  وَ لَسَوْفَ يُعْطِيكَ رَبُّكَ فَتَرْضى  ؛ الشَّفَاعَةُ ، وَ اللهِ الشَّفَاعَةُ ، وَ اللهِ الشَّفَاعَة « 1 »\r\n« بِشْر بن شريح بَصرى گويد : به حضرت امام محمّد باقر عليه السّلام گفتم : كداميك از آيات در كتاب خدا نزد شما اميدبخش‌تر است ؟ ! حضرت گفتند : قوم شما در اين مسأله چه ميگويند ؟ !\r\nمن گفتم : ميگويند اين آيه كه : اى بندگان من كه بر جانهاى خود اسراف ورزيده‌ايد ، از رحمت خدا نااميد نباشيد كه خداوند جميع گناهان را مىآمرزد .\r\nحضرت گفتند : امّا ما اهل بيت اين را نمىگوئيم . من گفتم : پس شما در اين امر چه ميگوئيد ؟ !\r\nحضرت گفتند : اين آيه كه : و هر آينه به زودى خداوند به تو اى پيامبر آن‌قدر مىبخشد ، و تو راضى خواهى شد .\r\nشفاعت است ، و الله شفاعت است . و الله شفاعت است » .\r\n\r\nنيازمندى همهء پيغمبران به شفاعت رسول الله\r\nراجع به مقامات و درجات حضرت رسول الله محمّد صلّى الله\r\n\r\n\r\n","description":"","footnote":"\r\n( 1 ) « بحار الانوار » طبع حروفى ، ج 8 ، ص 57\r\n","page_name":" 162 ","page_number":162},
  {"content":"\r\n\r\nعليه و آله و سلّم ، و شفاعت ايشان ، و توسّل و نياز جميع پيغمبران به ايشان ، از آدم و نوح و إبراهيم و موسى و عيسى عليهم السّلام ، چه در دنيا و چه در آخرت ، روايات بسيار وارد است . و از آيات و روايات استفاده مىشود كه آن حضرت داراى درجه اى از قرب و منزلت هستند كه جميع خلائق حتّى انبياء و اولياء در سير و سلوك إلى الله و رفع موانع و مشكلات طريق ، و در شفاعت دنيوى و اخروى ، و تكوينى و تشريعى به حضرتش نيازمند هستند .\r\nو انبياء أُولوا العزم كه صاحب شريعت و كتابند به آن حضرت متوسّل مىشدند و خداوند را به آن حضرت سوگند ميدادند و ايشان را شفيع قرار ميداده‌اند - خود و اهل بيت ايشان را تا خداوند به بركت آنها بر آنان رحمت ميفرستاد .\r\n\r\nإنجيل بَرنابا و شفاعت مطلقهء رسول الله صلّى الله عليه و آله و سلّم\r\nدر انجيل برنابا كه متقن‌ترين اناجيل است « 1 » علاوه بر آنكه در مواضع عديده ، بشارت به مقدم و نبوّت حضرت محمّد رسول الله داده است ، در دو جاى از آن صريحاً مقام شفاعت آن حضرت را در روز بازپسين\r\n\r\n\r\n","description":"","footnote":"\r\n( 1 ) انجيل برنابا در سنهء 1709 مسيحى توسّط يكى از مستشارهاى پادشاه پروس به نام كريمر كه در آمستردام اقامت داشت ، كشف شد . اصل اين نسخه به زبان و خطّ ايطاليائى بوده و بسيار كهنه و قديمى است ، و غير از نسخهء ايطاليائى ، نسخه اسپانيائيى كه از روى آن نوشته شده است و آن نيز بسيار قديمى است به دست آمده است .\r\n","page_name":" 163 ","page_number":163},
  {"content":"\r\n\r\nو نياز جميع پيامبران و خلائق را به معاونت و شفاعت و رحمت آن حضرت ذكر مىكند :\r\nاوّل : در فصل پنجاه و چهارم يعنى سورهء قيامت مطالبى گويد تا ميرسد به آيه 7 :\r\n« 7 - آنگاه خداى زنده كند ، پس از آن باقى پيغمبران خود را كه زود باشد بيايند همهء ايشان پيروى كنان به آدم .\r\n8 - پس دست رسول الله را ببوسند ، و خودشان را قرار دهند در سايهء نگاهبانى او .\r\n9 - آنگاه خداى زنده كند باقى پاكان را كه فرياد ميزنند به ياد آر ما\r\n\r\n\r\n","description":"","footnote":"\r\nنسخهء ايطاليائى را به زبان انگليسى ترجمه كرده‌اند و اسم اين انجيل به عبارت انگليسى چنين است :\r\n True Gos Pel of Jesus Called Christ \r\nيعنى انجيل راست عيسى مسمّى به مسيح .\r\nو در 15 مارس سنهء 1908 ميلادى دكتر خليل سعادت آن را به عربى ترجمه كرده ؛ و در شهر ربيع الاوّل سنهء 1341 هجرى قمرى ترجمهء آن از انگليسى به فارسى توسّط مرحوم سردار حيدر قلى كابلى پايان يافت . و در 1311 هجرى شمسى مطابق با 1350 هجرى قمرى در مطبعهء سعادت كرمانشاه به طبع رسيد .\r\nبارى ، چون اين انجيل با آيات قرآن دربارهء بشارت حضرت عيسى به قدوم حضرت محمّد عليهما الصّلاة و السّلام مطابقت دارد و از بهترين اناجيل است ، بر خلاف اناجيل اربعه ( لوقا ، متّى ، يوحنّا ، مرقس ) ظهور آن در اروپا و در كليساهاى انگلستان غوغا و هياهوئى بر پا كرد و چون تصديق به آن مساوق با تصديق به خاتَميّت رسول الله بود ، نخواستند آن را بپذيرند و لذا آن را رسمى نشمردند .\r\n","page_name":" 164 ","page_number":164},
  {"content":"\r\n\r\nرا اى محمّد !\r\n10 - پس بجنبش آيد مهربانى در رسول الله از فرياد ايشان .\r\n11 - و نظر مىنمايد در آنچه او را بايد كرد ترسان از براى خلاص ايشان .\r\n12 - آنگاه زنده كند خداى پس از آن هر مخلوقى را ، پس ميگردد بسوى هستى نخستين خود .\r\n13 - و زود باشد كه علاوه از براى هر يك نيروى نطق باشد .\r\n14 - آنگاه خداى زنده كند انداخته شده گانرا همهء آنان كه وقت برخاستن ايشان سائر خلق خداى ميترسند ، به سبب زشتى ديدار ايشان .\r\n15 - و فرياد مىكنند اى پروردگار خداى ما ! وامگذار ما را از رحمت خود !\r\n16 - و پس از اين خداى برخيزاند شيطان را كه زود باشد هر آفريده در وقت نگريستن بسوى او مثل مرده شود از ترسيدن ، از هيئت ديدار هولناك او .\r\n17 - آنگاه يَسوع « 1 » فرمود : اميدوار به خداى هستم كه نبينم اين هول را در آن روز .\r\n18 - بدرستى كه رسول الله تنها از اين ديدارها نمىهراسد ؛ زيرا كه نمىترسد مگر از خداى تنها . »\r\nو پس از چند آيه ديگر در فصل پنجاه و پنجم كه آن نيز سورهء\r\n\r\n\r\n","description":"","footnote":"\r\n( 1 ) يسوع نام عيسى بن مريم است .\r\n","page_name":" 165 ","page_number":165},
  {"content":"\r\n\r\nقيامت است گويد :\r\n« 1 - پس رسول الله ميرود تا جمع نمايد همهء پيغمبران را كه با آنها سخن كند زارى كنان بسوى ايشان ، كه با او بروند تا زارى كنند بسوى خداى از براى مؤمنان .\r\n2 - پس هر يك از ترس عذر آورند .\r\n3 - و به زندگى خداى سوگند ، بدرستى كه من خودم هم نخواهم رفت آنجا ، زيرا كه من معرفت دارم به آنچه معرفت دارم .\r\n4 - و وقتىكه خداى اين ببيند يادآورى كند رسول خود را كه چگونه او آفريده است همه چيزها را براى محبّت او .\r\n5 - پس ترس او بر طرف شود و بسوى عرش پا پيش نهد ، با محبّت و احترام و فرشتگان بسرايند كه خجسته باد نام پاك تو اى خداى خداى ما !\r\n7 - و چون به نزديكى عرش شود بگشايد خداى براى رسول خود [ دروازه را 
  ] مانند خليلى براى خليل خود بعد از آنكه مدّت مديد همديگر را نديده باشند .\r\n8 - و رسول الله نخست آغاز كند در سخن ، پس بگويد بدرستى كه من عبادت تو ميكنم و دوستى تو مىورزم اى خداى من !\r\n9 - و شكر تو ميگويم به تمام دل و روان خود !\r\n10 - زيرا كه تو خواستى پس مرا آفريدى تا بندهء تو باشم !\r\n11 - و هر چيزى را از براى محبّت من آفريدى تا از براى هر چيزى و در هر چيزى و برتر از هر چيزى دوستى تو ورزم !\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n12 - پس بايد همهء آفريدگان تو حمد تو گويند اى خداى من !\r\n13 - آن هنگام همهء آفريدگان خداى بگويند شكر تو ميگوئيم اى پروردگار و خجسته باد نام پاك تو !\r\n14 - حقّ ميگويم به شما ، بدرستى كه شياطين و انداخته‌شدگان با شيطان آن هنگام ميگريند ، حتّى اينكه هر آينه از آب چشم يكى از ايشان روان شود بيشتر از آنچه در اردن است .\r\n15 - و با وجود اين پس نمىبينند خداى را .\r\n16 - و خداى با رسول خود سخن نموده بفرمايد : مرحبا به تو اى بندهء امين من !\r\n17 - پس طلب كن هر چه ميخواهى كه به هر چيزى خواهى رسيد !\r\n18 - پس رسول الله جواب دهد : اى پروردگار من ! ياد كن كه چون مرا آفريدى ، فرمودى بدرستى كه تو اراده نموده اى كه بيافرينى جهان را و بهشت را و فرشتگان را و مردم را ، از روى محبّت به من تا تمجيد نمايند ترا به خود من بندهء تو !\r\n19 - از اين روى زارى ميكنم بسوى تو اى پروردگار خداى مهربان دادگر كه به يادآورى وعدهء خويش را به بنده‌ات !\r\n20 - پس خداى جواب دهد مانند خليلى كه با خليل خود شوخى كند و ميفرمايد اى خليل من محمّد ! آيا گواهان دارى براى اين ! ؟\r\n21 - پس با احترام بگويد : آرى اى پروردگار من !\r\n22 - پس خداى بفرمايد اى جبرئيل برو و ايشان را بخوان !\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n23 - پس جبرئيل بسوى رسول الله بيايد و بگويد : گواهان تو اى آقا كيانند ؟ !\r\n24 - پس رسول الله جواب دهد : ايشان آدم و إبراهيم و إسمعيل و موسى و داود و يَسوع پسر مريم هستند .\r\n25 - پس فرشته باز شود و ندا كند گواهان مذكور را كه حاضر خواهند شد آنجا ترسان .\r\n26 - پس حاضر شوند خداى به ايشان بفرمايد : آيا به ياد داريد آنچه را رسول من ثابت نموده ؟\r\n27 - پس جواب دهند : چيست اى پروردگار ؟ !\r\n28 - پس خداى بفرمايد : اينكه هر چيزى را از روى محبّت به او آفريده‌ام تا همهء آفريدگان مرا به او حمد گويند .\r\n29 - پس هر يك از ايشان جواب دهند ما سه گواه داريم كه افضل از مايند اى پروردگار !\r\n30 - پس خداى جواب دهد كه آن سه گواه كيانند ؟ !\r\n31 - پس موسى گويد : نخست كتابى است كه مرا عطا فرمودى ، و داود گويد : دوّم كتابى است كه مرا عطا فرمودى .\r\n32 - و آنكه با شما سخن ميدارد گويد : اى پروردگار بدرستى كه تمام جهان را شيطان اغرا نمود پس گفت : بدرستى كه من پسر و شريك توام !\r\n33 - و ليكن كتابى كه مرا عطا فرمودى گفته كه حقّاً بدرستى كه من بندهء توام !\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n34 - و همان كتاب اعتراف دارد به ما آنچه رسول تو او را ثابت كرده !\r\n35 - پس آن هنگام رسول الله به سخن درآيد و بگويد : اين چنين ميگويد كتابى كه مرا عطا فرمودى اى پروردگار !\r\n36 - پس وقتىكه رسول الله اين بگويد ، خداى به سخن درآمده بفرمايد بدرستى كه آنچه حالا كردم جز اين نيست كه ازاين‌رو كردم تا هر كسى اندازهء محبّت مرا با تو بداند .\r\n37 - و پس از آنكه چنين سخن كند ، عطا كند خداى رسول خود را كتابى كه در آن نام‌هاى همهء برگزيدگان خدا نوشته شده باشد .\r\n38 - از اين روى هر مخلوقى به سجده در آمده بگويد : تو راست تنها اى خداى مَجْد و إكرام ؛ زيرا كه ما را به رسول خود بخشيدى . « 1 » »\r\nدوّم : در فصل صد و سى و ششم ، آياتى را ذكر كرده تا آنكه ميرسد به آيه 8 :\r\n« 8 - مگر اينكه آنچه در او حرفى نيست آنكه پاكان و پيغمبران خدا همانا كه آنجا روند تا مشاهده نمايند نه اينكه عقابى بكشند .\r\n9 - امّا نيكان پس رنجى نكشند جز خوف .\r\n10 - و چه گويم به شما مىفهمانم كه حتّى رسول الله آنجا ميرود تا عدل خدا را مشاهده نمايد .\r\n11 - پس آن‌وقت دوزخ بواسطهء حضور او لرزان شود .\r\n12 - و چونكه او صاحب جسدِ بشرى است ، عقاب از هر\r\n\r\n\r\n","description":"","footnote":"\r\n( 1 ) - « انجيل برنابا » ترجمهء حيدر قلى خان كابلى ، از ص 125 تا ص 128\r\n","page_name":" 169 ","page_number":169},
  {"content":"\r\n\r\nصاحب جسد بشرى كه بر ايشان عقاب محتوم شده برداشته مىشود ، پس بى رنج كشيدن عقاب مىماند در مدّت اقامة رسول الله براى مشاهدهء دوزخ .\r\n13 - و ليكن او در آنجا جز چشم بهم زدنى اقامه نخواهد فرمود .\r\n14 - و همانا كه اين را خداى براى آن كند كه هر مخلوقى بداند كه او از رسول الله سودى برده .\r\n15 - و چون در آنجا رود شياطين به ولوله افتند ، و ميخواهند پنهان شوند زير آتش افروخته و يكى به ديگرى گويد : بگريزيد ، بگريزيد ، زيرا كه همانا دشمن ما محمّد آمد .\r\n16 - پس چون شيطان بشنود آن را ، سيلى به روى خود با دو كف دست خود مىزند ، و ناله كنان ميگويد : همانا كه تو به رغم من از من شريف‌ترى ، و همانا كه از روى ظلم اين كرده شد !\r\n17 - امّا آنچه مختصّ است به مؤمنانى كه هفتاد و دو درجه دارند ، با خداوندان دو درجهء ديگر كه ايمان دارند بدون أعمال صالحه ، چونكه فرقهء اوّل بر اعمال صالحه محزون بودند و فرقهء ديگر مسرور بودند به شرّ ، پس همگى هفتاد هزار سال در دوزخ مكث خواهند كرد .\r\n18 - و پس از اين سالها ، جبرئيل فرشته به دوزخ مىآيد و مىشنود كه ايشان ميگويند : اى محمّد ! كجا شد وعدهء تو به ما كه هر كه بر آئين تو باشد جاويدان در دوزخ نماند ؟ !\r\n19 - پس فرشتهء خدا آن‌وقت به بهشت بر گردد ، و پس از آنكه\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nنزديك رسول الله شود با احترام آنچه شنيده بر او بخواند .\r\n20 - پس آن‌وقت پيغمبر با خدا تكلّم فرموده ميگويد : اى پروردگار من و خداى من ، وعدهء خود را به من بنده‌ات ياد بيار كه كسانى كه آئين مرا بپذيرند ، جاويدان در دوزخ نمانند !\r\n21 - پس خدا در جواب ميفرمايد كه : اى خليل من طلب كن آنچه ميخواهى كه من به تو آنچه بخواهى مىدهم .\r\n\r\nفصل صد و سى و هفتم :\r\n1 - پس آن‌وقت رسول الله عرض مىكند : اى پروردگار من كسانى از مؤمنان يافت مىشوند كه هفتاد هزار سال در دوزخ مكث كرده اند !\r\n2 - كجاست رحمت تو اى پروردگار من !\r\n3 - من همانا بسوى تو زارى ميكنم كه ايشان را از اين عقوبات تلخ آزاد نمائى .\r\n4 - پس آن‌وقت خدا چهار فرشتهء مقرّب خدا را امر ميفرمايد كه به دوزخ رفته و هر كه را بر آئين پيغمبر اوست بيرون آورده و سوى بهشت او را رهبرى كنند .\r\n5 - و آن است كه آن را خواهند كرد .\r\n6 - و از فوائد آئين رسول الله اين مىشود كه هر كس به او ايمان آورده باشد ، به بهشت خواهد رفت ، بعد از عقوبتى كه از آن سخن راندم ؛ حتّى اينكه اگرچه عمل صالحى هم نكرده باشد ، زيرا كه او بر آئين او مرده . « 1 » »\r\n\r\n\r\n","description":"","footnote":"\r\n( 1 ) - « انجيل برنابا » ترجمهء حيدر قلى خان كابلى ، از ص 243 تا ص 245\r\n","page_name":" 171 ","page_number":171},
  {"content":"\r\n\r\nبارى ، چون مطالب انجيل برنابا در شفاعت رسول الله صلّى الله عليه و آله و سلّم به نحو مبسوطى همان مفاد آيه كريمهء قرآنيّه و روايات واردهء ما از طريق أهل بيت و از طريق عامّه بود ، لذا گرچه قدرى مفصّل شد آن را در اينجا ذكر كرديم تا با ملاحظهء آن ، درجات و مقامات رسول الله در نزد خداى متعال روشن شود ، و نياز جميع پيامبران به آن حضرت مشهود گردد . و الحَمدُ لِلَّهِ وَحْدَه .\r\nآرى جائى كه رسول الله ، واسطه در خلقت عالم تكوين و سبب براى پيدايش موجودات جهان تجرّد و مادّه و نشأهء ملك و ملكوت باشد ، چه جاى شگفت است كه حائز مقام شفاعت در عالم شرع و شريعت و موجب ارتقاء مقام و علوّ مرتبت ابرار و نيكان و باعث غفران و آمرزش اشرار و تيره بختان بوده باشد ! ؟\r\n\r\nرسول الله حائز وساطت در تكوين و شفاعت در تشريع‌اند\r\n\r\nروايات عامّه راجع به مقام شفاعت رسول الله\r\nروايات وارده از طريق شيعه مبنى بر اينكه امامان عليهم السّلام و وجود اقدس رسول الله صلّى الله عليه و آله و سلّم و حضرت صدّيقهء كبرى فاطمهء زهرا سلام الله عليها در عالم معنى و نفس مجرّدهء خود ، حجاب اقرب حضرت خداوند جلّ شأنه و واسطهء فيض و افاضهء رحمت بر عالم وجود مىباشند ، بسيار است ؛ و ما در مجلّدات « امام‌شناسى » از دورهء علوم و معارف اسلام بعضى از آنها را ذكر كرده‌ايم ، و در اينجا بالمناسبهء برخى از رواياتى را كه از طريق عامّه وارد شده است و علّامه شيخ عبد الحسين امينى در « الغدير » به مناسبت قصيدهء غديريّهء قاضى نظام الدّين « 1 » آورده است ذكر مىكنيم :\r\n\r\n\r\n","description":"","footnote":"\r\n( 1 ) قاضى نظام الدّين متوفّى در سنهء 678 هجرى قمرى است .\r\n","page_name":" 172 ","page_number":172},
  {"content":"\r\n\r\nغديريّهء او با اين ابيات شروع مىشود :\r\n لِلَّهِ دَرُّكُمْ يَا ءَالَ ياسينا * يا أنْجُمَ الْحَقِّ أعلامَ الْهُدَى فينا ( 1 )\r\nلا يَقْبَلُ اللهُ إلّا فى مَحَبَّتِكُمْ * أعْمالَ عَبْدٍ و لَا يَرْضَى لَهُ دينا ( 2 )\r\nأرْجو النَّجاةَ بِكُمْ يَوْمَ الْمَعاد وَ إنْ * جَنَتْ يَداىَ مِنَ الذَّنْبِ الافانينا ( 3 ) \r\n1 - اجر و پاداش شما اى آل رسول الله بر عهده و بر ذمّهء خدا باشد ! اى كسانى كه در ميان ما همچون ستارگان حقّ و حقيقت ، و همچون نشانه‌ها و پرچم‌هاى هدايت و رهبرى مىباشيد !\r\n2 - خداوند عمل هيچ بنده اى را قبول نمىكند و هيچ دينى را از او نمىپسندد مگر در تحت محبّت شما آل رسول الله !\r\n3 - من در روز معاد و بازگشت خود ، فقط اميد نجات و\r\n\r\n\r\n","description":"","footnote":"\r\nنامش محمّد است و او پسر قاضى القضاة إسحق بن مظهر اصفهانى است ؛ از بزرگان ادباء شيعه و در فنون و فضائل فريد عصر و يگانهء دهر بوده است ، و در أقطار و بلاد عراق به سمَت قاضى القضاتى منصوب ، و با خواجه شمس الدّين محمّد جوينى ملقّب به صاحب الدّيوان و متوفّى در سنهء 683 مأنوس بوده و مخالطه داشته است . و شعرى بليغ در مدح سلطان المحقّقين خواجه نصير الدّين طوسى متوفّى در سنهء 672 سروده است .\r\nترجمهء احوال او در « مجالس المؤمنين » ص 226 و « تاريخ ءَاداب اللغة العربيّة » جرجى زيدان ، در ج 3 ، ص 13 ذكر شده است . ( « الغدير » ج 5 ، ص 435 و 436 )\r\n","page_name":" 173 ","page_number":173},
  {"content":"\r\n\r\nخلاصىام بواسطهء شماست ، گرچه دو دست من انواع و اقسام گوناگون گناه را مرتكب شده باشد و به جنايت آلوده باشد .\r\nتا ميرسد به اين بيت :\r\n لأَجْلِ جَدِّكُمُ الافْلاكُ قَدْ خُلِقَتْ * لَوْلاهُ ما اقْتَضَتِ الاقْدارُ تَكْوينا \r\n« افلاك و آسمان‌ها به خاطر وجود جدّ شما حضرت رسول الله پديد آورده شده است ، و اگر جدّ شما نبود قضاء و تقديرات الهى اقتضاى ايجاد عالم تكوين را نمىنمود . »\r\nاين قصيده 42 بيت است و قاضى نور الله در « مجالس المؤمنين » ص 226 آورده است .\r\nمرحوم امينى در شرح همين بيت اخيرى كه ذكر كرديم چنين گويد : « در اين بيت اشاره كرده است به روايتى كه حاكم در « مستدرك » ج 2 ، ص 615 تخريج و تصحيح نموده است از ابن عبّاس رضى الله عنهما ، قال :\r\nأَوْحَى اللهُ إلَى عِيسَى عَلَيْهِ السَّلَامُ : يَا عِيسَى ! ءَامِنْ بِمُحَمَّدٍ ! وَ أْمُرْ مَنْ أَدْرَكَهُ مِنْ أُمَّتِكَ أَنْ يُؤْمِنُوا بِهِ ! فَلَوْ لَا مُحَمَّدٌ مَا خَلَقْتُ ءَادَمَ ، وَ لَوْ لَا مُحَمَّدٌ مَا خَلَقْتُ الْجَنَّةَ وَ النَّارَ . وَ لَقَدْ خَلَقْتُ الْعَرْشَ عَلَى الْمَآءِ فَاضْطَرَبَ فَكَتَبْتُ عَلَيْهِ : لَا إلَهَ إلَّا اللهُ ، مُحَمَّدٌ رَسُولُ اللهِ ، فَسَكَنَ .\r\n« ابن عبّاس [ از رسول خدا صلّى الله عليه و آله و سلّم 
  ] روايت كرده است كه خداوند بسوى عيسى عليه السّلام وحى فرستاد كه : اى\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nعيسى ! به محمّد ايمان بياور ! و امر كن آن كسانى را كه از امّت تو محمّد را ادراك مىكنند به او ايمان بياورند ، زيرا كه اگر محمّد نبود من آدم را نمىآفريدم ! و اگر محمّد نبود من بهشت و دوزخ را نمىآفريدم ! و به تحقيق كه من عرش و تخت سلطنت خود را بر روى آب آفريدم ؛ و بنابراين مضطرب و متحرّك شد و چون بر روى آن عرش نوشتم : لَا إلَهَ إلَّا اللهُ مُحَمَّدٌ رَسُولُ اللهِ ، آرام گرفت و از حركت ايستاد . »\r\nو اين روايت را سُبْكى در كتاب « شِفاءُ السِّقام » ص 121 ذكر كرده و اعتراف بر صحّت آن نموده است .\r\nو همچنين زَرقانى در « شرح المواهب » ج 1 ، ص 44 آورده است ، و گفته است : أبو الشّيخ در كتاب « طبقات الإصفهانيّين » آن را تخريج كرده ، و حاكم آن را صحيح شمرده ، و سبكى و نيز بلقينى در فتاواى خود اقرار و اعتراف بر صحّت آن نموده‌اند .\r\n\r\nرسول الله سبب پيدايش عالم‌اند\r\nحاكم در « مستدرك » بعد از ذكر اين روايت و تصحيح آن به ذكر حديث ديگرى مىپردازد و چون آن حديث نيز بر منظور و مقصود ما دلالت دارد آن را در اينجا مىآوريم :\r\nقَالَ رَسُولُ اللهِ صَلَّى اللهُ عَلَيْهِ وَ ءَالِهِ وَ سَلَّمَ : لَمَّا اقْتَرَفَ ءَادَمُ الْخَطيئَةَ قَالَ : يَا رَبِّ ! أَسْأَلُكَ بِحَقِّ مُحَمَّدٍ لَمَّا غَفَرْتَ لِى . فَقَالَ اللهُ : يَا ءَادَمُ ! وَ كَيْفَ عَرَفْتَ مُحَمَّدًا وَ لَمْ أَخْلُقْهُ ؟ !\r\nقَالَ : يَا رَبِّ ! لِانَّكَ لَمَّا خَلَقْتَنِى بِيَدِكَ وَ نَفَخْتَ فِىَّ مِنْ رُوحِكَ ، رَفَعْتُ رَأْسِى فَرَأَيْتُ عَلَى قَوَائِمِ الْعَرْشِ مَكْتُوباً :\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nلَا إلَهَ إلّا اللهُ مُحَمَّدٌ رَسُولُ اللهِ .\r\nفَعَلِمْتُ أَنَّكَ لَمْ تُضِفْ إلَى اسْمِكَ إلَّا أَحَبَّ الْخَلْقِ إلَيْكَ !\r\nفَقَالَ اللهُ : صَدَقْتَ يَا ءَادَمُ ! إنَّهُ لَاحَبُّ الْخَلْقِ إلَىَّ ؛ ادْعُنِى بِحَقِّهِ فَقَدْ غَفَرْتُ لَكَ ، وَ لَوْ لَا مُحَمَّدٌ مَا خَلَقْتُكَ !\r\n« رسول خدا صلّى الله عليه و آله و سلّم فرمود : چون آدم بو البشر مرتكب گناه شد گفت : اى پروردگار من ! به حقّ محمّد از تو ميخواهم كه مرا بيامرزى ! خداوند فرمود : اى آدم ! چگونه محمّد را شناختى در صورتى كه من هنوز او را نيافريده‌ام !\r\nآدم عرض كرد : اى پروردگار من ! چون مرا آفريدى با دو دست خود ، و از روح خودت در من دميدى ، من سر خود را بلند كردم و ديدم كه بر ستون‌هاى عرش تو نوشته شده است : لَا إلَهَ إلَّا اللهُ مُحَمَّدٌ رَسُولُ اللهِ ؛ ازاين‌رو دانستم كه تو با اسم خودت ضميمه نمىنمائى مگر اسم محبوب‌ترين فرد از بندگانت را !\r\nخداوند فرمود : راست گفتى اى آدم ! محمّد محبوب‌ترين مخلوقات در نزد من است ! و اينك مرا بحقّ او بخوان ! و به تحقيق كه تو را آمرزيدم ؛ و اگر محمّد نبود من ترا خلق نمىكردم ! »\r\nو اين حديث را بيهقى نيز در كتاب « دلائل النّبوّهء » تخريج كرده است ؛ و « دلائل النّبوّهء » كتابى است كه ذهبى دربارهء آن گويد : عَلَيْك بِه فَكُلُّه هُدًى و نُورٌ . « بر تو باد به كتاب « دلائل النّبوّهء » ! زيرا كه تمام آن نور و هدايت است . »\r\nو نيز آن را طَبَرانى در كتاب « معجم صغير » خود تخريج كرده\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nاست ، و سبكى در « شفاء السّقام » ص 120 صحّت آن را اعتراف كرده است ، و نيز سَمهودى در كتاب « وفاء الوفآء » ص 419 و قَسْطَلانى در « المواهب اللدُنّيّة » و زَرقانى در « شرح مواهب » ج 1 ، ص 44 و عَزّامى در « فرقان القرءان » ص 117 آن را آورده و به صحّت آن اقرار نموده‌اند .\r\nما اين مختصر را در اينجا نگاشتيم براى آنكه خواننده را بر بطلان بافته‌هاى پندار ابن تَيْميّه و آنان كه بر آن نهج پنبهء خود را ميريسند ، همانند قَصيمى و أمثال او ، واقف نموده باشيم ؛ و بر افكار واهى همچون پوست جداشدهء از روى زخم ، و بر فرياد و صداى آنان كه همچون نعرهء حمار است آگاه كرده باشيم ، تا آنكه خوانندهء گرامى بر فضيلت حضرت پيامبر أقدس صلّى الله عليه و آله و سلّم با ديدهء بصيرت بوده باشد . « 1 » »\r\n\r\nقصيدهء برده در مقامات رسول الله صلّى الله عليه و آله و سلّم\r\nدر اينجا مناسب است چند بيت از قصيدهء بُردة « 2 » را كه از\r\n\r\n\r\n","description":"","footnote":"\r\n( 1 ) « الغدير » ج 5 ، ص 434 و 435\r\n2 - اين قصيده مشهور است به بردة و سرايندهء آن محمّد بن سعيد مصرى بوصرى است . و در سبب انشاء آن خود شاعر چنين گفته است كه : من به فلج مبتلا شدم كه نصف بدن من از كار افتاد ، در نظر گرفتم كه قصيده اى در مدح پيغمبر صلّى الله عليه و آله بگويم تا خدا مرا شفا دهد اين قصيده را سرودم و خوابيدم و پيغمبر را در خواب ديدم و با دست مبارك خود بر بدن من كشيد و همان وقت شفا يافتم .\r\nفرداى آن شب ، صبحگاه از خانه بيرون آمدم ديدم كه بعضى از ارباب حال و فقرا دنبال اين قصيده ميگردند و ميگويند : اوّلش اينست : أ مِنْ تذكُّرِ جيرانٍ بِذى سلَمِ . پس من تعجّب كردم زيرا احدى را از اين قصيده مطّلع ننموده بودم ، آن صاحب حال گفت : سوگند به خدا كه من شنيدم كه تو اين قصيده را در نزد\r\n","page_name":" 177 ","page_number":177},
  {"content":"\r\n\r\nانشاءات بوصِرى است ، و ابتداء آن چنين است :\r\n أ مِنْ تَذَكُّرِ جيرانٍ بِذى سَلَمِ * مَزَجْتَ دَمْعًا جَرَى مِنْ مُقْلَةٍ بِدَمِ \r\nبياوريم تا جانها به ياد رسول الله قوّت گيرد .\r\n مُحَمَّدٌ سَيّدُ الْكَوْنَيْنِ وَ الثَّقَلَيْنِ * وَ الْفَريقَيْنِ مِنْ عُرْبٍ وَ مِنْ عَجَمِ ( 1 ) \r\n\r\n\r\n","description":"","footnote":"\r\nهمان كه برايش سروده اى ميخواندى و رسول الله همانند شاخهء سبز از شنيدن آن شكوفا بودند .\r\nمن اين قصيده را به آن فقير دادم و داستان در بين مردم به زودى فاش شد و چون به وزير ملك طاهر رسيد بسيار تعريف كرد و با خود نذر كرد كه آن را نشنود مگر ايستاده و سر و پا برهنه . و آن وزير و اهلش از اين قصيده بركات و خيرات كثيرى بردند .\r\nپس از چندى مهردار اين وزير به چشم درد شديدى مبتلا شد كه نزديك بود كور شود و در خواب ديد كه گويا گوينده اى ميگويد : برو به نزد وزير و برده را از او بگير و بر چشمهايت بگذار ! مهردار اين خواب را براى وزير گفت ، وزير گفت من چيزى ندارم كه نامش برده باشد و ليكن در نزد من مديحهء پيغمبر است كه ما با آن استشفا مىكنيم و آن مديحه را آورد و بر چشمان مهردار خود گذارد ، و در حالى كه مهردار نشسته بود آن قصيده خوانده شد و در همان وقت خداوند او را شفا داد .\r\nلذا بدين مناسبت آن را برده گويند و در طلب حاجات ميخوانند و براى نزول مهمّات از آن بهره ميگيرند ؛ چون داراى بركات عظيم و موجب برآورده شدن دعاهاست . و شايد آن هاتف غيبى در خواب نام آن را برده گفته است به جهت آنكه اين قصيده در معنى يك لباس شريفى است كه بر قامت رسول الله بريده شده است .\r\n","page_name":" 178 ","page_number":178},
  {"content":"\r\n\r\n نَبيُّنا الآمِرُ النّاهى فَلا أحَدٌ * أبَرَّ فى قَوْلِ لا مِنْهُ وَ لا نَعَمِ ( 2 )\r\nهُوَ الْحَبِيبُ الَّذى تُرْجَى شَفاعَتُهُ * لِكُلِّ هَوْلٍ مِنَ الاهْوَالِ مُقْتَحِمِ ( 3 )\r\nدَعا إلَى اللهِ فَالْمُسْتَمْسِكونَ بِهِ * مُسْتَمْسِكونَ بِحَبْلٍ غَيْرِ مُنْفَصِمِ ( 4 )\r\nفاقَ النَّبيّينَ فى خَلْقٍ وَ فى خُلُقٍ * وَ لَمْ يُدانوهُ فى عِلْمٍ وَ لا كَرَمِ ( 5 )\r\nوَ كُلُّهُمْ مِنْ رَسولِ اللهِ مُلْتَمِسٌ * غَرْفاً مِنَ الْبَحْرِ أوْ رَشْفًا مِنَ الدّيَمِ ( 6 )\r\nوَ واقِفونَ لَدَيْهِ عِنْدَ جَدِّهِمِ * مِنْ نُقْطَةِ الْعِلْمِ أوْ مِنْ شَكْلَةِ الْحِكَمِ ( 7 )\r\nفَهوَ الَّذى تَمَّ مَعْناهُ وَ صورَتُهُ * ثُمَّ اصْطَفاهُ حَبيباً بارِى النَّسَمِ ( 8 )\r\nمُنَزَّهٌ عَنْ شَريكٍ فى مَحاسِنِه * فَجَوْهَرُ الْحُسْنِ فيهِ غَيْرُ مُنْقَسِمِ ( 9 )\r\nدَعْ ما ادَّعَتْهُ النَّصارَى فى نَبيِّهِمِ * وَ أحْكُمْ بِمَا شِئْتَ مَدحًا فيهِ وَ احْتَكِمِ ( 10 )\r\nفَانْسِبْ إلَى ذاتِهِ ما شِئْتَ مِنْ شَرَفٍ * وَ انْسِب إلَى قَدْرِهِ ما شِئْتَ مِنْ عِظَمِ ( 11 ) \r\n\r\n","description":"","footnote":"","page_name":" 179 ","page_number":179},
  {"content":"\r\n\r\n فَإنَّ فَضْلَ رَسُولِ اللهِ لَيْسَ لَهُ * حَدٌّ فَيُعْرِبَ عَنْهُ نَاطِقٌ بِفَمِ ( 12 )\r\nلَوْ ناسَبَتْ قَدْرَهُ ءَاياتُهُ عِظَمًا * احْيَا اسْمُهُ حينَ يُدْعَى دارِسَ الرِّمَمِ ( 13 )\r\nلَمْ يَمْتَحِنّا بِما تَعْيَا الْعُقولُ بِهِ * حرْصاً عَلَيْنا وَ لَمْ نَرْتَبْ وَ لَمْ نَهِمِ ( 14 )\r\nأعْمَى الْوَرَى فَهْمُ مَعْناهُ فَلَيْسَ يُرَى * فى الْقُرْبِ وَ الْبُعْدِ مِنْهُمْ غَيْرُ مُنْفَخِمِ ( 15 )\r\nكالشَّمْسِ تَظْهَرُ لِلْعَيْنَيْنِ مِنْ بُعُدٍ * غيرَةً وَ تُكِلُّ الطَّرْفَ مِنْ أمَمِ ( 16 )\r\nوَ كَيْفَ يُدْرِكُ فى الدُّنْيا حَقيقَتَهُ * قوْمٌ نِيامٌ تَسَلَّوْا عَنْهُ بِالْحُلُمِ ( 17 )\r\nفَمَبْلَغُ الْعِلْمِ فيهِ أنهُ بَشَر * وَ أنهُ خَيْرُ خَلْقِ اللهِ كُلِّهِمِ ( 18 )\r\nوَ كُلُّ ءَاىٍ أتَى الرُّسلُ الْكِرامُ بِها * فإنَّها اتَّصَلَتْ مِنْ نورِهِ بِهِمِ ( 19 )\r\nفَإنَّهُ شَمْسُ فَضْلٍ هُمْ كَواكِبُهَا * يظْهِرْنَ أنْوارَهَا لِلنّاسِ فى الظُّلَمِ ( 20 ) « 1 » \r\n1 - محمّد ، آقا و سرور و سالار دو عالم و جنّ و انس و دو طائفه\r\n\r\n\r\n","description":"","footnote":"\r\n( 1 ) در كتاب صفحه‌بندى نشده با مجموعهء اشعار مُعلَّقات سبعه و قصائد سبع علويّهء ابن أبى الحديد طبع شده است .\r\n","page_name":" 180 ","page_number":180},
  {"content":"\r\n\r\nو دستهء عرب و عجم است .\r\n2 - پيغمبر ما يگانه امر كننده و نهى كننده است ، و هيچكس چه در گفتارِ اثباتش و چه در گفتارِ نفيش از او وفاكننده‌تر نيست .\r\n3 - اوست تنها حبيب خدا ، كه در هر يك از مواقع ترس و بيمگاهها كه رو آورد و شدائدى كه نازل شود ، شفاعت او مورد اميد است .\r\n4 - دعوت كرد خلائق را بسوى خدا ، پس كسانى كه به او چنگ زنند ، چنگ زده‌اند به ريسمانى كه أبداً پاره شدنى نيست .\r\n5 - بر تمام پيامبران هم در خلقت و هم در اخلاق برتر آمد ؛ و پيامبران نه در مقام علم و نه در مقام كَرَم نمىتوانند به او نزديك شوند .\r\n6 - و هر يك از آنان از رسول خدا طلب مىكنند به قدر مشت آبى از درياى بيكران ، يا به قدر آب كمى از باران‌هاى متوالى آن حضرت .\r\n7 - و همهء پيامبران در وقت حظّ و بهره شان در نزد او وقوف دارند ، زيرا كه او نقطهء بسيط علم و دانش و شكل اتقان و حكمت است .\r\n8 - و بنابراين اوست آنكه معنى و صورتش به تماميّت و كمال رسيد و پس از آن خداوند جان‌آفرين او را حبيب خود برگزيد .\r\n9 - پاك و منزّه است از اينكه در محاسن او شريكى بوده باشد ؛ و جوهرهء حسن و نيكوئى در ذات او قابل انقسام نيست .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n10 - واگذار آنچه را كه نصارى دربارهء پيامبرشان ادّعا دارند و هر چه ميخواهى دربارهء او مدح كن و قبول مدح را نيز بنما .\r\n11 - آنچه را از شرف بخواهى به ذات او نسبت بده و آنچه را كه از بزرگى بخواهى به قدر و منزلت او نسبت بده .\r\n12 - چون برترى و فضل رسول الله حدّى ندارد تا سخنگوئى بتواند با زبان خود پرده از آن بردارد .\r\n13 - اگر آيات و علائم او از جهت بزرگى و عظمت به پايهء قدر و منزلت او باشد ، در اين صورت چنانچه اسم او را بر استخوان‌هاى پوسيده ببرند همه را زنده مىكند .\r\n14 - چون بر ما محبّت داشت ما را به آنچه عقول را خسته و عاجز مىكند امتحان نكرد تا آنكه ريب و شكّ نياوريم و گمان و وهم در ما پديدار نگردد .\r\n15 - ادراك حقيقت معناى او اهل عالم را كور كرده است و هيچ موجودى نه در قرب او و نه در بُعد از او نمىتواند ملزم به اين حقيقت نشود .\r\n16 - او چون خورشيد است كه از دور در نظر كوچك آيد و از نزديك چشم را خسته و بى تاب كند ؛ و نه از دور و نه از نزديك نمىتوان به حقيقت او واقف شد .\r\n17 - و چگونه مىتوانند در دنيا حقيقت او را دريابند گروهى كه همه در خوابند و به خوابهائى كه از او مىبينند ميخواهند خود را آرام و متقاعد كنند .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n18 - آرى نهايت درجهء وصول علم و بلوغ دانش به او فقط همين است كه بگوئيم او بشر است و او از تمام افراد مخلوقات خدا برتر است .\r\n19 - و تمام آيات و بيّنات و معجزاتى كه پيامبران بزرگوار آورده‌اند از نور پاك و مقدّس اين پيامبر به آنها متّصل شده و ارتباط يافته است .\r\n20 - آرى اين پيامبر خورشيد فضل و برترى است و پيامبران ديگر ستارگان دور اين خورشيدند كه انوار خود را كه از خورشيد گرفته‌اند براى مردم در ظلمات و تاريكيها ظاهر مىسازند\r\n\r\n","description":"","footnote":"","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\n\r\nمجلس شصت و دوم : اصناف شفيعان در روز قيامت\r\n\r\n","description":"","footnote":"","page_name":" 185 ","page_number":185},
  {"content":"\r\n . \r\n","description":"","footnote":"","page_name":" 186 ","page_number":186},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرين\r\nو لَعْنَةُ اللهِ عَلَى أعْدآئِهِمْ أجْمَعينَ مِنَ الآنَ إلَى قيامِ يَوْمِ الدّين\r\nوَ لَا حَوْلَ و لا قُوَّةَ إلّا بِاللهِ الْعَلىِّ الْعَظيم\r\nقال اللهُ الحكيمُ فى كِتابِه الكَريم :\r\n وَ لا تَنْفَعُ الشَّفاعَةُ عِنْدَهُ إِلَّا لِمَنْ أَذِنَ لَهُ حَتَّى إِذا فُزِّعَ عَنْ قُلُوبِهِمْ قالُوا ما ذا قالَ رَبُّكُمْ قالُوا الْحَقَّ وَ هُوَ الْعَلِيُّ الْكَبِيرُ . \r\n( آيه بيست و سوّم ، از سورهء سبأ : سى و چهارمين سوره از قرآن كريم )\r\n« و شفاعت سودى در نزد خداوند ندارد مگر براى كسى كه خدا به او اذن داده است ؛ تا زماني كه چون دهشت و وحشت از دل‌هاى آنان برداشته شود ؛ به آنها ميگويند : پروردگار شما چه گفت ؟ ! ميگويند : حقّ ، و اوست بلند مرتبه و بزرگ منزله . »\r\nاينك وقت آن رسيده است كه در اصناف شفاعت كنندگان بحثى به ميان آوريم بحَولِ اللهِ و قُوّتِه .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n. \r\nشفاعت پيامبر و امامان و حضرت فاطمهء زهراء سلام الله عليهم\r\nاز جمله شفيعان روز قيامت پيغمبر اكرم و خمسهء طيّبه و امامان بحقّ و حضرت صدّيقهء كبرى سلام الله عليهم أجمعين هستند . در سورهء انبياء وارد است كه :\r\n   وَ قالُوا اتَّخَذَ الرَّحْمنُ وَلَداً سُبْحانَهُ بَلْ عِبادٌ مُكْرَمُونَ * لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ * يَعْلَمُ ما بَيْنَ أَيْدِيهِمْ وَ ما خَلْفَهُمْ وَ لا يَشْفَعُونَ إِلَّا لِمَنِ ارْتَضى وَ هُمْ مِنْ خَشْيَتِهِ مُشْفِقُونَ .    « 1 »\r\n« و ميگويند كه : خداوند رحمن براى خود اولادى ( از پسر چون عيسى ، و از دختر چون ملائكه ) اتّخاذ كرده است ؛ بلكه آنان ( پيامبران و فرشتگان ) بندگان مكرّم و بزرگوار خدا هستند كه در گفتار خود از او جلو نمىافتند و پيشى نمىگيرند ، و به امر خدا عمل مىكنند . خداوند از آنچه در برابر آنهاست ، و از آنچه در پشت سر آنهاست علم و اطّلاع دارد و ايشان شفاعت نمىكنند مگر براى كسى كه دينش و عقيده‌اش پسنديده باشد ؛ و ايشان از خوف و خشيت خدا در هراس هستند . »\r\nو چون نصارى عيسى را پسر خدا ، و يهود عُزَيْر را پسر خدا ميدانند ، و مشركين جاهليّت ملائكه را دختران خدا مىپنداشتند ؛ به اطلاق اين آيه هر دو صنف از پيامبران و فرشتگان ، بندهء مكرّم خداوند محسوب شده ، و مقام شفاعت به آنها إجمالًا داده شده است .\r\n\r\n\r\n","description":"","footnote":"\r\n( 1 ) . آيات 26 تا 28 ، از سورهء 21 : الانبياء\r\n","page_name":" 188 ","page_number":188},
  {"content":"\r\n\r\nو نيز آيه :\r\n وَ لا يَمْلِكُ الَّذِينَ يَدْعُونَ مِنْ دُونِهِ الشَّفاعَةَ إِلَّا مَنْ شَهِدَ بِالْحَقِّ وَ هُمْ يَعْلَمُونَ  « 1 » .\r\n« و حقّ و مالكيّت شفاعت را كسانى كه غير خدا را مىپرستند ندارند ، مگر خدا پرستانى كه شهادت بحقّ دهند ، و آنها از واقعهء مورد شهادت علم و اطّلاع داشته باشند . »\r\nدلالت بر شفاعت پيامبران و امامان و معصومان و فرشتگان مىكند ، و اين دو آيه بطور كلّى عموميّت دارند و شامل ملائكه و پيغمبران و صدّيقان بطور عموم مىشوند .\r\n\r\nروايات وارده در شفاعت معصومين عليهم السّلام\r\n\r\nگفتار رسول خدا به حضرت زهرا دربارهء شفاعت از امّت در قيامت\r\nدر « أمالى » صدوق از محمّد بن إبراهيم بن إسحق ، از أحمد بن إسحق ، از أبو قلابه عبد الملك بن محمّد ، از غانم بن حسن سَعدى ، از مسلم بن خالد بن مكّى ، از حضرت جعفر بن محمّد از پدرش عليهما السّلام از جابر بن عبد الله أنصارى ، از أمير المؤمنين عليه السّلام روايت كرده است كه :\r\nقَالَتْ فَاطِمَةُ عَلَيْهِمَا السَّلَامُ لِرَسُولِ اللهِ صَلَّى اللهُ عَلَيْهِ وَ ءَالِهِ وَ سَلَّمَ : يَا أَبَتَاهُ ! أَيْنَ أَلْقَاكَ يَوْمَ الْمَوْقِفِ الاعْظَمِ وَ يَوْمَ الاهْوَالِ وَ يَوْمَ الْفَزَعِ ؟ !\r\nقَالَ : يَا فَاطِمَةُ ! عِنْدَ بَابِ الْجَنَّةِ وَ مَعِى لِوَآءُ الْحَمْدِ وَ أَنَا\r\n\r\n\r\n","description":"","footnote":"\r\n( 1 ) آيه 86 ، از سورهء 43 : الزّخرف\r\n","page_name":" 189 ","page_number":189},
  {"content":"\r\n\r\nالشَّفِيعُ لِامَّتِى إلَى رَبِّى !\r\nقَالَتْ : يَا أَبَتَاهُ ! فَإنْ لَمْ ألْقَكَ هُنَاكَ ؟ ! قَالَ : الْقَيْنِى عَلَى الصِّرَاطِ وَ أَنَا قَائِمٌ ، أَقُولُ : رَبِّ سَلِّمْ أُمَّتِى ! قَالَتْ : فَإنْ لَمْ أَلْقَكَ هُنَاكَ ؟ ! قَالَ : الْقَيْنِى وَ أَنَا عِنْدَ الْمِيزَانِ ، أَقُولُ رَبِّى سَلِّمْ أُمَّتِى .\r\nقَالَتْ : فَإنْ لَمْ أَلْقَكَ هُنَاكَ ؟ ! قَالَ : الْقَيْنِى عَلَى شَفِيرِ جَهَنَّمَ أَمْنَعُ شَرَرَهَا وَ لَهَبَهَا عَنْ أُمَّتِى ! فَاسْتَبْشَرَتْ فَاطِمَةُ بِذَلِكَ ، صَلَّى اللهُ عَلَيْهَا وَ عَلَى أبِيهَا وَ بَعْلِهَا وَ بَنِيهَا « 1 » .\r\n« حضرت فاطمه سلام الله عليها به حضرت رسول الله صلّى الله عليه و آله و سلّم عرض كرد ! اى پدر جان ! من كجا ترا در موقفِ اعظم روز قيامت و در روز دهشت‌ها و وحشت‌ها و در روز فَزَعِ اكبر ببينم ؟ !\r\nحضرت فرمود : اى فاطمه ! در پهلوى درِ بهشت ، و با من لِواى حمد است ، و من در نزد پروردگارم شفيع امّت خود هستم !\r\nفاطمه عرض كرد : اى پدر جان ! اگر تو را آنجا نبينم ، كجا ببينم ؟ ! فرمود : مرا بر روى صراط ببين كه ايستاده‌ام و ميگويم پروردگار من ! امّت مرا سلامت بدار .\r\nفاطمه عرض كرد : اگر تو را آنجا نبينم ، كجا ببينم ؟ ! فرمود : در نزد ميزان ، من ميگويم : پروردگار من ! امّت مرا سلامت بدار !\r\nفاطمه عرض كرد : اگر تو را آنجا نبينم ، كجا ببينم ؟ ! فرمود : در لبهء جهنّم ، كه من شراره‌ها و شعله‌هاى آتش را از امّت خودم كنار ميزنم !\r\n\r\n\r\n","description":"","footnote":"\r\n( 1 ) « أمالى » صدوق ، طبع سنگى ، مجلس چهل و ششم ، ص 166\r\n","page_name":" 190 ","page_number":190},
  {"content":"\r\n\r\nفاطمه كه سلام خدا بر خودش و پدرش و شوهرش و فرزندانش باد ، از اين گفتار خوشحال و مسرور گشت . »\r\nو نيز در « أمالى » از أحمد بن زياد بن جعفر همدانى ، از علىّ بن إبراهيم ، از جعفر بن سلمهء اهوازى ، از إبراهيم بن محمّد ثقفى ، از إبراهيم بن موسى بن اخت واقِدى ، از أبو قَتادهء حرّانى ، از عبد الرّحمن ابن علاء حَضرمى ، از سعيد بن مسيّب ، از ابن عبّاس روايت كرده است كه :\r\n\r\nگفتار رسول اكرم در مقامات حضرت زهراء\r\nإنَّ رَسُولَ اللهِ صَلَّى اللهُ عَلَيْهِ وَ ءَالِهِ وَ سَلَّمَ كَانَ جَالِسًا ذَاتَ يَوْمٍ وَ عِنْدَهُ عَلِىٌّ وَ فَاطِمَةُ وَ الْحَسَنُ وَ الْحُسَيْنُ عَلَيْهِمُ السَّلَامُ .\r\nفَقَالَ : اللَهُمَّ إنَّكَ تَعْلَمُ أَنَّ هَؤُلَاءِ أَهْلُ بَيْتِى وَ أَكْرَمُ النَّاسِ عَلَىَّ ! فَأَحْبِبْ مَنْ أَحَبَّهُمْ ! وَ أَبْغِضْ مَنْ أَبْغَضَهُمْ ! وَ وَالِ مَنْ وَالَاهُمْ ! وَ عَادِ مَنْ عَادَاهُمْ ! وَ أَعِنْ مَنْ أَعَانَهُمْ ! وَ اجْعَلْهُمْ مُطَهَّرِينَ مِنْ كُلِّ رِجْسٍ ، مَعْصُومِينَ مِنْ كُلِّ ذَنْبٍ ! وَ أَيِّدْهُمْ بِرُوحِ الْقُدُسِ مِنْكَ !\r\nثُمَّ قَالَ صَلَّى اللهُ عَلَيْهِ وَ ءَالِهِ وَ سَلَّمَ : يَا عَلِىُّ ! أَنْتَ إمَامُ أُمَّتِى وَ خَلِيفَتِى عَلَيْهَا بَعْدِى ، وَ أَنْتَ قَائِدُ الْمُؤْمِنِينَ إلَى الْجَنَّةِ !\r\nوَ كَأَنِّى أَنْظُرُ إلَى ابْنَتِى فَاطِمَةَ قَدْ أَقْبَلَتْ يَوْمَ الْقِيَمَةِ عَلَى نَجِيبٍ مِنْ نُورٍ ؛ عَنْ يَمِينِهَا سَبْعُونَ أَلْفَ مَلَكٍ ، وَ عَنْ يَسَارِهَا سَبْعُونَ أَلْفَ مَلَكٍ ، وَ بَيْنَ يَدَيْهَا سَبْعُونَ أَلْفَ مَلَكٍ ، وَ خَلْفَهَا سَبْعُونَ أَلْفَ مَلَكٍ ، تَقُودُ مُؤْمِنَاتِ أُمَّتِى إلَى الْجَنَّةِ .\r\nفَأَيُّمَا امْرَأةٍ صَلَّتْ فِى الْيَوْمِ وَ اللَيْلَةِ خَمْسَ صَلَوةٍ ، وَ صَامَتْ شَهْرَ رَمَضَانَ ، وَ حَجَّتْ بَيْتَ اللهِ الْحَرَامَ ، وَ زَكَّتْ مَالَهَا ، وَ أَطَاعَتْ\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nزَوْجَهَا ، وَ وَالَتْ عَلِيًّا بَعْدِى ؛ دَخَلتِ الْجَنَّةِ بِشَفَاعَةِ ابْنَتِى فَاطِمَةَ وَ إنَّهَا لَسَيِّدَةُ نِسَاءِ الْعَالَمِينَ .\r\nفَقِيلَ : يَا رَسُولُ اللهِ ! أَ هِىَ سَيِّدَةُ نِسَاءِ عَالَمِهَا ؟ ! فَقَالَ : ذَاكَ لِمَرْيَمَ بِنْتِ عِمْرَانَ ؛ فَأَمَّا ابْنَتِى فَاطِمَةُ سَيِّدَةُ نِسَاءِ الْعَالَمِينَ مِنَ الاوَّلِينَ وَ الآخِرِينَ .\r\nوَ إنَّهَا لَتَقُومُ فِى مِحْرَابِهَا فَيُسَلِّمُ عَلَيْهَا سَبْعُونَ أَلْفَ مَلَكٍ مِنَ الْمَلئِكَةِ الْمُقَرَّبِينَ ، وَ يُنَادُونَهَا بِمَا نَادَتْ بِهِ الْمَلئِكَةُ مَرْيَمَ ؛ فَيَقُولُونَ : يَا فَاطِمَةُ ! إنَّ اللهَ اصْطَفَيكِ وَ طَهَّرَكِ وَ اصْطَفَيكِ عَلَى نِسَاءِ الْعالَمِينَ .\r\nثُمَّ الْتَفَتَ إِلَى عَلِىٍّ عَلَيْهِ السَّلَامُ فَقَالَ : يَا عَلِىُّ ! إنَّ فَاطِمَةَ بَضْعَةٌ مِنِّى ! وَ هِىَ نُورُ عَيْنِى وَ ثَمَرَةُ فُؤَادِى ! يَسُوءُنِى مَا سَاءَهَا وَ يَسُرُّنِى مَا سَرَّهَا ! وَ إنَّهَا أَوُّلُ مَنْ يَلْحَقُنِى مِنْ أَهْلِ بَيْتِى فَأَحْسِنْ إلَيْهَا بَعْدِى .\r\nوَ أَمَّا الْحَسَنُ وَ الْحُسَيْنُ ابْنَاىَ ، وَ رَيْحَانَتَاىَ ، وَ هُمَا سَيِّدَا شَبَابِ أَهْلِ الْجَنَّةِ ؛ فَلْيَكْرُمَا عَلَيْكَ كَسَمْعِكَ وَ بَصَرِكَ !\r\nثُمَّ رَفَعَ صَلَّى اللهُ عَلَيْهِ وَ ءَالِهِ يَدَهُ إلَى السَّمَاءِ فَقَالَ : اللَهُمَّ إنِّى أُشْهِدُكَ أَنِّى مُحِبٌّ لِمَنْ أَحَبَّهُمْ وَ مُبْغِضٌ لِمَنْ أَبْغَضَهُمْ وَ سِلْمٌ لِمَنْ سَالَمَهُمْ وَ حَرْبٌ لِمَنْ حَارَبَهُمْ وَ عَدُوٌّ لِمَنْ عَادَاهُمْ وَ وَلِىٌّ لِمَنْ وَالَاهُمْ . « 1 »\r\n« روزى رسول الله صلّى الله عليه و آله و سلّم نشسته بودند ، در\r\n\r\n\r\n","description":"","footnote":"\r\n( 1 ) « أمالى » صدوق ، طبع سنگى ، مجلس هفتاد و سوّم ، ص 291 و 292\r\n","page_name":" 192 ","page_number":192},
  {"content":"\r\n\r\nنزد آن حضرت ، حضرت علىّ و فاطمه و حسن و حسين عليهم السّلام بودند .\r\nدر اين حال حضرت رسول عرض كردند : بار پروردگارا تو حقّاً ميدانى كه اين جماعت ، اهل بيت من هستند ! و گرامىترين مردم در نزد من مىباشند ؛ پس تو دوست بدار كسى كه آنها را دوست بدارد ! و مبغوض بدار كسى كه ايشان را مبغوض دارد ! و مودّت و مهر بورز با كسى كه با ايشان مودّت و مهر ورزد ! و دشمن بدار كسى كه آنها را دشمن بدارد ! و معاونت كن كسى كه ايشان را كمك كند ! و آنان را از هر رجس و پليدى پاكيزه و مطهّر بدار ! و از هر گناهى در تحت مصونيّت و عصمت خود در آور ! و از جانب خودت آنها را به روح القدس مؤيَّد گردان !\r\nو سپس فرمود : اى على ! تو امام امّت من ، و جانشين من بر آنها پس از من هستى ! و تو قائد و سپهسالار قافلهء مؤمنين بسوى بهشت مىباشى !\r\nو گويا كه من دارم نگاه ميكنم به دخترم فاطمه ، كه در روز رستاخيز سوار بر اسبى از نور است و به پيش مىآيد ؛ از طرف راست او هفتاد هزار فرشته ، از طرف چپ او هفتاد هزار فرشته ، و در مقابل او هفتاد هزار فرشته ، و در پشت سر او هفتاد هزار فرشته حركت مىكنند ، و او زنهاى مؤمن از امّت مرا جلودارى مىكند و به بهشت مىبرد .\r\nو بنابراين هر زنى كه در شبانه روز پنج نماز واجب را بجاى آورد ،\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nو در ماه رمضان روزه بدارد ، و حجّ بيت الله الحرام را بگذارد ، و زكات مال خود را بپردازد ، و از شوهر خود اطاعت كند ، و على را بعد از من به ولايت بپذيرد ؛ چنين زنى به شفاعت دخترم فاطمه داخل بهشت مىشود ؛ و فاطمه سيّدهء تمام زن‌هاى عالميان است .\r\nبه رسول الله گفته شد : آيا فاطمه سيّدهء زن‌هاى عالم خودش است ؟ !\r\nحضرت فرمود : آن براى مريم دختر عمران است ؛ و امّا دختر من فاطمه سيّدهء تمام زن‌هاى عالميان است از اوّلين و آخرين .\r\nو فاطمه چون در محراب عبادت بايستد هفتاد هزار فرشته از ملائكهء مقرّبين بر او سلام مىكنند ، و به همان ندائى كه ملائكه مريم را بدان ندا ، ندا كردند ، با او ندا كنند ، و بگويند : اى فاطمه ! خداوند تو را برگزيد و پاكيزه گردانيد ، و تو را برگزيد بر زن‌هاى عالميان .\r\nو سپس حضرت رسول الله به على رو كرده و فرمودند : اى علىّ ! فاطمه پارهء گوشتِ من است !\r\nو او نور چشم من است ! و ميوهء دل من است ! بد حال مىكند مرا آنچه او را بدحال كند ، و شاد ميگرداند مرا آنچه او را شاد گرداند ! و او اوّلين كسى است كه از اهل بيت من به من ملحق شود ! پس با او بعد از من به نيكى رفتار كن !\r\nامّا حسن و حسين دو پسر من هستند ، و دو گل من هستند ، و دو آقاى جوانان اهل بهشتند ؛ بايد تو همان طورى كه چشم و گوش خود را گرامى ميدارى ، آنان را گرامى بدارى !\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nو پس از اين حضرت رسول الله صلّى الله عليه و آله و سلّم دست خود را بسوى آسمان بلند نموده ، عرض كرد : بار پروردگارا من تو را گواه ميگيرم ، كه من دوستدار كسى هستم كه آنها را دوست بدارد ، و مُبْغِض كسى هستم كه نسبت به آنان بغض بورزد ، و سلامتم با كسى كه با آنان به سلامت رفتار كند ، و در جنگم با كسى كه با آنان محاربه كند ، و دشمنم با كسى كه با آنها دشمنى كند ، و ولىّ هستم براى كسى كه ولايت آنان را متعهّد گردد ! »\r\n\r\nتوسّل انبياء به خمسهء طيّبه عليهم السّلام\r\nأخبار بسيارى داريم كه انبياء بطور مطلق ، و اصفياء آنان چون آدم أبو البشر و داود و شعيب و أيّوب و لوط و إدريس ، و پيغمبران أُولوا العزم چون نوح و إبراهيم و موسى و عيسى به حضرت خاتم النّبيّين مُحمَّد بن عبد الله و أمير المؤمنين علىّ و فاطمه و حسن و حسين عليهم السّلام متوسّل مىشدند ، و براى رفع مشكلات و مغفرت خطايا و ارتقاء مقامات از ارواح تابناك آنها استمداد مىجستند .\r\nالبتّه اين به جهت عُلُوّ مقام و نورانيّت معنوى و ملكوتى آنهاست كه براى التماس و التجاء به درگاه حضرت احديّت خود را ناچار از استمساك از اين آيات الهيّه ميديدند ؛ و الّا اين مقام ، مقامِ اعتبارى و امر تشريفى نيست ، زيرا اين نوع اعتباريّات در حقائق راهى ندارد ؛ آن أصالت و واقعيّت و آن طهارت مطلقهء ذوات طيّبهء خمسه بود كه همهء سابقين و لاحقين را به خضوع و خشوع در مىآورد ، و براى وصول به درگه قرب حضرت بارى تعالى شأنُه العزيز ناچار از عبور از حجاب\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nاقرب و تجلّى اعظم و ناچار از ظهور نور احدى در مرآت دلهاى خودشان ، از اين مرايا و آئينه‌هاى تابناك بودند .\r\nهمين شفاعت خمسهء طيّبه بوده است كه خداوند به بركت آن آتش را بر ابراهيم  بَرْداً وَ سَلاماً  فرمود ، و كشتى نوح را به سلامت به جودىّ رسانيد ، و عصا را در دست موسى اژدها نمود و سپس آن را بازگردانيد ، و طلوع نور پيروان آنها بود كه در درخت به أنا الله دريچهء توحيد را به روى او گشود و او را در وادى معرفت كشانيد ، و او را با سبطيان از شرّ فرعون و قبطيان نجات داد و آب را بر آنها مَعْبر نمود ، و فرعون و پيروانش را دستخوش غرقه ساخت .\r\nو نور خمسهء طيّبه بود كه بيّنات و آيات به عيسى بن مريم عنايت كرد ، و او مرده زنده ميكرد و كور مادرزاد شفا ميداد و مبتلا به مرض پيسى را خوب ميكرد ؛ و بطور كلّى تمام حالات معنوى در خلوت‌هاى روحانى همهء پيامبران و اولياء خدا بواسطهء شفاعت و وساطت آنها بود . و از نقطه نظر برهان فلسفى ، محال است كسى بتواند بطور طفره مسافتى را بپيمايد . عبور از مراحلِ نفس تا طلوع نور توحيد ، در سفر معنوى و ملكوتى سالكان راه حقيقت ، بدون عبور و استمداد از اين آيات الهيّه با اين اصل مسلّم كه ميدانيم : حجاب أقرب و اسم أعظم و آيت كبرى و مقام بين البينى و جمع الجمعى هستند ، محال است .\r\nآنچه از روايات در اين باره آمده است با مضامين مختلفه ، بسيار است ؛ و در زبان پيامبران كه به امّت‌هاى خود بيان ميكرده‌اند نيز\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nبسيار است .\r\nدر مجلس گذشته شرحى راجع به بيانات حضرت مسيح بن مريم از انجيل بَرنابا دربارهء عظمت و شفاعت رسول الله آورديم .\r\n\r\nآثار باستانى دربارهء كشتى نوح و توسّل به پنج تن آل عبا\r\nاينك شرحى از دعا و توسّل حضرت نوح على نبيّنا و آله و عليه السّلام را كه از اكتشافات اخير است و سند زنده و تاريخى از جهت نورانيّت خمسهء طيّبه است از مجلّهء « مكتب اسلام » مىآوريم و براى آنكه امانت در نقل رعايت شود ما در اينجا عين مطالب مندرجه در اين شماره را بدون هيچ كم و كاستى و بدون هيچ زيادتى بيان مىكنيم تا بر اهل نظر مطلب روشن شود :\r\n« يك سند زنده و تاريخى بر حقّانيّت دين اسلام\r\nو مذهب تشيّع گزارش بسيار جالب باستان‌شناسى شوروى دربارهء\r\nكشتى حضرت نوح مجلّهء رسمى و پر تيراژ « اتفاد نيزوب » شوروى كه بطور ماهانه منتشر مىشود ، گزارش عجيب زير را كه هم از نظر باستانى بسيار ارزنده و جالب است ، و هم از نظر دينى عالىترين دليل بر عظمت قرآن و عقائد دينى ماست ، درج نموده است . و به دنبال آن عدّه اى از نويسندگان انگليسى ، مصرى ، پاكستانى و . . . آن مقاله را از روسى به انگليسى و عربى و ارْدو ترجمه نموده و در مجلّه‌ها و روزنامه‌هاى\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nمحلّى خود نقل كرده‌اند ؛ اينك ما خلاصهء آن را با توضيح دربارهء ارزش علمى و دينى آن از نظر خوانندگان ارجمند ميگذرانيم :\r\nمجلّهء نامبرده در شمارهء تشرين دوّم 1953 مينويسد :\r\nهنگامى كه باستان شناسان روسى در منطقه اى معروف به « وادى قاف » « 1 » مشغول حفّارى و جستجوى آثار باستانى بودند ، در اعماق زمين به چند پاره تختهء قطور و پوسيده اى برخوردند كه بعداً معلوم شد اين تخته‌ها قطعات جدا شده از كشتى نوح بوده ، و بر اثر تحولّات دريائى و زمينى در طول حدود 5000 سال همچنان در دل زمين باقى مانده است .\r\nبر خورد به اين تخته‌ها نظر محقّقين باستان‌شناس را آن‌چنان به خود جلب نمود كه دو سال ديگر به كنجكاوى و تعقيب عمليّات حفّارى خود پرداخته ، و بالاخره در همان منطقه به يك قطعه تختهء ديگرى برخوردند كه به صورت لوحى طبق كليشهء\r\n\r\n\r\n","description":"","footnote":"\r\n( 1 ) طبق تصريح قرآن لنگرگاه كشتى نوح بعد از طوفان ، كوه جودى بوده . به ادّعاى صاحب « مراصد الاطّلاع » و « منجد العلوم » اين كوه در 40 كيلومترى شمال شرقى جزيرهء ابن عمر ( شهر كوچكى است در سوريه مشرف به نهر دجله و به سال 961 توسّط حسن بن عمر بن خطّاب ثعلبى بنيان گذارى شده ) مىباشد . و بنا به نقل ديگران ( از جمله مؤلّف بزرگوار تفسير « الميزان » ) لنگرگاه در آرارات از جبال ارمنيّه بين ايران و تركستان روس واقع در ديار بكر از نواحى موصل بوده كه البتّه همهء اين نظرات با وادى قاف در مسكو محلّ اكتشاف تخته‌ها سازش دارد ؛ چه اگر اين محلّ يا نزديك به اين محلّ نبوده ، امكان دارد با مرور زمان بر اثر امواج دريا و تحولّاتى كه در طول چند هزار سال رخ داده ، آن تخته‌ها در منطقهء مزبور ، و در اعماق زمين قرار گرفته باشد . ( تعليقه )\r\n","page_name":" 198 ","page_number":198},
  {"content":"\r\n\r\nصفحهء زير ، چند سطر كوتاه از كهن‌ترين و ناشناخته‌ترين خطوط بر روى آن منقوش بود .\r\nامّا بسيار شگفت‌آور بود كه اين تخته لوح بدون اينكه پوسيده يا متحجّر شده باشد ، آن‌چنان سالم و دست نخورده باقى مانده كه هم اكنون در موزهء آثار باستانى مُسكو در معرض ديد توريست‌ها و تماشاگران خارجى و داخلى است .\r\n\r\nگزارش باستان‌شناسى شوروى دربارهء كشتى نوح\r\n. . .\r\nبر اثر اين اكتشاف ، ادارهء كلّ باستان‌شناسى شوروى براى تحقيق از چگونگى اين لوح و خواندن آن ، هيئتى مركّب از هفت نفر از مهم‌ترين باستان شناسان و اساتيد خطشناس و زبان دان روسى و چينى را مأمور تحقيق و بررسى نموده كه نام آنها بدين گونه است :\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n1 - پرفسور سولى نوف ، استاد زبان‌هاى قديمى و باستانى در دانشكدهء مسكو .\r\n2 - ايفاهان خينو ، دانشمند و استاد زبان‌شناس در دانشكدهء لولوهان چين .\r\n3 - ميشانن لوفارنك ، مدير كلّ آثار باستانى شوروى .\r\n4 - تانمول گورف ، استاد لغات در دانشكده كيفزو .\r\n5 - پرفسور دى راكن استاد باستان‌شناس در آكادمى علوم لنين .\r\n6 - ايم احمد كولا ، مدير تحقيقات و اكتشافات عمومى شوروى .\r\n7 - ميچر كولتوف ، رئيس دانشكدهء استالين .\r\nاين هيئت پس از 8 ماه تحقيق و مطالعه و مقايسهء حروف آن با نمونهء سائر خطوط و كلمات قديم متّفقاً گزارش زير را در اختيار باستان‌شناسى شوروى گذاشت :\r\n1 - اين لوح مخطوط چوبى از جنس همان پاره تخته‌هاى مربوط به كاوش‌هاى قبلى ، و كُلًّا متعلّق به كشتى نوح بوده است ؛ منتهى لوح مزبور مثل سائر تخته‌ها آن‌قدرها پوسيده نشده ، و طورى سالم مانده كه خواندن خطهاى آن به آسانى امكان پذير مىباشد .\r\n2 - حروف و كلمات اين عبارات به لغت سامانى يا سامى است كه در حقيقت امّ اللغات ( ريشهء لغات ) و به سام بن نوح منسوب مىباشد .\r\n3 - معناى اين حروف و كلمات بدين شرح است :\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nتوسّل حضرت نوح به پنج تن عليهم السّلام و أسامى آنها بر كشتى\r\n« اى خداى من ! و اى ياور من !\r\nبه رحمت و كرمت مرا يارى نما !\r\nو به پاس خاطر اين نفوس مقدّسه :\r\nمُحمّد\r\nإيليا ( علىّ )\r\nشَبَر ( حَسَن )\r\nشُبَيْر ( حُسَين )\r\nفاطِمَه\r\nآنان كه همه بزرگان و گرامى اند\r\nجهان به بركت آنها بر پاست .\r\nبه احترام نام آنها مرا يارى كن !\r\nتنها توئى كه ميتوانى مرا به راه راست هدايت كنى ! »\r\nبعداً دانشمند انگليسى : اين ايف ماكس ، استاد زبان‌هاى باستانى در دانشگاه منچستر ، ترجمهء روسى اين كلمات را به زبان انگليسى برگردانيد ، و عيناً در اين مجلّه‌ها و روزنامه‌ها نقل و منتشر گرديده است :\r\n1 - مجلّهء هفتگى « ويكلى ميرر » لندن ، شمارهء مربوط به 28 دسامبر 1953 م .\r\n2 - مجلّهء « استار انگليسى » لندن ، مربوط به كانون دوّم 1954 م .\r\n3 - روزنامهء « سن لايت » منتشره از منچستر ، شمارهء مربوط به كانون دوّم 1954 م .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n4 - روزنامهء « ويكلى ميرر » تاريخ يكم شباط 1954 م .\r\n5 - روزنامهء « الهدى » قاهره مصر ، تاريخ 30 مارس 1953 م .\r\nسپس دانشمند و محدّث عاليمقام پاكستانى حكيم سيّد محمود گيلانى كه يك موقع مدير روزنامهء « أهل الحَديث » پاكستان ( و نخست از اهل تسنّن بوده و بعداً از روى تحقيق به آئين تشيّع گرائيده ) آن گزارش را به زبان ارْدو در كتابى به نام « إيليا مركز نجات اديان العالم » ترجمه و نقل كرده است . « 1 »\r\nآنگاه مجلّهء « بذره » نجف در شماره‌هاى شوّال و ذوالقعدة 1385 ، سال اوّل ، صفحه 78 إلى 81 زير عنوان : نامهاى مباركى كه حضرت نوح بدان توسّل جست ، از اردو به عربى ترجمه و نقل كرده است .\r\n\r\nارزش علمى و تاريخى اكتشاف كشتى نوح در اثبات حقّانيّت مذهب تشيّع\r\nاكنون لازم مىنمايد بطور فشرده توجّه خوانندگان ارجمند را به نكاتى چند معطوف نمائيم ؛ تا بيشتر به ارزش علمى و تاريخى اين اكتشاف باستانى معتقد شوند :\r\n1 - آنكه اكتشاف اين تخته‌ها و لوح ، يكى از دلائل بر أصالت و واقعيّت داستانهاى قرآن مجيد و احاديث دينى است كه مشروحاً حاكى از قضيّهء كشتى نوح و ماجراى آنست ؛ همچنان كه مورّخان اسلامى و غير اسلامى نيز نوشته‌اند .\r\n2 - آنكه معتقدات شيعه دربارهء اهل بيت از روى تمايلات و\r\n\r\n\r\n","description":"","footnote":"\r\n( 1 ) كتاب « ايليا . . . » به زبان اردو ، ضمن 45 صفحه به عنوان چهل و دوّمين نشريّهء دار المعارف اسلاميّه - لاهور پاكستان ، به سال 1381 هجرى به چاپ رسيده است . ( تعليقه )\r\n","page_name":" 202 ","page_number":202},
  {"content":"\r\n\r\nاغراض شخصى رهبران شيعى و مؤلّفين نيست ، بلكه بر مبناى يك سلسله حقائق علمى و واقعيّت‌هاى تاريخى است كه شيعه خود را ناگزير از تسليم در پابند شدن به آن ديده و در نتيجه پيروى اهل بيت را انتخاب كرده است .\r\nبديهى است استمداد نوح پيامبر از خاندان رسالت و نقش نامهاى آنان بر كشتى ، چند هزار سال قبل از نزول قرآن و پيدايش اسلام و انشعاب مسلمانان به فرقه‌هاى مختلف و متضادّ شيعه و سنّى بوده ، و جز از روى الهام از مبدأ اعلى و اشارهء غيبى به هيچ چيز نمىتوان آن را تفسير كرد .\r\nدرست است كه حضرت نام‌هاى مقدّس : محمّد ( صلّى الله عليه و آله و سلّم ) علىّ ( عليه السّلام ) حسن ( عليه السّلام ) حسين ( عليه السّلام ) و فاطمه ( عليها السّلام ) را به عنوان دعا و به عنوان تبرّك نقش بر لوح نمود ؛ امّا در حقيقت اين يك پيشگوئى عجيب از دوران‌هاى خيلى دور و دراز ، دربارهء پيدايش خاندان وحى و رسالت بوده است كه با فاصلهء حدود 5000 سال پس از طوفان ، قدم به عرصهء گيتى گذاشتند . « 1 »\r\nجالب آنكه برخورد به يك چنين اثر باستانى در يك كشور غير دينى و به دست يك عدّه افراد غير مسلمان و بالاخره در محيطى اتّفاق افتاده كه از نيم قرن پيش دين و عقيده به مبدأ و معاد و وحى و\r\n\r\n\r\n","description":"","footnote":"\r\n( 1 ) چنانچه در صفحهء 198 گذشت ، اين فاصله تا زمان اكتشاف كشتى است .\r\n","page_name":" 203 ","page_number":203},
  {"content":"\r\n\r\nرسالت را كنار گذارده و تنها از ديدهء محدود مادّيگرى به جهان و آنچه در آنست مىنگرند .\r\nناگفته معلوم است كه ماجراى اين لوح به نسبت ارزش و اهميّتى كه از ديد باستان شناسان دنياى روز دارد ، نيز ارزش دينى و مذهبى براى مسلمانان به ويژه شيعيان داشته و دارد .\r\nتذكّر : مطالب اين مقاله ترجمه و اقتباس از مجلّهء « بذرهء » نجف و كتاب « قَبَسٌ من القرءَان » تأليف عبد اللطيف خطيب بغدادى چاپ 1389 نجف مىباشد . »\r\nپايان نقل از « مكتب اسلام » شمارهء مسلسل 142 « 1 » . »\r\n\r\nشفاعت حضرت زهراء عليها السّلام در روز قيامت\r\nفرات بن إبراهيم در تفسير خود ، روايت مىكند از سهل بن أحمد دينورى ، با إسناد خود از حضرت صادق عليه السّلام كه آن حضرت گفته‌اند : جابر به حضرت أبو جعفر امام\r\n\r\n\r\n","description":"","footnote":"\r\n( 1 ) مجلّهء « درسهائى از مكتب اسلام » سال دوازدهم ، شماره 10 ، شماره مسلسل 142 ، تاريخ رمضان 1391 هجريّه قمريّه\r\nو نيز عين مندرجات اين شماره را مسجد شفاء طهران بمناسبت عيد فطر 1391 هجرى قمرى طبع ، و تحت عنوان : علم به كمك مذهب مىشتابد ، در جزوه اى مستقّلًا ، به عموم برادران اهداء نموده است .\r\nو اين حقير مطالب مندرجه در مجلّهء « مكتب اسلام » را چندين سال قبل از نشر اين مجلّه ، از بعضى از فضلاى هندى كه از دوستان نجفى ما بودند در نجف اشرف از انتشارات هند و پاكستان شنيده بودم ولى چون اصل آن مدارك در دسترس نبود به نقل از اين مجلّه اكتفا شد .\r\n","page_name":" 204 ","page_number":204},
  {"content":"\r\n\r\nمحمّد باقر عليه السّلام عرض كرد : فدايت شوم ، اى پسر رسول الله ! حديثى دربارهء جدّه‌ات فاطمهء زهرا سلام الله عليها ، و در فضيلت و شرافت آن بى بى براى من نقل كن كه چون من آن را براى شيعيان بازگو كنم ، خوشحال شوند !\r\nحضرت باقر عليه السّلام فرمودند : پدرم براى من حديث كرد ، از جدّم از رسول خدا صلّى الله عليه و آله و سلّم كه چون روز قيامت بر پا شود ، براى هر يك از انبياء و مرسلين منبرى از نور نصب مىكنند ، و منبر من در آن روز از همهء منابر بلندتر است .\r\nو پس از آن خداوند ميفرمايد يا مُحَمَّدُ اخْطُبْ ! « اى محمّد خُطبه بخوان ! » و من خطبه اى ميخوانم كه هيچيك از انبياء و رسل همانند آن را نشنيده‌اند .\r\nو سپس براى هر يك از اوصياء پيمبران منبرى از نور نصب مىكنند ، و براى وصىّ من علىّ بْن أبى طالب در وسط آن منبرها منبرى از نور نصب مىكنند ، و منبر او از همهء منبرهاى آنان بلندتر است .\r\nسپس خداوند ميفرمايد : يَا عَلِىُّ اخْطُب ! « اى على خطبه بخوان ! » پس على خطبه اى ميخواند كه هيچيك از اوصياء پيامبران همانند آن را نشنيده‌اند .\r\nو پس از آن براى اولاد انبياء و مرسلين منبرهائى همانند آن منبرها نصب مىكنند . و براى دو فرزند و دو سبط من و دو ريحانهء من در ايّام حيات و زندگانيم ، منبرى از نور مىباشد .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nسپس به آن دو گفته مىشود : اخْطُبَا ! « خطبه بخوانيد ! » پس آنان دو خطبه ميخوانند كه هيچيك از اولاد انبياء و مرسلين همانندش را نشنيده‌اند .\r\nثُمَّ يُنَادِى الْمُنَادِى وَ هُوَ جَبْرَئِيلُ عَلَيْهِ السَّلَامُ : أَيْنَ فَاطِمَةُ بِنْتُ مُحَمَّدٍ ؟ أَيْنَ خَدِيَجَةُ بِنْتُ خُوَيْلِدٍ ؟ أَيْنَ مَرْيَمُ بِنْتُ عِمْرَانَ ؟ أَيْنَ ءَاسِيَةُ بِنْتُ مُزَاحِمٍ ؟ أَيْنَ أُمُّ كُلْثُومَ أُمُّ يَحْيَى بْنِ زَكَرِيَّا .\r\n« سپس منادى كه جبرئيل عليه السّلام است ندا كند : كجاست فاطمه دختر محمّد ؟ كجاست خديجه دختر خويلد ؟ كجاست مريم دختر عمران ؟ كجاست آسيه دختر مزاحم ؟ كجاست امّ كلثوم مادر يحيى ابن زكريّا ؟ »\r\nو همگى بر مىخيزند .\r\nدر اين حال خداوند تبارك و تعالى ميگويد : اى اهل جمع و اى مجتمعين در محشر ! امروز كَرَم براى كيست ؟ ! مُحمَّد وَ علىّ و حسن و حسين ميگويند :  اللَّهُ الْواحِدُ الْقَهَّارُ .  « كَرَم فقط از خداوند واحد قهّار است . »\r\nخداوند ميگويد : اى اهل محشر ! من كرم را براى محمّد و علىّ و حسن و حسين و فاطمه قرار دادم ! اى اهل محشر ! اينك سرهاى خود را فرود آوريد و چشمان خود را فروافكنيد كه فاطمه بسوى بهشت ميرود .\r\nدر اين حال جبرئيل براى او يك ناقه از ناقه‌هاى بهشتى را مىآورد كه دو پهلويش فرو هشته است و دهانه‌اش از لؤلؤ تر است ، و\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nبر روى آن ناقه ، جهازى از مرجان است . و آن ناقه در برابر حضرت زهراء ميخوابد و حضرت بر آن سوار مىشوند . و خداوند يك صد هزار فرشته بر مىانگيزد تا از جانب راست او حركت كنند ، و يك صد هزار فرشتهء ديگر بر مىانگيزد تا از جانب چپ او حركت كنند ، و يك صد هزار فرشتهء ديگر بر مىانگيزد تا فاطمه را بر روى بالهاى خود ميگيرند و حركت داده و تا درِ بهشت مىآورند .\r\nچون به درِ بهشت ميرسد ، نگاهى به اين طرف و آن طرف مىافكند .\r\nخداوند خطاب مىكند : اى دختر حبيب من ! علّت اين توجّهت به اطراف چيست ؟ درحالىكه من تو را به بهشت خودم دلالت كردم !\r\nفاطمه ميگويد : اى پروردگار من ! من دوست دارم كه قدر و منزلت من در امروز شناخته شود !\r\nخداوند ميفرمايد : اى فاطمه ، اى دختر حبيب من ! برگرد و ببين كه در قلب هر كه محبّت تو يا محبّت يكى از ذرّيّه تو باشد ، دست او را بگير و داخل در بهشت بنما !\r\nحضرت باقر عليه السّلام گفتند : اى جابر سوگند به خداوند كه فاطمه در آن روز چنان شيعيان و محبّان خود را جدا مىكند همانند پرنده اى كه دانه‌هاى خوب را از دانه‌هاى بد جدا مىكند .\r\nچون فاطمه با شيعيان خود به درِ بهشت برسند ، خداوند در دل آنها مىاندازد كه نگاهى به اطراف بنمايند ، و چون به اطراف نظر كنند ، خداوند ميفرمايد : اى محبّان من ! سبب التفات و توجّه شما\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nچيست ؟ ! من كه فاطمه دختر حبيب خود را شفيع شما قرار دادم !\r\nشيعيان ميگويند : اى پروردگار ما دوست داريم كه قدر و منزلت ما در امروز شناخته شود !\r\nخداوند ميفرمايد : اى حبيبان من ! برگرديد و نظرى بيفكنيد و ببينيد ، هر كس شما را به جهت محبّت به فاطمه دوست داشته است ، هر كس شما را به جهت محبّت به فاطمه غذا و طعام داده است ، هر كس شما را به جهت محبّت به فاطمه پوشانيده است ، و هر كس شما را به جهت محبّت به فاطمه آشاميدنى خورانده است ؛ نظر كنيد و ببينيد ، هر كس به جهت محبّت به فاطمه زشتى و غيبتى را از شما برگردانيده است ؛ دست او را بگيريد و داخل در بهشت بنمائيد !\r\nحضرت باقر عليه السّلام فرمودند : سوگند به خدا كه در ميان مردم غير از كافر و منافق و شكّ كننده در امر توحيد هيچكس باقى نمىماند .\r\nو چون اينان را در دوزخ ببرند ، در ميان طبقات آن ندا كنند - همانطور كه خداى تعالى فرموده است - :\r\n  فَما لَنا مِنْ شافِعِينَ * وَ لا صَدِيقٍ حَمِيمٍ   . « 1 »\r\n« از براى ما هيچ شفيعى نيست ، و هيچ دوست مهربانى نيست . »\r\n فَلَوْ أَنَّ لَنا كَرَّةً فَنَكُونَ مِنَ الْمُؤْمِنِينَ .  « 2 »\r\n\r\n\r\n","description":"","footnote":"\r\n( 1 ) آيه 100 و 101 ، از سورهء 26 : الشّعراء\r\n( 2 ) آيه 102 ، از سورهء 26 : الشّعراء\r\n","page_name":" 208 ","page_number":208},
  {"content":"\r\n\r\n« اى كاش براى ما يك بازگشت به دنيا بود ، تا از مؤمنان بوديم . »\r\nحضرت فرمودند : هَيْهَاتَ هَيْهَاتَ ! از آنچه طلب مىكنند منع مىشوند .\r\n وَ لَوْ رُدُّوا لَعادُوا لِما نُهُوا عَنْهُ وَ إِنَّهُمْ لَكاذِبُونَ .  « 1 »\r\n« و اگر آنها را به دنيا برگشت دهند ، هر آينه به همان كارهائى دست ميزنند كه از آن نهى شده‌اند ، و آنان از دروغگويانند . » « 2 »\r\nو در « عِلل الشّرائع » از ابن متوكّل از سعد از ابن عيسى از ابن سنان از ابن مُسكان ، از محمّد بن مسلم روايت كرده است كه گفت : من از حضرت باقر عليه السّلام شنيدم كه مىگفت : براى فاطمه در روز رستاخيز موقف خاصّى ، در درِ جهنّم است . چون روز قيامت شود ، در پيشانى هر كسى نوشته مىشود كه اين مؤمن است و يا كافر است ؛ و به محبّى كه گناهانش بسيار باشد ، امر مىشود كه به آتش برود .\r\nچون فاطمه بر روى پيشانى او ميخواند كه : محبّ نوشته است ، ميگويد :\r\nإلَهِى وَ سَيِّدِى سَمَّيْتَنِى فَاطِمَةَ وَ فَطَمْتَ بِى مَنْ تَوَلَّانِى وَ تَوَلَّى ذُرِّيَّتِى مِنَ النَّارِ ! وَ وَعْدُكَ الْحَقُّ وَ أَنْتَ لَا تُخْلِفُ الْمِيعَادَ .\r\n« اى خداى من و آقاى من ! تو مرا فاطمه نام گذاردى ، و به\r\n\r\n\r\n","description":"","footnote":"\r\n( 1 ) قسمتى از آيه 28 ، از سورهء 6 : الانعام\r\n( 2 ) « تفسير فرات بن إبراهيم » ذيل آيه 101 از سورهء شعراء ، ص 113 تا ص 115 ؛ و « بحار الانوار » ج 8 ، ص 51 و 52\r\n","page_name":" 209 ","page_number":209},
  {"content":"\r\n\r\nواسطهء من هر كسى ولايت من و ولايت ذرّيّهء مرا داشت از آتش بر كنار داشتى ! و وعدهء تو حقّ است و تو خلف وعده نمىفرمائى . »\r\nخداوند عزّ و جلّ مىفرمايد : صَدَقْتِ يَا فَاطِمَةُ ؛ إنِّى سَمَّيْتُكِ فَاطِمَة « 1 » وَ فَطَمْتُ بِكِ مَنْ أَحَبِّكِ وَ تَوَلَّاكِ وَ أَحَبَّ ذُرِّيَّتَكِ وَ تَوَلَّاهُمْ مِنَ النَّارِ ! وَ وَعْدِىَ الْحَقُّ وَ أَنَا لَا أُخْلِفُ الْمِيعَادَ .\r\n« اى فاطمه راست مىگوئى ؛ من نام تو را فاطمه ( يعنى بُرنده و جدا كنندهء از آتش ) گذاردم و به واسطهء تو هر كس تو را دوست داشته باشد و ولايت تو را داشته باشد ، و ذرّيّهء تو را دوست داشته باشد و ولايت آنها را داشته باشد ، من آنها را از آتش جدا مىكنم ! و وعدهء من حقّ است و من خلف وعده نمىكنم ! »\r\nو اين بندهء خودم را امر به آتش كردم ، تا تو دربارهء او شفاعت كنى و شفاعت تو را بپذيرم ؛ تا اينكه براى فرشتگان من و پيغمبران من و مرسلينِ از جانب من ، و براى اهل موقف ، موقف خاصّ تو نسبت به من و مكانت و منزلت تو در نزد من مبيّن و روشن گردد !\r\n\r\n\r\n","description":"","footnote":"\r\n( 1 ) در روايت وارد است كه : رسول خدا صلّى الله عليه و آله و سلّم فرمودند : إنَّما سُمِّيَتِ ابْنَتِى فَاطِمَةَ ، لِانَّ اللهَ عَزّ وَ جَلَّ فَطَمَهَا وَ فَطَمَ مَنْ أَصَبَّها مِنَ النّارِ . يا اينكه : لِانَّهَا فَطِمَتْ هِىَ وَ شِيعَتُها مِنَ النّارِ . يا اينكه : فَطَمَتْ شيعَتَها مِنَ النَّار . « دخترم فاطمه ناميده شد ، چون خداوند عزّ و جل او و هر كس كه او را دوست داشته باشد را از آتش جدا كرده است . يا اينكه چون خود او و شيعيان او از آتش بريده شدند . و يا اينكه او شيعيان خود را از آتش بريده است . » ( « بحار الانوار » طبع حروفى ، ج 403 ، باب 2 ، ص 10 تا ص 19 ؛ « علل الشّرائع » باب 142 ، ص 178 و 179 )\r\n","page_name":" 210 ","page_number":210},
  {"content":"\r\n\r\nپس در پيشانى هر كس مؤمن نوشته شده بود ، دست او را بگير و او را داخل در بهشت بنما ! « 1 »\r\n\r\nشفاعت أئمّهء معصومين عليهم السّلام در روز قيامت\r\nدر « دَعَوات » راوندى از سماعة بن مهران وارد است كه :\r\nقَالَ : قَالَ أَبُو الْحَسَنِ عَلَيْهِ السَّلَامُ : إذَا كَانَتْ لَكَ حَاجَةٌ إلَى اللهِ فَقُلِ : اللَهُمَّ إنِّى أسْأَلُكَ بِحَقِّ مُحَمَّدٍ وَ عَلِىٍّ ، فَإنَّ لَهُمَا عِنْدَكَ شَأْنًا مِنَ الشَّأْنِ وَ قَدْرًا مِنَ الْقَدْرِ ، فَبِحَقِّ ذَلِكَ الشَّأْنِ وَ ذَلِكَ الْقَدْرِ أَنْ تُصَلِّىَ عَلَى مُحَمَّدٍ وَ ءَالِ مُحَمَّدٍ وَ أَنْ تَفْعَلَ بِى كَذَا وَ كَذَا .\r\nفَإنَّهُ إذَا كَانَ يَوْمُ الْقِيَمَةِ لَمْ يَبْقَ مَلَكٌ مُقَرَّبٌ وَ لَا نَبِىُّ مُرْسَلٌ وَ لَا مُؤْمِنٌ مُمْتَحَنٌ إلَّا وَ هُوَ يَحْتَاجُ إلَيْهِمَا فِى ذَلِكَ الْيَوْم . « 2 »\r\n« حضرت امام رضا عليه السّلام گفته‌اند : چون حاجتى بسوى خداوند داشتى بگو : بار پروردگارا ! من از تو ميخواهم به حقّ محمّد و علىّ ، چون براى آن دو در نزد تو شأن بزرگ و قدر عظيمى است ؛ پس به حقّ آن شأن و به حقّ ان قدر ، درود بر محمّد و آل محمّد بفرست ! و فلان و فلان حاجت مرا برآور !\r\nچون روز قيامت بر پا شود هيچ فرشتهء مقرّبى و هيچ پيامبر مرسلى و هيچ مؤمن آزمايش شده اى نيست مگر آنكه او نيازمند به آن دو نفر است . »\r\n\r\n\r\n","description":"","footnote":"\r\n( 1 ) « علل الشّرائع » طبع نجف ، باب 142 ، ص 179\r\n( 2 ) « بحار الانوار » طبع حروفى ، ج 8 ، ص 59\r\n","page_name":" 211 ","page_number":211},
  {"content":"\r\n\r\nو در « محاسن » أحمد بن محمّد برقى ، از پدرش ، از سُعدان بن مسلم ، از معاوية بن وهب روايت مىكند كه :\r\nقَالَ : سَأَلْتُ أَبَا عَبْدِ اللهِ عَلَيْهِ السَّلَامُ عَنْ قَوْلِ اللهِ تَبَارَكَ وَ تَعَالَى : لَا يَتَكَلَّمُونَ إلَّا مَنْ أَذِنَ لَهُ الرَّحْمَنُ وَ قَالَ صَواباً .\r\nقَالَ : نَحْنُ وَ اللهِ الْمَأْذُونُ لَهُمْ فِى ذَلِكَ الْيَوْمِ وَ الْقَآئِلُونَ صَوَاباً .\r\nقُلْتُ : جُعِلْتُ فِدَاكَ ، وَ مَا تَقُولُونَ إذَا كَلَّمْتُمْ ؟ !\r\nقَالَ : نُمَجِّدُ رَبَّنَا ، وَ نُصَلِّى عَلَى نَبِيِّنَا ، وَ نَشْفَعُ لِشِيعَتِنَا ؛ فَلَا يَرُدُّنَا رَبُّنَا . « 1 »\r\nابن وهب ميگويد : « من از حضرت صادق عليه السّلام از تفسير اين آيه كه : در روز قيامت هيچكس سخن نمىگويد مگر كسى كه خداوند به او اذن داده باشد و راست بگويد ، سؤال كردم .\r\nحضرت فرمود : سوگند به خدا كه ما در آن روز اذن داده‌شدگانيم ، و گويندگان راست .\r\nمن عرض كردم : فدايت شوم ، شما هنگامى كه سخن بگوئيد چه ميگوئيد ؟ !\r\nحضرت فرمود : پروردگار خود را تمجيد مىكنيم ، و بر پيامبرمان درود ميفرستيم ، و از شيعيان و پيروانمان شفاعت مىكنيم ؛ و بنابراين خداوند ما را ردّ نمىكند . »\r\nو اين روايت را در « كَنْز جامع الفوائد » با إسناد خود از سَعدان آورده است ؛ و از حضرت امام كاظم عليه السّلام نيز همين مضمون را\r\n\r\n\r\n","description":"","footnote":"\r\n( 1 ) « محاسن » برقى ، ج 1 ، ص 183\r\n","page_name":" 212 ","page_number":212},
  {"content":"\r\n\r\nآورده است . « 1 »\r\nو نيز در « محاسن » با همين سند آورده است كه :\r\nقَالَ : قُلْتُ لَابِى عَبْدِ اللهِ عَلَيْهِ السَّلَامُ : قَوْلُهُ :  مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ يَعْلَمُ ما بَيْنَ أَيْدِيهِمْ وَ ما خَلْفَهُمْ  ( أَىْ مَنْ هُمْ ؟ )\r\nقَالَ : نَحْنُ أُولَئِكَ الشَّافِعُونَ . « 2 »\r\n« ابن وهب گويد : از امام صادق عليه السّلام دربارهء گفتار خداوند كه : كيست در نزد خداوند شفاعت كند مگر به اذن او ؟ اوست كه ميداند آنچه در برابر آنهاست و آنچه پشت سر آنهاست ، پرسيدم ( يعنى پرسيدم ايشان چه كسانى هستند ؟ ) .\r\nحضرت فرمود : آن شفيعان فقط ما هستيم . »\r\nو اين روايت را نيز در « تفسير عيّاشى » از معاوية بن عمّار آورده است . « 3 »\r\nو در « مناقب » ابن شهرآشوب از حضرت صادق عليه السّلام دربارهء تفسير آيه :  وَ بَشِّرِ الَّذِينَ آمَنُوا أَنَّ لَهُمْ قَدَمَ صِدْقٍ عِنْدَ رَبِّهِمْ  ، « 4 » روايت كرده است :\r\nقَالَ : وَلَايَةُ أَمِيرِ الْمُؤْمِنِينَ عَلَيْهِ السَّلَامُ : وَ يُقَالُ :  أَنَّ لَهُمْ قَدَمَ صِدْقٍ  ، قَالَ : شَفَاعَةُ النَّبِىِّ .  وَ الَّذِي جاءَ بِالصِّدْقِ  ، شَفَاعَةُ عَلِىٍّ\r\n\r\n\r\n","description":"","footnote":"\r\n( 1 ) « بحار الانوار » ج 8 ، ص 41\r\n( 2 ) « محاسن » برقى ، ج 1 ، ص 183\r\n( 3 ) « تفسير عيّاشى » ج 1 ، ص 136\r\n( 4 ) قسمتى از آيه 2 ، از سورهء 10 ، يونس\r\n","page_name":" 213 ","page_number":213},
  {"content":"\r\n\r\nعَلَيْهِ السَّلَامُ . أُولَئكَ هُمُ الصِّدِّيقُونَ ، شَفَاعَةُ الائِمَّةِ عَلَيْهِمُ السَّلَامُ . « 1 »\r\n« حضرت فرمودند : مراد ، ولايت أمير المؤمنين است . و مراد از قدم صدق ، شفاعت رسول الله است . و مراد از  وَ الَّذِي جاءَ بِالصِّدْقِ  « 2 » شفاعت على است . و مراد از آيه  أُولئِكَ هُمُ الصِّدِّيقُونَ وَ الشُّهَداءُ عِنْدَ رَبِّهِمْ  « 3 » شفاعت امامان است . »\r\nو نيز در « مناقب » وارد است :\r\nالنَّبِىُّ صَلَّى اللهُ عَلَيْهِ وَ ءَالِهِ وَ سَلَّمَ [ قَال 
  ] : إنِّى لَاشْفَعُ يَوْمَ الْقِيَمَةِ فَأُشَفَّعُ ، وَ يَشْفَعُ عَلِىٌّ فَيُشَفَّعُ ، وَ يَشْفَعُ أهْلُ بَيْتِى فَيُشَفَّعُونَ . « 4 »\r\n« رسول الله فرمودند : من در روز قيامت شفاعت ميكنم و شفاعت من قبول است ، علىّ شفاعت مىكند و شفاعت او قبول است ، و اهل بيت من شفاعت مىكنند و شفاعت آنها قبول است . »\r\nنقش نگين صاحب بن عَبّاد كه با آن مهر ميكرده است اين بوده است :\r\n شَفِيعُ إسْمَعيلَ فى الآخِرَةْ * مُحَمَّدٌ وَ الْعِتْرَةُ الطّاهرة « 5 » \r\n\r\n\r\n","description":"","footnote":"\r\n( 1 ) « بحار الانوار » ج 8 ، ص 43 ؛ و « مناقب » ابن شهرآشوب ، طبع سنگى ، ج 1 ، بابُ أنَّهُ السّاقى و الشَّفيع ، ص 352\r\n( 2 ) صدر آيه 33 ، از سورهء 39 : الزّمر\r\n( 3 ) قسمتى از آيه 19 ، از سورهء 57 : الحديد\r\n( 4 ) « مناقب » ج 1 ، ص 352\r\n( 5 ) همان مصدر ، ص 352\r\n","page_name":" 214 ","page_number":214},
  {"content":"\r\n\r\n« شفيع إسمعيل در روز قيامت ، محمّد و عترت پاك او هستند . »\r\nو از اشعارى كه خطاب به اهل بيت و در مقام حمد و ثناى آنان است ، اين ابيات است :\r\n أعْطاكُمُ اللهُ ما لَمْ يُعْطِهِ أحَدًا * حَتَّى دُعِيتُمْ لِعِظْمِ الْفَضْلِ أرْباباً ( 1 )\r\nأشْباحُكُمْ كُنَّ فى بَدْوِ الظِّلالِ له * دونَ الْبَرِيّةِ خُدّاماً وَ حُجّاباً ( 2 )\r\nوَ أنْتُمُ الْكَلِماتُ اللَاىِ لَقَّنَها * جَبْرِيلُ ءَادَمَ عِنْدَ الذَّنْبِ إذْ تابا ( 3 )\r\nوَ أنْتُمُ قِبْلَةُ الدّينِ الَّتى جُعِلَتْ * لِلْقاصِدينَ إلَى الرَّحْمَنِ مِحْرابًا ( 4 ) « 1 » \r\n1 - خداوند به شما چيزهائى را عطا كرد ، تا از بزرگى و عظمت آن در ميان مردم ، ارباب و خدايان خوانده شديد !\r\n2 - اشباح شما در به دو آفرينش و طلوع نور توحيد بر ظلال كائنات ، براى خداوند نسبت به تمام عالميان و جهانيان ، حكم خدمتكاران و حاجبان را داشت .\r\n3 - و شما هستيد آن كلماتى كه جبريل به آدم ، در وقتىكه گناه كرده و ميخواست توبه كند ، تلقين كرد !\r\n4 - و شما هستيد قبلهء دين خدا ، آن قبله‌اى كه خداوند آن را براى سالكان و قاصدان بسوى حضرت رحمن ، محراب قرار داده است .\r\n\r\n\r\n","description":"","footnote":"\r\n( 1 ) . همان مصدر ، ص 354\r\n","page_name":" 215 ","page_number":215},
  {"content":"\r\n\r\n\r\nشفاعت ملائكه در روز قيامت و رستاخيز\r\nاز جمله شفاعت كنندگان در روز بازپسين ، فرشتگان خدا هستند :\r\n وَ كَمْ مِنْ مَلَكٍ فِي السَّماواتِ لا تُغْنِي شَفاعَتُهُمْ شَيْئاً إِلَّا مِنْ بَعْدِ أَنْ يَأْذَنَ اللَّهُ لِمَنْ يَشاءُ وَ يَرْضى .  « 1 »\r\n« و چه بسيار از فرشتگان در آسمانها هستند كه شفاعت آنها هيچ سودى ندارد مگر بعد از آنكه خداوند بهر يك از آنها اذن دهد و راضى باشد » .\r\nو نيز فرمايد :   يَوْمَئِذٍ لا تَنْفَعُ الشَّفاعَةُ إِلَّا مَنْ أَذِنَ لَهُ الرَّحْمنُ وَ رَضِيَ لَهُ قَوْلًا * يَعْلَمُ ما بَيْنَ أَيْدِيهِمْ وَ ما خَلْفَهُمْ وَ لا يُحِيطُونَ بِهِ عِلْماً .   « 2 »\r\n« در آن روز شفاعت كردن كسى ثمرى نمىبخشد ، مگر بعد از اينكه خداوند نسبت به كسى اذن دهد و گفتار او را بپسندد . خداوند ميداند آنچه در برابر آنهاست و آنچه در پشت سر آنهاست ؛ و آنان علمشان به خدا نميرسد و بر علم خدا محيط نمىشوند . »\r\nاين دو آيه دلالت بر شفاعت ملائكه دارد ، و البتّه آيه دوّم اعمّ است از ملائكه و انبياء و اولياء ؛ كما آنكه دو آيه اى را كه قبلًا براى شفاعت انبياء و امامان در مطلع گفتار آورديم نيز أعمّ از شفاعت انبياء و امامان و ملائكه بود ؛ و آن دو آيه اين بود :\r\n\r\n\r\n","description":"","footnote":"\r\n( 1 ) آيه 26 ، از سورهء 53 : النّجم\r\n( 2 ) آيه 109 و 110 ، از سورهء 20 : طه\r\n","page_name":" 216 ","page_number":216},
  {"content":"\r\n\r\n1 - آيه :    وَ قالُوا اتَّخَذَ الرَّحْمنُ وَلَداً سُبْحانَهُ بَلْ عِبادٌ مُكْرَمُونَ لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ * يَعْلَمُ ما بَيْنَ أَيْدِيهِمْ وَ ما خَلْفَهُمْ وَ لا يَشْفَعُونَ إِلَّا لِمَنِ ارْتَضى وَ هُمْ مِنْ خَشْيَتِهِ مُشْفِقُونَ   \r\n2 . آيه :  وَ لا يَمْلِكُ الَّذِينَ يَدْعُونَ مِنْ دُونِهِ الشَّفاعَةَ إِلَّا مَنْ شَهِدَ بِالْحَقِّ وَ هُمْ يَعْلَمُونَ . \r\nو بنابراين تمام اين آيات ، چه بطور خصوص و چه بطور عموم ، دلالت بر شفاعت فرشتگان دارد .\r\n\r\nشفاعت گواهان و شهداء در روز قيامت\r\nو از جمله شفعاء ، شهداء هستند ؛ يعنى گواهان بر اعمال ، آن كسانى كه اعمال انسان را در زير نظر دارند ، و چه در مرحلهء تحمّل شهادت ، و چه در مرحلهء اداء آن ، واقف و مُسَيْطِر بر آنها هستند . و شهادت در اينجا به معناى شهادت به معناى كشته شدن در معركهء قتال نيست .\r\nو ما در بحث شهادت بر اعمال « 1 » مفصّلًا آورديم كه طبق آيه :\r\n وَ لا يَمْلِكُ الَّذِينَ يَدْعُونَ مِنْ دُونِهِ الشَّفاعَةَ إِلَّا مَنْ شَهِدَ بِالْحَقِّ وَ هُمْ يَعْلَمُونَ  . « 2 »\r\nهر كس كه به حقّ شهادت دهد ، و داراى علم بوده و اطّلاع ملكوتى به بواطن اعمال داشته باشد ، او در روز قيامت از شفيعان است .\r\n\r\n\r\n","description":"","footnote":"\r\n( 1 ) « معادشناسى » ج 7 ، مجلس 44\r\n( 2 ) آيه 86 ، از سورهء 43 : الزّخرف\r\n","page_name":" 217 ","page_number":217},
  {"content":"\r\n\r\nو طبق نفى و اثبات  إِلَّا مَنْ شَهِدَ بِالْحَقِّ  به دست مىآيد كه حتماً بايد شفيعان نيز از شهيدان باشند ، غاية الامر هر كس به اندازهء سعهء اطّلاع ملكوتى بر بواطن اعمال به همان قدر ميتواند شهادت دهد ، و از همان افراد ميتواند شفاعت كند .\r\n\r\nشفاعت مؤمنان در روز رستاخيز\r\nشفاعت مؤمنين در روز قيامت و از همين مطلب به دست مىآيد كه مؤمنين نيز از شفيعانند ؛ چون خداوند از لحوق آنان به شهداء در روز قيامت إخبار كرده است :\r\n وَ الَّذِينَ آمَنُوا بِاللَّهِ وَ رُسُلِهِ أُولئِكَ هُمُ الصِّدِّيقُونَ وَ الشُّهَداءُ عِنْدَ رَبِّهِمْ لَهُمْ أَجْرُهُمْ وَ نُورُهُمْ  « 1 » .\r\n« و كسانى كه ايمان به خدا و پيامبرانش بياورند ، ايشانند فقط صدّيقان و شهيدان در نزد پروردگارشان كه از براى آنهاست در نزد خداوند اجرشان و نورشان . »\r\nو نيز شفاعت مؤمنان از اين آيات به دست مىآيد :\r\n    وَ ما أَضَلَّنا إِلَّا الْمُجْرِمُونَ * فَما لَنا مِنْ شافِعِينَ * وَ لا صَدِيقٍ حَمِيمٍ * فَلَوْ أَنَّ لَنا كَرَّةً فَنَكُونَ مِنَ الْمُؤْمِنِينَ     . « 2 »\r\n« و ما را گمراه نكردند مگر مجرمان . و بنابراين براى ما هيچ شفيعى نيست و هيچ يارِ راست و دوست مهربانى نيست . پس ايكاش براى ما يك بار بازگشتى به دنيا بود ، تا از مؤمنان بوديم ! »\r\nاين كلام گمراهان و جهنّميان است كه خداوند در قرآن كريم بيان\r\n\r\n\r\n","description":"","footnote":"\r\n( 1 ) قسمتى از آيه 19 ، از سورهء 57 : الحديد\r\n( 2 ) آيات 99 تا 102 ، از سورهء 26 : الشّعراء\r\n","page_name":" 218 ","page_number":218},
  {"content":"\r\n\r\nمىكند ، و آنان در آنجا ادراك اين معنى را مىكنند كه در آنجا دوست صديق و حميمى هست كه براى بعضى ثمر دارد ؛ چون ميفرمايد : فَمَا لَنَا « براى ما نيست » يعنى براى ديگران هست ، و نيز آن نفع و شفاعت براى مؤمنان ثمر بخش است نه براى ما ؛ پس شفاعت براى مؤمنان است ، و البتّه بايد از جانب مؤمنان نيز بوده باشد .\r\nدر « كافى » با إسناد متّصل خود از عبد الحميد وابشىّ روايت كرده است كه گفت : به حضور حضرت امام محمّد باقر عليه السّلام عرض كردم : همسايه اى داريم كه تمام گناهان را مرتكب مىشود ، و حتّى نماز را هم ترك مىكند تا چه رسد به غير از آن ! حضرت فرمودند : سُبْحَانَ اللهِ ! چقدر اين گناه بزرگى است ؟ آيا ميل داريد كه من به بدتر از اين كس شما را خبر دهم ؟ ! عرض كردم : آرى !\r\nحضرت فرمود : كسى كه به ما دشنام دهد و ناصبى باشد از او بدتر است .\r\nأَمَا إنَّهُ لَيْسَ مِنْ عِبْدٍ يُذْكَرُ عِنْدَهُ أَهْلُ الْبَيْتِ فَيَرِقَّ لِذِكْرِنَا إلَّا مَسَحَتِ الْمَلئِكَةُ ظَهْرَهُ وَ غُفِرَ لَهُ ذُنُوبُهُ كُلُّهَا ، إلَّا أَنْ يَجِىءَ بِذَنْبٍ يُخْرِجُهُ مِنَ الإيمَانِ .\r\nوَ إنَّ الشَّفَاعَةُ لَمَقْبُولَةٌ ، وَ مَا تُقْبَلُ فِى نَاصِبٍ . وَ إنَّ الْمُؤْمِنَ لَيَشْفَعُ لِجَارِهِ وَ مَا لَهُ حَسَنَةٌ .\r\nفَيَقُولُ : يَا رَبِّ جَارِى كَانَ يَكُفُّ عَنِّى الاذَى فَيَشْفَعُ فِيهِ .\r\nفَيَقُولُ اللهُ تَبَارَكَ وَ تَعَالَى : أَنَا رَبُّكَ ! وَ أَنَا أَحَقُّ مَنْ كَافَى عَنْكَ فَيُدْخِلُهُ الْجَنَّةَ وَ مَا لَهُ مِنْ حَسَنَةٍ .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nوَ إنَّ أَدْنَى الْمُؤمِنِينَ شَفَاعَةً لَيَشْفَعُ لِثَلَاثِينَ إنْسَانًا ، فَعِنْدَ ذَلِكَ يَقُولُ أَهْلُ النَّارِ :   فَما لَنا مِنْ شافِعِينَ وَ لا صَدِيقٍ حَمِيمٍ   . « 1 »\r\n« بدانيد هيچ بنده اى نيست كه چون نام اهل بيت در نزد او برده شود و بدين جهت دلش رقّت آورد و از ذكر ما براى او حال رحمت و عطوفت پديد آيد ، مگر آنكه فرشتگان بدن او را مسح مىكنند و خود را به دو مىمالند و تمام گناهانش بدون استثناء بخشيده ميگردد ، مگر آنكه گناهى به جاى آورده باشد كه او را از ايمان خارج كند .\r\nشفاعت پذيرفته مىشود و ليكن دربارهء ناصبى پذيرفته نمىشود ، و مؤمن براى همسايه‌اش درحالىكه هيچ حسنه اى ندارد شفاعت مىكند ، و ميگويد : اى پروردگار من ! همسايهء من از اذيّت و آزار من جلوگيرى ميكرده است ؛ و بدين‌وسيله از او شفاعت مىكند .\r\nخداوند ميفرمايد كه : من پروردگار تو هستم و من سزاوارترم كه رعايت حال كسى را كنم كه از تو كفايت كرده است ؛ و بنابراين با آنكه هيچ حسنه اى ندارد او را داخل بهشت مىنمايد .\r\nو پست‌ترين مؤمنى كه شفاعت مىكند ، دربارهء سى انسان شفاعت مىكند ، و در اين هنگام اهل آتش ميگويند : اى واى كه ما شفيعى نداريم ! و دوست غمخوار و مهربانى نداريم ! »\r\nدر « خصال » صدوق از پدرش از حِمْيَرى از هارون از مَسعدة بن صدقه از حضرت امام جعفر صادق عليه السّلام از پدرانش از\r\n\r\n\r\n","description":"","footnote":"\r\n( 1 ) « روضهء كافى » ص 101\r\n","page_name":" 220 ","page_number":220},
  {"content":"\r\n\r\nأمير المؤمنين عليه السّلام روايت كرده است كه :\r\nقَالَ : قَالَ رَسُولُ اللهِ صَلَّى اللهُ عَلَيْهِ وَ ءَالِهِ وَ سَلَّمَ : ثَلَاثَةٌ يَشْفَعُونَ إلَى اللهِ عَزَّ وَ جَلَّ فَيُشَفَّعُونَ : الانْبِيَاءُ ثُمَّ الْعُلَمَاءُ ثُمَّ الشُّهَدَاءُ « 1 » .\r\n« حضرت رسول صلّى الله عليه و آله و سلّم گفتند : سه دسته هستند كه در پيشگاه پروردگار عزّ و جلّ شفاعت مىكنند ، و شفاعت آنها پذيرفته مىشود : دستهء اوّل پيغمبران هستند ، و پس از آن علماء ، و پس از آن شهداء . »\r\nو نيز در « خصال » در حديث أربَعمِائه از أمير المؤمنين عليه السّلام آورده است كه :\r\nلَا تَعْنُونَا فِى الطَّلَبِ وَ الشَّفَاعَةُ لَكُمْ يَوْمَ الْقِيَمَةِ فِيمَا قَدَّمْتُمْ . « 2 »\r\nوَ قَالَ عَلَيْهِ السَّلَامُ : لَنَا شَفَاعَةٌ وَ لِاهْلِ مَوَدَّتِنَا شَفَاعَةُ . « 3 »\r\n« در خواهش‌ها و درخواست‌هاى خود ما را به تكلّف و مشقّت نيندازيد ! و شفاعت براى شما در روز قيامت بر اساس آن چيزى است كه از پيش فرستاده‌ايد . »\r\nو نيز فرموده است : « از براى ما شفاعت است ، و از براى اهل مودّت ما شفاعت است » .\r\n\r\nشفاعت شيعيان در روز قيامت\r\nو در « علل الشّرائع » با سند متّصل خود از أبو بصير از حضرت صادق عليه السّلام روايت كرده است كه :\r\n\r\n\r\n","description":"","footnote":"\r\n( 1 ) « خصال » طبع حيدرى ، باب الثّلاثهء ، ص 156\r\n( 2 ) همان مصدر ، ص 614\r\n( 3 ) همان مصدر ص 624\r\n","page_name":" 221 ","page_number":221},
  {"content":"\r\n\r\nوَ اللهِ شِيعَتُنَا مِنْ نُورِ اللهِ خُلِقُوا ، وَ إلَيْهِ يَعُودُونَ . وَ اللهِ إنَّكُمْ لَمُلْحَقُونَ بِنَا يَوْمَ الْقِيَمَةِ وَ إنَّا لَنَشْفَعُ فَنُشَفَّعُ ! وَ وَ اللهِ إنَّكُمْ لَتَشْفَعُونَ فَتُشَفَّعُونَ ! وَ مَا مِنْ رَجُلٍ مِنْكُمْ إلَّا وَ سَتُرْفَعُ لَهُ نَارٌ عَنْ شِمَالِهِ وَ جَنَّةٌ عَنْ يَمِينِهِ فَيُدْخِلُ أَحِبَّآءَهُ الْجَنَّةَ وَ أَعْدَآءَهُ النَّار « 1 » .\r\n« سوگند به خدا شيعيان ما از نور خدا آفريده شده‌اند و بازگشتشان بسوى اوست . و سوگند به خدا كه شما شيعيان ، در روز قيامت به ما ملحق خواهيد شد ، و ما شفاعت مىكنيم ، و شفاعت ما پذيرفته مىشود ! و سوگند به خدا كه شما شفاعت مىكنيد ، و شفاعتتان پذيرفته است !\r\nو هيچيك از شما شيعيان نيست ، مگر اينكه در روز قيامت آتشى از طرف چپ او ساطع ميگردد ، و بهشتى و باغى از طرف راست او پديدار مىشود ؛ و آن شيعه هر كدام از دوستانش را كه بخواهد در بهشت مىبرد و هر كدام از دشمنانش را به آتش مىاندازد . »\r\nو در « ثواب الاعمال » مرحوم صدوق از پدرش از سعد از ابن عيسى از محمّد بن خالد از نضر از يحيى حلبى از أبو المَغْرا از أبو بصير از علىّ صائغ روايت كرده است كه :\r\nقَالَ : قَالَ أَبُو عَبْدِ اللهِ عَلَيْهِ السَّلَامُ : إنَّ الْمُؤْمِنَ لَيَشْفَعُ لِحَمِيمِهِ ، إلَّا أَنْ يَكُونَ نَاصِباً ؛ وَ لَوْ أَنَّ نَاصِباً شَفَعَ لَهُ كُلُّ نَبِىٍّ مُرْسَلٍ\r\n\r\n\r\n","description":"","footnote":"\r\n( 1 ) « علل الشّرائع » طبع نجف ، ص 94 ، در باب علّت اينكه چه بسا انسان بدون سبب محزون و مسرور مىشود ، در ذيل حديث مفصّلى از أبو بصير آورده است .\r\n","page_name":" 222 ","page_number":222},
  {"content":"\r\n\r\nوَ مَلِكٍ مُقَرَّبٍ مَا شُفِّعُوا « 1 » .\r\n« حضرت صادق عليه السّلام گفتند : در روز قيامت ، مؤمن براى دوستش شفاعت مىكند ، مگر آنكه آن دوست ناصبى ( به امام دشنام دهد و سبّ كند ) باشد ؛ و اگر براى شخص ناصبى تمام پيامبران مرسل و فرشتگان مقرّب شفاعت كنند ، پذيرفته نمىشود . »\r\nو در « محاسن » از ابن محبوب از أبان از أسد بن إسمعيل از جابر بن يزيد روايت كرده است كه :\r\nقَالَ : قَالَ أَبُو جَعْفَرٍ عَلَيْهِ السَّلَامُ : يَا جَابِرُ ! لَا تَسْتَعِنْ بِعَدُوِّنَا فِى حَاجَةٍ ! وَ لَا تَسْتَعْطِهِ ! وَ لَا تَسْأَلْهُ شَرْبَةَ مَآءٍ ! إنَّهُ لَيَمُرُّ بِهِ الْمُؤْمِنُ فِى النَّارِ فَيَقُولُ : يَا مُؤْمِنُ أَ لَسْتُ فَعَلْتُ بِكَ كَذَا وَ كَذَا ؟ ! فَيَسْتَحْيِى مِنْهُ فَيَسْتَنْقِذُهُ مِنَ النَّارِ . فَإنَّمَا سُمِّىَ الْمُؤْمِنُ مُؤْمِناً لَانَّهُ يُؤْمِنُ عَلَى اللهِ فَيُؤْمِنُ أَمَانَهُ . « 2 »\r\n« حضرت باقر عليه السّلام فرمودند : اى جابر ! از دشمنان ما در حاجتى كه دارى يارى مطلب ! و از او عطيّه و عطا مخواه ! و يك شربت آب نيز از آنها تقاضا مكن ! چون مؤمن در روز قيامت از كنار آتش عبور مىكند ، و آن دشمن ميگويد : اى مؤمن ! مگر من همان كس نبودم كه براى تو چنين و چنان كردم ! ؟\r\n\r\n\r\n","description":"","footnote":"\r\n( 1 ) « بحار الانوار » ج 8 ، ص 41 ؛ و « ثواب الاعمال و عقاب الاعمال » طبع مصطفوى ، ص 203\r\n( 2 ) « بحار الانوار » طبع كمپانى ، ج 3 ، ص 301 ؛ و طبع حروفى ، ج 8 ، ص 42 ؛ ولى در « محاسن » مطبوع ، ج 1 ، ص 185 بجاى لفظ وَ لَا تَسْتَعْطِهِ ، وَ لَا تَسْتَطْعِمْهُ « و از او طعام و خوراك مخواه » آورده است .\r\n","page_name":" 223 ","page_number":223},
  {"content":"\r\n\r\nدر اين حال مؤمن از او حيا مىكند و او را از آتش بيرون مىكشد . و مؤمن را مؤمن نام نهاده‌اند چون مؤمن امان ميدهد اتّكالًا على الله ، يعنى شفاعت مىكند و بنابراين خداوند امان دادن او را قبول مىكند و شفاعت او را مىپذيرد . »\r\nو در « علل الشّرائع » از پدرش از أحمد بن إدريس از حنان روايت مىكند كه : سَمِعْتُ أَبَا جَعْفَرٍ عَلَيْهِ السَّلَامُ يَقُولُ : لَا تَسْأَلُوهُمْ فَتُكَلِّفُونَا قَضَاءَ حَوَائِجِهِمْ يَوْمَ الْقِيَمَةِ . « 1 »\r\nحضرت امام محمّد باقر عليه السّلام فرمودند : « از دشمنان ما حاجات خود را نخواهيد ، كه ما را براى قضاء حوائج آنها در روز قيامت به زحمت اندازيد ! »\r\nو نيز با همين سند روايت كرده است كه :\r\nقَالَ : قَالَ أَبُو جَعْفَرٍ عَلَيْهِ السَّلَامُ : لَا تَسْأَلُوهُمْ الْحَوَائِجَ فَتَكُونُوا لَهُمُ الْوَسِيلَةَ إلَى رَسُولِ اللهِ صَلَّى اللهُ عَلَيْهِ وَ ءَالِهِ وَ سَلَّمَ فِى الْقِيَمَةِ . « 2 »\r\n« حنان گويد : حضرت باقر عليه السّلام فرمودند : از آنها حوائج خود را مطلبيد تا بدين جهت در روز قيامت براى آنان بسوى رسول الله وسيله اى باشد ! »\r\nو از كتاب « تَمحيص » از حضرت امام موسى كاظم عليه السّلام آورده است كه :\r\n\r\n\r\n","description":"","footnote":"\r\n( 1 ) « بحار الانوار » طبع حروفى ، ج 8 ، ص 55\r\n( 2 ) همان مصدر\r\n","page_name":" 224 ","page_number":224},
  {"content":"\r\n\r\nقَالَ : كَانَ رَسُولُ اللهِ صَلَّى اللهُ عَلَيْهِ وَ ءَالِهِ وَ سَلَّمَ يَقُولُ : لَا تَسْتَخِفُّوا بِفُقَرآءِ شِيعَةِ عَلِىٍّ وَ عِتْرَتِهِ مِنْ بَعْدِهِ ! فَإنَّ الرَّجُلَ مِنْهُمْ لَيَشْفَعُ لِمِثْلِ رَبِيعَةَ وَ مُضَرَ . « 1 »\r\n« رسول الله صلّى الله عليه و آله و سلّم ميفرمود : فقراء از شيعيان على و عترت او را كه بعد از او هستند سبك مشماريد ! چون هر يك از آنان بتعداد افراد قبيلهء ربيعه و مُضر را شفاعت مىكند . »\r\nو از كتاب « صفات الشّيعة » صدوق از عمّار ساباطى از حضرت امام جعفر صادق عليه السّلام روايت كرده است كه فرموده‌اند :\r\nلِكُلِّ مُؤْمِنٍ خَمْسُ سَاعَاتٍ يَوْمَ الْقِيَمَةِ يَشْفَعُ فِيهَا . « 2 »\r\n« از براى هر مؤمنى در روز قيامت پنج ساعت است كه در آن شفاعت مىكند . »\r\nمرحوم صدوق در « اعتقادات » گفته است :\r\nوَ قَالَ صَلَّى اللهُ عَلَيْهِ وَ ءَالِهِ وَ سَلَّمَ : لَا شَفِيعَ أَنْجَحُ مِنَ التَّوْبَةِ . وَ الشَّفَاعَةُ لِلانْبِيَآءِ وَ الأوْصِيَاءِ وَ الْمُؤْمِنِينَ وَ الْمَلئِكَةِ وَ فِى الْمُؤْمِنِينَ مَنْ يَشْفَعُ مِثْلَ رَبِيعَةَ وَ مُضَرَ ، وَ أَقَلُّ الْمُؤْمِنِينَ شَفَاعَةً مَنْ يَشْفَعُ لِثَلَاثِينَ إنْسَانًا .\r\nوَ الشَّفَاعَةُ لَا تَكُونُ لِاهْلِ الشَّكِّ وَ الشِّرْكِ ، وَ لَا لِاهْلِ الْكُفْرِ وَ الْجُحُودِ ؛ بَلْ يَكُونُ لِلْمُؤْمِنِينَ مِنْ أَهْلِ التَّوحيد . « 3 »\r\n\r\n\r\n","description":"","footnote":"\r\n( 1 ) « بحار الانوار » طبع حروفى ، ج 8 ، ص 59\r\n( 2 ) « بحار الانوار » طبع حروفى ، ج 8 ، ص 59\r\n( 3 ) « بحار الانوار » ج 8 ، ص 58 ، از « عقائد » صدوق ، ص 85 ؛ و در بعضى از نسخ « عقائد » ، لِلْمُؤْمِنِينَ مِنْ أَهْلِ التَّوْحِيدِ را لِلْمُذْنِبِينَ مِنْ أَهْلِ التَّوْحِيدِ ضبط\r\n","page_name":" 225 ","page_number":225},
  {"content":"\r\n\r\n« حضرت رسول الله صلّى الله عليه و آله و سلّم گفته‌اند : هيچ شفيعى مظفّرانه‌تر از توبه نيست . و شفاعت از براى پيامبران و اوصياء آنها و براى مؤمنان و فرشتگان است ، و در ميان مؤمنين كسانى هستند كه به اندازهء افراد طائفهء ربيعَهء و مُضَر را شفاعت مىكنند و كمترين مقدارى را كه يك مؤمن ميتواند شفاعت كند سى نفر است .\r\nو شفاعت براى اهل شكّ و شرك نيست ، و نيز براى اهل كفر و انكار نيست ؛ بلكه فقط براى مؤمنين از أهل توحيد است . »\r\n\r\nمقدار شفاعت مؤمن ، بر حسب مقدار عمل اوست\r\nو در « مناقب » از حضرت باقر عليه السّلام دربارهء تفسير گفتار خداوند متعال :  وَ تَرى كُلَّ أُمَّةٍ جاثِيَةً كُلُّ أُمَّةٍ تُدْعى إِلى كِتابِهَا  . « 1 » آورده است كه آن حضرت گفته‌اند :\r\nذَاكَ النَّبِىُّ صَلَّى اللهُ عَلَيْهِ وَ ءَالِهِ وَ عَلِىُّ ؛ يَقُومُ عَلَى كُومٍ قَدْ عَلَا عَلَى الْخَلَائِقِ فَيَشْفَعُ ؛ ثُمَّ يَقُولُ : يَا عَلِىُّ اشْفَعْ ! فَيَشْفَعُ الرَّجُلُ فِى الْقَبِيلَةِ ، وَ يَشْفَعُ الرَّجُلُ لِاهْلِ الْبَيْتِ ، وَ يَشْفَعُ الرَّجُلُ لِلرَّجُلَيْنِ ، عَلَى قَدْرِ عَمَلِهِ ؛ فَذَلِكَ الْمَقَامُ الْمَحْمُودُ . « 2 »\r\n« آن كتابى كه همهء مردم بسوى آن خوانده مىشوند ، رسول الله صلّى الله عليه و آله و سلّم و على است . رسول الله بر روى تلّى مىايستد بطورى كه بر همهء خلائق اشراف دارد ، و شفاعت مىكند ، و\r\n\r\n\r\n","description":"","footnote":"\r\nكرده است و شايد أنسب باشد .\r\n( 1 ) قسمتى از آيه 28 ، از سورهء 45 : الجاثية : « و مىبينى از هر جماعتى را كه به زانو به روى درافتاده اند ! و هر امّتى بسوى كتابش دعوت مىشود ! »\r\n( 2 ) « مناقب » ابن شهرآشوب ، طبع سنگى ، ج 1 ، ص 352\r\n","page_name":" 226 ","page_number":226},
  {"content":"\r\n\r\nپس از آن ميگويد : اى على شفاعت كن ! و سپس بعضى از مردم براى قبيله‌اى شفاعت مىنمايند ، و بعضى براى اهل بيت خودشان ، و بعضى براى دو نفر ، بر حسب مقدار عملى كه شفيع به جاى آورده است مقدار شفاعت او مختلف است ؛ و اينست مقام محمود . »\r\nو شيخ طبرسى در ذيل آيه :  فَما تَنْفَعُهُمْ شَفاعَةُ الشَّافِعِينَ  فرموده است :\r\nوَ عَنِ الْحَسَنِ عَنْ رَسُولِ اللهِ صَلَّى اللهُ عَلَيْهِ وَ ءَالِهِ قَالَ : يَقُولُ الرَّجُلُ مِنْ أَهْلِ الْجَنَّةِ يَوْمَ الْقِيَمَةِ : أَىْ رَبِّ ! عَبْدُكَ فُلَانٌ سَقَانِى شَرْبَةً مِنْ مَآءٍ فِى الدُّنْيَا فَشَفِّعْنِى فِيهِ !\r\nفَيَقُولُ : اذْهَبْ فَأَخْرِجْهُ مِنَ النَّارِ ! فَيَذْهَبُ فَيَتَجَسَّسُ فِى النَّارِ حَتَّى يُخْرِجَهُ مِنْهَا .\r\nوَ قَالَ صَلَّى اللهُ عَلَيْهِ وَ ءَالِهِ : إنَّ مِنْ أُمَّتِى مَنْ سَيُدْخِلُ اللهُ الْجَنَّةَ بِشَفَاعَتِهِ أَكْثَرَ مِنْ مُضَرَ « 1 » .\r\n« از رسول خدا صلّى الله عليه و آله و سلّم روايت است كه فرمود : در روز قيامت يكى از مردمان أهل بهشت ميگويد : اى پروردگار من ! بندهء تو فلان كس ، شربتى از آب در دنيا به من نوشانيده است ، شفاعت مرا دربارهء او قبول كن .\r\nخداوند ميفرمايد : برو و او را از آتش بيرون بياور ! اين مرد بهشتى ميرود و تجسّس مىكند در ميان آتش تا آنكه او را پيدا مىكند و بيرون مىآورد .\r\n\r\n\r\n","description":"","footnote":"\r\n( 1 ) « مجمع البيان » طبع صيدا ، مجلّد 5 ، ص 392\r\n","page_name":" 227 ","page_number":227},
  {"content":"\r\n\r\nو رسول الله صلّى الله عليه و آله و سلّم فرموده‌اند : بدرستى كه در ميان امّت من كسانى هستند كه به شفاعت آنان خداوند بيش از قبيلهء مُضَر را داخل در بهشت مىكند . »\r\nشيخ مفيد در « اختصاص » گويد :\r\nرُوِىَ عَنْ أَبِى عَبْدِ اللهِ عَلَيْهِ السَّلَامُ : قَالَ : قَالَ رَسُولُ اللهِ صَلَّى اللهُ عَلَيْهِ وَ ءَالِهِ وَ سَلَّمَ : مَا مِنْ أَهْلِ بَيْتٍ يَدْخُلُ وَاحِدٌ مِنْهُمُ الْجَنَّةَ إلَّا دَخَلُوا أَجْمَعِينَ الْجَنَّةَ .\r\nقِيلَ : وَ كَيْفَ ذَلِكَ ؟ قَالَ : يَشْفَعُ فِيهِمْ فَيُشَفَّعُ حَتَّى يَبْقَى الْخَادِمُ فَيَقُولُ : يَا رَبِّ خُوَيْدِمَتِى قَدْ كَانَتْ تَقِينِى الْحَرَّ وَ الْقَرَّ فَيُشَفَّعُ فِيهَا « 1 » .\r\n« از حضرت صادق عليه السّلام روايت است كه : رسول خدا صلّى الله عليه و آله گفته‌اند :\r\nهيچ اهل بيتى نيستند كه يكى از آنها داخل بهشت شود ، مگر آنكه همگى آنان داخل بهشت مىشوند .\r\nگفته شد : اى رسول خدا اين چگونه متصوّر است ؟ ! حضرت فرمود : آن كس دربارهء همگى شفاعت مىكند و شفاعتش پذيرفته مىشود ، حتّى دربارهء خادمه‌اش . و بنابراين ميگويد : اى پروردگار من ! اين كنيزك من ، مرا از گرما و سرما حفظ ميكرد ؛ و شفاعتش دربارهء او نيز مقبول واقع مىشود . »\r\nو قريب به همين مضمون را نيز « عيّاشى » از أبان بن تَغلِب از\r\n\r\n\r\n","description":"","footnote":"\r\n( 1 ) « بحار الانوار » ج 8 ، ص 56\r\n","page_name":" 228 ","page_number":228},
  {"content":"\r\n\r\nحضرت صادق عليه السّلام روايت كرده است . « 1 »\r\n\r\nشفاعت قرآن و رَحِم و أمانت در قيامت\r\nدر بعضى از روايات ، قرآن و أمانت و رَحِم را از شفيعان روز قيامت محسوب داشته‌اند ؛ در كتاب « فردوس » ديلمى از أبو هريره روايت كرده است كه رسول خدا صلّى الله عليه و آله و سلّم گفته‌اند :\r\nالشُّفَعَاءُ خَمْسَةٌ : الْقُرْءَانُ وَ الرَّحِمُ وَ الامَانَةُ وَ نَبِيُّكُمْ وَ أَهْلُ بَيْتِ نَبِيُّكُمْ . « 2 »\r\n« شفيعان پنج دسته‌اند : قرآن و رحم و امانت و پيغمبر شما و اهل بيت پيغمبر شما » !\r\nراجع به شفاعت پيامبر و أهل بيتش مفصّلًا بيان شد . اينك بايد ديد كه چگونه آن سه ديگر از شفيعانند ؟\r\nامّا دربارهء قرآن از طرفى داريم :\r\n وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ وَ هُدىً وَ رَحْمَةً وَ بُشْرى لِلْمُسْلِمِينَ  . « 3 »\r\n« ما اين كتاب را ( قرآن ) بر تو به تدريج فرو فرستاديم كه روشن كنندهء همه چيز است و هدايت است و رحمت و بشارت براى مسلمانان . »\r\n\r\n\r\n","description":"","footnote":"\r\n( 1 ) « بحار الانوار » ج 8 ، ص 61\r\n( 2 ) همان مصدر ، ص 43\r\n( 3 ) قسمتى از آيه 89 ، از سورهء 16 : النّحل\r\n","page_name":" 229 ","page_number":229},
  {"content":"\r\n\r\nپس معلوم مىشود كه قرآن كتاب رحمت است ، و با هر كس قرآن باشد و به قرآن عمل كند مورد رحمت خداوند قرار ميگيرد ؛ و از طرف ديگر داريم :\r\n  يَوْمَ لا يُغْنِي مَوْلًى عَنْ مَوْلًى شَيْئاً وَ لا هُمْ يُنْصَرُونَ * إِلَّا مَنْ رَحِمَ اللَّهُ   . « 1 »\r\n« روز قيامت روزى است كه هيچ صاحب آشنائى و دوستى و رابطه اى به هيچ وجه نمىتواند از آشنا و دوست و شخص مرتبط به خود دستگيرى نموده و او را بى نياز كند ، و ابداً آنان مورد كمك و نصرت واقع نمىشوند ، مگر كسى را كه خداوند بخواهد . »\r\nو از اين آيه معلوم مىشود كه كسى را كه خداوند مورد رحمت خود قرار دهد ، مورد شفاعت قرار مىگيرد .\r\nو از ضمّ آيه اوّل به اين آيه ، بدست مىآيد كه : قرآن رحمت است ، و براى عاملين به آن ، شفيع و دستگير در روز قيامت است .\r\nو ما در بحث شهادت بر أعمال ( مجلّد 7 ، مجلس چهل و نهم ) راجع به شهادت قرآن بحث كافى نموديم ، و روايتى را از « كافى » از سَعد خَفّاف از حضرت باقر عليه السّلام آورديم كه بالصّراحَه دربارهء شهادت و شفاعت قرآن مطالبى جالب و ارزنده داشت ، از جمله آنكه : ثُمَّ يَشْفَعُ فَيُشَفَّعُ وَ يَسْأَلُ فَيُعْطَى . « قرآن شفاعت مىكند و شفاعتش پذيرفته است ، و سؤال مىكند و به او آنچه را كه بخواهد داده مىشود . »\r\n\r\n\r\n","description":"","footnote":"\r\n( 1 ) آيه 41 و صدر آيه 42 ، از سورهء 44 : الدّخان\r\n","page_name":" 230 ","page_number":230},
  {"content":"\r\n\r\nو اين روايت داراى معانى بسيارى است كه از هر يك از آنها مطالب ديگرى استفاده مىشود ؛ و آنچه در بحث معاد براى ما مفيد بود آنكه : آن دسته معانى كه در لفظ با معانى و احوال موجود در افراد حىّ و زنده مشترك هستند همچون امر و نهى و نفع و شفاعت و شهادت و غيرها ، در عالم برزخ متمثّل به صورت‌هاى مثالى متناسب با خود مىشوند ، و در عالم حشر و قيامت متمثّل به حقائق خود ميگردند .\r\nو امّا دربارهء شفاعت امانت ، در قرآن كريم داريم :\r\n  إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ وَ الْجِبالِ فَأَبَيْنَ أَنْ يَحْمِلْنَها وَ أَشْفَقْنَ مِنْها وَ حَمَلَهَا الْإِنْسانُ إِنَّهُ كانَ ظَلُوماً جَهُولًا * لِيُعَذِّبَ اللَّهُ الْمُنافِقِينَ وَ الْمُنافِقاتِ وَ الْمُشْرِكِينَ وَ الْمُشْرِكاتِ وَ يَتُوبَ اللَّهُ عَلَى الْمُؤْمِنِينَ وَ الْمُؤْمِناتِ وَ كانَ اللَّهُ غَفُوراً رَحِيماً   « 1 » .\r\n« ما امانت را بر آسمانها و زمين و كوه‌ها عرضه كرديم ، جملگى از تحمّل آن امتناع كردند و ترسيدند و خود را بر حذر داشتند ، و انسان آن امانت را حمل كرد ، و حقّاً انسان بسيار ستمكار و بسيار نادان است .\r\nو اين عَرضِ امانت براى آن بود كه خداوند مردان منافق و زنان منافق و مردان مشرك و زنان مشرك را عذاب كند ، و از مردان مؤمن و زنان مؤمن ، به رحمت خود درگذرد ؛ و البتّه خداوند بسيار آمرزنده و\r\n\r\n\r\n","description":"","footnote":"\r\n( 1 ) آيه 72 و 73 ، از سورهء 33 : الاحزاب\r\n","page_name":" 231 ","page_number":231},
  {"content":"\r\n\r\nمهربان است . »\r\nو همانطور كه ملاحظه مىشود در اين آيات ، غرض و مقصود از عرض امانت را بر آسمانها و زمين و جبال و بالاخره قبول انسان ، تعذيب منافقين و مشركين و توبهء بر مؤمنين دانسته است ؛ و معلوم است كه توبهء خداوند بر مؤمنين همان شفاعت است .\r\nو بنابراين امانتْ شفيع انسان است ، و البتّه معلوم است كه مراد از امانت در اينجا همان ولايت است كه از تحمّل آن ، آسمانها و زمين و كوه‌ها عاجز آمدند و خود را بر حذر داشتند ؛ و از امانت ، امانت خاصّى اراده شده است .\r\n\r\nشفاعت رحم و حميم در قيامت\r\nو امّا دربارهء شفاعت رَحِم در روز قيامت ، در قرآن كريم داريم :\r\n      خُذُوهُ فَغُلُّوهُ * ثُمَّ الْجَحِيمَ صَلُّوهُ * ثُمَّ فِي سِلْسِلَةٍ ذَرْعُها سَبْعُونَ ذِراعاً فَاسْلُكُوهُ * إِنَّهُ كانَ لا يُؤْمِنُ بِاللَّهِ الْعَظِيمِ * وَ لا يَحُضُّ عَلى طَعامِ الْمِسْكِينِ * فَلَيْسَ لَهُ الْيَوْمَ هاهُنا حَمِيمٌ       . « 1 »\r\nاين آيات دربارهء كسانى است كه نامهء عملشان از جانب شمال كه كنايه از جانب شقاوت است به آنها داده مىشود ، و پس از چند آيه اى كه در شرح حال و تأسّف آنان ذكر مىكند ، اين آيات را بيان مىكند و مفادش اينست كه به فرشتگان عذاب خطاب مىشود كه :\r\n« بگيريد او را و در غُل بيفكنيد ! و پس از آن در آتش دوزخ بسوزانيد ! و سپس در سلسله و زنجيرى كه درازاى آن هفتاد ذراع است درآوريد ، به جهت آنكه او اين‌طور بود كه ايمان به خداوند\r\n\r\n\r\n","description":"","footnote":"\r\n( 1 ) آيات 30 تا 35 ، از سورهء 69 : الحاقّة\r\n","page_name":" 232 ","page_number":232},
  {"content":"\r\n\r\nعظيم نمىآورد و براى غذا دادن به مسكينان اصرار و اهتمامى نداشت ، پس بنابراين براى او در امروز حميمى نيست . »\r\nحميم عبارت است از رحمِ نزديك ؛ چون پدر و مادر و برادر و أمثالهم . و على هذا از آيه فهميده مىشود كه براى چنين شخص غير مؤمن و متعدّى به حقوق ، حميم و رحمِ نزديكى نيست كه از او دستگيرى كند و به شفاعت ، او را از اين زنجير و سلسله و غُل خارج كند ، و گرنه اگر مؤمن و غير متعدّى بود حتماً حميم او بفرياد او مير سيد و از او شفاعت مىنمود .\r\n\r\nأعمال صالحه از جملهء شفيعان است\r\nو از جملهء شفعاء عمل صالح است كه خود به خود دستگيرى مىكند و موجب رفع خطايا و گناهان ميگردد .\r\n إِلَّا مَنْ تابَ وَ آمَنَ وَ عَمِلَ عَمَلًا صالِحاً فَأُوْلئِكَ يُبَدِّلُ اللَّهُ سَيِّئاتِهِمْ حَسَناتٍ وَ كانَ اللَّهُ غَفُوراً رَحِيماً  « 1 » .\r\n« مگر كسى كه توبه كند ، و ايمان بياورد ، و عمل صالح انجام دهد ؛ پس خداوند زشتيها و بديهاى چنين كسانى را به نيكيها و خوبيها تبديل مىكند ، و خداوند غفور و مهربان است . »\r\nو معلوم است كه تبديل سيّئه به حسنه ، شفاعت است ؛ و ما در همين بحث شفاعت آورديم كه حقيقت شفاعت همان تبديل سيّئه به حسنه است ، به جهت نزديكى و قربى كه بين شافع و بين مشفوعٌ له است ؛ و روايت گذشته از سعد خَفّاف در شفاعت قرآن يك معناى\r\n\r\n\r\n","description":"","footnote":"\r\n( 1 ) آيه 70 ، از سورهء 25 : الفرقان\r\n","page_name":" 233 ","page_number":233},
  {"content":"\r\n\r\nكلّى را در شفاعت أعمال حسنه و صالحه مىرساند .\r\nاز اينجاست كه مىبينيم در اخبار و آثار ، قضايا و داستانهاى عجيبى دربارهء آمرزش گناهان بواسطهء عمل خيرى چون رحمت آوردن به زير دست ، و عفو از خطاكار ، و استمالت و دلجوئى از يتيم و دل شكسته و مريض ، و يا إطعام غذا به شخص گرسنه ، و آشاميدن آب به شخص تشنه و غيرها آمده است .\r\nيعنى آن عمل كه حقّاً انسان بدون هيچ غرض و اميد پاداش و اجرى ، صرفاً براى خدا و براى احياء نفس و يا دفع ظلم از ستمگرى بجاى آورد ، اين اعمال كه از روى صفاى باطن سر مىزند و هيچكس اطّلاع ندارد و بجا و به موقع در محلّ خود مىنشيند ؛ مانند رعد و برق خرمن گناهان را آتش مىزند و همانند نور الهى ، حجاب‌هاى نفسانيّه را كنار مىزند ، و بالاخصّ براى سالكان راه خدا چنان مؤثّر و مفيد و سريع است كه حدّى بر آن متصوّر نيست . چه بسيارى از محجوبان كه سالهاى دراز در هجران بسر برده‌اند ، بواسطهء صِرف آب دادن به دست مادر در هواى سرد زمستان ، و يا پذيرائى از او در مواقع مرض و شدّت ، و تحمّل آزارها و گفتارهاى درشت و زنندهء او ، به مقامات و درجاتى رسيده‌اند .\r\nدر كتب اخلاق براى عيادت مَرضى بالاخصّ مريضهاى شكسته دل و فقير و بى كس در بيمارستان‌ها ، براى رفع قبض و پيدايش گشايش‌هاى معنوى ، مطالبى هست ؛ شيخ سعدى شيرازى در اين باره سروده است :\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n يكى در بيابان سگى تشنه يافت * برون از رمق در حياتش نيافت\r\nكُلَه دَلْو كرد آن پسنديده كيش * چو حبل اندر آن بست دستار خويش\r\nبه خدمت ميان بست و بازو گشاد * سگِ ناتوان را دمى آب داد\r\nخبر داد پيغمبر از حال مَرد * كه داور گناهان ازو عفو كرد\r\nتو با خلق نيكى كن اى نيكبخت * كه فردا نگيرد خدا بر تو سخت\r\nچو تمكين و جاهَت بود بر دوام * مكن زور بر ضعف درويش عام\r\nنصيحت شنو مردم دور بين * نپاشند در هيچ دل تخم كين « 1 » . و « 2 » \r\n\r\n\r\n","description":"","footnote":"\r\n( 1 ) « كلّيّات سعدى » طبع فروغى ، بوستان ، ص 79\r\n( 2 ) شيخ مصلح الدّين سعدى شيرازى از سخندانان و سخن پروران كم نظير است كه از جهت بلاغت و فصاحت و آوردن مطالب پر مغز و پر محتوى در عبارات كوتاه و مختصر استاد است . مردى دور انديش و جامعه‌شناس و خبير بوده است ؛ اما اينكه گويند در علم حكمت و فلسفه و يا در عرفان دست داشته است بى وجه است ، از اشعار او بوى عرفان به مشام نميرسد ؛ بلى در عرفان پردازى ماهر بوده است . و بزرگترين خطا و اشتباه او آنست كه مضامين أخبار و روايات وارده از پيامبر أكرم و أئمّهء معصومين سلام الله عليهم أجمعين\r\n","page_name":" 235 ","page_number":235},
  {"content":"\r\n\r\nدربارهء اينكه صَدَقَةُ السِّرِّ يُطْفِىُ غَضَبَ الرَّبِّ « پنهان دادن صدقه غضب خدا را فرو مىنشاند . » و دربارهء صلهء رحم و آثار آن چه آثار وضعيّه و چه آثار تشريعيّه مطالبى است شگفت انگيز ، شرح آن ما را از بحث خود بيرون مىكند . و السّلام خير خِتام\r\n\r\n\r\n","description":"","footnote":"\r\nرا در قالب اشعار نغز خود در آورده و هيچ اشاره اى هم ننموده است كه اين لطائف و دقائق از آن خاندان است .\r\n","page_name":" 236 ","page_number":236},
  {"content":"\r\n\r\n\r\nمجلس شصت و سوّم : كسانى كه مورد شفاعت واقع مىشوند\r\n\r\n","description":"","footnote":"","page_name":" 237 ","page_number":237},
  {"content":"\r\n . \r\n","description":"","footnote":"","page_name":" 238 ","page_number":238},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرين\r\nو لَعْنَةُ اللهِ عَلَى أعْدائِهِمْ أجْمَعينَ مِنَ الآنَ إلَى قيامِ يَوْمِ الدّين\r\nوَ لَا حَوْلَ و لا قُوَّةَ إلّا بِاللهِ الْعَلىِّ الْعَظيم\r\nقال اللهُ الحكيمُ فى كتابِه الكَريم :\r\n وَ لا يَشْفَعُونَ إِلَّا لِمَنِ ارْتَضى وَ هُمْ مِنْ خَشْيَتِهِ مُشْفِقُونَ . \r\n( قسمتى از آيه بيست و هشتم ، از سورهء أنبياء : بيست و يكمين سوره از قرآن كريم )\r\n« پيغمبران و فرشتگان شفاعت نمىكنند مگر براى كسى كه دينش پسنديده باشد ، و ايشان از خوف و خشيت خداوند ترسناك هستند . »\r\nدر اين بحث به حول و قوّهء خدا مىخواهيم بدانيم كه محلّ وقوع شفاعت چه نفوسى هستند ؛ آيا شفاعت براى همهء جهنّميان است ؟ و يا براى بعضى از مجرمان ؟ و شرائط تحقّق شفاعت براى قبول و پذيرش شفاعت دربارهء آنها چيست ؟ يعنى چه مرحله اى از مراحل را بايد دارا باشند تا شفاعتِ شفيعان دربارهء آنها لباس تحقّق\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nدر بر كند ؟\r\n\r\nرعايت اصل وقوف بين خوف و رجا در مسألهء شفاعت\r\nالبتّه از آيات و روايات صراحةً استفاده نمىشود كه فلان دسته يا فلان فرقه صد در صد مورد شفاعت واقع مىشوند تا موجب تجرّى براى كم‌فهمان گردد ، و به استناد پذيرش شفاعت دربارهء آنها دست به گناه بيالايند . و از طرفى هم وعدهء شفاعت إجمالًا داده شده است تا گنهكاران نااميد و مأيوس از رحمت حقّ نباشند ، و با گناه انجام داده شده يكسره خود را در آتش نپندارند ، بلكه رحمت واسعهء حقّ دستگير است و ارتباط با خدا و اولياى دين موجب عدم قطع پيوستگى با مبدأ است ، و همين امر موجب شفاعت و استخلاص از عذاب مىشود . و اين حالت وقوف بين خوف و رجاء ( ترس و اميد ) يك اصل مسلّم حياتى دينى است كه موجب رشد و تكامل است ؛ اين حال ، حركت‌آفرين و مُشَوِّق براى درجات و مقامات است .\r\nاگر بنى آدم بنا بود يكسره در خوف باشد و راه شوق و اميد به كمال و فوز به درجات براى او بسته بود ، هلاك و نابود مىشد و شدّت فشار و قهر نفسانى او را از پاى در مىآورد ، و تمام سرمايه‌هاى خدادادى او تباه و فاسد مىگشت و يك قدم توانائى نداشت تا به مرحلهء فعليّت و كمال نسبى هم جلو آيد .\r\nو اگر بنا بود پيوسته در اميد و رجاء به سر برد ، غرور نفسانى او را از رنج و حركت به سوى كمال باز مىداشت ، و در گوشهء خلوت مىآرميد و تجرّى در گناه و هتك حرمت الهى او را به منجلاب تباهى\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nمىكشيد ، و تمام سرمايه‌هاى خدادادى نيز فاسد و خراب مىگشت و نطفهء قابليّت و استعداد كمال در اوّلين وهله خفه مىشد .\r\nو ليكن اين حال بَين بين كه هم اميد و ترس ؛ هم اميد شفاعت ، و هم بيم از عذاب ؛ هم اميد رحمت ، هم خوف از سَطْوَت و قهر و غضب ، با هم توأم باشد و مانند دو طفل نوزاد از يك رحم ، پيوسته با هم جليس و هم صحبت باشند ؛ انسان را از جاى خود حركت مىدهد و براى به فعليّت رسانيدن قوا و استعدادهاى خود به مراحل كمال پيش مىبرد .\r\nبر همين اساس كلّى در مورد شفاعت نيز عمل شده است ؛ يعنى بيانات شرعيّه طورى است كه هيچ كس نمىتواند بگويد قطعاً من مورد شفاعت واقع مىشوم ، و نيز هيچ كس نمىتواند بگويد من قطعاً مورد شفاعت واقع نمىشوم .\r\nبلى كلّيّاتى در آيات و روايات وارد است كه دلالت دارد كه شرط شفاعت ، ايمان است ؛ ايمان به خدا و به رسول خدا و به اوصياء و اولياى رسول خدا ؛ و شفاعت دربارهء مشركان و كافران و منافقان نيست . و ما اينك در اين باره ، اوّل از آيات قرآن كريم و پس از آن از روايات واردهء از معصومين به بحث مىپردازيم :\r\nاز آيه اى كه در مطلع گفتار ذكر شد به دست مىآيد كه شفاعت براى كسى است كه در نزد خدا پسنديده است . حال ببينيم مراد از پسنديدگى چيست ؟ آيا پسنديدگى در ذات و سرشت است ؟ يا پسنديدگى در عقيده و دين و آئين ؟ و يا پسنديدگى در كردار و رفتار ؟\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n\r\nآيات وارده دربارهء شرائط شفاعت‌شوندگان\r\n           كُلُّ نَفْسٍ بِما كَسَبَتْ رَهِينَةٌ * إِلَّا أَصْحابَ الْيَمِينِ * فِي جَنَّاتٍ يَتَساءَلُونَ * عَنِ الْمُجْرِمِينَ * ما سَلَكَكُمْ فِي سَقَرَ * قالُوا لَمْ نَكُ مِنَ الْمُصَلِّينَ * وَ لَمْ نَكُ نُطْعِمُ الْمِسْكِينَ * وَ كُنَّا نَخُوضُ مَعَ الْخائِضِينَ * وَ كُنَّا نُكَذِّبُ بِيَوْمِ الدِّينِ * حَتَّى أَتانَا الْيَقِينُ * فَما تَنْفَعُهُمْ شَفاعَةُ الشَّافِعِينَ            « 1 » .\r\n« هر نفسى در گرو و رهن اعمالى است كه بجاى آورده است ، مگر اصحاب يمين كه در بهشت‌هائى گفتگو دارند با مجرمان ، كه چه موجب شد شما در آتش دوزخ افكنده شويد ؟ !\r\nمىگويند : ما از نماز گزاران نبوده‌ايم ، و مسكين را طعام نمىداديم ! و با فرو رفتگان و تعمّق كنندگان در غرور و اباطيل دنيا فرورفته بوديم ! و ما روز پاداش را تكذيب نموده و به دروغ نسبت مىداديم . اين حال ما بود تا آنكه مرگ و يقين بما رسيد ؛ و بنابراين شفاعت شفاعت كنندگان براى آنان هيچ سودى ندارد . »\r\nاز اين گفتار استفاده مىشود كه تمام نفوس در گرو و رهان اعمال خود هستند ، و گناهان و خطايائى را كه در دنيا مرتكب شده‌اند روز قيامت آنان را در بند اسارت و مسكنت مقيّد و در بند مىدارد .\r\nو فقط اصحاب يمين از اين اسارت مستثنى هستند ، زيرا كه آنها از رهن و گرو خلاص شده و از بند و زنجير عواقب سوءِ كردارشان رهائى يافته و در بهشت‌ها استقرار يافته‌اند .\r\n\r\n\r\n","description":"","footnote":"\r\n( 1 ) . آيات 38 تا 48 ، از سورهء 74 : المدّثّر\r\n","page_name":" 242 ","page_number":242},
  {"content":"\r\n\r\nو در عين حال مىفرمايد كه : آنها از مجرمانى كه در دوزخ گرفتارند ، در پرده و حجاب نيستند ؛ بلكه با آنها گفتگو دارند و از علّت ورودشان به دوزخ مىپرسند ، و آنها در جواب به وجود چند صفت در خودشان اشاره مىكنند كه آنان را در دوزخ افكنده و مانع از ثمر بخشيدن شفاعت نسبت به آنان شده است .\r\nو مفاد اين گفتگو چنين مىشود كه اصحاب يمين كه در دوزخ نيستند مُتّصف به اين صفات نيستند ، اين صفاتى كه مانع از پذيرش شفاعت دربارهء آنها مىشود . و چون متّصف به اين صفاتِ مانعهء از قبول شفاعت نيستند ، و خداوند نفوس آنان را از گرو گناهان و معاصى رها ساخته است ، و به غير از مجرمانى هستند كه از شفاعت محروم شده‌اند و در نتيجه به دوزخ افتاده‌اند ؛ پس معلوم مىشود كه اين رهائى از گرو و اخراج از بند اسارت گناهان به واسطهء شفاعت بوده است ، و بنابراين أصحاب يمين كسانى هستند كه شفاعت دربارهء آنها پذيرفته است .\r\nو در اين آيات با دلالت التزاميّه صفات أصحاب يمين - با مقابلهء مجرمين كه به واسطهء صفاتشان از شفاعت محروم شده‌اند - به دست مىآيد ؛ و آن چهار چيز است .\r\nتوضيح آنكه : اين آيات در سورهء المُدَّثِّر است . و همانطور كه از مضمون آيات اين سوره به دست مىآيد ، اين سوره در مكّه و در اوائل بعثت رسول الله صلّى الله عليه و آله و سلّم نازل شده است .\r\nدر آن روز ، تشريع صلوة بدين كيفيّت كه ما امروز به جاى\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمىآوريم نبود ، و تشريع زكات نيز بدين صورت و كيفيّتى كه ما امروز زكات مىدهيم نبود ؛ بلكه مراد از نمازى كه در اين آيه وارد است كه مجرمان مىگويند : ما از نماز گزاران نبوده‌ايم ، مطلق توجّه به سوى خداست ، با خضوع و خشوع مقام عبوديّت نسبت به ساحت قدس او جلّ و عزّ ؛ و مراد از إطعام مسكين نيز مطلق انفاق بر فقيران و مسكينان فى سبيل الله بوده است .\r\nو مراد از تعمّق و فرو رفتن در امور دنيوى ، غور و بررسى مَلاهى دنيا و زَخارِف و زينتهاى آن است كه انسان را از توجّه و اقبال به آخرت و روز جزا و پاداش باز مىدارد ؛ و يا مراد ، تعمّق در طعن به آيات خداست كه توجّه به اين آيات روز حساب را به ياد مىآورد و به بشارت و انذار و وعده و وعيد ، مردم را حركت مىدهد .\r\nو مراد از تَكْذيب يَومِ الدّين كه معلوم است همان عدم اقرار و اعتراف به معاد و بازگشت انسان به سراى أبديّت و جاودانى و موقف قيامت است .\r\nو واضح است كه به واسطهء تلبّس به اين صفات چهارگانه ؛ يعنى ترك نماز ، و ترك انفاق در راه خدا ، و خوض و غور در ملاهى و مَناهى و يا در طعن به آيات خدا ، و در تكذيب روز جزا و حساب ، به كلّى اركان دين منهدم مىشود . و امّا با تلبّس به صفات ضدّ آن يعنى نماز براى خدا ، و انفاق در راه خدا ، و اقتداء به اولياى دين در اعراض از توجّه تامّ به امور اعتباريّه ، و توجّه و اقبال به يوم لقاء الله و روز ديدار و زيارت خدا ، اصول و اساس دين بر پاست .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nچون دين عبارت است از اقتداء به هاديان راه خدا كه انسان را از جاودان زيستى روى زمين برگردانده و به سوى عالم آخرت و لِقاء و زيارت حضرت حقّ معبود و معبود بحقّ سوق مىدهند . و اين دو جهت همان ترك غور در امر دنيا و تصديق روز قيامت است كه در آيه آمده است ؛ و لازمهء اين دو امر توجّه تامّ است به خداوند متعال در موقف عبوديّت خويش ، و سعى در رفع حوائج مردم كه مخلوق خدا و مربوط با خدا هستند ؛ و اين دو جهت ، نماز و انفاق در راه خداست .\r\nو بنابراين قوام و پايهء دين در دو جهت علم و عمل ، عقيده و كردار ، به اين چهار جهت مربوط و منوط است و البتّه اين جهات نيز مستلزم بقيّهء اركان دين چون توحيد و نبوّت خواهد بود .\r\n\r\nشفاعت اختصاص به مؤمن گناهكار دارد\r\nپس اصحاب يمين كسانى هستند كه به شفاعت نائل مىگردند ، و آنان كسانى هستند كه از جهت دين و اعتقاد پاك و منزه باشند . حال اگر اعمال و كردارشان نيز پسنديده باشد ، ديگر در روز بازپسين نيازى به شفاعت ندارند ، و اگر اعمالشان مَرضىّ و پسنديده حضرت حق نباشد نيازمند شفاعتند .\r\nپس شفاعت اختصاص به گنهكاران از اصحاب يمين دارد .\r\nچه گنهكارانى ؟ مرتكبين گناهان كبيره ، نه صغيره . زيرا اگر كسى از گناهان كبيره اجتناب كند ، گناهان صغيره‌اش خود به خود آمرزيده مىشود ؛ و ديگر براى غفران و آمرزش آن نيازى به شفاعت ندارد .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ  « 1 » .\r\n« اگر شما از گناهان بزرگى كه از آن نهى شده‌ايد اجتناب ورزيد ، ما گناهان كوچك شما را مىآمرزيم ! »\r\nو بنابراين كسى كه گناهانش آمرزيده نشده است و در روز قيامت نياز به شفاعت دارد ، كسى است كه گناه كبيره انجام داده است ؛ زيرا اگر گناه او صغيره بود ، ترك گناه كبيره ، خود به خود موجب غفران و آمرزش او بود .\r\n\r\nشفاعت از آنِ اصحاب يمين مبتلا به گناه كبيره است\r\nترك كبيره مُكَفِّر گناه صغيره است . و از اينجا خوب معلوم شد كه شفاعت براى مرتكبين كبيره از اصحاب يمين است و طبق احاديث وارده از شيعه و سنّى ، رسول خدا صلّى الله عليه و آله و سلّم فرموده‌اند :\r\nإنَّمَا شَفَاعَتِى لِاهْلِ الْكَبَآئِرِ مِنْ أُمَّتِى فَأَمَّا الْمُحْسِنُونَ فَمَا عَلَيْهِمْ مِنْ سَبِيلٍ .\r\n« شفاعت من فقط راجع به معصيت‌كاران كبيره از امّت من است . و امّا محسنين براى آنها راه مؤاخذه اى نيست . »\r\nاستاد ما علّامهء طباطبائى مُدّ ظلُّه العالى از تفسير « الدُّرّ المنثور » نقل كرده‌اند كه اين حديث را حاكم با تصحيح آن و بيهقى در « بعث » تخريج كرده‌اند از جابر بن عبد الله أنصارى كه چون رسول خدا صلّى الله عليه و آله و سلّم اين آيه را قرائت كردند :\r\n وَ لا يَشْفَعُونَ إِلَّا لِمَنِ ارْتَضى . \r\n\r\n\r\n","description":"","footnote":"\r\n( 1 ) قسمتى از آيه 31 ، از سورهء 4 : النّسآء\r\n","page_name":" 246 ","page_number":246},
  {"content":"\r\n\r\nفرمودند : إنَّ شَفَاعَتِى لِاهْلِ الْكَبَآئِرِ مِنْ أُمَّتِى . « 1 »\r\nو البتّه معلوم است كه مراد از مُحسنان كه به معناى نيكوكاران است ، همان ترك كنندگان معصيت كبيره هستند ، نه معصيت صغيره ؛ و اين استفاده از تقابل و تقارن محسنين با اهل كبائر در گفتار حضرت حاصل مىشود .\r\n\r\nمراد از أصحاب يمين ، پيروان امام حقّ است\r\nو از جهت ديگر بحث ، آنكه : همانطور كه در بحث نامهء عمل بيان شد مراد از اصحاب اليمين كه همان اصحاب مَيْمَنه هستند در قبال اصحاب شِمال و اصحاب مَشْئَمه ، آن است كه نامهء عمل انسان از جانب راست كه كنايه از جانب سعادت و امام حقّ است به ايشان برسد نه آنكه به دست راست ايشان برسد ؛ چون مىفرمايد :  أُوتِيَ كِتابَهُ بِيَمِينِهِ  و نمىفرمايد : اوتىَ كِتابَهُ فى يَمِينهِ يا إلَى يَمِينِهِ . و باءْ باءِ سببيّت است ؛ يعنى نامهء عمل به سبب يمين كه مراد امام حقّ است به ايشان مىرسد ، چون در قرآن كريم وارد است كه :\r\n يَوْمَ نَدْعُوا كُلَّ أُناسٍ بِإِمامِهِمْ فَمَنْ أُوتِيَ كِتابَهُ بِيَمِينِهِ فَأُولئِكَ يَقْرَؤُنَ كِتابَهُمْ وَ لا يُظْلَمُونَ فَتِيلًا  . « 2 »\r\n« روزى مىرسد كه ما تمام مردمان را به وسيلهء امامشان مىخوانيم پس كسى كه نامهء عمل او به وسيلهء جانب راست كه جانب سعادت است به او داده شود ، پس ايشان نامهء عمل خود را مىخوانند ؛ و به قدر پوست نازك روى هستهء خرما به آنها ستم\r\n\r\n\r\n","description":"","footnote":"\r\n( 1 ) « الميزان فى تفسير القرءَان » ج 14 ، ص 308\r\n( 2 ) آيه 71 ، از سورهء 17 : الإسراء\r\n","page_name":" 247 ","page_number":247},
  {"content":"\r\n\r\nنمىشود . »\r\nو از اين آيه به خوبى مىتوان به دست آورد كه مراد از يمين ، امام حقّ است ؛ چون تفريعِ  فَمَنْ أُوتِيَ كِتابَهُ بِيَمِينِهِ  ، بر جمله  نَدْعُوا كُلَّ أُناسٍ بِإِمامِهِمْ  مىباشد . و على هذا اصحاب يمين پيروان امام حقّند و اين همان مسألهء ولايت است كه در أخبار كثيره وارد شده است . و مرجع نام گذارى به اصحاب يمين به مرضى بودن و پسنديدگى در آئين است كه مرجعش همان واجديّت چهار صفتى است كه ذكر شد .\r\nو على هذا شفاعت اختصاص به مرتكبين كبائر از اهل ولايت و پيروان امام حقّ دارد .\r\n\r\nاستدلال به آيه : وَ لا يَشْفَعُونَ إِلَّا لِمَنِ ارْتَضى\r\nما مىتوانيم دربارهء صفات و خصوصيّات شفاعت‌شدگان در روز قيامت به دو مورد ديگر از آيات قرآن كريم استدلال كنيم :\r\nاوّل خصوص آيه :  وَ لا يَشْفَعُونَ إِلَّا لِمَنِ ارْتَضى .  « 1 »\r\n« پيامبران و ملائكه شفاعت نمىكنند ، مگر براى كسى كه پسنديده باشد . »\r\nو همانطور كه ملاحظه مىشود ، در اينجا پسنديدگى ( ارتضاء ) بطور مطلق آمده و مقيّد به كردار و رفتار نشده است ؛ يعنى خودش و عقيده و دينش مورد پسند باشد و مرضىّ حضرت حقّ باشد ، گرچه كردارش اين چنين نباشد .\r\nبه خلاف آيه وارده دربارهء شفاعت كنندگان :\r\n\r\n\r\n","description":"","footnote":"\r\n( 1 ) قسمتى از آيه 28 ، از سورهء 21 : الانبياء\r\n","page_name":" 248 ","page_number":248},
  {"content":"\r\n\r\n يَوْمَئِذٍ لا تَنْفَعُ الشَّفاعَةُ إِلَّا مَنْ أَذِنَ لَهُ الرَّحْمنُ وَ رَضِيَ لَهُ قَوْلًا .  « 1 »\r\n« در روز قيامت شفاعت كردن كسى ثمرى ندارد ، مگر شفاعت كسى كه خداوند رحمن به او اذن در شفاعت داده باشد و گفتارش را هم پسنديده باشد . »\r\nدر اينجا مىبينيم علاوه بر اذن خدا ، رضايت از او و پسنديدگى از او را مقيّد به گفتار كرده است .\r\nامّا در آيه مورد بحث كه دربارهء شفاعت‌شدگان است چنين قيدى و شرطى نيست ؛ پس مىفهميم كه دربارهء شفاعت‌شدگان صحّتِ گفتار و استوارى رفتار لازم نيست ، زيرا اگر آنها در گفتار و رفتار استوار و راست بودند و فعلشان چون دين و عقيده شان ، مرضىّ و پسنديده بود ، ديگر موردى براى شفاعت نبود ؛ چنين مردمى بدون شفاعت به بهشت مىروند .\r\nو شاهد بر اين آنست كه مىفرمايد :\r\n وَ لا يَرْضى لِعِبادِهِ الْكُفْرَ وَ إِنْ تَشْكُرُوا يَرْضَهُ لَكُمْ  . « 2 »\r\n« خداوند كفر را از بندگانش نمىپسندد و رضايت بدان نمىدهد . و اگر شما شكر او را به جاى آوريد ، مىپسندد و براى شما رضا مىدهد . »\r\nدر اينجا نيز مىبينيم كه شكرانه كه به قرينهء كفر همان ايمان\r\n\r\n\r\n","description":"","footnote":"\r\n( 1 ) آيه 109 ، از سورهء 20 : طه\r\n( 2 ) قسمتى از آيه 7 ، از سورهء 39 : الزّمر\r\n","page_name":" 249 ","page_number":249},
  {"content":"\r\n\r\nاست مورد رضايت قرار گرفته است ، نه عمل و كردار و رفتار .\r\nولى چون از طرفى داريم كه :  فَإِنَّ اللَّهَ لا يَرْضى عَنِ الْقَوْمِ الْفاسِقِينَ  « 1 »\r\n« پس بدرستى كه خداوند از گروه فاسق راضى نيست و فسق مورد پسند او نيست . »\r\nاگر اين فسق ، فسقِ عقيدتى و دينى ، يعنى عدول از عقيدهء پاك و دين حقّ باشد ، منافاتى با اين بحث ما ندارد ، چون كسانى كه فسق در عقيده و آئين دارند مورد شفاعت واقع نمىشوند .\r\nو اگر مراد از اين فسق ، فسقِ عملى يعنى ارتكاب گناه و معاصى كبيره باشد ، به واسطهء شفاعت تبديل به حسنه مىگردد و ديگر فسقى نيست . چون از ثمراتِ شفاعت تبديل سيّئات به حسنات است ، و در اين صورت رضايت حضرت حقّ حاصل است .\r\nو بنابراين ، نتيجه اين مىشود كه شفاعت دربارهء كسانى است كه عقيده و آئينشان پسنديده باشد ، و كردارشان پسنديده نباشد . و اين همان است كه گفتيم مراد مرتكبين كبائر از اصحاب يمينند .\r\n\r\nآيات وارده در شرائط شفاعت‌شوندگان\r\nدوّم : مجموعهء آياتى كه از ضمّ آنها به يكديگر اين حقيقت بدست مىآيد . توضيح آنكه در قرآن كريم داريم :\r\n   يَوْمَ نَحْشُرُ الْمُتَّقِينَ إِلَى الرَّحْمنِ وَفْداً * وَ نَسُوقُ الْمُجْرِمِينَ إِلى جَهَنَّمَ وِرْداً * لا يَمْلِكُونَ الشَّفاعَةَ إِلَّا مَنِ اتَّخَذَ عِنْدَ الرَّحْمنِ   \r\n\r\n\r\n","description":"","footnote":"\r\n( 1 ) ذيل آيه 96 ، از سورهء 9 : التّوبة\r\n","page_name":" 250 ","page_number":250},
  {"content":"\r\n\r\n عَهْداً  « 1 » .\r\n« روز قيامت روزى است كه ما مردمان متّقى و پرهيزكار را مجتمعاً به سوى خداوند رحمن محشور مىگردانيم ، و مردمان مجرم را به سوى ورود در جهنّم روانه مىسازيم . و آنها تملّكِ شفاعت را ندارند ، مگر آن كسى كه در نزد خداوند رحمن عهدى را پذيرفته باشد . »\r\nو چون مراد از شفاعت در اينجا مصدر مَبْنىّ لِلْمَفعول است ، يعنى شفاعت شدن ، نه شفاعت كردن ؛ فلهذا بدست مىآيد كه از مجرمان آن كسى كه عهد خدا را پذيرفته باشد مستحقّ شفاعت است . زيرا كه هر مجرمى كافر نيست و دخول در آتش براى او حتمى نيست ؛ به دليل آنكه در قرآن مجيد وارد است :\r\n  إِنَّهُ مَنْ يَأْتِ رَبَّهُ مُجْرِماً فَإِنَّ لَهُ جَهَنَّمَ لا يَمُوتُ فِيها وَ لا يَحْيى * وَ مَنْ يَأْتِهِ مُؤْمِناً قَدْ عَمِلَ الصَّالِحاتِ فَأُولئِكَ لَهُمُ الدَّرَجاتُ الْعُلى .   « 2 »\r\n« حقّاً آن كسى كه به سوى پروردگارش رود و مجرم باشد ، براى اوست جهنّم كه در آن نه مىميرد و نه زنده مىماند . و هر كس كه با ايمان باشد و اعمال صالحه به جاى آورده باشد و به سوى پروردگارش رود ، براى ايشان درجات و مقامات بلند پايه ايست . »\r\n\r\n\r\n","description":"","footnote":"\r\n( 1 ) آيات 85 تا 87 ، از سورهء 19 : مريم\r\n( 2 ) آيه 74 و 75 ، از سورهء 20 : طه\r\n","page_name":" 251 ","page_number":251},
  {"content":"\r\n\r\n\r\nمراد از عهد در قرآن ايمان به خدا و اقرار به ولايت است\r\nو ما مىدانيم كه هر كس ايمان و عمل صالح نداشته باشد ، مجرم است ، چه اينكه أصلًا ايمان نياورده باشد ، و چه اينكه ايمان آورده باشد و عمل صالح انجام نداده باشد . و بنابراين بعضى از مجرمين هستند كه بر دين حقّ مىباشند ولى عمل صالح ندارند ؛ اينانند آن كسانى كه عهد خدا را پذيرفته‌اند و در آيه  لا يَمْلِكُونَ الشَّفاعَةَ إِلَّا مَنِ اتَّخَذَ عِنْدَ الرَّحْمنِ عَهْداً  استثناء شده‌اند .\r\nو عهد خدا در آية زير بيان شده است :\r\n  أَ لَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ إِنَّهُ لَكُمْ عَدُوٌّ مُبِينٌ * وَ أَنِ اعْبُدُونِي هذا صِراطٌ مُسْتَقِيمٌ   « 1 » .\r\n« ( خداوند به بنى آدم خطاب مىفرمايد : ) اى فرزندان آدم ! آيا من با شما عهد نكردم كه شيطان را عبادت مكنيد ، چون او دشمن آشكار شماست ! و مرا عبادت كنيد ، اينست صراط مستقيم ! »\r\nجملهء  أَنِ اعْبُدُونِي  عهد است ، به معناى امر و فرمان ؛ يعنى فرمان و امر مرا بپذيريد !\r\nو جملهء  هذا صِراطٌ مُسْتَقِيمٌ  عهد است به معناى التزام ؛ يعنى ملتزم صراط مستقيم كه داراى هدايت و سعادت و نجات است بوده باشيد .\r\nو بنابراين مجرمانى كه عهد خدا را پذيرفته باشند و ليكن عمل\r\n\r\n\r\n","description":"","footnote":"\r\n( 1 ) آيه 60 و 61 ، از سورهء 36 : يس\r\n","page_name":" 252 ","page_number":252},
  {"content":"\r\n\r\nصالح ننموده باشند به واسطهء گناهانشان به دوزخ مىروند ، و چون ايمان دارند و عهد خدا را قبول كرده‌اند به واسطهء شفاعت از آن خارج مىشوند .\r\nو اشاره به همين عهد خداست آيه :\r\n وَ قالُوا لَنْ تَمَسَّنَا النَّارُ إِلَّا أَيَّاماً مَعْدُودَةً قُلْ أَتَّخَذْتُمْ عِنْدَ اللَّهِ عَهْداً  « 1 » .\r\n« يهود مىگويند : آتش بدن ما را مَسّ نمىكند ، مگر چند روز معدودى . اى پيامبر به آنها بگو آيا شما عهدى را در نزد خدا نموده ايد ! ؟ »\r\nيعنى آن كسانى كه اتّخاذ عهد كرده‌اند ، از آتش بيرون مىآيند و مدّتى بيش در دوزخ نمىمانند .\r\nو اين همان مفادى است كه بيان شد كه مورد شفاعت در روز قيامت كسانى هستند كه متديّن به دين حقّ بوده باشند و مرتكب معاصى كبيره شده‌اند ، و ايشانند كه خداوند از دينشان راضى است .\r\nشيخ طبْرِسى در ذيل آيه  لا يَمْلِكُونَ الشَّفاعَةَ إِلَّا مَنِ اتَّخَذَ عِنْدَ الرَّحْمنِ عَهْداً  فرموده است كه :\r\n« مجرمان قدرت بر شفاعت ندارند : و بنابراين نه مىتوانند شفاعت كنند و نه در وقتى كه اهل ايمان شفاعت مىكنند براى بعضى ديگر از مؤمنين ، كسى براى آنها شفاعت مىكند .\r\nچون ملكيّت و دارا بودن شفاعت بر دو قسم است : اوّل آنكه\r\n\r\n\r\n","description":"","footnote":"\r\n( 1 ) قسمتى از آيه 80 ، از سورهء 2 : البقرة\r\n","page_name":" 253 ","page_number":253},
  {"content":"\r\n\r\nبراى غير شفاعت كند . و دوّم آنكه از غير استدعاى شفاعت براى خود كند . خداوند در اينجا بيان كرده است كه : اين دستهء كفّار ، نه شفاعت غير دربارهء آنان پذيرفته است ، و نه شفاعت آنان دربارهء غير .\r\nو معناى  إِلَّا مَنِ اتَّخَذَ عِنْدَ الرَّحْمنِ عَهْداً  اينست كه : مالك شفاعت براى غير ، و يا - بنا بر قولى - از غير براى خود نيستند مگر كسانى كه عهد داشته باشند .\r\nو مراد از عهد ايمان است ، و اقرار به وحدانيّت ذات أقدس حقّ ، و تصديق به پيامبرانش .\r\nو بعضى گفته‌اند : مراد از عهد ، شهادت بر وحدانيّت خدا ، و تبرّى به سوى خدا از هر حَوْل و قوّه اى جز خدا ، و عدم اميدوارى مگر به خدا مىباشد ؛ و اين قول از ابن عبّاس نقل شده است .\r\nو بعضى گفته‌اند كه : مراد اينست كه شفاعت نمىكند مگر آن كسانى كه خداوند رحمن به آنها به طور مطلق اذن در شفاعت را داده است ، چون پيامبران و شهيدان و عالمان و مؤمنان همان طورى كه در أخبار وارد شده است .\r\nو علىّ بن إبراهيم در تفسير خود گفته است : پدرم ، از ابن محبوب ، از سليمان بن جعفر ، از حضرت صادق عليه السّلام از پدرانشان عليهم السّلام روايت كرده است كه رسول خدا صلّى الله عليه و آله و سلّم گفته‌اند : مَنْ لَمْ يُحْسِنْ وَصِيَّتَهُ عِنْدَ المَوْتِ كَانَ\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nنَقْصاً فِى مُرُوَّتِهِ . « هر كس در هنگام مرگ وصيّت نيكوئى نكند ، نقصانى در مروّت اوست » .\r\n\r\nكيفيّت وصيّت و عهد هنگام موت\r\nقِيلَ : يَا رَسُولَ اللهِ ! وَ كَيْفَ يُوصِى الْمَيِّتُ ؟ !\r\nقَالَ : إذَا حَضَرَتْهُ وَفَاتُهُ وَ اجْتَمَعَ النَّاسُ إلَيْهِ قَالَ :\r\n« گفته شد : اى رسول خدا ! ميّت چگونه وصيّت كند ؟ فرمود : چون وفاتش برسد ، و مردم در نزد او گرد آيند بگويد : »\r\nاللَهُمَّ فَاطِرَ السَّمَاواتِ وَ الارْضِ عَالِمَ الْغَيْبِ وَ الشَّهَادَةِ الرَّحْمَنَ الرَّحِيمَ .\r\nإنِّى أَعْهَدُ إلَيْكَ فِى دَارِ الدُّنْيَا أَنِّى أَشْهَدُ أَنْ لَا إلَهَ إلَّا أَنْتَ ، وَحْدَكَ لَا شَرِيكَ لَكَ ، وَ أَنَّ مُحَمَّدًا عَبْدُكَ وَ رَسُولُكَ ، وَ أَنَّ الْجَنَّةَ حَقُّ ، وَ أَنَّ النَّارَ حَقُّ ، وَ أَنَّ الْبَعْثَ حَقُّ ، وَ الْحِسَابَ حَقُّ ، وَ الْقَدْرَ وَ الْمِيزَانَ حَقُّ ، وَ أَنَّ الدِّينَ كَمَا وَصَفْتَ ، وَ أَنَّ الإسْلَامَ كَمَا شَرَعْتَ ، وَ أَنَّ الْقَوْلَ كَمَا حَدَّثْتَ ، وَ أَنَّ الْقُرْءَانَ كَمَا أَنْزَلْتَ ، وَ أَنَّكَ أَنْتَ اللهُ الْحَقُّ الْمُبِينُ .\r\nجَزَى اللهُ مُحَمَّدًا عَنَّا خَيْرَ الْجَزَاءِ ، وَ حَيَّا اللهُ مُحَمَّدًا وَ ءَالَهُ بِالسَّلَامِ .\r\nاللَهُمَّ يَا عُدَّتِى عِنْدَ كُرْبَتِى ! وَ يَا صَاحِبِى عِنْدَ شِدَّتِى ! وَ يَا وَلِىَّ نِعْمَتِى ! إلَهِى وَ إلَهَ ءَابَآئِى ! لَا تَكِلْنِى إلَى نَفْسِى طَرْفَةَ عَيْنٍ ! فَإنَّكَ إن تَكِلْنِى إلَى نَفْسِى أَقْرَبْ مِنَ الشَّرِّ وَ أَبْعَدْ مِنَ الْخَيْرِ . وَ ءَانِسْ فِى الْقَبْرِ وَحْشَتِى وَ اجْعَلْ لِى عَهْدًا يَوْمَ أَلْقَاكَ مَنْشُوراً .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n« بار پروردگارا ! اى آفرينندهء آسمانها و زمين ! دانا به غيب و آشكارا ! بخشنده و مهربان .\r\nمن ملتزم و متعهّد مىگردم و وصيّت مىكنم به تو ، در اين جهان دنيا كه من اين چنين هستم كه شهادت مىدهم كه هيچ معبودى و مقصودى جز تو نيست ! تو فرد و تنها هستى و هيچ شريك ندارى ، و اينكه محمّد بندهء تُست و فرستادهء تست ، و اينكه بهشت حقّ است ، و آتش حقّ است ، و برانگيخته شدن از قبرها حقّ است ، و حساب حقّ است ، و اندازه و ترازوى عمل حقّ است ، و دين همان است كه تو توصيف كرده‌اى ! و اسلام همان است كه تو تشريع فرموده اى ، و گفتار همان است كه تو بيان نموده اى ، و قرآن همان است كه تو نازل كرده‌اى ، و به درستى كه حقّاً تو هستى خداوند كه حقّى و آشكارا هستى !\r\nخداوند محمّد را از نزد ما و از جانب ما جزاى خير دهد ، و محمّد و آل او را به سلام تحيّت بخشد .\r\nبار پروردگارا ! تو هستى كه در گرفتاريها و غصّه‌ها و شدائد ، پايهء اتّكاء و دلگرمى و اميد و استمداد منى ؛ و در مصائب و واردات و شدّت‌ها همنشين و هم صحبت منى ؛ و تو هستى كه صاحب اختيار و ولىّ نعمت منى !\r\nبار پروردگار من و خداى پدران من ! به قدر يك چشم بر هم نهادن مرا به خودم و به نفس خودم وا مگذار . چون اگر مرا به نفس خودم واگذار كنى ، در آن صورت نزديكترين نقطه به شرور و بديها خواهم\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nبود ، و دورترين نقطه از خيرات و خوبىها . و در ميان وحشت قبر من انيس من باش ، و در روزى كه تو را زيارت كنم و به لقاء تو مشرّف آيم ، عهد نامه اى كه براى من قرار مىدهى ، باز شده و گسترده قرار بده ! »\r\nثُمَّ يُوصِى بِحَاجَتِهِ . وَ تَصدِيقُ هَذِهِ الوَصِيَّةِ فِى سُورَةِ مَرْيَمَ فِى قَوْلِهِ : لَا يَمْلِكُونَ الشَّفَاعَةَ إِلَّا مَنِ اتَّخَذَ عِندَ الرَّحْمَنِ عَهْدًا .\r\nفَهَذَا عَهْدُ المَيِّتِ . و الْوَصِيَّةُ حَقُّ عَلَى كُلِّ مُسْلِمٍ وَ حَقٌّ عَلَيْهِ أَنْ يَحْفَظَ هَذِهِ الْوَصِيَّةَ وَ يُعَلِّمَهَا . وَ قَالَ أَمِيرُ الْمُؤْمِنِي عَلِىٌّ عَلَيْهِ السَّلَامُ : عَلَّمَنِيهَا رَسُولُ اللهِ صَلَّى اللهُ عَلَيْهِ وَ ءَالِهِ وَ سَلَّمَ ؛ وَ قَالَ : عَلَّمَنِيهَا جَبْرَائِيلُ عَلَيْهِ السَّلَامُ .\r\n« و پس از اين إشهاد و وصيّت ، به خواسته‌هائى كه دارد وصيّت كند . و تصديق اين گونه وصيّت در قرآن كريم است ، در سوره اى كه در آن ، مريم ذكر شده است ، در قول خداوند عزّ و جلّ كه مىفرمايد : حقّ و مالكيّت شفاعت را ندارد ، مگر آن كسى كه در نزد خداوند رحمن متعهّد به عهد شده باشد .\r\nو اين عهد و وصيّت ميّت است . و وصيّت بر هر مسلمانى حقّ است . و نيز بر هر مسلمانى لازم و واجب است كه اين وصيّت را محفوظ نگاه دارد و آن را تعليم دهد . و أمير المؤمنين عليه السّلام گفتند : اين وصيّت را به من رسول خدا تعليم كرد . و رسول الله صلّى الله عليه و آله و سلّم گفتند : اين وصيّت را به من جبرائيل عليه السّلام تعليم\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nكرد . « 1 » »\r\n\r\n\r\n","description":"","footnote":"\r\n( 1 ) « تفسير مجمع البيان » طبع صيدا ، مجلّد 3 ، ص 531 ؛ و اين عهد و وصيّت را در « تفسير علىّ بن إبراهيم » ص 416 به عين همين الفاظ آورده است ، و فقط بجاى جملهء وَ ءَانِسْ فى الْقَبْرِ وَحْشَتى ، جملهء وَ أَسَرَّ فى الْفِتَنِ وَحْدى را آورده است ؛ يعنى : در آن صورت من در امتحانات و فتنه‌ها به تنهائى مخفىتر و كتوم‌تر بودم .\r\nو نيز در كتاب « وسائل الشّيعة » طبع امير بهادر ، جلد دوّم ، كتاب وصايا ، ص 661 از محمّد بن يعقوب كلينى روايت كرده است كه او از علىّ بن إبراهيم از علىّ بن إسحق از حسين بن حازم كلبى خواهر زادهء هشام بن سالم از سليمان بن جعفر از حضرت صادق عليه السّلام روايت كرده است . و پس از ختم بيان اين عهد گفته است كه : « اين عهد را نيز شيخ طوسى و همچنين شيخ صدوق با إسناد خود از علىّ بن إبراهيم ، و علىّ بن إبراهيم در تفسير خود از پدرش از حسن ابن محبوب از سليمان بن جعفر از پدرش از حضرت صادق عليه السّلام آورده‌اند .\r\nو همچنين شيخ طوسى در « مصباح » مرسلًا با زياديهائى در دعا روايت كرده است ، و سپس گفته است : قَالَ النَّبىُّ لِعَلىّ عَلَيْهِما السَّلامُ : تَعَلَّمْها أنْتَ وَ عَلِّمْها أهْلَ بَيْتِكَ وَ شِيعَتَكَ !\r\n« رسول الله به أمير المؤمنين عليهما السّلام فرمودند : اين عهد و وصيّت را ياد بگير و آن را به أهل بيت خود و شيعيان خود بياموز . »\r\nو كفعمى در « مصباح » نيز مرسلًا با همان زيادتى را كه شيخ آورده ، آورده است . » - تا اينجا تمام شد گفتار صاحب « وسائل الشّيعة » .\r\nو اين حقير گويد : و مناسب است بعد از شهادت به اينكه : وَ أَنَّ مُحَمَّدًا عَبْدُكَ وَ رَسُولُكَ بگويد :\r\nوَ أَنَّ عَلىَّ بْنَ أَبِى طَالِبٍ أميرُ الْمُؤْمِنِينَ وَ وَصىُّ رَسُولِ رَبِّ الْعالَمينَ وَ أَنَّ الْحَسَنَ وَ الْحُسَيْنَ وَ عَلىَّ بْنَ الْحُسَيْنِ وَ مُحَمَّدَ بْنَ عَلىٍّ وَ جَعْفَرَ بْنَ مُحَمَّدٍ وَ موسَى بْنَ جَعْفَرٍ وَ عَلىَّ بْنَ موسَى وَ مُحَمَّدَ بْنَ عَلىٍّ وَ عَلىَّ بْنَ مُحَمَّدٍ وَ الْحَسَنَ بْنَ عَلىٍّ وَ الْحُجَّةَ\r\n","page_name":" 258 ","page_number":258},
  {"content":"\r\n\r\n\r\nكسانى شفاعت مىشوند كه مرضىّ الدّين باشند نه مرضىّ العمل\r\nدر « أمالى » و « عيون أخبار الرّضا » در هر دو ، مرحوم صدوق با سند واحد ، از پدرش از سعد بن عبد الله از إبراهيم بن هاشم از علىّ ابن معبد از حسين بن خالد از حضرت امام على بن موسى الرّضا عليه السّلام از پدر خود از پدرانش ، از أمير المؤمنين عليهم السّلام روايت كرده است كه :\r\nقَالَ رَسُولُ اللهِ صَلَّى اللهُ عَلَيْهِ وَ ءَالِهِ وَ سَلَّمَ : مَنْ لَمْ يُؤْمِنْ بِحَوْضِى فَلَا أَوْرَدَهُ اللهُ حَوْضِى ، وَ مَنْ لَمْ يُؤْمِنْ بِشَفَاعَتِى فَلَا أَنَا لَهُ اللهُ شَفَاعَتِى . ثُمَّ قَالَ عَلَيْهِ السَّلَامُ : إنَّمَا شَفَاعَتِى لِاهْلِ الْكَبَآئِرِ مِنْ أُمَّتِى فَأَمَّا الْمُحْسِنُونَ فَمَا عَلَيْهِمْ مِنْ سَبِيلٍ .\r\nقَالَ الحُسَيْنُ بْنُ خَالِدٍ : فَقُلْتُ لِلرِّضَا عَلَيْهِ السَّلَامُ : يَا بْنَ رَسُولِ اللهِ ؛ فَمَا مَعْنَى قَوْلِ اللهِ عَزَّ وَ جَلَّ : وَ لَا يَشْفَعُونَ إِلَّا لِمَنِ ارْتَضَى ؟ ! قَالَ : لَا يَشْفَعُونَ إلَّا لِمَنِ ارْتَضَى اللهُ دِينَهُ « 1 » .\r\n« رسول خدا صلّى الله عليه و آله و سلّم فرمودند : كسى كه به حوض من ايمان نياورد وارد در حوض من نمىگردد ، و كسى كه به شفاعت من ايمان نياورد خداوند او را نائل به شفاعت من نمىكند . و سپس فرمود : اين است و جز اين نيست كه شفاعت من اختصاص به\r\n\r\n\r\n","description":"","footnote":"\r\nالْقآئِمَ الْمَهْدىَّ أئِمَّتى بِهِمْ أتَوَلَّى وَ مِنْ أعْدآئِهِمْ أَتَبَرَّءُ إِلَى اللهِ تَعَالَى .\r\n( 1 ) « أمالى » ص 5 ؛ و « عيون » طبع سنگى ( سنهء 1275 ) ص 91 ؛ و « بحار الانوار » از اين دو كتاب ، ج 8 ، ص 34\r\n","page_name":" 259 ","page_number":259},
  {"content":"\r\n\r\nأهل معصيت كبيره از امّت من دارد ، و امّا محسنان و نيكوكاران براى آنها راه مؤاخذه اى نيست .\r\nحسين بن خالد گويد : من به حضرت رضا عليه السّلام گفتم : اى پسر رسول خدا ! پس مفاد اين گفتار خدا چيست كه مىگويد : شفاعت نمىكنند مگر براى كسى كه پسنديده باشد ، فرمود : مراد پسنديدگى در دين است . »\r\nو علىّ بن إبراهيم از جعفر بن أحمد از عبد الله بن موسى از حسن بن على از أبى حمزه از پدرش از أبو بصير ، از حضرت صادق عليه السّلام در تفسير آيه :\r\n لا يَمْلِكُونَ الشَّفاعَةَ إِلَّا مَنِ اتَّخَذَ عِنْدَ الرَّحْمنِ عَهْداً . \r\nروايت كرده است كه :\r\nقَالَ : لَا يَشْفَعُ وَ لَا يُشْفَعُ وَ لَا يُشَفَّعُ إلَّا مَنِ اتَّخَذَ عِنْدَ الرَّحْمَنِ عَهْدًا ، إلَّا مَنْ أُذِنَ لَهُ بِوَلَايَةِ عَلِىٍّ أَمِيرِ الْمُؤْمِنِي وَ الائِمَّةِ مِنْ بَعْدِهِ فَهُوَ الْعَهْدُ عِنْدَ اللهِ « 1 » .\r\n« حضرت فرمودند : شفاعت نمىكند و شفاعت نمىشود و شفاعت او قبول نمىشود ، مگر كسى كه در نزد خداوند رحمن متعهّد به عهد شده باشد ؛ يعنى آن كسى كه به او در ولايت علىّ أمير المؤمنين و امامان بعد از او اذن داده شده باشد ؛ اينست عهد در نزد خداوند . »\r\nو در « أمالى » صدوق ، از محمّد بن موسى بن متوكّل ، از محمّد\r\n\r\n\r\n","description":"","footnote":"\r\n( 1 ) « تفسير علىّ بن إبراهيم » ص 417\r\n","page_name":" 260 ","page_number":260},
  {"content":"\r\n\r\nابن يحيى عطّار ، از محمّد بن حسين بن أبو الخطّاب ، از نضر بن شعيب ، از خالد قلانسى ، از حضرت صادق عليه السّلام ، از پدرش ، از پدرانش عليهم السّلام روايت كرده است كه :\r\nقَالَ رَسُولُ اللهِ صَلَّى اللهُ عَلَيْهِ وَ ءَالِهِ وَ سَلَّمَ : إذَا قُمْتُ الْمَقَامَ الْمَحْمُودَ تَشَفَّعْتُ فِى أَصْحَابِ الْكَبَآئِرِ مِنْ أُمَّتِى فَيُشَفِّعُنِىَ اللهُ فِيهِمْ ، وَ اللهُ لَا تَشَفَّعْتُ فِيمَنْ ءَاذَى ذُرِّيَّتِى « 1 » .\r\n« رسول خدا صلّى الله عليه و آله و سلّم گفته‌اند : زماني كه من در موقف مقام محمود بايستم ، دربارهء گناهان كبيرهء اصحاب خودم شفاعت مىكنم ، و خداوند شفاعت مرا راجع به آنها مىپذيرد . و سوگند به خدا كه من دربارهء كسانى كه ذرّيّهء مرا اذيّت كرده‌اند شفاعت نخواهم كرد » .\r\n\r\nشيعيان و مُواليان أمير المؤمنين عليه السّلام مورد شفاعت واقع ميشوند\r\nو شيخ طوسى در « أمالى » خود از فحّام از منصورى از عموى پدرش از حضرت امام أبو الحسن علىُّ بن محمّدٍ العسكرىّ ، از پدرانش عليهم السّلام روايت كرده است كه :\r\nقَالَ : قَالَ أَمِيرُ الْمُؤْمِنِي عَلَيْهِ السَّلَامُ : سَمِعْتُ النَّبِىَّ صَلَّى اللهُ عَلَيْهِ وَ ءَالِهِ يَقُولُ : إذَا حُشِرَ النَّاسُ يَوْمَ الْقِيَمَةِ نَادَانِى مُنَادٍ : يَا رَسُولَ اللهِ ! إنَّ اللهَ جَلَّ اسْمُهُ قَدْ أَمْكَنَكَ مِنْ مُجَازَاةِ مُحِبِّيكَ وَ مُحِبِّى أَهْلِ بَيْتِكَ الْمُوَالِينَ لَهُمْ فِيكَ و الْمُعَادِينَ لَهُمْ فِيكَ ، فَكَافِهِمْ بِمَا شِئْتَ ! فَأَقُولُ : يَا رَبِّ الْجَنَّةَ ! فَأُبَوِّئُهُمْ مِنْهَا حَيْثُ شِئْتُ فَذَلِكَ\r\n\r\n\r\n","description":"","footnote":"\r\n( 1 ) « أمالى » صدوق ، مجلس 49 ، ص 177\r\n","page_name":" 261 ","page_number":261},
  {"content":"\r\n\r\nالْمَقَامُ الْمَحْمُودُ الَّذِى وُعِدْتُ بِه « 1 » .\r\n« أمير المؤمنين عليه السّلام گفته‌اند كه : شنيدم از رسول خدا صلّى الله عليه و آله و سلّم كه مىگفتند : چون مردم در روز قيامت محشور شوند ، يك منادى مرا ندا كند كه : اى رسول خدا ! خداوند جلَّ اسمُه تو را بر پاداش محبّان تو و محبّان اهل بيتت كه از جهت تو ولايت آنها را داشته‌اند و از جهت تو معاندت و دشمنى با دشمنان تو و آنها را داشته‌اند ، متمكّن گردانيده است ، حال به هر كيفيّت كه بخواهى آنان را پاداش ده !\r\nپس من مىگويم : اى پروردگار من ! جزاى آنان بهشت است ! آنان را جاى مىدهم هر كجا از آن را كه بخواهم ؛ و اينست مقام محمودى كه به آن وعده داده شدم » .\r\n\r\nروايات وارده در شفاعت‌شوندگان\r\nو نيز شيخ طوسى در « أمالى » روايت كرده است از حفّار ، از إسماعيل بن على دِعْبِلى ، از محمّد بن إبراهيم بن كثير كه گفت : ما براى عيادت أبو نواس : حسن بن هانى در همان مرضى كه در آن فوت كرد رفتيم .\r\nعيسى بن موسى هاشمى به او گفت : اى أبا على ! تو در آخرين روز از روزهاى دنيا و اوّلين روز از روزهاى آخرت هستى ! و در كردارهاى خود فيما بَيْنَك و بَيْن الله ، لغزشهائى و خطاياى زشتى داشته اى ! پس حالا به سوى خداوند عزّ و جلّ توبه كن !\r\n\r\n\r\n","description":"","footnote":"\r\n( 1 ) « أمالى » شيخ ، طبع نجف ، ج 1 ، جزء يازدهم ، ص 304 ؛ و « بحار » ج 8 ، ص 39 و 40\r\n","page_name":" 262 ","page_number":262},
  {"content":"\r\n\r\nأبو نواس گفت : مرا بنشانيد ! چون او را نشاندند و قرار گرفت ، گفت : آيا تو مرا از خدا مىترسانى ؟ ! آرى ، حمّاد بن سَلَمَة از ثابت بنانى از أنس بن مالك براى من چنين گفت كه : رسول الله صلّى الله عليه و آله و سلّم فرموده‌اند :\r\nلِكُلِّ نَبِىٍّ شَفَاعَةٌ وَ أَنَا خَبَأْتُ شَفَاعَتِى لِاهْلِ الْكَبَآئِرِ مِنْ أُمَّتِى يَوْمَ الْقِيَمَةِ ؛ أَ فَتَرَى لَا أَكُونُ مِنْهُمْ ؟ ! « 1 » .\r\n« از براى هر پيغمبرى شفاعتى است و من حقّ شفاعت خود را براى معصيت‌كاران به كبائر از امّت خودم در روز قيامت ذخيره و پنهان داشته‌ام ؛ آيا تو چنان مىپندارى كه من از آنها نيستم ؟ ! »\r\nو در « بشارة المصطفى » با سلسلهء سند متّصل خود روايت كرده است از حضرت علىّ بن موسى الرّضا از پدرانش عليهم السّلام از أمير المؤمنين صلوات الله عليه ، از رسول الله صلّى الله عليه و آله و سلّم كه فرموده است :\r\nأرْبَعَةٌ أَنَا لَهُمْ شَفِيعٌ يَوْمَ الْقِيَمَةِ : الْمُكْرِمُ لِذُرِّيَّتِى ، وَ الْقَاضِى لَهُمْ حَوَائِجَهُمْ ، وَ السَّاعِى فِى أُمُورِهِمْ عِنْدَ ما اضْطَرُّوا إلَيْهِ ، وَ الْمُحِبُّ لَهُمْ بِقَلْبِهِ وَ لِسَانِه « 2 » .\r\n\r\n\r\n","description":"","footnote":"\r\n( 1 ) « أمالى » شيخ ، طبع نجف ، ج 1 ، ص 389\r\n( 2 ) « بشارة المصطفى » طبع نجف ، ص 36 ؛ و نيز شيخ اين روايت را با سند خود از حضرت امام رضا از پدرانش عليهم السّلام تا رسول الله صلّى الله عليه و آله و سلّم در « أمالى » ج 1 ، در جزء دهم ، ص 286 آورده است ؛ و نيز در جزء سيزدهم ص 376 آورده است .\r\n","page_name":" 263 ","page_number":263},
  {"content":"\r\n\r\n« چهار نفرند كه در روز قيامت من شفيع آنان هستم : اكرام كنندهء ذرّيّهء من ، برآورندهء حاجت‌هاى آنها ، كوشا در امور آنها در مواقع گرفتارى و ضرورت ، و دوستدارندهء آنها با زبان و دل . »\r\nو صدوق در « اعتقادات » گفته است : اعْتِقادُنا فى الشَّفَاعَةِ أنَّها لِمَنِ ارْتَضَى دينَهُ مِنْ أهْلِ الْكَبآئِرِ وَ الصَّغآئِرِ ، فَأَمّا التّائِبونَ مِنَ الذُّنوبِ فَغَيْرُ مُحْتاجينَ إلىَ الشَّفَاعَةِ . وَ قَالَ النَّبِىُّ صَلَّى الله عَلَيْهِ وَ ءَالِهِ : مَنْ لَمْ يُؤْمِنْ بِشَفَاعَتِى فَلَا أَنَالَهُ اللهُ شَفَاعَتِى . « 1 » .\r\n« اعتقاد ما طائفهء شيعه در شفاعت آنست كه آن براى افرادى است كه داراى دين پسنديده باشند ، از افرادى از آنها كه معصيت‌هاى كبيره و صغيره انجام مىدهند ، و امّا توبه كنندگان از گناه نيازمند به شفاعت نيستند . و رسول الله صلّى الله عليه و آله و سلّم فرموده‌اند : كسى كه به شفاعت من ايمان نداشته باشد ، خداوند او را نائل به شفاعت من نمىكند . »\r\nو صدوق در كتاب « فَضائل الشّيعة » از حضرت صادق عليه السّلام با إسناد خود آورده است كه :\r\nإذَا كَانَ يَوْمُ الْقِيَمَةِ نَشْفَعُ فِى الْمُذْنِبِ مِنْ شِيعَتِنَا فَأَمَّا الْمُحْسِنُونَ فَقَدْ نَجَّاهُمُ الله « 2 »\r\n« چون روز قيامت شود ، ما دربارهء گناهكاران از شيعيان خود شفاعت مىكنيم ؛ و امّا نيكوكاران ، آنها را خداوند نجات بخشيده\r\n\r\n\r\n","description":"","footnote":"\r\n( 1 ) « بحار الانوار » طبع حروفى ، جلد 8 ، ص 58\r\n( 2 ) همان مصدر ، ص 59\r\n","page_name":" 264 ","page_number":264},
  {"content":"\r\n\r\nاست . »\r\nو در « تفسير فرات بن إبراهيم كوفى » مُعَنْعَناً از حضرت صادق عليه السّلام از حضرت باقر عليه السّلام آورده است كه :\r\nنَزَلَتْ هَذِهِ الآيَةُ فِينَا وَ فِى شِيعَتِنَا :   فَما لَنا مِنْ شافِعِينَ وَ لا صَدِيقٍ حَمِيمٍ   . وَ ذَلِكَ أَنَّ اللهَ يُفَضِّلُنَا وَ يُفَضِّلُ شِيعَتَنَا حَتَّى أَنَّا لَنَشْفَعُ وَ يَشْفَعُونَ ، فَإذَا رَأى ذَلِكَ مَنْ لَيْسَ مِنْهُمْ قَالُوا :   فَما لَنا مِنْ شافِعِينَ وَ لا صَدِيقٍ حَمِيمٍ   « 1 » .\r\n« اين آيه : « پس بنابراين براى ما هيچ شفيعى نيست و هيچ دوست مهربانى نيست » دربارهء ما و شيعيان ما آورده شده است . و علّتش آنست كه خداوند ما را فضيلت و برترى داده است و شيعيان ما را نيز فضيلت و برترى داده است ، تا به حدّى كه ما شفاعت مىكنيم و ايشان نيز شفاعت مىكنند . و چون كسانى كه از شيعيان نباشند اين را ببينند مىگويند : پس براى ما شفيعى نيست ، و دوست مهربانى نيست . »\r\nمحمّد بن يعقوب كلينى از عدّه اى از أصحاب ، از سهل از ابن سنان از سعدان از سماعة آورده است كه :\r\nقَالَ : كُنْتُ قَاعِداً مَعَ أَبِى الْحَسَنِ الاوَّلِ عَلَيْهِ السَّلَامُ وَ النَّاسُ فِى الطَّوَافِ فِى جَوْفِ اللَيْلِ .\r\nفَقَالَ : يَا سَمَاعَةُ ! إلَيْنَا إيَابُ هَذَا الْخَلْقِ ، وَ عَلَيْنَا حِسَابُهُمْ ؛ فَمَا كَانَ لَهُمْ مِنْ ذَنْبٍ بَيْنَهُمْ وَ بَيْنَ اللهِ عَزَّ وَ جَلَّ حَتَمْنَا عَلَى اللهِ فِى\r\n\r\n\r\n","description":"","footnote":"\r\n( 1 ) تفسير فرات » ص 108\r\n","page_name":" 265 ","page_number":265},
  {"content":"\r\n\r\nتَرْكِهِ لَنَا ، فَأَجَابَنَا إلَى ذَلِكَ . وَ مَا كَانَ بَيْنَهُمْ وَ بَيْنَ النَّاسِ اسْتَوْهَبْنَاهُ مِنْهُمْ ، وَ أَجَابُوا إلَى ذَلِكَ وَ عَوَّضَهُمُ اللهُ عَزَّ وَ جَلَّ « 1 » .\r\n« سَماعة بن مهران گويد : من با حضرت امام موسى كاظم عليه السّلام در مسجد الحرام نشسته بوديم و مردم در دل شب به طواف خانه مشغول بودند .\r\nحضرت فرمود : اى سماعة ! بازگشت اين خلق به سوى ماست ، و حساب آنها بر عهدهء ماست ؛ پس آن گناهان و خطاهائى كه بين آنها و خداوند عزّ و جلّ صورت گرفته است ، ما از خدا جدّاً خواسته‌ايم كه به ما واگذارد ، و خداوند درخواست ما را پذيرفته است . و آن گناهان و خطاهائى كه بين آنها و مردم صورت گرفته است ، ما از مردم در روز قيامت مىخواهيم كه به ما ببخشند ، و مردم نيز دعوت ما را اجابت مىكنند و در عوض خداوند عزّ و جلّ به آنان پاداش مىدهد . »\r\nو در « علل الشّرائع » با إسناد خود از حضرت صادق عليه السّلام آورده است كه :\r\nإذَا كَانَ يَوْمُ القِيَامَةِ بَعَثَ اللهُ الْعَالِمَ وَ الْعَابِدَ ، فَإذَا وَقَفَا بَيْنَ يَدَىِ اللهِ عَزَّ وَ جَلَّ قِيلَ لِلْعَابِدِ : انْطَلِقْ إلَى الْجَنَّةِ . وَ قِيلَ لِلْعَالِمِ : قِفْ ، تَشْفَعْ لِلنَّاسِ بِحُسْنِ تَأْدِيبِكَ لَهُمْ . « 2 »\r\n« چون روز قيامت بر پا شود خداوند عالم و عابد را مبعوث\r\n\r\n\r\n","description":"","footnote":"\r\n( 1 ) « روضهء كافى » ص 162\r\n( 2 ) « بحار الانوار » ج 8 ، ص 56\r\n","page_name":" 266 ","page_number":266},
  {"content":"\r\n\r\nمىكند ، و چون اين دو در پيشگاه خداوند عزّ و جلّ قرار گرفتند ، به عابد گفته مىشود : به بهشت رهسپار شو . و به عالم گفته مىشود : توقّف كن تا در ازاء حسن تأديبى كه از مردم نمودى آنان را شفاعت كنى » !\r\n\r\nحساب شيعيان با ائمّهء آنهاست\r\nدر « كنز جامع الفوائد » با إسناد متّصل از محمّد بن جعفر بن محمّد ، از پدرش ، از جدّش عليهم السّلام ، در تفسير اين آيه شريفه :   إِنَّ إِلَيْنا إِيابَهُمْ * ثُمَّ إِنَّ عَلَيْنا حِسابَهُمْ   روايت مىكند كه حضرت باقر عليه السّلام فرمودند :\r\nإذَا كَانَ يَوْمُ الْقِيَمَةِ وَكَّلَنَا اللهُ بِحِسَابِ شِيعَتِنَا ؛ فَمَا كَانَ لِلَّهِ سَأَلْنَاهُ أَنْ يَهَبَهُ لَنَا فَهُوَ لَهُمْ ، وَ مَا كَانَ لِمُخَالِفِيهِمْ فَهُوَ لَهُمْ ، وَ مَا كَانَ لَنَا فَهُوَ لَهُمْ . ثُمَّ قَالَ : هُمْ مَعَنَا حَيْثُ كُنَّا « 1 » .\r\n« چون روز قيامت شود خداوند حساب شيعيان ما را به ما موكول مىنمايد ؛ پس آن حقوقى كه از خدا بر عهدهء شيعيان است ، ما از خداوند مىخواهيم كه آن را به ما ببخشد ، پس آن حقوق براى شيعيان است ، و آن حقوقى كه از مخالفان بر عهدهء شيعيان است آن هم براى شيعيان است ، و آن حقوقى كه از ما بر عهدهء شيعيان است آن هم براى شيعيان است .\r\nسپس حضرت فرمودند : شيعيان با ما هستند هر كجا كه ما بوده باشيم » .\r\n\r\n\r\n","description":"","footnote":"\r\n( 1 ) همان مصدر ، ص 50\r\n","page_name":" 267 ","page_number":267},
  {"content":"\r\n\r\nو نيز در « كنز جامع الفوائد » از حضرت صادق عليه السّلام آورده است كه چون از تفسير همين آيه كريمه از ايشان سؤال شد ، فرمودند :\r\nإذَا حَشَرَ اللهُ النَّاسَ فِى صَعِيدٍ وَاحِدٍ أَجَّلَ اللهُ أَشْيَاعَنَا أَنْ يُنَاقِشَهُمْ فِى الْحِسَابِ ، فَنَقُولُ : إلَهَنَا ! هَؤُلَاءِ شِيعَتُنَا ! فَيَقُولُ اللهُ تَعَالَى : قَدْ جَعَلْتُ أَمْرَهُمْ إلَيْكُمْ وَ قَدْ شَفَّعْتُكُمْ فِيهِمْ وَ غَفَرْتُ لِمُسِيئِهِمْ ، أَدْخِلُوهُمْ الْجَنَّةَ بِغَيْرِ حِسَابٍ . « 1 » .\r\n« چون روز قيامت شود خداوند تمام خلائق را در زمين هموارى محشور مىكند ، و در اين صورت براى آنكه در حساب پيروانمان مناقشه كند و به جزئيّات رسيدگى فرمايد حساب را مىخواهد به طول اندازد .\r\nما مىگوئيم : بار خداوندگارا ! اينان پيروان ما هستند !\r\nخداوند تبارك و تعالى مىگويد : من امر آنها را به شما واگذار كردم و شما را شفيع آنها نمودم و گنهكاران آنها را آمرزيدم ! همهء آنها را بدون حساب داخل بهشت كنيد ! »\r\nو نيز در همين كتاب با سند متّصل خود از جميل آورده است كه : من به حضرت موسى بن جعفر عليهما السّلام عرض كردم : آيا من تفسير جابر را براى مردم بگويم ؟ !\r\nحضرت فرمودند : براى مردم پست و كوته نظر مگو ! زيرا مىروند ، و جابر را بدين حديث سرزنش مىكنند .\r\nمگر اين آيه را نخوانده اى كه :   إِنَّ إِلَيْنا إِيابَهُمْ * ثُمَّ إِنَّ عَلَيْنا  \r\n\r\n\r\n","description":"","footnote":"\r\n( 1 ) « بحار الانوار » ج 8 ، ص 50\r\n","page_name":" 268 ","page_number":268},
  {"content":"\r\n\r\n حِسابَهُمْ ؟  ! گفتم : آرى !\r\nحضرت فرمودند : چون روز قيامت شود و خداوند اوّلين و آخرين را در محشر جمع كند ، حساب شيعيان ما را به ما مىسپارد و ما را حسابگر مىكند ؛ و على هذا در آن چيزهائى كه فيما بَيْنَهم و بَيْن الله بوده است ما بر عهدهء خدا تحكيماً مىگذاريم كه از آنها بگذرد و خداوند حكومت ما را اجازه مىكند ؛ و در آن چيزهائى كه فيما بينهم و سائر مردم بوده است ما از مردم مىخواهيم از آن بگذرند و آن را ببخشند و مردم هم آنها را بما مىبخشند ؛ و در آن چيزهائى كه فيما بينهم و بين ما بوده است پس ما أحقّيم كه از آنها بگذريم و ناديده بگيريم . « 1 »\r\n\r\nتمام شيعيان شفاعت مىشوند\r\nو نظير مضمون اين روايت را صدوق در « عيون أخبار الرّضا » با سند متّصل خود از داود بن سليمان از حضرت رضا از پدرانش از أمير المؤمنين عليهم السّلام آورده است . « 2 »\r\nو نيز در دو كتاب حسين بن سعيد از ابن أبى عمير از عبد الرّحمن ابن حَجّاج از أحْوَل از حمران روايت كرده است كه :\r\nسَمِعْتُ أَبَا جَعْفَرٍ عَلَيْهِ السَّلَامُ يَقُولُ : إنَّ الْكُفَّارَ وَ الْمُشْرِكِينَ يَرَوْنَ أَهْلَ التَّوْحِيدِ فِى النَّارِ فَيَقُولُونَ : مَا نَرَى تَوْحِيدَكُمْ أَغْنَى عَنْكُمْ شَيْئاً وَ مَا أَنْتُمْ وَ نَحْنُ إلَّا سَوَاءٌ .\r\nقَالَ : فَيَأْنَفُ لَهُمُ الرَّبُّ عَزَّ وَ جَلَّ ، فَيَقُولُ لِلْمَلَائِكَةُ اشْفَعُوا\r\n\r\n\r\n","description":"","footnote":"\r\n( 1 ) همان مصدر ، ص 50\r\n( 2 ) همان مصدر ، ص 40\r\n","page_name":" 269 ","page_number":269},
  {"content":"\r\n\r\nفَيَشْفَعُونَ لِمَنْ شَاءَ اللهُ ، وَ يَقُولُ لِلْمُؤْمِنِينَ مِثْلَ ذَلِكَ ، حَتَّى إذَا لَمْ يَبْقَ أَحَدٌ تَبْلُغُهُ الشَّفَاعَةُ قَالَ اللهُ تَبَارَكَ وَ تَعَالَى : أَنَا أَرْحَمُ الرَّاحِمِينَ ، اخْرُجُوا بِرَحْمَتِى فَيَخْرُجُونَ كَمَا يَخْرُجُ الْفَرَاشُ .\r\nقَالَ : ثُمَّ قَالَ أَبُو جَعْفَرٍ عَلَيْهِ السَّلَامُ : ثُمَّ مُدَّتِ الْعُمُدُ وَ أُعْمِدَتْ عَلَيْهِمْ وَ كَانَ وَ اللهِ الْخُلُودُ . « 1 » .\r\n« حُمران بن أعْيَن گويد : من از حضرت باقر عليه السّلام شنيدم كه مىفرمود : چون مشركان و كافران ، أهل توحيد و مؤمنان را روز قيامت در آتش ببينند ، مىگويند : ما نمىبينيم كه اين ايمان و توحيد دستى از شما گرفته باشد و شما را بى نياز كرده باشد ! و ما و شما هر دو مساوى هستيم !\r\nحضرت ربّ عزّ و جلّ اين سخن را دربارهء مؤمنان نمىپسندد و به فرشتگان مىگويد : شفاعت كنيد ! آن‌قدر شفاعت مىكنند كه خدا بخواهد . و به مؤمنان مىگويد : شفاعت كنيد ! و آن‌قدر شفاعت مىكنند كه خدا بخواهد . و چون به سرحدّى برسد كه باقى نماند يك نفر كه از اهل شفاعت باشد ، خداوند تبارك و تعالى مىفرمايد : من ارحَم‌الراحمين هستم ! همهء شما شفاعت‌شدگان ، از آتش به رحمت من بيرون آئيد ! و آنان همچون دسته‌هاى انبوه پروانه بيرون مىريزند . راوى گفت : سپس حضرت أبو جعفر عليه السّلام فرمودند :\r\nو پس از اين بر روى دوزخيان ستونها و پايه‌هاى حجاب و پرده را مىكشند و آنان مغضوب خدا قرار مىگيرند و ديگر حجاب از بين\r\n\r\n\r\n","description":"","footnote":"\r\n( 1 ) « بحار الانوار » ج 8 ، ص 361 و 362\r\n","page_name":" 270 ","page_number":270},
  {"content":"\r\n\r\nنمىرود ، و سوگند به خداوند كه در آتش به طور خلود و جاودان مىمانند . »\r\n\r\nبحث تحليلى در حقيقت عملكرد شفاعت\r\nبارى از مجموعهء اين روايات كثيره مستفيضه بلكه متواتره به تواتر معنوى ، بدست مىآيد كه بهشت براى پاك‌سرشتان و پاك عقيدگان است ، و جهنّم براى زشت سيرتان و بدسگالان ؛ و اعمال حسنه و دورى و اجتناب از اعمال سيّئه براى طهارت نفس و پاكى دل و صفاى خاطر و نيّت صافى و عقيدهء نيكوست .\r\nو گرنه ، اعمال نيكو چنانچه بر روى دل ننشيند و نفس را پاك نكند ، فائده اى ندارد ؛ و اعمال بد نيز اگر از صاحب نفس طيّب و طاهر پيدا شود و دوام نكند ، بلكه گهگاهى پديدار گردد ، موجب كثافت و قذارت نفس نمىشود و با گوشمالىهاى خدائى و يا با توبه و يا با شفاعت از بين مىرود ، و نفس صافى ، حقيقت خود را طلوع مىدهد .\r\nخداوند نيازى به عمل نيك ما ندارد ، و عمل نكوهيدهء ما به او ضررى نمىرساند ؛ اين اوامر و نواهى و محلّلات و محرَّمات ، همه مقدّمهء تزكيهء نفس و طهارت سِرّ ماست ؛   قَدْ أَفْلَحَ مَنْ زَكَّاها * وَ قَدْ خابَ مَنْ دَسَّاها   « 1 » .\r\n\r\nميزان سعادت ، حُسن عقيده و نيّت طاهر است نه نفسِ عمل صالح\r\nو بناءً على هذا ، اگر تزكيهء نفس حاصل شد ، نتيجه حاصل و\r\n\r\n\r\n","description":"","footnote":"\r\n( 1 ) آيه 9 و 10 ، از سورهء 91 : الشّمس\r\n","page_name":" 271 ","page_number":271},
  {"content":"\r\n\r\nشاهد مقصود در آغوش است ؛ و اگر تزكيه حاصل نشد ، تكرار عبادات غير از صورتى و تكرارى بيش نيست و موجب ارتقاء نفس و صعود روح به مدارج كمال نخواهد بود .\r\nبنابراين ، چقدر زشت و ناپسند است كه ما ميزان سعادت را نفس عمل صالح قرار دهيم و از ايمان و عقيده و نيّت و طهارت غافل بمانيم ، و نيز تا چه اندازه ناشايسته و نكوهيده است كه مختصر تجاوز در عمل را ميزان براى بدى و زشتى بدانيم و موجب كيفر و پاداش ، و از حسن عقيده و نيّت طاهر و صفاى ضمير چشم بپوشيم .\r\nزيرا اگر عقيده خوب و نفس طاهر شد ، خطايا و گناهان اثر عميقى نمىتوانند روى جان داشته باشند ؛ و امّا اگر عقيده بد و نفس خبيث گشت ، اعمال صالحه و كردار پسنديده جز ظاهرى سطحى بر روى عمق كدر جان نيست .\r\nاين ظاهر نيكو ، چون ظاهر است و در عالم حقائق و واقعيّات محلّى ندارد ، از بين مىرود و نفس خبيث طلوع مىكند و به صورت جهنّمى گداخته و فروزان با شعله‌هاى مهيب و دهشت انگيز خود تهديد مىنمايد .\r\nو به عكس ، آن ظاهر ناستوده و كردار زشت مردمِ خوش نفس و خوش جنس و خوش عقيده نيز در عالم ظهور حقائق تاب مقاومت و ايستادگى را ندارد ، و به واسطهء مختصر حركتى چون حال احتضار مرگ يا عذاب قبر و بالاخره با شفاعت در روز قيامت از بين مىرود و نفس طيّب و طاهر طلوع مىكند ، و به صورت بهشتى جان‌فزا و\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nروح افزا با نسيم‌هاى لطف و لطيف خود وعدهء أصالت و واقعيّت را ميدهد .\r\nنگرانى چندان از گناه نيست ، كه وعدهء مغفرت داده‌اند ؛  إِنَّ اللَّهَ يَغْفِرُ الذُّنُوبَ جَمِيعاً  « 1 » .\r\nتشويش و اضطراب از باطنِ خراب است كه به هيچ وجه از آن اغماض نمىشود ؛ و مجاهده براى تصفيهء باطن است ، نه براى رنگ كارى بر روى ديوار پى شكسته از جا در رفته و منهدم شده .\r\nعمل زشت از شخص خوب و پسنديده كه باطنش نيكو و عقيده و ايمانش استوار باشد ، همچون كفى است بر روى آب صاف ، كه در اثر تموّج و حركت‌هاى شهوى و يا غضبى پيدا شده است ؛ و البتّه معلوم است كه كف پايدار نيست و از بين مىرود .\r\n فَأَمَّا الزَّبَدُ فَيَذْهَبُ جُفاءً وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ  . « 2 »\r\nولى آن آب صاف و پاك از بين رفتنى نيست ، پيوسته موجود و درخشان و متلألئ و موجب سيرابى جان تشنه كامان است .\r\nو عمل نيكو از شخص ناپسند و بد سرشت كه باطنش خراب و ايمانش فاسد و بنياد وجودى او بى اساس است ، همچون خاكستر سفيد و خوش‌رنگ و سردى است كه در اثر تموّج هوا بر روى گُل آتش نشسته است ؛ آتش آتش است ، سوزنده و گدازنده است ، اين\r\n\r\n\r\n","description":"","footnote":"\r\n( 1 ) قسمتى از آيه 53 ، از سورهء 39 : الزّمر\r\n( 2 ) قسمتى از آيه 17 ، از سورهء 13 : الرّعد\r\n","page_name":" 273 ","page_number":273},
  {"content":"\r\n\r\nخاكستر از بين مىرود و با نسيمى و بادى و يا با فوت دهانى در فضا منتشر مىشود ، و آن آتش حقيقت خود را جلوه‌گر مىسازد و مىسوزاند و خانه را آتش مىزند ، لانه و كاشانه را منهدم مىكند .\r\nدر اين صورت آيا واقعاً از آن كفِ روى آب جاى نگرانى است ؟ و يا حقيقةً نسبت به اين خاكستر جاى دلخوشى است ؟ أبداً أبداً .\r\n\r\nفرق سيرت نيك و عمل نيك در قالب مثال\r\nشما در وجدان خود فرض كنيد يك آقا و صاحب خانه‌اى دو خادم دارد .\r\nاوّلى بسيار باهوش و زرنگ و پر عمل و فرمانبردار ، به‌طورىكه ابداً از دستورات صاحبخانه تجاوز نمىكند ؛ هر روز بامدادان بر مىخيزد و حياط را مىروبد ، و آب مىپاشد ، و منزل را گرد روبى مىكند ، و لباس خود را مؤدّبانه مىپوشد و كارهاى خارج و داخل منزل را انجام مىدهد ؛ ولى اين خادم دزد است ، خودش خيانتكار است ، پيوسته مترصّد است كه صاحبخانه بميرد و يا سفر كند و او به حريم منزل خيانت كند ، و به اطفال صاحبخانه تجاوز كند ، و اموال را سرقت كند ، و يا خود را صاحبخانه بداند ، و در نيّت داشته باشد كه مهر و امضاى او را جعل كند و صاحبخانه را خادم خود معرّفى كند !\r\nدوّمى ، خادمى است دوستدار و محبّ صاحبخانه ، و دوستدار حريم و اطفال او ، شخصى است امين كه حتّى در خواب هم خواب خيانت نمىبيند ، پيوسته كه نگاهش به صورت مولى و آقاى خود مىافتد اشك رحمت در چشمانش حلقه مىزند ، و اگر خارى به پاى\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nطفلى خزد جانش آزرده مىشود ، پيوسته اطفال را محبّت مىكند ، و دوست دارد كه خانه و صاحبخانه همه معمور و آباد ، و خانه با صاحبخانه دائم و برقرار باشد ؛ ولى بعضى از اوقات به واسطهء ضعف و يا فرضاً تنبلى مىخوابد ، و حياط را نمىروبد ، و سطل خاكروبه را به سپور نمىدهد .\r\nكداميك از اين دو خادم محترمند ؟ و كداميك در نزد مولى و صاحبخانه معزّز و گرامى اند ؟\r\nصاحبخانه از خادم اوّلى هر آن در اضطراب است كه مبادا خيانت و جنايتى كند ، زيرا كه نفس او شرير است ؛ ولى از خادم دوّمى در امان است ، سفر مىكند و غيبت مىنمايد ، و دلهره اى هم ندارد .\r\nاينجاست كه مُفاد اين همه روايات روشن مىشود ، كه مَناط و معيار سعادت و تقرّب و قبولى اعمال ، ايمان صحيح و عقيدهء متين و استوار و نيّت پاك و محبّت به دين و اولياى دين است . و مناط و ميزان شقاوت و بازگشت اعمال و ناديده گرفتن و به گمى منتهى شدن ، عقيدهء فاسد و نيّت آلوده و ايمان با شائبه و عدم محبّت به دين و اولياى دين است .\r\nآرى اگر كسى در مقابل رسول الله بايستد و با او محاجّه كند و فرمان او را به احترام با جان و دل نخرد ، نماز خواندن ، روزه گرفتن ، و لباس زاهدانه پوشيدن چه ثمرى دارد ؟ حقّاً جز ملعبه و بازى چيزى نيست .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nو اگر كسى مطيع صِرف باشد و محبّ و دوستدار باشد و رسول الله و اهل بيت و خاصّان و نزديكان او را محترم بشمارد و به ديدهء إعزاز و اكرام بنگرد ، گناه مختصر ناشى از شهوت ، نه از انكار و استكبار كجا ضررى مىرساند ؟\r\nاينجاست كه بابى از معارف الهيّهء دينيّه به روى ما باز مىشود و با ادراك اين حقائق در عالم نوينى از علم وارد مىشويم .\r\nمحبّت ، جان را به جان پيوند مىدهد ، محبّت عمل محبوب را عمل محبّ مىكند ، محبّت جان حبيب و محبوب را متّحد مىسازد ، محبّت معيّت مىآورد ، و بنا به خاصيّت ظروف مرتبطه در علم فيزيك موجب هم سطحى سطوح افكار و علوم و عقائد و ايمانِ افراد مختلفه در علم روانشناسى مىگردد .\r\n\r\nشفاعت براى اهل محبّت است ، نه اهل عداوت\r\nشفاعت براى اهل محبّت است ، نه اهل عداوت ؛ براى شيعيان است ، نه ناصبيان . « 1 »\r\nشفاعت ، خرمن معاصى كبيره را با يك جرقّهء انجذاب روحى مغناطيسى آتش مىزند ؛ ديگر اينجا معصيت كجاست ؟\r\nشفاعت ، موجب تبديل سيّئات به حسنات مىگردد ؛ در اين وادى ، خاشاك گناه و عصيان كجاست ؟\r\nآرى شفاعت همچون عمل صالح ، گناه را به ثواب و عصيان را\r\n\r\n\r\n","description":"","footnote":"\r\n( 1 ) ناصب و ناصبى كسى را گويند كه عَلَم مخالفت با آل محمّد را برافراشته است ، و يا با آنان دشمنى مىكند و سبّ و شتم و لعن مىنمايد . جمع آن نواصب است و در پارسى بايد ناصبيان بگوئيم .\r\n","page_name":" 276 ","page_number":276},
  {"content":"\r\n\r\nبه طاعت و مُجرم را به مطيع مبدّل مىكند .\r\n إِلَّا مَنْ تابَ وَ آمَنَ وَ عَمِلَ عَمَلًا صالِحاً فَأُوْلئِكَ يُبَدِّلُ اللَّهُ سَيِّئاتِهِمْ حَسَناتٍ  « 1 » .\r\nآرى همانطور كه عمل صالح موجب تقويت روح و جان آدمى است و موجب صُعود كَلِمِ طيّب و روانِ طاهر انسان به سوى خداست كه فرمود :\r\n إِلَيْهِ يَصْعَدُ الْكَلِمُ الطَّيِّبُ وَ الْعَمَلُ الصَّالِحُ يَرْفَعُهُ  . « 2 »\r\nهمين طور شفاعت موجب ارتقاء كَلِمِ طيّب به سوى خداست ؛ كلم طيّب ايمان مؤمن است و شفاعت آن را به سوى خدا بالا مىكشد ، و شفاعت جانشين و خليفهء عمل صالح مىگردد ؛ پس شفاعت ، گناهكاران را به نيكوكاران ملحق مىكند .\r\nامّا نه هر گناهكارى را بلكه گناهكار از مؤمنين را كه با اولياى دين پيوند و ربط دارند و جذب و انجذاب مغناطيسى بين ارواح آنان برقرار است .\r\nايمان به خدا از خداست ، و خداوند در جهنّم نيست و نمىسوزد ، مؤمن نيز در جهنّم نمىتواند بوده باشد و بسوزد ؛ آلودگيهاى او به گناه ، در اثر شفاعت مُبَدّل به حَسَنات مىگردد .\r\n فَأُولئِكَ يَدْخُلُونَ الْجَنَّةَ يُرْزَقُونَ فِيها بِغَيْرِ حِسابٍ  . « 3 »\r\n\r\n\r\n","description":"","footnote":"\r\n( 1 ) قسمتى از آيه 70 ، از سورهء 25 : الفرقان\r\n( 2 ) قسمتى از آيه 10 ، از سورهء 35 : فاطر\r\n( 3 ) ذيل آيه 40 ، از سورهء 40 : غافر\r\n","page_name":" 277 ","page_number":277},
  {"content":"\r\n\r\nشفاعت موجب لُحوق گناهكاران از مؤمنين است به صالحان از مؤمنين .\r\nشفاعت موجب تقويت روح و نفس انسانى مؤمن است ، در اثر كمك و امداد خارجى براى رفع موانع و عوارض .\r\nشفاعت برداشتن حجاب و پرده ، بين حبيب و محبوب است كه به واسطهء حصول كدورت زنگار كثرت پيدا شده است .\r\n\r\nشفاعت همچون دارو براى تقويت طبيعت است\r\nمثال : اگر بدن انسان مريض گردد و مزاج به هم بخورد و يا مثلًا قُرْحهء سختى در بدن پيدا شود ، چنانچه مزاج قوى باشد و طبيعت بدن سالم و دستگاههاى اصلى بدون عيب باشد ، خود به خود صحّت پيدا مىشود و آن كسالت مرتفع مىگردد و آن قرحه التيام مىپذيرد و بالنّتيجه مرض دفع مىگردد ؛ و گرنه احتياج به استعمال دارو داريم تا علاج را با دواى ضدّ ميكرب بنمائيم تا فعل و عمل ميكرب را خنثى كند ، و در بازگشت طبيعت به صحّت اوّليّهء خود ، بدن را نيرو بخشد و كمك كند و موادّ فاسد و تباهى كه در بدن مجتمع شده‌اند ، تبديل به موادّ صالحهء نافعهء مربيّه و ملائمه با طبيعت بدن بنمايد .\r\nو بنابراين در هر حال عامل مؤثّر در صحّت ، همان طبيعت است ؛ غاية الامر در بعضى از أحيان ، خودكفا بوده و بدون نيازى به عامل خارجى رو به صحّت مىرود ، و در بعضى از احيان نيازمند به معاونت و كمك بوده تا با يارى و ياورى او را مدد كند و با كمك و\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nمساعدت او دشمن را دفع ، و ميكرب را سركوب و صحّت را اعادت دهد .\r\nاگر پس از گناه ، طبيعت روح و نفس انسان قوى باشد ، با همان حال انفعال و شرمندگى و توبه اثر گناه زائل مىگردد . و اگر قوى نبود نيازمند به شفاعت است ، تا طبيعت به مَدد آن به حال اوّليّه برگردد و در رتبهء صالحان از مؤمنان قرار گيرد .\r\nو از اينجاست كه در عين آنكه خداوند شفاعت را مؤثّر در لحوق و الحاق معصيت‌كاران به اطاعت كنندگان مىشمارد ، در كلام خود مكرّراً يادآور مىشود كه : براى هر نفسى آنچه را كه خود او كسب كرده است فائده دارد .\r\n لَها ما كَسَبَتْ وَ عَلَيْها مَا اكْتَسَبَتْ  . « 1 »\r\n« از براى هر نفسى آن چيزى است كه كسب كرده ، و بر ضرر هر نفسى آن چيزى است كه اكتساب كرده است . »\r\nو نفسِ لحوق و الحاق را نيز از مكتسبات انسان مىشمرد ؛ و وجود نفس طيّبهء مؤمن را در اخذ مكتسبات و اعمال شخص الحاق شده به او ، و ظهور اعمال آن در اين ، و پيدايش حَسنَات او را به جايگزينى سيّئات اين شخص مُلحَق ، از كسب و كار كرد اين به شمار مىآورد .\r\nبسيار صريح و روشن است اين آيه كريمه در الحاق و لحوق ذرّيّهء معصيت كار به آباء مطيع و فرمانبردار :\r\n\r\n\r\n","description":"","footnote":"\r\n( 1 ) قسمتى از آيه 286 ، از سورهء 2 : البقرة\r\n","page_name":" 279 ","page_number":279},
  {"content":"\r\n\r\n وَ الَّذِينَ آمَنُوا وَ اتَّبَعَتْهُمْ ذُرِّيَّتُهُمْ بِإِيمانٍ أَلْحَقْنا بِهِمْ ذُرِّيَّتَهُمْ وَ ما أَلَتْناهُمْ مِنْ عَمَلِهِمْ مِنْ شَيْءٍ كُلُّ امْرِئٍ بِما كَسَبَ رَهِينٌ  . « 1 » .\r\n« كسانى كه ايمان آورده‌اند و ذرّيّهء آنها در اصل ايمان از آنها پيروى كرده‌اند ، ما ذرّيّهء آنها را به آنها مُلحَق مىسازيم و از اعمال آنها هيچ نمىكاهيم ؛ و هر كس مرهون اعمال خودش مىباشد . »\r\n\r\nلحوق مؤمنان به اصل خود\r\nمعلوم است كه الحاق و لحوق ، در اصل ايمان تنها نيست ، زيرا كه بنا بفرض ذرّيّه ايمان آورده‌اند ، بلكه الحاق و لحوق در اعمال است . يعنى عين اعمال حسنه پدران و آباء را به ذرّيّه و فرزندانِ ملحق شده مىدهيم و آنان را نيز در رتبه و رديف پدران و نياكان در مىآوريم . و شاهد بر اين مطلب آن است كه مىفرمايد :\r\n وَ ما أَلَتْناهُمْ مِنْ عَمَلِهِمْ مِنْ شَيْءٍ  . « بعد از اينكه الحاق نموديم ، از عمل پدران نمىكاهيم . » يعنى چنين نيست كه : اعمال حسنه آنها را بين آنها و بين ذرّيّهء آنها قسمت كنيم ، بلكه با وجود آنكه تمام اعمال صالحه از آنِ آنهاست ، در عين حال ، همانند آنها را به ذرّيّه و فرزندان مىدهيم ؛ اين است حقيقت لحوق و الحاق .\r\nو سپس مىفرمايد :  كُلُّ امْرِئٍ بِما كَسَبَ رَهِينٌ  « هر كس در گرو اعمال خودش است . »\r\nيعنى نفس اين الحاق و لحوق در اثر طهارت ذات و عقيدهء پاك و ايمان و نيّت خالص ذرّيّه است كه موجب الحاق آنان در عمل به آباء\r\n\r\n\r\n","description":"","footnote":"\r\n( 1 ) آيه 21 ، از سورهء 52 : الطّور\r\n","page_name":" 280 ","page_number":280},
  {"content":"\r\n\r\nو اجدادشان مىشود ؛ و چون اين عقيده و ايمان و خلوص و نيّت طاهر از مكتسبات ذرّيّه است ، بنابراين آنچه از اعمال سيّئهء آنها زدوده شود و به جاى آن از اعمال حسنهء آباء و پدران جايگزينش گردد ، همه و همه در اثر كسب و كار كرد خود ذرّيّه است .\r\nاز اينجا خوب روشن مىشود كه : ايمان موجب اتّصال پائين به بالا مىگردد ؛ و چون حاجبى و مانعى در بين راه پديدار شود كه مانع از استواء درجات گردد ، آن ايمان خود به خود آن مانع را مىزدايد و از بين مىبرد و هر دو را با هم مجتمعاً در درجه و رتبهء واحده قرار مىدهد .\r\nو اين است مَفعول و عَمَلكرد شفاعت كه موجب لحوق مَشْفوعٌ لَه به شافِع است و موجب اصلاح اعمال سيّئه و تبديل آنها به اعمال حسنه مىباشد .\r\nآرى مگر نمىبينيم كه خداوند مىفرمايد :  فَأُوْلئِكَ يُبَدِّلُ اللَّهُ سَيِّئاتِهِمْ حَسَناتٍ .  « خداوند بديهاى اين گروه مؤمن متعهّد را به خوبيها تبديل مىسازد . »\r\nاگر اصل محفوظى بين مُبْدَل و مُبْدَلٌ مِنْه نبود ، در اين صورت ديگر تبديل معنى نداشت ، بلكه إعدام مبدل و ايجاد مبدلٌ مِنه بود ؛ اصل محفوظ همان ايمان و عقيده و ولايت و محبّت و ربط است .\r\nپس شفاعت يك نوع تصرّف بخصوصى در اعمال است ، كه آن را تبديل مىكند ، با بقاءِ اصل ثابت در هر دو حال كه ايمانست و ولايت .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nما دربارهء لحوق و الحاق شواهد بسيارى داريم ؛ در قرآن كريم خداوند بنى اسرائيل آن روز را مورد خطاب و سرزنش قرار مىدهد و خود آنها را مخاطب مىسازد ، و به فعل آباء و اجدادشان مؤاخذه مىكند .\r\n\r\nآيات وارده در لحوق و مؤاخذهء كافران به أعمال نياكان خود\r\nمانند آيه :  وَ إِذْ قُلْتُمْ يا مُوسى لَنْ نُؤْمِنَ لَكَ حَتَّى نَرَى اللَّهَ جَهْرَةً  « 1 » .\r\nو مانند آيه :  وَ إِذْ قُلْتُمْ يا مُوسى لَنْ نَصْبِرَ عَلى طَعامٍ واحِدٍ  « 2 » .\r\nو مانند آيه :  وَ إِذْ أَخَذْنا مِيثاقَكُمْ وَ رَفَعْنا فَوْقَكُمُ الطُّورَ  « 3 » .\r\nو بسيارى از آيات ديگر .\r\nو همه و همه براى اين جهت است كه بنى إسرائيل ، در زمان رسول الله پيرو آبائشان در زمان حضرت موسى بوده‌اند و داراى همان عقيده و ايده و اخلاق و روش بوده‌اند ، و بنابراين عيناً مانند موجود متّصل واحدى هستند كه يك سرش در آن زمان و سر ديگرش در اين زمان باشد ، هر جا شما به آن نظر كنيد به آن چيز واحد نظر كرده ايد !\r\nاز حضرت امام رضا عليه السّلام مىپرسند : چرا فرزندان بنى اميّه كه بعداً به وجود آمده‌اند ، مورد لعن قرار مىگيرند و در\r\n\r\n\r\n","description":"","footnote":"\r\n( 1 ) قسمتى از آيه 55 ، از سورهء 2 : البقرة\r\n( 2 ) صدر آيه 61 ، از سورهء 2 : البقرة\r\n( 3 ) صدر آيه 63 ، از سورهء 2 : البقرة\r\n","page_name":" 282 ","page_number":282},
  {"content":"\r\n\r\nجهنّم اند ؟ با آنكه بين آنها و بين جناياتى كه پدرانشان انجام داده‌اند فاصله بسيار است . حضرت در پاسخ مىگويند : لِانَّهُمْ رَضُوا بِفِعَالِ ءَابَآئِهِمْ . چون آنها به اعمال پدرانشان راضى بودند ، بنابراين در حكم همان جنايت‌كاران هستند . « 1 »\r\n\r\n\r\n","description":"","footnote":"\r\n( 1 ) در « عيون أخبار الرّضا » طبع سنگى ، در باب 28 ، ص 178 از أحمد بن زياد بن جعفر همدانى از علىّ بن إبراهيم بن هاشم از پدرش از عبد السّلام بن صالح هروى روايت مىكند كه قال :\r\nقُلْتُ لِابى الْحَسَنِ الرِّضا عَلَيْهِ السَّلَامُ : يَا بْنَ رَسولِ اللهِ ! ما تَقولُ فى حَديثٍ رُوىَ عَنِ الصَّادِقِ عَلَيْهِ السَّلامُ ، أَنَّهُ قَالَ : إذا خَرَجَ الْقَائِمُ قَتَلَ ذَرارىَ قَتَلَةِ الْحُسَيْنِ بِفِعالِ ، ءَابآئِها ؟ ! فَقالَ عَلَيْهِ السَّلامُ : هُوَ كَذَلِكَ .\r\nفَقُلْتُ : وَ قَوْلُ اللهِ عَزَّ وَ جَلَّ  « وَ لا تَزِرُ وازِرَةٌ وِزْرَ أُخْرى »  مَا مَعْناهُ ؟ ! قالَ : صَدَقَ اللهُ فى جَمِيعِ أقْوالِهِ وَ لَكِنَّ ذَرارىَ قَتَلَةِ الْحُسَيْنِ يَرْضَوْنَ بِفِعالِ ءَابآئِهِمْ وَ يَفْتَخِرُونَ بِها ؛ وَ مَنْ رَضىَ شَيْئاً كانَ كَمَنْ أتاهُ ، وَ لَوْ أنَّ رَجُلًا قُتِلَ بِالْمَشْرِقِ فَرَضىَ بِقَتْلِهِ رَجُلٌ فى الْمَغْرِبِ لَكانَ الرّاضى عِنْدَ اللهِ عَزَّ وَ جَلَّ شَريكُ الْقَاتِلِ . وَ إنَّما يَقْتُلُهُمُ الْقَآئِمُ إذا خَرَجَ لِرِضاهُمْ بِفِعالِ ءَابائِهِمْ .\r\nعبد السّلام هروى مىگويد : به حضرت رضا عليه السّلام عرض كردم : يا بن رسول الله ! نظر شما دربارهء روايتى كه از حضرت صادق عليه السّلام آمده است كه چون حضرت قائم ظهور كنند ذرّيّهء قاتلان حسين را به سبب كار پدرانشان مىكشند ، چيست ؟ ! حضرت فرمود : همينطور است .\r\nمن عرض كردم : پس معناى گفتار خداى تعالى : « هيچ نفس حمل كننده اى بار نفس ديگرى را حمل نمىكند » چيست ؟\r\nحضرت رضا فرمودند : خداوند در جميع گفتارش راست ميگويد ، و ليكن ذرّيّه و فرزندان قاتلان حسين به كارهاى پدرانشان راضى هستند و بدان افتخار مىكنند ؛ و كسى كه به كارى راضى باشد مانند آنست كه خود او بجاى آورده است ؛ و اگر چنانچه مردى در مشرق عالم كشته شود و به كشتن او مردى\r\n","page_name":" 283 ","page_number":283},
  {"content":"\r\n\r\nو شما مىبينيد كه اگر اهل شهرى يا قريه اى در خيانتى و جنايتى همه راضى باشند ، گرچه همه آن عمل را انجام نداده باشند ، حاكم چون به آن شهر و قريه رود ، همه را مورد خطاب و مؤاخذه قرار مىدهد و چه بسا برخى را پاداش و كيفر مىكند ، با آنكه آنها عين عمل را به جاى نياورده‌اند ؛ اعمال از چندين سارق و جنايت كار سر زده و آنان هم مثلًا فرار كرده‌اند ، و ليكن چون اهل ده و شهر با آنان در رضايت و خشنودى در عمل شريكند ، حكم شريك در جرم را داشته و مؤاخذه و عقوبت دامنگيرشان مىشود .\r\n\r\nروايت ابراهيم ليثى از اصول معارف الهيّه به شمار ميرود\r\nدر اينجا كه سخن بدين مرحله رسيد سزاوار است روايت أبو إسحق إبراهيم لَيْثى را كه با حضرت باقر عليه السّلام در اين باره مذاكراتى دارد ، بياوريم .\r\nما در مجلس دهم از جلد دوّم از مجلّدات « معادشناسى » بحثى كافى دربارهء إلحاقِ مؤمنان به أولياى خدا و إلحاق مُنكران به أولياى شيطان آورده‌ايم ، و نيز قدرى از اين روايت را بيان كرده‌ايم ، و ليكن چون اين حديث شريف از اصول و اسَس علم ايمان و معارف الهيّه به شمار مىرود و از تدبّر در آن ابوابى از معارف بر روى انسان گشوده مىگردد ، تمام آن حديث را در اينجا ذكر مىكنيم تا جانها به نور معرفت و ولايت\r\n\r\n\r\n","description":"","footnote":"\r\nدر مغرب عالم راضى باشد ، آن مرد راضى در نزد خداوند عزّ و جلّ شريك قاتل است . و قائم چون خروج كند آنها را بواسطهء رضايت آنان به كار پدرانشان مىكشد .\r\n","page_name":" 284 ","page_number":284},
  {"content":"\r\n\r\nسروران دين قوّت گيرد و سياهى و ظلمت أهواء و آراء باطلهء شيطانيّه در مزبلهء عَفِن دفن شود :\r\n\r\nروايت ابراهيم ليثى در لحوق مؤمنان و كافران به اصول خود\r\nمرحوم شيخ صدوق از پدرش از سعد بن عبد الله از محمّد بن أحمد از أحمد بن محمّد سيّارى از محمّد بن عبد الله بن مهران كوفى از حَنان بن سَدير از پدرش از أبو إسحق : إبراهيم ليثى ، از حضرت امام محمّد باقر عليه السّلام روايت مىكند :\r\n« ابراهيم گويد : من به حضرت عرض كردم : اى پسر رسول خدا ! آيا مؤمن مستبصِر كه داراى بصيرت و ولايت است چون به مقام معرفت رسد و به كمال نائل آيد آيا زنا مىكند ؟\r\nحضرت فرمود : بار پروردگارا نه .\r\nمن عرض كردم : آيا لواط مىكند ؟ !\r\nحضرت فرمود : بار پروردگارا نه .\r\nمن عرض كردم : پس آيا دزدى مىكند ؟ !\r\nحضرت فرمود : نه .\r\nمن عرض كردم : پس آيا شراب خمر مىخورد ؟ !\r\nحضرت فرمود : نه .\r\nمن عرض كردم : آيا هيچ يك از اين گناهان كبيره و از اين زشتىها و قبائح را به جاى نمىآورد ؟ !\r\nحضرت فرمود : نه .\r\nمن عرض كردم : آيا هيچ گاه هيچ گونه گناهى نمىكند ؟ !\r\nحضرت فرمود : آرى او مؤمنِ گناهكار مُلِمّ است !\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nمن عرض كردم : گناهكار مُلِمّ يعنى چه ! ؟\r\nحضرت فرمود : آنكه گاهى گناه مىكند و بر آن اصرار ندارد !\r\nمن عرض كردم : سبحان الله ! چقدر اين داستان شگفت‌آور است كه هيچ وقت مؤمن زنا نمىكند ، و لواط نمىكند ، و دزدى نمىكند ، و شرب خمر نمىنمايد ، و هيچ يك از گناهان كبيره و قبائح را به جاى نمىآورد !\r\nحضرت فرمود : از كار خدا عجب نيست ، خداوند تعالى هر كارى را كه بخواهد مىكند ، و در كارهايش نيز مورد پرسش و مؤاخذه قرار نمىگيرد ! ولى مردم مورد پرسش و مؤاخذه واقع مىشوند .\r\nاى ابراهيم ! از چه در شگفت افتادى ؟ ! هر چه مىخواهى بپرس و خوددارى مكن ، و در پرسش حيا مكن ؛ زيرا كه اين علم را در نمىيابد كسى كه از ياد گرفتن آن استكبار ورزد ، و يا آنكه حيا كند !\r\nمن عرض كردم : اى پسر رسول خدا ! من در ميان شيعيان شما كسى را يافته‌ام كه شراب مىخورد ، و راه مىزند و جادّه‌ها را مخوف و ترسناك مىسازد ، و زنا مىكند ، و لواط مىنمايد ، و ربا مىخورد ، و زشتىها و قبائح را مرتكب مىگردد ، و به نماز و روزه و زكات تهاون و سستى مىورزد ، و قطع رحم مىنمايد ، و معاصى كبيره انجام مىدهد ! پس اينها چه چيزى است ؟ و آنچه كه فرموده‌ايد كه شيعيان نمىكنند به چه علّت است ؟ !\r\nحضرت فرمود : اى ابراهيم ! آيا در ذهن تو غير از اين اشكال ، اشكال ديگرى هم خَلجان كرده است ؟ !\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nمن عرض كردم : آرى اى پسر رسول خدا ! اشكال ديگرى است كه از اين بزرگتر است !\r\nحضرت فرمود : اى أبا إسحق ! بگو : چيست آن اشكال ؟ !\r\nمن عرض كردم : اى پسر رسول خدا ! من در ميان دشمنان شما و قيام كنندگان بر عليه شما در ريختن خون شما ، كسانى را مىيابم كه نماز بسيار مىخوانند ، و روزه بسيار مىگيرند ، و زكات مال خود را مىدهند ، و مرتّباً حجّ و عمره مىگذارند ، و بر جهاد حرص مىورزند ، و كارهاى خوب و صلهء رحم را اختيار مىكنند ، و حقوق برادران دينى خود را مىدهند ، و با آنان در اموال خود مواسات مىكنند ، و از نوشيدن شرابِ خمر ، و از زنا ، و از لواط ، و سائر فحشاء تجنّب مىورزند . به چه علّت چنانند ؟ و از چه سبب چنان شده اند ؟ !\r\nاى پسر رسول خدا ، اين مطلب را براى من تفسير كن ! و روشن كن ! و مبرهن ساز ! و گره را باز كن ! سوگند به خدا كه در اين باره فكر بسيار نموده‌ام و شبها بيدار مانده‌ام تا آنكه حوصله و طاقت من به پايان رسيده است !\r\nحضرت باقر عليه السّلام تبسّمى نموده و سپس فرمودند : اى ابراهيم ! اينك از ما بيان شافى و كافى ، و علم مكنون از خزائن علم خدا ، و سرّ خدا را بگير و نگاه دار .\r\nاى ابراهيم ! اين دو دسته اى كه بيان كردى بگو ببينم اعتقاد آنها چگونه است ! ؟\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nمن عرض كردم : اى پسر رسول خدا ! من محبّان و شيعيان شما را در عين آنكه آن اوصاف و افعال را از آنها براى شما بازگو كردم ، چنين مىبينم كه اگر به يك نفر از آنان به قدر ما بين مشرق و مغرب عالم طلا و نقره داده شود تا دست از محبّت و موالات شما بردارند و محبّت و موالات غير شما را بگيرند ، چنين نخواهند كرد ؛ و اگر صورت‌ها و بينىهاى چهرهء آنان با شمشيرهاى برّان هدف قرار گيرد و در راه شما كشته شوند ، بازگشت نمىكنند و از محبّت و ولايت شما منصرف نخواهند شد .\r\nو من ناصبان و دشمنان شما را در عين آنكه آن اوصاف و افعال را از آنها براى شما بازگو كردم ، چنان مىيابم كه اگر به يك نفر از آنها به اندازهء ما بين مشرق و مغرب عالم طلا و نقره داده شود ، تا آنكه از محبّت طواغيت زمان و از موالاتشان كنده و بريده شوند و به محبّت و موالات شما درآيند ، چنان نخواهند كرد .\r\nو اگر صورت‌ها و چهره‌هايشان هدف شمشير قرار گيرد و در راه آن طواغيت به قتل برسند ، بازگشت نمىكنند و مرتدع نمىشوند .\r\nو چنانچه يك نفر از آنها مدحى و منقبتى و فضيلتى از شما بشنود ، مُشمئز مىگردد و چِندشش مىشود و رنگ صورتش تغيير مىكند ، و بر اساس بُغض و عداوتى كه با شما دارند و محبّتى كه به آنها دارند ، آثار كراهت و ناخرسندى در سيمايشان مشهود مىشود .\r\nحضرت باقر عليه السّلام تبسّمى نموده و فرمودند : اى ابراهيم ! ههُنَا هَلَكَتِ الْعَامِلَةُ النَّاصِبَةُ   تَصْلى ناراً حامِيَةً * تُسْقى مِنْ عَيْنٍ  \r\n\r\n","description":"","footnote":"","page_name":" 288 ","page_number":288},
  {"content":"\r\n\r\n آنِيَةٍ .  « 1 »  .  « اينجا به هلاكت رسيدند عاملين ناصب كه عمل مىكنند و به سختى و رنج مىافتند ، و در آتش داغ و سوزان دوزخ مىسوزند و از چشمهء آب گرم جهنّم مىنوشند . »\r\nو از همين جاست كه خداوند تعالى فرموده است :\r\n وَ قَدِمْنا إِلى ما عَمِلُوا مِنْ عَمَلٍ فَجَعَلْناهُ هَباءً مَنْثُوراً  . « 2 »\r\n« ما وارد شديم بر آن اعمالى كه به جاى آورده‌اند و همه را چون گرد و خاشاك به باد فنا داديم . »\r\nواى بر تو اى ابراهيم ! آيا مىدانى كه علّت و سبب اين قضيّه چيست ؟ و آن رمزى كه در اين حقيقت از مردم مخفى مانده كدامست ؟ !\r\nمنِ عرض كردم : اى پسر رسول خدا ! شما براى من بيان كنيد ! و شرح دهيد و مبرهن سازيد !\r\n\r\nكيفيّت بدءِ طينت در روايت ابراهيم ليثى\r\nحضرت فرمود : اى ابراهيم ، خداوند تبارك و تعالى پيوسته عالِم و قديم بوده است و موجودات را از نيستى به وجود آورده است ، و كسى كه بپندارد كه خداوند تعالى اشياء را از چيزى ايجاد كرده است ، حقّاً كفر ورزيده است .\r\nچون اگر آن چيزى كه خداوند موجودات را از آن آفريده است ، قديمى باشد و در ازليّت و هويّت با خداوند معيّت داشته باشد ، آن چيز نيز ازلى خواهد بود ؛ بنابراين خداوند همهء اشياء را از نيستى و\r\n\r\n\r\n","description":"","footnote":"\r\n( 1 ) آيه 4 و 5 ، از سورهء 88 : الغاشية\r\n( 2 ) آيه 23 ، از سورهء 25 : الفرقان\r\n","page_name":" 289 ","page_number":289},
  {"content":"\r\n\r\nلا شىء به وجود آورده است .\r\nو از جمله چيزهائى را كه خداوند خلق فرمود ، زمين پاك و پاكيزه بود كه در آن آب زلال و شيرين جارى كرد ، و بر آن زمين ولايت ما اهل بيت را عرضه كرد ، و آن زمين ولايت را پذيرفت .\r\nو خداوند آن آب شيرين و زلال را هفت روز بر روى آن زمين جارى كرد ، تا به طورى كه تمام نقاط زمين را فرا گرفت و همه جاى آن را پوشانيد ؛ و پس از آن خداوند آن آب را فرو برد و از برگزيده و انتخاب شده آن گِل ، گِلى را برداشت و آن را طين و گِل ائمّه عليهم السّلام قرار داد .\r\nو پس از آن از ثُفالة « 1 » آن گِل برداشت و شيعيان ما را از آن آفريد . و اى ابراهيم ! اگر خداوند همانطور كه طينت و گِل ما را دست نخورده باقى گذارد ، طينت و گِل شما را هم دست نخورده باقى مىگذارد ، هر آينه ما و شما چيز واحدى بوديم !\r\nمن عرض كردم : اى پسر رسول خدا ! خداوند با طينت‌ها و گل‌هاى ما چه كرد ؟\r\nحضرت فرمود : اى ابراهيم ، من به تو خبر مىدهم ! خداوند تعالى بعد از آن ، يك زمين شوره زارى كه خبيث و متعفّن و بدبو بود خلق كرد ، و بر روى آن آب شور و تلخ و متعفّن و بدبوئى را جارى كرد ، و ولايت ما اهل بيت را بر آن عرضه داشت ، آن زمين نپذيرفت\r\n\r\n\r\n","description":"","footnote":"\r\n( 1 ) . ثفاله مأخوذ از ثُفْل همان تفاله است كه در فارسى آن را با تاء دو نقطه دار استعمال مىكنند .\r\n","page_name":" 290 ","page_number":290},
  {"content":"\r\n\r\nو خداوند بر روى آن زمين ، آن آب شور و تلخ و گنديده را هفت روز جارى كرد تا تمام نقاط آن را فرا گرفت و همه جاى آن را پوشانيد ؛ و سپس آن آب از آن زمين فرو كش كرد و خداوند از گل آن زمين برداشت و طاغيان و پيشوايان آنها را از آن آفريد .\r\nو پس از آن ، آن گِل را با ثفالهء طينت و گِل شما ممزوج كرد ؛ و اگر هر آينه آن طينت و گِل را به حال خود مىگذارد و با گل و طينت شما ممزوج نمىكرد ، آنان هيچگاه شهادتين را بر زبان جارى نمىكردند و نماز نمىخواندند و روزه نمىگرفتند و زكات نمىدادند و به حجّ نمىرفتند و اداءِ امانت نمىنمودند و حتّى در شكل و صورت نيز با شما مشابهتى نداشتند .\r\nو حقّاً براى مؤمن چيزى سخت‌تر و شكننده‌تر از آن نيست كه صورت دشمنش را همانند صورت خود ببيند .\r\nمن عرض كردم : اى پسر رسول خدا ! خداوند با اين دو طينت و گل چه عملى انجام داد ؟ !\r\nحضرت فرمود : اوّل با آن آب اوّل كه شيرين بود و آب دوّم كه تلخ بود ، اين دو گِل را ممزوج كرد ، و پس از آن آنها را خوب بهم ماليد و سپس مُشتى از آن برگرفت و گفت : اين براى بهشت است و باكى نيست ، و مشتى ديگر برگرفت و گفت : اين براى آتش است و باكى نيست .\r\nبعداً اين دو قبضهء گرفته شده را مخلوط كرد ؛ و بنابراين از سِنخ مؤمن و طينت او بر سنخ كافر و طينت او قرار گرفت ، و از سنخ كافر و\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nطينت او بر سنخ مؤمن و طينت او قرار گرفت .\r\nو على هذا ، آنچه را از اعمال زشت ، چون زنا ، يا لواط ، يا ترك نماز و روزه ، و يا ترك حجّ و جهاد ، و يا جنايتى و يا معصيت كبيره اى از اين كبائر در شيعيان ما ديدى ! آن عمل از گِل و طينت دشمن ما و عنصر آن ناصبى است كه ممزوج در آن شده است ؛ چون اكتساب گناهان و قبائح و كبائر از سنخ و عنصر و طينت ناصبى و دشمن است .\r\nو آنچه را از اعمال نيك ، چون مواظبت بر نماز و روزه و زكات و حجّ و جهاد و سائر أبواب بِرّ و نيكوئى ، در دشمنان و نواصب ديدى ! آن عمل از گل و طينت مؤمن و سنخ اوست كه ممزوج در آن شده است ؛ چون اكتساب حَسنَات و عمل كردن به خيرات و اجتناب از گناهان ، از سنخ و عنصر و طينت مؤمن است .\r\n\r\nكيفيّت لحوق و إلحاق در گفتار امام محمّد باقر عليه السّلام\r\nو چون تمام اين اعمال و يكايك از آنها بر خداوند متعال عرضه شود ، مىگويد : من عادل هستم كه هيچ وقت ستم نمىكنم ، و انصاف دهنده اى هستم كه هيچ گاه ظلم نمىنمايم ، و حاكمى هستم كه هيچ وقت حيف و ميل نمىنمايم و دور از حقّ فرمانى ندارم ؛ كارهاى زشتى را كه مؤمن مرتكب شده است ، به سنخ ناصب و طينت او مُلحَق سازيد ! و كارهاى نيكى را كه ناصب كسب كرده است ، به سنخ مؤمن و طينت او مُلحَق كنيد ! و هر چيزى را به اصل خودش باز گردانيد !\r\nفَإنِّى أَنَا اللهُ لَا إلَهَ إلَّا أَنَا ؛ عَالِمُ السِّرِّ وَ أَخْفَى ، وَ أَنَا المُطَّلِعُ\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nعَلَى قُلُوبِ عِبَادِى ، لَا أَحِيفُ وَ لَا أَظْلِمُ وَ لَا أُلْزِمُ أَحَدًا إلَّا مَا عَرَفْتُهُ مِنْهُ قَبْلَ أَنْ أَخْلُقَهُ .\r\n« و به درستى كه من خداوند هستم كه هيچ معبودى جز من نيست ؛ و بر اسرار و مخفىتر از آنها علم دارم ، و بر انديشه‌ها و افكار بندگان خود مطّلع هستم ، هيچ گاه ظلم نمىكنم و ستم روا نمىدارم ، و هيچ كس را مجبور و ملزم به چيزى نمىكنم مگر همان چيزى را كه از او قبل از خلقت او مىدانستم . »\r\nو پس از اين بيان حضرت باقر عليه السّلام فرمودند : اى ابراهيم ! اين آيه را بخوان !\r\nمن عرض كردم : اى پسر رسول خدا ! كدام آيه را ؟ !\r\nحضرت فرمود : گفتار خداوند تعالى را :\r\n قالَ مَعاذَ اللَّهِ أَنْ نَأْخُذَ إِلَّا مَنْ وَجَدْنا مَتاعَنا عِنْدَهُ إِنَّا إِذاً لَظالِمُونَ .  « 1 » .\r\n« ( وقتى كه يوسف خواست برادرش بنيامين را نگاه دارد برادران يوسف گفتند : اى عزيز مصر ! ما پدر پيرى داريم ، يك نفر از ما را به جاى او بستان ! و در اين صورت ما تو را از نيكوكاران مىدانيم ) يوسف گفت : پناه مىبريم به خدا از اينكه بگيريم و اخذ كنيم مگر همان كسى را كه ما متاع خود را نزد او يافته‌ايم ! و اگر چنان كنيم حقّاً ما از ستمكاران مىباشيم . »\r\nاين آيه ، معناى ظاهرش همانست كه شما مىفهميد ! ولى\r\n\r\n\r\n","description":"","footnote":"\r\n( 1 ) آيه 79 ، از سورهء 12 : يوسف\r\n","page_name":" 293 ","page_number":293},
  {"content":"\r\n\r\nسوگند به خدا كه معناى باطنش همانست كه من بعينه گفتم ! اى ابراهيم ! قرآن ظاهرى دارد و باطنى ، و محكمى و متشابهى ، و ناسخى و منسوخى !\r\nو سپس فرمود : اى ابراهيم ! مرا آگاه كن از خورشيد كه چون طلوع كند و شعاعش در شهرها ظاهر گردد ، آيا آن شعاع از قرص خورشيد جداست ؟ !\r\nمن عرض كردم : در حال طلوعش جداست !\r\nحضرت فرمود : آيا اين‌طور نيست كه آن شعاع متّصل به خورشيد است ، و بنابراين چون خورشيد غروب كند آن شعاع به آن بر مىگردد ؟ !\r\nمن عرض كردم : آرى !\r\nحضرت فرمود : همينطور هر چيزى به سنخ خودش و جوهر خودش و اصل خودش بازگشت مىكند ؛ و چون روز قيامت بر پا شود ، خداوند تعالى طينت و گِل ناصبى را با تمام اثقال و اوزارش و با تمام خطاها و بارهايش از مؤمن جدا مىكند و آنها را مىكَنَد ، و همه را به ناصبى مُلحَق مىكند ؛ و طينت و گِل و سنخ مؤمن را با تمام حَسَنات و طرق مختلفهء خيرات و نيكىها و كوشش و اجتهاد را از ناصبى مىكَنَد و جدا مىكند ، و همه را به مؤمن مُلحَق مىكند ! آيا در اين عمل ، تو ظلم و عداوتى مىبينى ؟ !\r\nمن عرض كردم : نه ، اى پسر رسول خدا !\r\nحضرت فرمود : اينست سوگند به خدا ، قضاوت جدا كننده و\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nتمييز دهنده ، و حكم قاطع ، و عدالت آشكار . خداوند مورد پرسش واقع نمىشود ، و ايشان مورد پرسش قرار مىگيرند ! اى ابراهيم !  الْحَقُّ مِنْ رَبِّكَ فَلا تَكُنْ مِنَ الْمُمْتَرِينَ .  « 1 » .\r\n« حقّ از جانب پروردگار توست ! و بنابراين از شك‌آورندگان مباش ! »\r\nاينست حكم ملكوت !\r\nمن عرض كردم : اى پسر رسول خدا ، حكم ملكوت چيست ؟ !\r\nحضرت فرمود : حكم خدا و حكم پيامبرانش ، و قصّهء خضر و موسى عليهما السّلام ، در آن وقتى كه موسى از خضر درخواست مصاحبت را نمود و خضر در پاسخ او گفت :\r\n  إِنَّكَ لَنْ تَسْتَطِيعَ مَعِيَ صَبْراً * وَ كَيْفَ تَصْبِرُ عَلى ما لَمْ تُحِطْ بِهِ خُبْراً   . « 2 »\r\n« اى موسى ، تو هيچ گاه توان و قدرت آن را ندارى كه بتوانى با من دوام بياورى ! و چگونه مىتوانى دوام بياورى و شكيبا باشى در امرى كه خبرويّت ندارى ! و بر اطراف و جوانبش علم و اطّلاع ندارى ؟ ! »\r\nاى ابراهيم ! تعقّل كن و تفهّم بنما ! موسى كارهاى خضر را به باد انكار گرفت و افعال او را فظيع و ناشايسته دانست ، تا به جائى كه خضر به موسى گفت :\r\n\r\n\r\n","description":"","footnote":"\r\n( 1 ) : آيه 60 ، از سورهء 3 : ءال عمران\r\n( 2 ) قسمتى از آيه 67 و آيه 68 ، از سورهء 18 : الكهف\r\n","page_name":" 295 ","page_number":295},
  {"content":"\r\n\r\n ما فَعَلْتُهُ عَنْ أَمْرِي  « 1 » .\r\n« من اين كارها را از نزد خود به جا نياوردم ( و حقّا از روى امر خدا انجام دادم ) » !\r\nاى ابراهيم ! و اى بر تو ، از اين ناحيه قرآن تلاوت مىشود و اخبار از جانب خداوند تعالى مىرسد ؛ هر كس يك حرف از آن را انكار كند ، كفر ورزيده و شرك آورده و خداوند تعالى را ردّ كرده است .\r\nابراهيم لَيْثى مىگويد : من با آنكه چهل سال بود اين آيات را در قرآن مىخوانده‌ام ، گويا تا آن روز اصلًا نفهميده بودم ، و آن روز بود كه فهميدم .\r\nمن عرض كردم : چقدر شگفت انگيز است ، اى پسر رسول خدا ! كه حسنات دشمنان شما را بگيرند و به شيعيان شما رد كنند ، و سيّئات محبّان شما را بگيرند و بر دشمنان و معاندان شما رد كنند ؟ !\r\nحضرت فرمود : آرى اين چنين است ؛ سوگند به خداوندى كه هيچ معبودى جز او نيست ، آن خدائى كه دانه را مىشكافد و جان را مىآفريند و زمين و آسمان را آفريده است ؛ من به تو خبرى ندادم مگر عين حقّ ! و تو را آگاه نكردم مگر بر عين صدق !\r\n وَ ما ظَلَمَهُمُ اللَّهُ  . وَ مَا اللهُ بِظَلَّامٍ لِلْعَبِيدِ . « 2 »\r\n\r\n\r\n","description":"","footnote":"\r\n( 1 ) قسمتى از آيه 82 ، از سورهء 18 : الكهف\r\n( 2 ) قسمتى از آيه 117 ، از سورهء 3 : ءال عمران ؛ قسمتى از آيه 33 ، از سورهء 16 : النَّحل\r\n","page_name":" 296 ","page_number":296},
  {"content":"\r\n\r\n« خداوند بر ايشان ستم ننموده است . » « و عادت خداوند اين‌طور نيست كه به بندگان خود ستم روا دارد . »\r\nو اين واقعيّتى را كه به تو خبر دادم ، همگى آن در قرآن يافت مىشود .\r\nابراهيم گويد : عرض كردم : آيا اين مطلب نيز بعينه در قرآن آمده است ؟ حضرت فرمودند : آرى در بيشتر از سى مورد در قرآن موجود است . آيا دوست دارى من براى تو اين آيات را بخوانم ؟ !\r\nمن عرض كردم : آرى اى پسر رسول خدا !\r\n\r\nاستدلال حضرت إمام محمّد باقر عليه السّلام در لحوق و الحاق به آيات قرآن\r\nحضرت فرمود : خداوند تعالى مىفرمايد :\r\n  وَ قالَ الَّذِينَ كَفَرُوا لِلَّذِينَ آمَنُوا اتَّبِعُوا سَبِيلَنا وَ لْنَحْمِلْ خَطاياكُمْ وَ ما هُمْ بِحامِلِينَ مِنْ خَطاياهُمْ مِنْ شَيْءٍ إِنَّهُمْ لَكاذِبُونَ * وَ لَيَحْمِلُنَّ أَثْقالَهُمْ وَ أَثْقالًا مَعَ أَثْقالِهِمْ   « 1 » .\r\n« و كسانى كه كافر شده‌اند به كسانى كه ايمان آورده‌اند مىگويند : شما از راه و روش ما پيروى كنيد ! و در اين صورت ما مسؤول خطاهاى شما هستيم ! در حالى كه به هيچ وجه نمىتوانند هيچ\r\n\r\n\r\n","description":"","footnote":"\r\n- جمله اى بدين تركيب در قرآن كريم نيست و آنچه هست سه گونه است :\r\n1 -  وَ أَنَّ اللَّهَ لَيْسَ بِظَلَّامٍ لِلْعَبِيدِ  . 2 -  وَ ما رَبُّكَ بِظَلَّامٍ لِلْعَبِيدِ  3 -  وَ ما أَنَا بِظَلَّامٍ لِلْعَبِيدِ  . و بنابراين ممكنست كلام حضرت اقتباسى از قرآن باشد نه استشهادى به آن .\r\n( 1 ) آيه 12 و قسمت اوّل از آيه 13 ، از سورهء 29 : العنكبوت\r\n","page_name":" 297 ","page_number":297},
  {"content":"\r\n\r\nچيزى از خطاهاى آنها را بر عهده گيرند و حمل كنند و آنها دروغ مىگويند ، و آنها بارهاى خودشان را حمل مىكنند و بارهاى ديگرى را نيز با بار خودشان حمل مىكنند . »\r\nاى ابراهيم ! آيا مىخواهى زياده از اين براى تو بگويم ؟ !\r\nمن عرض كردم : آرى اى پسر رسول خدا !\r\nحضرت فرمود :\r\n لِيَحْمِلُوا أَوْزارَهُمْ كامِلَةً يَوْمَ الْقِيامَةِ وَ مِنْ أَوْزارِ الَّذِينَ يُضِلُّونَهُمْ بِغَيْرِ عِلْمٍ أَلا ساءَ ما يَزِرُونَ  . « 1 » .\r\n« براى آنكه بارهاى خود را به طور كامل در روز قيامت ، خودشان حمل كنند ، و همچنين از بارهاى كسانى را هم كه آنها را از روى جهالت گمراه كرده‌اند اينان خودشان حمل كنند ؛ آگاه باشيد كه اين بد قسم باركشى است . »\r\nآيا مىخواهى براى تو زيادتر از اين بگويم ؟ !\r\nمن عرض كردم : آرى اى پسر رسول خدا !\r\nحضرت فرمود : خدا مىفرمايد :\r\n فَأُوْلئِكَ يُبَدِّلُ اللَّهُ سَيِّئاتِهِمْ حَسَناتٍ وَ كانَ اللَّهُ غَفُوراً رَحِيماً  . « 2 »\r\n« موحّدان و مؤمنان كسانى هستند كه خداوند سيّئات آنها را به حَسَنات مبدّل مىنمايد ؛ و خداوند غفور و مهربان است . »\r\n\r\n\r\n","description":"","footnote":"\r\n( 1 ) آيه 25 ، از سورهء 16 : النّحل\r\n( 2 ) قسمتى از آيه 70 ، از سورهء 25 : الفرقان\r\n","page_name":" 298 ","page_number":298},
  {"content":"\r\n\r\nخداوند سيّئات شيعيان ما را به حسنات مبدّل مىكند ، و حسنات دشمنان ما را به سيّئات مبدّل مىسازد .\r\nو سوگند به جلال خداوند كه اين از عدل و انصاف اوست ، حكم و قضاء او ردّ كننده اى ندارد و اراده و فرمان او برگرداننده اى ندارد ؛  وَ هُوَ السَّمِيعُ الْعَلِيمُ  .\r\nآيا مىخواهى من امر امتزاج دو طينت و گِل را از قرآن ، براى تو شرح داده و بازگو كنم ؟ !\r\nمن عرض كردم : آرى اى پسر رسول خدا !\r\nحضرت فرمود : بخوان اى ابراهيم :\r\n الَّذِينَ يَجْتَنِبُونَ كَبائِرَ الْإِثْمِ وَ الْفَواحِشَ إِلَّا اللَّمَمَ إِنَّ رَبَّكَ واسِعُ الْمَغْفِرَةِ هُوَ أَعْلَمُ بِكُمْ إِذْ أَنْشَأَكُمْ مِنَ الْأَرْضِ  « 1 » .\r\n« آن كسانى كه از گناهان كبيره و فواحش اجتناب مىكنند ، مگر گهگاهى به مختصرات ، بدرستى كه پروردگار تو مغفرتش واسع است . او داناتر است به شما در آن وقتى كه شما را از زمين ايجاد كرد . » يعنى از زمين پاك و پاكيزه و از زمين آلوده و عفن و بدبو .\r\n فَلا تُزَكُّوا أَنْفُسَكُمْ هُوَ أَعْلَمُ بِمَنِ اتَّقى  « 2 » .\r\n« پس نفس‌هاى خود را تزكيه نكنيد يعنى به پاكى و طهارت نسبت ندهيد ! او داناتر است به كسى كه تقوى پيشه ساخته است » .\r\n\r\n\r\n","description":"","footnote":"\r\n( 1 ) قسمتى از آيه 32 ، از سورهء 53 : النّجم\r\n( 2 ) ذيل آيه 32 ، از سورهء 53 : النّجم\r\n","page_name":" 299 ","page_number":299},
  {"content":"\r\n\r\nيعنى احدى از شما به زيادى نماز و روزه و زكات و عباداتش افتخار نكند ! چون خداوند داناتر است به آن فردى از شما كه تقوى دارد ؛ و اين مسأله قبل از لَمَم بوده است ؛ و لمم به معناى امتزاج دو طينت و گِل است .\r\nو اى ابراهيم ! باز دوست دارى براى تو زياده بر اين بيان كنم ؟ !\r\nمن عرض كردم : آرى اى پسر رسول خدا !\r\nحضرت فرمود :   كَما بَدَأَكُمْ تَعُودُونَ * فَرِيقاً هَدى وَ فَرِيقاً حَقَّ عَلَيْهِمُ الضَّلالَةُ إِنَّهُمُ اتَّخَذُوا الشَّياطِينَ أَوْلِياءَ مِنْ دُونِ اللَّهِ   « 1 » .\r\n« همانطور كه خداوند شما را از دو طينت آفريده است ، شما نيز بازگشت مىكنيد ! جماعتى هدايت يافتند و جماعتى ضلالت و گمراهى بر ايشان محقّق گشت ؛ چون آنان شياطين را اولياء خود قرار دادند و خداوند را قرار ندادند . »\r\nو مراد از شياطين در اينجا أئمّهء جور است ، نه ائمّه و پيشوايان حقّ .\r\n وَ يَحْسَبُونَ أَنَّهُمْ مُهْتَدُونَ  . « 2 »\r\n« و چنين مىپندارند كه آنان راه يافتگانند . »\r\nاى أبا إسحق ! اين مطلب را درست بگير و در سينهء خود جاى داده ! سوگند به خدا كه اين از جملهء احاديث درخشان و أخبار تابناك ، و از جملهء باطن اسرار ما و مخفيّات ما ، و از خزائن مكنونه و\r\n\r\n\r\n","description":"","footnote":"\r\n( 1 ) ذيل آيه 29 ، و قسمتى از آيه 30 ، از سورهء 7 : الاعراف\r\n( 2 ) ذيل آيه 30 ، از سورهء 7 : الاعراف\r\n","page_name":" 300 ","page_number":300},
  {"content":"\r\n\r\nمختفيّه و پنهان ماست .\r\nاز اينجا باز گرد ! و كسى را بر سرّ ما واقف و مطّلع مگردان ! مگر آن‌كس مؤمن مستبصر و بيدارى بوده باشد ؛ چون اگر تو سرّ ما را افشاء كنى و راز ما را اعلان نمائى ، به بلاهائى چه در جانت ، و چه در مالت ، و چه در اهلت ، و چه در اولادت ، مبتلا مىگردى . « 1 » »\r\n\r\nأخبار طينت مستلزم جبر نيست\r\nلِلّه الحَمدُ و لَه المِنَّهء كه اين روايت شريفه را كه بايد آن را از اصول معارف شيعه دانست ترجمه نموديم ، و در ترجمهء آن به ترجمهء لفظ به لفظ و بسيط اكتفا شد تا آنكه امانت حفظ شود و خداى ناكرده تصرّفى در كلام امام حاصل نگردد ؛ ولى در اينجا تذكّر يك نكته لازم است ، و آن اين است كه آفرينش افراد بشر از طينت پاك ، و از طينت آلوده و عَفِن ، چنان كه در بعضى از روايات ديگر آمده است : از طينت علّيّين و از طينت سجّين ، هيچ گونه منافاتى با اختيار ندارد ؛ زيرا همان طينت پاك و يا طينت آلوده را خداوند ، مختار و مريد قرار داده است . چنان كه در همين روايت حضرت براى دفع شبههء جبر و اضطرار اشاره فرمودند كه خداوند مىفرمايد :\r\nوَ أَنَا الْمُطَّلِعُ عَلَى قُلُوبِ عِبَادِى لَا أَحِيفُ وَ لَا أَظْلِمُ وَ لَا أُلْزِمُ أَحَدًا إلَّا مَا عَرَفْتُهُ مِنْهُ قَبْلَ أَنْ أَخْلُقَهُ .\r\n« من بر انديشه‌ها و افكار بندگان خودم اطّلاع دارم ، و هيچگاه\r\n\r\n\r\n","description":"","footnote":"\r\n( 1 ) « علل الشرائع » باب 385 ، نوادر العِلل ، روايت 81 ، طبع مطبعهء حيدريّهء نجف اشرف ( سنهء 1385 ) از ص 606 تا ص 610\r\n","page_name":" 301 ","page_number":301},
  {"content":"\r\n\r\nجور و ستم نمىكنم و هيچگاه كسى را الزام به چيزى نمىنمايم ، مگر آن چيزى كه قبل از خلقت او از او مىدانم ! »\r\nو بنابراين تكاليف الهيّه بر طبق قدرت و وسع است ؛ خداوند به هر كس هر چيزى را كه داده است كمال همان چيز را از او طلب مىكند ، نه كمال چيز ديگر را .\r\nانسان علّيّينى ، خود مكلّف به تكليف است ، و انسان سجّينى نيز خود مكلّف به تكليف است ، و او نيز مختار است و بايد همان استعداد و قابليّت خدادادى خود را به منصّهء فعليّت و ظهور رساند . و ابداً پروردگار عادل و حكيم به او امر نمىكند كه فعليّت انسان علّيّينى در او پيدا شود ؛ اين ظلم است و آن عدل است .\r\nخداوند هيچگاه به شِمْر امر نمىكند كه چون حضرت سيّد الشّهداء عليه السّلام شود ، و چنين توقّعى را از او ندارد ؛ و ليكن شمر نيز مختار است و بايد در حدود ادراكات و ظرفيّت خود كار قبيح نكند ، و چون بكند خود نيز شرمنده است و مستحقّ مجازات و عقوبت .\r\nو ما حَصَل سخن اين است كه : خداوند مردم را مجبور نيافريده است و به هر كس هر طينتى را كه داده است توقّع كمال همان طينت را از او دارد ، و علم پروردگار به معاصى و گناهان مردم كه به اختيار انجام ميدهند موجب جبر نمىشود ، بلكه ضدّ جبر است ؛ چون بنا به فرض علم به معاصى از روى اختيار مردم دارد ؛ در اين صورت چگونه جبر مىشود ؟ اگر جبر شود انقلاب لازم مىآيد ، و انقلاب\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nمحال است . پس قبل از خلقت مردم خداوند علم به خلقت و علم به افعال مردم از روى اختيار دارد ، چون خلقت ، خلقتِ انسانِ مختار است ؛ و اين عين عدل است . و قابليّت‌ها و استعدادها نيز بالوجدان مختلف داده شده است ، ولى از هر كس ظهور همان قابليّت مترقّب است ؛ و اين عين عدل است . و الحَمدُ لِلَّهِ وَحدَه .\r\n\r\nعمل صالح بدون ايمان فائده ندارد\r\nنكتهء ديگر : عمل صالح بدون ايمان و عقيده فائده ندارد ، نه مطلقاً ؛ و گر نه تأثير اعمال حسنه بر روى نفس مؤمن و تأثير آن در تزكيه و طهارت آن جاى شبهه نيست .\r\nو بناءً على هذا همهء مردم مأمور به اعمال حسنه هستند . غاية الامر ، افرادى كه كفر مىورزند و شرك به خدا دارند ، عمل تقرّبى از آنها سر نمىزند ، و معنى ندارد كسى كه خدا را قبول ندارد لِلّه و فى الله عملى را انجام دهد ، و بنابراين اين‌گونه اعمال صالحه فقط صورت صلاح دارد و باطنش خراب است . نماز و روزه و زكات و جهاد ، با اخلاق زشت و نفس خبيث ، همگى زشت است ؛ صورت ، صورت نماز است ، ولى باطن آن سُمْعَه و ريا و خودنمائى و هزاران اغراض مخفيّه است ، و لذا قبول نمىشود ؛ و همين كه مىخواهند فرشتگان اين‌گونه نماز را به آسمان بالا برند خطاب مىرسد : برگردانيد ! و به سر صاحبش بزنيد ! ما غنى هستيم ! و نيازى به اين‌گونه نماز نداريم !\r\nآرى عمل صالح و كردار نيكو آنست كه از روى نيّت خوب باشد\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nو تأثيرى در طهارت و تقرّب عامل آن داشته باشد ، و گرنه عنوان نماز و روزه و حجّ و جهاد موضوعيّت ندارد ؛ اگر اين اعمال از نفوس شريره و خبيثه صادر شد قبول نيست ، و شرط قبولى اعمال تقوى و توحيد است ؛  إِنَّما يَتَقَبَّلُ اللَّهُ مِنَ الْمُتَّقِينَ  « 1 » .\r\nو محصّل آنكه : در آيات شريفه داريم :  إِنَّ الَّذِينَ آمَنُوا وَ عَمِلُوا الصَّالِحاتِ  كه عمل صالح را با ايمان به خدا آورده است ؛ و بنابراين خبر ابراهيم لَيْثى ، نفىِ عملِ صالح را نمىكند ، بلكه آن را مشروط به تقوى و توحيد و ولايت مىداند ؛ و هذا هُوَ الصَّحِيح .\r\nو حاصل آنچه در اين بحث آمد آنكه : در روز قيامت حجاب كثرت از بين مىرود و جزئيّات مُفرّقه مىريزد ؛ حقائق با هم آميخته و يكى شده ، حقائق بهشتى به سوى بهشت و حقائق جهنّمى به سوى جهنّم رهسپار مىشوند .\r\nمؤمنان و شيعيان حقّاً به ائمّهء طاهرين مُلحَق مىشوند و با معيّت و اتّحاد آنان به بهشت مىروند ، و كافرين و معاندين نيز به پيشوايان خود مُلْحَق شده و با آنها يك پارچه و يك جهت به دوزخ مىافتند .\r\n\r\nآيات وارده در لحوق\r\nقرآن كريم داريم :  يَقْدُمُ قَوْمَهُ يَوْمَ الْقِيامَةِ فَأَوْرَدَهُمُ النَّارَ  . « 2 »\r\n« فرعون در روز قيامت پيشاپيش قوم خود مىرود و آنها را داخل در آتش مىنمايد . »\r\n\r\n\r\n","description":"","footnote":"\r\n( 1 ) ذيل آيه 27 ، از سورهء 5 : المائدة\r\n( 2 ) صدر آيه 98 ، از سورهء 11 : هود\r\n","page_name":" 304 ","page_number":304},
  {"content":"\r\n\r\n  وَ الَّذِينَ كَفَرُوا إِلى جَهَنَّمَ يُحْشَرُونَ * لِيَمِيزَ اللَّهُ الْخَبِيثَ مِنَ الطَّيِّبِ وَ يَجْعَلَ الْخَبِيثَ بَعْضَهُ عَلى بَعْضٍ فَيَرْكُمَهُ جَمِيعاً فَيَجْعَلَهُ فِي جَهَنَّمَ أُولئِكَ هُمُ الْخاسِرُونَ   « 1 » .\r\n« و كسانى كه كفر ورزيدند به سوى جهنّم محشور مىشوند ؛ براى آنكه خداوند خبيث را از طيّب جدا كند و آنچه از جنس خبيث هست ، بعضى را به روى بعضى ديگر گذارده و همه را با هم متراكم و انبوه كند و يك پارچه آن را در آتش جهنّم قرار دهد ؛ ايشانند فقط زيانكاران . »\r\nاز اين آيات لحوق و الحاق به خوبى روشن است .\r\nدر بسيارى از روايات داريم : هر كس فلان عمل را انجام دهد ، در روز قيامت ، هم صحبت و همنشين و جليس و همرتبه و هم درجهء ماست ؛ اين از باب لحوق است . در صورتى كه عامل به اين عمل از اهل ايمان و ولايت باشد ، لحوق و الحاق حتمى است ؛ و اين براى شيعيان خالص و پيروان مكتب ولايت و دوستداران واقعى سروران و پيشوايان دين ، بسيار جاى خوشوقتى و دلگرمى است ، كه هر چند به صورت ظاهر با همهء مَواليان خود همنشين نبوده‌اند ، در آخرت نه تنها همنشين و هم صحبت هستند بلكه بالاتر ، با آنها مُلْحَق مىشوند ؛ فَذلِك الشَّرَفُ نِعْمَ الشَّرف .\r\nدر « أمالى » طوسى با سند متّصل خود از جماعت اهل حديث خود ، از أبو مفضَّل ، از جعفر بن محمّد علوى ، از موسى بن عبد الله\r\n\r\n\r\n","description":"","footnote":"\r\n( 1 ) ذيل آيه 36 و آيه 37 ، از سورهء 8 : الانفال\r\n","page_name":" 305 ","page_number":305},
  {"content":"\r\n\r\nابن موسى بن عبد الله بن الحسن ، از پدرش ، از جدّش ، از پدرش عبد الله ، از پدرش و دائىاش حضرت علىّ بن الحسين ، از حسن و حسين ، از أمير المؤمنين علىّ بن أبى طالب صلوات الله عليهم روايت كرده است كه :\r\nمردى از انصار نزد پيغمبر آمد و گفت : اى رسول خدا ! من طاقت فراق تو را ندارم ، و من داخل منزل خود مىشوم و چون ياد تو را مىكنم خانه و شغل خود را ترك مىكنم و مىآيم به نزد تو تا به جهت محبّتى كه به تو دارم تو را ببينم ! به ياد آوردم كه چون قيامت بر پا شود و تو داخل در بهشت روى و در أعلى علّيّين مقام تو را بالا برند ، من چه كنم اى پيامبر خدا ؟ ! اين آيه نازل شد :\r\n وَ مَنْ يُطِعِ اللَّهَ وَ الرَّسُولَ فَأُولئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقِينَ وَ الشُّهَداءِ وَ الصَّالِحِينَ وَ حَسُنَ أُولئِكَ رَفِيقاً  « 1 » .\r\nدر اين حال رسول خدا صلّى الله عليه و آله و سلّم آن مرد را طلبيدند و اين آيه را براى او قرائت كردند و او را بشارت دادند .\r\nقضيّهء لحوق در اثر شفاعت و يا در اثر عوامل ديگر چون توبه و عمل صالح و غيرهما يكى از معارف دينى است . چقدر روايت داريم كه دلالت دارند بر آنكه خوبى و بدى عمل بر اساس نيّت است . اگر\r\n\r\n\r\n","description":"","footnote":"\r\n( 1 ) « أمالى » شيخ طوسى ، طبع سنگى ، از قسمت أمالى ابن الشّيخ ، مجلس روز 21 ربيع الآخر 457 ، ص 39 و 40 ؛ و « بحار الانوار » طبع حروفى ، ج 8 ، ص 188\r\n","page_name":" 306 ","page_number":306},
  {"content":"\r\n\r\nنيّت خوب بود ، عمل خوب است ؛ و اگر نيّت بد بود ، عمل بد است ، گرچه ظاهر آن چشمگير باشد ؛ چون ساختن مسجد و دار الايتام و بيمارستان و مدرسه و غيرها . يك عمل خُرد و حقير با نيّت پاك ، بهتر است از اعمال بزرگ و عظيم با نيّت آلوده و مشتبه\r\n\r\nروايات وارده در أصالت نيّت\r\nشيخ زين الدّين شهيد ثانى در كتاب « مُنْيَة الْمُريد » روايت كرده است كه :\r\nقَالَ النَّبِىُّ صَلَّى الله عَلَيه و ءَاله و سلّم : إنَّمَا الاعْمَالُ بِالنِّيَّاتِ ، وَ إنَّمَا لِكُلِّ امْرِىٍ مَا نَوَى ؛ فَمَنْ كَانَتْ هِجْرَتُهُ إلَى اللهِ وَ رَسُولِهِ فَهِجْرَتُهُ إلَى اللهِ وَ رَسُولِهِ ، وَ مَنْ كَانَتْ هِجْرَتُهُ إلَى دُنْيَا يُصِيبُهَا أَوِ امْرَأةٍ يَنْكِحُهَا فَهِجْرَتُهُ إلَى مَا هَاجَرَ إلَيْه « 1 » .\r\n« رسول خدا صلّى الله عليه و آله و سلّم فرمودند : اينست و جز اين نيست كه اعمال منوط و مربوط به نيّت‌هاست ، و اينست و جز اين نيست كه بهرهء هر مردى همان چيزى است كه در نيّت آورده است ؛ پس هر كسى كه هجرت او به سوى خدا و رسول او بوده است ، هجرت او به سوى خدا و رسول اوست . و هر كسى كه هجرت او به سوى دنيائى است كه به آن برسد و يا زنى است كه او را نكاح كند ، پس هجرت او به سوى همان چيزى است كه به سوى او هجرت\r\n\r\n\r\n","description":"","footnote":"\r\n( 1 ) « منية المريد » طبع نجف ، ص 27 ؛ و در « بحار الانوار » ج 15 كمپانى ، قسمت دوّم كه در اخلاقيّات است ، در ص 87 از « منية المريد » ، و در ص 77 از « غَوالى اللآلى » روايت كرده است .\r\n","page_name":" 307 ","page_number":307},
  {"content":"\r\n\r\nكرده است . »\r\nو در كتاب « محاسن » أحمد بن محمّد از حسين بن يزيد نَوْفلى از سَكونى از حضرت صادق عليه السّلام روايت كرده است كه :\r\nقَالَ : قَالَ رَسُولُ اللهِ صَلَّى اللهُ عَليه وَ ءَالِهِ وَ سَلَّمَ : نِيَّةُ الْمَرْءِ خَيْرٌ مِنْ عَمَلِهِ ، وَ نِيَّةُ الْفَاجِرِ شَرٌّ مِنْ عَمَلِهِ ، وَ كُلُّ عَامِلٍ يَعْمَلُ بِنِيَّتِه « 1 » .\r\n« نيّت مؤمن بهتر است از عمل او ، و نيّت فاجر بدتر است از عمل او ، و هر عاملى طبق نيّت خود عمل مىكند . »\r\nو نيز با إسناد خود از حضرت صادق عليه السّلام روايت كرده است كه : إنَّ الْعَبْدَ الْمُؤْمِنَ الْفَقِيرَ لَيَقُولُ : يَا رَبِّ ارْزُقْنِى حَتَّى أَفْعَلَ كَذَا وَ كَذَا مِنَ الْبِرِّ وَ وُجُوهِ الْخَيْرِ . فَإذَا عَلِمَ اللهُ ذَلِكَ مِنْهُ بِصِدْقِ نِيَّتِهِ ، كَتَبَ اللهُ لَهُ مِنَ الاجْرِ مِثْلَ مَا يَكْتُبُ لَهُ لَوْ عَمِلَهُ ؛ إنَّ اللهَ وَاسِعٌ كَرِيم . « 2 »\r\n« بندهء مؤمن فقير مىگويد : خداوندا به من روزى كن تا فلان و فلان كار خير و ثواب را انجام دهم . پس چون خدا اين كلام را از او با صدق نيّت ببيند ، براى او همان اجر و پاداشى را مىنويسد كه اگر آن عمل را به جاى آورده بود آن اجر و پاداش را مىنوشت ؛ و خداوند واسع و كريم است . »\r\n\r\n\r\n","description":"","footnote":"\r\n( 1 ) « محاسن » برقى ، ج 1 ، كتاب مصابيح الظّلم ، باب 33 : نيّت ، ص 260 ، حديث 315\r\n( 2 ) همان مصدر ، ص 261 ، حديث 320\r\n","page_name":" 308 ","page_number":308},
  {"content":"\r\n\r\nو نيز أحمد بن محمّد بن خالد از حضرت صادق عليه السّلام روايت كرده است كه :\r\nقَالَ : إنَّ اللهَ يَحْشُرُ النَّاسَ عَلَى نِيَّاتِهِمْ يَوْمَ الْقِيَمَة « 1 » .\r\n« خداوند مردم را در روز قيامت طبق نيّت‌هايشان محشور مىكند . »\r\nو از اينجا خوب روشن مىشود كه : عنوان و پيكرهء عمل بدون نيّت ثمر بخش نيست و از بين مىرود ؛ و آنچه به درد مىخورد روح و جان عمل است كه همان نيّت است . و چون ناصبيان و معاندان سروران دين داراى نيّت آلوده هستند ، ملحَق به اولياى خود مىشوند ، گرچه پيكرهء كردارشان داراى ابُّهَت و عظمت باشد . و چون مؤمنان و شيعيان داراى نيّت پاك و خالص هستند ، ملحق به اولياى خود مىشوند ، گرچه پيكرهء كردارشان چشمگير نباشد و لغزش‌ها و خطاهائى نيز داشته باشند ؛ شفاعت آنان را ملحق مىكند و پيوند مىدهد .\r\n\r\nروايات وارده در تأثير محبّت به اولياء دين در لحوق به آنها\r\nدر اينجا دَه روايت دربارهء تأثير محبّت به اولياى دين كه موجب لحوق و الحاق مىگردد به مناسبت مقام بيان مىكنيم و به حول و قوّهء خدا مطلب را خاتمه مىدهيم :\r\n\r\nمحبّت خدا و اولياى خدا مكفّر گناهان است\r\nروايت اوّل : در « محاسن » برقى از محمّد بن خالد أشعرى از إبراهيم بن محمّد أشعرى ، از حسين بن مَصعب آورده است كه او گويد :\r\n\r\n\r\n","description":"","footnote":"\r\n( 1 ) همان مصدر ، ص 262 ، حديث 325\r\n","page_name":" 309 ","page_number":309},
  {"content":"\r\n\r\nسَمِعْتُ أَبَا عَبْدِ اللهِ عَلَيْهِ السَّلَامُ يَقُولُ : مَنْ أَحَبَّ اللهَ وَ أَبْغَضَ عَدُوَّهُ لَمْ يُبْغِضْهُ لِوَتْرٍ وَتَرَهُ فِى الدُّنْيَا ، ثُمَّ جَاءَ يَوْمَ الْقِيَمَةِ بِمِثْلِ زَبَدِ الْبَحْرِ ذُنُوبًا كَفَّرَهَا اللهُ لَه « 1 » .\r\nحسين بن مصعب گويد : « از حضرت صادق عليه السّلام شنيدم كه مىفرمود : كسى كه خدا را دوست داشته باشد و دشمن خدا را مبغوض داشته باشد ، نه به جهت منقصتى كه از ناحيهء او به دنياى اين وارد شده است « 2 » و در روز قيامت حاضر شود ، اگر به قدر كف تمام درياها گناه داشته باشد خداوند مىآمرزد . »\r\nروايت دوّم : در « كافى » كلينى روايت مىكند از علىّ بن إبراهيم از پدرش از حَمّاد از حَريز ، از فُضَيْل بن يَسار : قَالَ سَأَلْتُ أَبَا عَبْدِ اللهِ عَلَيْهِ السَّلَامُ عَنِ الْحُبِّ وَ الْبُغْضِ ، أَ مِنَ الإيمَانِ هُوَ ؟\r\nفَقَالَ : وَ هَلِ الإيمَانُ إلَّا الْحُبُّ وَ الْبُغْضُ ؟ ثُمَّ تَلَا هَذِهِ الآيَةَ :  حَبَّبَ إِلَيْكُمُ الْإِيمانَ وَ زَيَّنَهُ فِي قُلُوبِكُمْ وَ كَرَّهَ إِلَيْكُمُ الْكُفْرَ وَ الْفُسُوقَ وَ الْعِصْيانَ أُولئِكَ هُمُ الرَّاشِدُونَ  . « 3 » و « 4 »\r\n\r\n\r\n","description":"","footnote":"\r\n( 1 ) « محاسن » برقى ، ج 1 ، كتاب مصابيح الظّلم ، باب الحبّ و البغض فى الله ، ص 265 ، حديث 341\r\n( 2 ) چون ممكن است از ناحيهء دشمن خدا ضررى مالى و اعتبارى ، نه دينى و حياتى به انسان برسد ، و در اين صورت مبغوض داشتن او چنين اثرى ندارد ؛ و امّا اگر مبغوض داشتن او به جهت نفس دشمن بودن او با خدا و اولياى خداست ، داراى چنين اثرى است .\r\n( 3 ) قسمتى از آيه 7 ، از سورهء 49 : الحجرات\r\n( 4 ) « اصول كافى » ج 2 ، باب حبّ و بغض در راه خدا ، ص 125\r\n","page_name":" 310 ","page_number":310},
  {"content":"\r\n\r\n« فضيل گويد : از حضرت صادق عليه السّلام از حبّ و بغض ( محبّت و دشمنى ) پرسيدم ، كه آيا آنها از ايمان حساب مىشوند ؟ حضرت فرمود : مگر ايمان غير از حبّ و بغض چيز ديگرى هم هست ؟ !\r\nو پس از آن ، اين آيه را قرائت كردند كه : خداوند ايمان را مورد محبّت شما قرار داد و آن را در دلهاى شما زينت بخشيد ! و كفر و فسوق و عصيان را در نزد شما ناپسند كرد ، ايشان رستگارانند . »\r\nو اين مضمون را بعينه در كتاب « محاسن » أحمد بن محمّد بن خالد از پدرش از حمّاد از حريز از فُضَيل بن يَسار ، از حضرت صادق عليه السّلام آورده است « 1 »\r\n\r\nالْمَرْءُ مَعَ مَنْ أَحَبَّ\r\nروايت سوّم : در « محاسن » برقى از عَرْزَمى از پدرش از جابر جُعفى ، از حضرت باقر عليه السّلام روايت كرده است كه :\r\nقَالَ : إذَا أَرَدْتَ أَنْ تَعْلَمَ أَنَّ فِيكَ خَيْراً فَانْظُرْ إلَى قَلْبِكَ ؛ فَإنْ كَانَ يُحِبُّ أَهْلَ طَاعَةِ اللهِ وَ يُبْغِضُ أَهْلَ مَعْصِيَةِ اللهِ فَفِيكَ خَيْرٌ وَ اللهُ يُحِبُّكَ ، وَ إنْ كَانَ يُبْغِضُ أَهْلَ طَاعَةِ اللهِ وَ يُحِبُّ أَهْلَ مَعْصِيَةِ اللهِ\r\n\r\n\r\n","description":"","footnote":"\r\n( 1 ) « محاسن » برقى ، ج 1 ، كتاب مصابيح الظّلم ، باب الحبّ و البغض فى الله ، ص 262 ، حديث 326\r\n","page_name":" 311 ","page_number":311},
  {"content":"\r\n\r\nفَفِيكَ شَرٌّ وَ اللهُ يُبْغِضُكَ ؛ وَ الْمَرْءُ مَعَ مَنْ أَحَبَّ « 1 » .\r\n« حضرت فرمود : اگر مىخواهى بدانى كه آيا در تو خيرى هست ، نگاه به دلت بكن ؛ پس اگر ديدى كه اهل طاعت خدا را دوست دارد و اهل معصيت خدا را دشمن دارد ، پس بدان كه در تو خيرى هست و خداوند ترا دوست دارد ، و اگر ديدى اهل طاعت خدا را دشمن دارد و اهل معصيت خدا را دوست دارد ، پس بدان كه در تو شرّى هست و خداوند تو را دشمن دارد ؛ و انسان هميشه با محبوب خود معيّت دارد . »\r\nو عين همين روايت را در « كافى » مرحوم كلينى ، با همين سَنَد از أحمد بن محمّد بن خالد برقى آورده است « 2 » .\r\nروايت چهارم : در « سَفينة البِحار » از « علل الشّرائع » از أنَس روايت كرده است كه گويد : مردى بيابانى به مدينه آمد - و براى ما خوشايند بود كه از مردم بيابانى كسى به مدينه بيايد و از رسول الله چيزى بپرسد - و گفت : اى رسول خدا ! ساعت قيامت چه وقت است ؟\r\nموقع نماز شد ، حضرت رسول الله چون نماز را به جا آوردند گفتند : آن سائلِ از وقت ساعت قيامت كجاست ؟ !\r\nآن مرد گفت : مَنَم آن كس ، اى رسول خدا !\r\nحضرت فرمود : براى قيامت چه چيزى تهيّه كرده‌اى ! !\r\n\r\n\r\n","description":"","footnote":"\r\n( 1 ) « محاسن » برقى ، ج 1 ، كتاب مصابيح الظّلم ، ص 263 ، حديث 331\r\n( 2 ) « اصول كافى » ج 2 ، ص 126 و 127\r\n","page_name":" 312 ","page_number":312},
  {"content":"\r\n\r\nآن مرد گفت : سوگند به خدا نه نماز بسيار خوانده‌ام و نه روزهء بسيار گرفته‌ام ، مگر آنكه من خدا و رسول خدا را دوست دارم !\r\nحضرت فرمود : الْمَرْءُ مَعَ مَنْ أَحَب . « انسان با محبوبش معيّت دارد . »\r\nأنس گويد : هيچگاه من نديدم كه مسلمانان بعد از اسلام خوشحال‌تر باشند از اين خوشحالى كه بدين سخن رسول الله پيدا كردند . « 1 »\r\n\r\nمكتوب حضرت رضا به شتربان\r\nروايت پنجم : در « دَعَوات » راوَندى ، پس از بيان يك حديث قدسى كه بين خداوند و حضرت موسى على نبيّنا و آله و عليه الصّلاة و السّلام گفتگوهائى را نقل مىكند ، مىگويد :\r\nفَعَلِمَ مُوسَى أَنَّ أَفْضَلَ الاعْمَالِ الْحُبُّ فِى اللهِ وَ الْبُغْضُ فِى اللهِ ؛ وَ إلَيْهِ أَشَارَ الرِّضَا عَلَيْهِ السَّلَامُ بِمَكْتُوبِهِ :\r\nكُن مُحِبّاً لِآلِ مُحَمَّدٍ عَلَيْهِمُ السَّلَامُ وَ إنْ كُنْتَ فَاسِقاً ، وَ مُحِبّاً لِمُحِبِّيهِمْ وَ إنْ كَانُوا فَاسِقِينَ .\r\n« موسى دانست كه با فضيلت‌ترين اعمال ، حبّ در راه خدا و\r\n\r\n\r\n","description":"","footnote":"\r\n( 1 ) « سفينة البحار » طبع سنگى ، ج 1 ، مادّهء حبب ، ص 199 ؛ و در « ينابيع المودّة » طبع اسلامبول ، ص 181 ، از بخارى و مسلم از رسول خدا روايت كرده است كه : الْمَرْءُ مَعَ مَنْ أَحَبَّ ، و از ترمذى آورده است كه : الْمَرْءُ مَعَ مَنْ أَحَبَّ وَ لَهُ مَا اكْتَسَبَ ، و نيز از ترمذى آورده است كه : الْمَرْءُ مَعَ مَنْ أَحَبَّ وَ أَنْتَ مَعَ مَنْ أَحْبَبْتَ . و اصل روايتى را كه از « سفينة البحار » آورديم در « بحار الانوار » طبع كمپانى ، ج 6 ، ص 195 است .\r\n","page_name":" 313 ","page_number":313},
  {"content":"\r\n\r\nبغض در راه خداست ؛ و به همين امر اشاره كرده است حضرت امام رضا عليه السّلام در مكتوب خود كه چنين نوشته‌اند :\r\nبوده باش دوستدار آل محمّد عليهم السّلام و اگرچه تو فاسق باشى ! و بوده باش دوستدارِ دوستدار ايشان و اگرچه آنها فاسق باشند . »\r\nو سپس راوندى گويد : از فنون و مطالب راجع به اين حديث ، آنست كه اين مكتوب همين الآن در نزد بعضى از اهل كرمند - كه قريه ايست بين ناحيهء ما ( راوَنْد ) و بين اصفهان ، و آن قريه از اصفهان نيست - موجود است و داستان آن از اين قرار است كه :\r\nيكى از اهالى كرمند شتربان حضرت امام رضا عليه السّلام بوده است در وقتى كه آن حضرت عازم به سوى خراسان بوده‌اند . و اين مرد ساربان كه از عامّه و اهل سنّت بوده است چون مىخواسته است از خراسان برگردد ، به حضرت عرض مىكند : اى پسر رسول خدا ! مرا به مقدارى مختصر از خطّ مباركت مشرّف گردان تا با آن تبرّك جويم ! و حضرت ، اين عبارت را براى او مرقوم فرمودند . « 1 »\r\n\r\nهَلِ الدِّينُ إلَّا الْحُبُّ\r\nروايت ششم : عيّاشى در تفسير خود روايت مىكند از بُرَيْد بن معاوية عِجْلى ، كه او گفت : من در محضر حضرت أبو جعفر امام محمّد باقر عليه السّلام بودم كه مردى از خراسان با پاى پياده آمده بود . بر آن حضرت وارد شد و دو پاى خود را نشان داد كه از تعب\r\n\r\n\r\n","description":"","footnote":"\r\n( 1 ) « سفينة البحار » طبع سنگى ، ج 1 ، مادّهء حبب ، ص 199 ؛ و « بحار الانوار » طبع كمپانى ، ج 15 ، جزء اوّل ، ص 284\r\n","page_name":" 314 ","page_number":314},
  {"content":"\r\n\r\nو رنج سفر شكافته شده و شقاق‌هائى در آنها به وجود آمده بود .\r\nآن مرد گفت : سوگند به خدا كه مرا از آنجائى كه آمده‌ام تا بدينجا نياورده است مگر محبّت شما اهل بيت .\r\nحضرت فرمودند : وَ اللهِ لَوْ أَحَبَّنَا حَجَرٌ حَشَرَهُ اللهُ مَعَنَا ؛ وَ هَلِ الدِّينُ إلَّا الْحُبُّ ؟ « 1 » .\r\n« سوگند به خداوند كه اگر هر آينه سنگى ما را دوست داشته باشد خداوند آن سنگ را با ما محشور مىكند ؛ و آيا مگر دين غير از محبّت و دوستى چيز ديگرى است ؟ » « 2 »\r\n\r\nمحبّت اهل بيت در هفت موطن فائده دارد\r\nروايت هفتم : در « محاسن » أحمد بن محمّد بن خالد برقى روايت مىكند از محمّد بن على از محمّد بن جبلهء أحْمَسى از أبى الجارود ، از حضرت امام محمّد باقر عليه السّلام كه :\r\nقَالَ : قَالَ رَسُولُ اللهِ صَلَّى اللهُ عَلَيْهِ وَ ءَالِهِ وَ سَلَّمَ : الْمُتَحَابُّون\r\n\r\n\r\n","description":"","footnote":"\r\n( 1 ) « سفينة البحار » ج 1 ، مادّهء حبب ، ص 201\r\n( 2 ) مجلسى رضوان الله عليه در « بحار الانوار » مجلّد مزار ، از طبع كمپانى ، ج 22 ، ص 138 و ص 139 روايت شريفى را از « عيون أخبار الرّضا » و از « أمالى » صدوق از ماجيلويه از على از پدرش از ريّان بن شبيب نقل مىكند كه گفت : در اوّل ماه محرّم الحرام داخل شدم بر حضرت امام رضا عليه السّلام .\r\nو پس از مطالب كثيرى راجع به اقامهء عزادارى حضرت أبا عبد الله الحسين عليه السّلام ، به اينجا مىرسد كه حضرت به او مىگويند :\r\nيا بْنَ شَبيبٍ ! إنْ سَرَّكَ أَنْ يَكونَ لَكَ مِنَ الثَّوابِ مِثْلُ ما لِمَنِ اسْتُشْهِدَ مَعَ الْحُسَيْنِ عَلَيْهِ السَّلامُ ، فَقُلْ مَتَى مَا ذَكَرْتَهُ : يَا لَيْتَنى كُنْتُ مَعَهُمْ فَأَفوزَ فَوْزاً عَظِيمًا . يا بْنَ شَبيبٍ ! إنْ سَرَّكَ أَنْ تَكونَ مَعَنا فى الدَّرَجاتِ الْعُلَى مِنَ الْجِنانِ ، فَاحْزَنْ لِحزنِنا وَ افْرَحْ لِفَرَحِنا وَ عَلَيْكَ بِوِلايَتِنَا ؛ فَلَوْ أَنَّ رَجُلًا تَوَلَّى حَجَراً لَحَشَرَهُ اللهُ مَعَهُ يَوْمَ الْقِيَمَةِ .\r\n","page_name":" 315 ","page_number":315},
  {"content":"\r\n\r\nفِى اللهِ يَوْمَ الْقِيَمَةِ عَلَى أَرْضِ زَبَرْجَدٍ خَضْرَاءَ فِى ظِلِّ عَرْشِهِ عَنْ يَمِينِهِ - وَ كِلْتَا يَدَيْهِ يَمِينٌ - وُجُوهُهُمْ أَشَدُّ بَيَاضًا مِنَ الثِّلْجِ وَ أَضْوَءُ مِنَ الشَّمْسِ الطَّالِعَةِ . يَغْبِطُهُمْ بِمَنْزِلَتِهِمْ كُلُّ مَلَكٍ مُقَرَّبٍ وَ كُلُّ نَبِىٍّ مُرْسَلٍ ؛ يَقُولُ النَّاسُ : مَنْ هَؤُلَاءِ ؟ فَيُقَالُ : هَؤُلَاءِ الْمُتَحَآبُّونَ فِى الله « 1 » .\r\n« حضرت فرمود : رسول الله صلّى الله عليه و آله و سلّم فرمودند : كسانى كه يكديگر را در راه خدا و بر اساس خدا دوست داشته باشند ، در روز قيامت بر روى زمينى از زبرجد سبز رنگ در سايهء عرش خدا از جانب راست آن وقوف دارند - و هر دو دست خدا راست است - صورت‌هايشان از برف سفيدتر و از خورشيد تابان درخشنده‌تر است .\r\nهر فرشتهء مقرّب و هر پيغمبر مرسلى به درجه و مقام آنها غِبطه مىبرد .\r\nمردم مىگويند : اينها كيستند ؟\r\nدر جواب گفته مىشود : كسانى هستند كه دربارهء خدا به يكديگر محبّت مىكنند . »\r\nو اين روايت را كلينى با همين سند در « كافى » آورده است « 2 » .\r\nو نيز چند روايت ديگر قريب به همين مضامين دربارهء مُتحابّونَ فى الله در « محاسن » و « كافى » آورده‌اند .\r\n\r\n\r\n","description":"","footnote":"\r\n( 1 ) « محاسن » برقى ، ج 1 ، كتاب مصابيح الظّلم ، ص 264 ، حديث 337\r\n( 2 ) « اصول كافى » ج 2 ، ص 126\r\n","page_name":" 316 ","page_number":316},
  {"content":"\r\n\r\nروايت هشتم : در « محاسن » أحمد بن محمّد ، از محمّد بن على و غير او ، از حسن بن محمّد بن فضل هاشمى ، از پدرش روايت مىكند كه :\r\nقَالَ : قَالَ لِى أَبُو عَبْدِ اللهِ عَلَيْهِ السَّلامُ : إنَّ حُبَّنَا أَهْلَ الْبَيْتِ لَيُنْتَفَعُ بِهِ فِى سَبْعِ مَوَاطِنَ : عِنْد اللهِ ، وَ عِنْدَ الْمَوْتِ ، وَ عِنْدَ الْقَبْرِ ، وَ يَوْمَ الْحَشْرِ ، وَ عِنْدَ الْحَوْضِ ، وَ عِنْدَ الْمِيزَانِ ، وَ عِنْدَ الصِّرَاطِ « 1 » .\r\n« گويد كه : حضرت صادق عليه السّلام گفته‌اند : محبّت ما اهل بيت در هفت جا ثمر مىبخشد : در نزد خداوند ، و در وقت مرگ ، و در قبر ، و در روز رستاخيز ، و در كنار حوض كوثر ، و در وقت ميزان ، و در هنگام عبور از صراط . »\r\nروايت نهم : در كتاب « بِشَارَةُ المُصطفى لِشيعَةِ المُرتضى » أبو جعفر محمّد بن أبو القاسم طَبَرى شيعى روايت كرده است از حسن ابن حسين بن بابويه در شهر رى ، از أبو جعفر محمّد بن حسن طوسى در نجف اشرف ، از محمّد بن محمّد بن نعمان مفيد ، از حسين بن أحمد بن مُغَيرة ، از حيدر بن محمّد سمرقندى ، از محمّد بن عمر كشّى ، از محمّد بن مسعود عيّاشى ، از جعفر بن معروف ، از يعقوب ابن يزيد ، از محمّد بن عُذافر ، از عمر بن يزيد « 2 » كه :\r\n\r\n\r\n","description":"","footnote":"\r\n( 1 ) « محاسن » ج 1 ، كتاب الصَّفوة و النّور و الرَّحمة ، ص 152 ، حديث 75\r\n( 2 ) در « رجال كشّى » آمده است : عمر بن يزيد بَيّاع سابرى : مولى ثقيف ، حديث كرد مرا جعفر بن معروف از يعقوب بن يزيد از محمّد بن عذافر از\r\n","page_name":" 317 ","page_number":317},
  {"content":"\r\n\r\n\r\nپيروى از آل محمّد ، لحوق و پيوند مىدهد\r\nقَالَ : قَالَ أَبُو عَبْدِ اللهِ عَلَيْهِ السَّلامُ : يَا بْنَ يَزِيدَ ! أَنْتَ وَ اللهِ مِنَّا أَهْلَ الْبَيْتِ !\r\nفَقلْتُ : جُعِلْتُ فِدَاكَ ! مِنْ ءَالِ مُحَمَّدٍ [ عَلَيْهِمُ السَّلامُ 
  ] !\r\nقَالَ : وَ اللهِ مِنْ أَنْفُسِهِمْ يَا عُمَرُ ! أَ مَا تَقْرَأُ كِتَابَ اللهِ عَزَّ وَ جَلَّ :  إِنَّ أَوْلَى النَّاسِ بِإِبْراهِيمَ لَلَّذِينَ اتَّبَعُوهُ وَ هذَا النَّبِيُّ وَ الَّذِينَ آمَنُوا وَ اللَّهُ وَلِيُّ الْمُؤْمِنِينَ  . « 1 » .\r\nأ مَا تَقْرَأُ قَوْلَهُ :  فَمَنْ تَبِعَنِي فَإِنَّهُ مِنِّي وَ مَنْ عَصانِي فَإِنَّكَ غَفُورٌ رَحِيمٌ  . « 2 » و « 3 »\r\n« گفت : حضرت صادق عليه السّلام فرمودند : اى پسر يزيد ! سوگند به خدا كه تو از ما اهل بيت هستى !\r\nعمر بن يزيد گفت : من گفتم : فدايت شوم ، يعنى از آل محمّد\r\n\r\n\r\n","description":"","footnote":"\r\nعمر بن يزيد كه : قالَ : قالَ لى أبو عَبْدِ اللهِ عليه السّلام : يا بْنَ يَزيدَ أَنْتَ وَ اللهِ مِنّا أَهْلَ الْبَيْتِ . - تا آخر اين روايتى را كه ما آورديم . و در « رجال » اردبيلى نيز به همين منوال آورده و تمام مطالب فوق را از « رجال كشّى » نقل نموده است ، و گويد كه : شيخ طوسى در « رجال » خود در باب اصحاب حضرت صادق عليه السّلام او را نام برده و گفته است كه كوفى بوده است . و در « فهرست » و در باب اصحاب حضرت كاظم عليه السّلام از كتاب « رجال » خود گفته است : ثقه بوده و كتابى نيز داشته است ؛ على أىّ تقدير با اين مدحى كه حضرت صادق عليه السّلام از او كرده‌اند جلالت او معلوم مىشود .\r\n( 1 ) آيه 68 ، از سورهء 3 : ءال عمران\r\n( 2 ) قسمتى از آيه 36 ، از سورهء 14 : إبراهيم\r\n( 3 ) « بشارة المصطفى » طبع دوّم - نجف ، ص 67 و 68\r\n","page_name":" 318 ","page_number":318},
  {"content":"\r\n\r\nعليهم السّلام هستم ؟ !\r\nحضرت فرمود : آرى سوگند به خداوند كه اى عُمَر ! از خود آنها هستى ! مگر نخوانده اى اين آيه را در قرآن كه خداوند مىفرمايد : سزاوارترين مردم به ابراهيم آن كسانى هستند كه از او پيروى مىكرده‌اند ؛ و اين پيغمبر و مؤمنين هستند ، و خداوند ولىّ مؤمنان است !\r\nمگر نخوانده اى در قرآن كريم ، گفتار حضرت ابراهيم را در مواجهه‌اش با خداوند ، كه اى پروردگار ! هر كس از من پيروى كند ، او از من است ؛ و هر كس مخالفت امر من كند ، پس تو آمرزنده و مهربان هستى ! ؟ »\r\n\r\nروايت عطيّه عوفى با جابر در آثار محبّت و لحوق\r\nروايت دهم : نيز در كتاب « بشارة المُصطفى » با سلسلهء سند متّصل خود مُعَنعَناً روايت مىكند از أعمش از عَطيّهء عوفى كوفى كه گفت : با جابر بن عبد الله أنصارى براى زيارت قبر أبا عبد الله الحسين ابن علىّ بن أبى طالب عليهما السّلام به كربلا رهسپار شديم ؛ چون وارد كربلا شديم ، جابر از شاطِى الفرات غسل كرد ، و پس از آن لُنگى را به كمر بست و پارچهء ديگرى را چون رِدا بر دوش افكند و كيسه اى را كه در آن عِطر سُعْد بود گشود و آن را بر بدن خود پاشيد ، و گامى برنداشت مگر آنكه به ذكر خداوند تعالى ذاكر بود ، تا آن وقتى كه نزديك قبر شديم گفت به من كه دست مرا بر قبر بگذار ! « 1 »\r\n\r\n\r\n","description":"","footnote":"\r\n( 1 ) طبق تواريخ و احاديث جابر در آخر عمر خود نابينا شده است ؛ و\r\n","page_name":" 319 ","page_number":319},
  {"content":"\r\n\r\n\r\nسخنان جابر در هنگام زيارت حضرت سيّد الشّهداء عليه السّلام\r\nعطيّه گويد : من دست جابر را بر قبر گذاردم ، همين كه دستش به قبر رسيد ناگهان بيهوش به روى قبر افتاد . من قدرى از آب بر صورتش پاشيدم ، چون به حال آمد سه مرتبه گفت : يا حُسين يا حُسين يا حُسين ، و پس از آن گفت : چگونه حبيب جواب حبيب خود را نمىدهد ؟ !\r\nو سپس گفت : آرى چگونه جواب بدهى ، در حالى كه رگهاى گردن تو از جاى خود در گذشته و بر پشت و شانهء تو آويزان شده و بين سرت و بدنت جدائى افتاده است ؟ ! من شهادت مىدهم كه تو پسر خاتم النّبيّين ، و پسر سيّد المؤمنين ، و فرزند هم قَسَمِ با تَقوى ، و سلاله هدى ، و خامس اصحاب كساء ، و پسر سيّد النّقبَاء ، و پسر فاطمة زهراء : سيّدهء النّساء مىباشى !\r\nو چرا و به چه علّت چنين نبوده باشى ، در صورتى كه دست آقاى پيامبران تو را غذا و طعام داده است ! و در دامان متّقيان پرورده شدى ! و از پستان ايمان شير نوشيدى ! و در اسلام از شير باز گرفته شدى ! به به چقدر پاكيزه و طيّب بود حيات تو ! به به چقدر پاكيزه و طيّب بود ممات تو ! مگر آنكه در فراق تو دل‌هاى مؤمنان ناراحت است ؛ با آنكه شكّ و ترديدى در حسن احوال و پسنديدگى آنچه\r\n\r\n\r\n","description":"","footnote":"\r\nامّا دربارهء اينكه آيا در وقت زيارت قبر مطهر حضرت سيّد الشّهداء عليه السّلام نابينا بوده يا نه ، تحقيقى در جلد سوّم از كتاب « امام‌شناسى » از دورهء علوم و معارف اسلام ، درس سى و يكم ، در ضمن بيان حديث جابر دربارهء أئمّهء اثنى عشر عليهم السّلام آورده شده است .\r\n","page_name":" 320 ","page_number":320},
  {"content":"\r\n\r\nخدا بر تو پسنديده است ندارند .\r\nپس سلام خدا بر تو باد ! و رضوان خدا بر تو باد ! گواهى مىدهم كه تو گذشتى بر آنچه برادرت يحيَى بْن زكريّا گذشت .\r\nو سپس چشم خود را به اطرافِ قبر گردش داد و گفت : سَلام خدا بر شما باد ، بر ارواحى كه در آستانهء خانهء حسين حلول كرديد ! و بار خود را در اين منزل فرود آورديد ! شهادت مىدهم كه شما حقّاً اقامهء نماز كرديد ، و زكات را داديد ، و به پسنديده‌ها أمر كرديد ، و از زشتىها باز داشتيد ، و با ملحدان و مستكبران جهاد كرديد ، و خدا را پرستيديد و عبادت نموديد تا يقين به شما رسيد !\r\nوَ الَّذِى بَعَثَ مُحَمَّدًا بِالْحَقِّ نَبِيًّا لَقَدْ شَارَكْنَاكُمْ فِيمَا دَخَلْتُمْ فِيهِ .\r\n« سوگند به آن خدائى كه محمّد را بحقّ برگزيد ، ما با شما در آنچه وارد شده‌ايد و انجام داده‌ايد ، شركت كرديم . »\r\nعَطيّه گويد : من گفتم : اى جابر ! چگونه ما با آنها شركت كرديم در آنچه بر سر آنها آمده است ، درحالىكه ما در وادى اى فرود نيامده‌ايم و از كوهى بالا نرفته‌ايم و با شمشير بر كسى نزده‌ايم ، و اين گروه كسانى هستند كه بين سَرها و بدنهايشان جدائى افتاده است ، و اولادشان يتيم گشته و زنانشان بيوه شده‌اند ! ؟\r\n\r\nبيان جابر به عطيّه دربارهء محبّت آل محمّد عليهم السّلام\r\nجابر گفت : اى عَطيّه ! از حبيب خود رسول خدا صلّى الله عليه و آله و سلّم شنيدم كه مىگفت :\r\nمَنْ أَحَبَّ قَوْمًا حُشِرَ مَعَهُمْ ؛ وَ مَنْ أَحَبَّ عَمَلَ قَوْمٍ أُشْرِكَ فِى\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nعَمَلِهِمْ .\r\n« هر كس گروهى را دوست داشته باشد ، با آنها محشور مىگردد ؛ و هر كس عمل قومى را دوست داشته باشد ، در عمل آنها شريك مىشود . »\r\nسوگند به آن خدائى كه بحقّ محمّد را مبعوث كرد ، نيّت من و نيّت أصحاب من ، همان رويّه و روشى است كه بر حسين عليه السّلام گذشته است و بر أصحاب او وارد شده است . حال دست مرا بگير و بسوى خانه‌هاى كوفه برويم .\r\nو چون در بين راه مىرفتيم گفت : اى عَطيّه ! آيا مىخواهى به تو پندى دهم و سفارش و توصيه اى بنمايم ، و چنين گمان ندارم كه بعد از اين سفر ، من تو را ببينم !\r\nأَحْبِبْ مُحِبَّ ءَالِ مُحَمَّدٍ عَلَيْهِمُ السَّلَامُ مَا أَحَبَّهُمْ ! وَ أَبْغِضْ مُبْغِضَ ءَال مُحَمَّدٍ عَلَيْهِمُ السَّلَامُ مَا أَبْغَضَهُمْ ، وَ إنْ كَانَ صَوَّاماً قَوَّامًا ! وَ ارْفَقْ بِمُحِبِّ مُحَمَّدٍ وَ ءَالِ مُحَمَّدٍ ! فَإنَّهُ إنْ تَزِلَّ لَهُ قَدَمٌ بِكَثْرَةِ ذُنُوبِهِ ثَبَتَتْ لَهُ أُخْرَى بِمَحَبَّتِهِمْ ؛ فَإِنَّ مُحِبَّهُمْ يَعُودُ إلَى الْجَنَّةِ وَ مُبْغِضَهُمْ يَعُودُ إلَى النَّارِ . « 1 »\r\n« دوست بدار دوستدار آل محمّد را تا وقتىكه آنها را دوست دارد ! و دشمن بدار دشمن آل محمّد را تا وقتىكه آنها را دشمن دارد ، و اگرچه آن دشمن پيوسته شبها به نماز بايستد و روزها روزه بدارد ! و با دوستدار محمّد و آل محمّد به رفق و عطوفت رفتار كن ! چون اگر\r\n\r\n\r\n","description":"","footnote":"\r\n( 1 ) « بشارة المصطفى » طبع نجف ، ص 74 و 75\r\n","page_name":" 322 ","page_number":322},
  {"content":"\r\n\r\nبواسطهء كثرت گناهانش يك قدمش بلغزد ، قدم ديگر او در اثر محبّت ايشان برقرار و ثابت مىماند . دوستدار آنها به سوى بهشت و دشمن آنها رهسپار دوزخ است . »\r\nو چقدر عالى و خوب مدّاح اهل بيت : نظام استرآبادى سروده است :\r\n على امام مُعَلَّاى هاشمى كه بود * سواد منقبتش بر بياض ديدهء حور\r\nز حُبّ اوست به روز جزا نه از طاعت * اميد مغفرت از حىّ لا يزال غفور\r\nنتيجه اى ندهد بى محبّتش در حشر * مكاشفات جُنيد و رياضت منصور\r\nز دل سواد معاصى برون برد مهرش * چنان كه ماه برد ظلمت شب ديجور « 1 » \r\n\r\n\r\n","description":"","footnote":"\r\n( 1 ) « سفينة البحار » ج 1 ، ص 201\r\n","page_name":" 323 ","page_number":323},
  {"content":"\r\n . \r\n","description":"","footnote":"","page_name":" 324 ","page_number":324},
  {"content":"\r\n\r\n\r\nمجلس شصت و چهارم : حقيقت شفاعت و ثبوت آن\r\n\r\n","description":"","footnote":"","page_name":" 325 ","page_number":325},
  {"content":"\r\n . \r\n","description":"","footnote":"","page_name":" 326 ","page_number":326},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرين\r\nو لَعْنَةُ اللهِ عَلَى أعْدائِهِمْ أجْمَعينَ مِنَ الآنَ إلَى قيامِ يَوْمِ الدّين\r\nوَ لَا حَوْلَ و لا قُوَّةَ إلّا بِاللهِ الْعَلىِّ الْعَظيم\r\n\r\nمراد از مقام محمود\r\nقال اللهُ الحكيمُ فى كتابِه الكَريم :\r\n وَ مِنَ اللَّيْلِ فَتَهَجَّدْ بِهِ نافِلَةً لَكَ عَسى أَنْ يَبْعَثَكَ رَبُّكَ مَقاماً مَحْمُوداً  .\r\n( آيه هفتاد و نهم ، از سورهء أسراء : هفدهمين سوره از قرآن كريم )\r\n« و مقدارى از شب را بعد از خواب بيدار شو و به تلاوت قرآن بگذار ! و اين براى تو نافله و زيادتى است ! و بر اين امر شايد پروردگار تو ، تو را در مقام محمود برانگيزاند ! »\r\nتهجّد از مادّهء هجود است كه در اصل به معناى خواب است ، و تهجّد به معناى بيدارى بعد از خواب است . و ضمير بِهِ به قرآن بر مىگردد ؛ يعنى تَهجّدْ بالقُرءَان ، بيدار شو به تلاوت قرآن كه مراد نماز است ! چون در نماز از سوره‌ها و آيات طويلهء قرآن قرائت\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nمىشده است ؛ و اين نماز با اين گونه تلاوت قرآن با سوره‌هاى طويله و مطوّله در دل شب غير از فرائض است كه بر تو اى پيغمبر واجب گرديده است ، بلكه مستحبّ و زيادتى است كه ما بر تو لازم گردانيده‌ايم .\r\nو مَقام ، ظاهراً اسم مكان است . و بعث يا به معناى اقامه است ؛ يعنى يُقيمَكَ رَبُّكَ فى مَقامٍ مَحْمودٍ و يا متضمِّن معناى إعطاء است ؛ يعنى : يَبْعَثَكَ مُعْطياً لَكَ ، أوْ يُعْطيَكَ باعِثًا مَقامًا مَحْمودًا .\r\nو در هر صورت ، مقام محمود از طرف خداوند جلّ و عزّ به حضرت رسول الله در اثر اجر و مزد تهجّد به قرآن و شب‌زنده‌دارى با نمازهاى شب كه در آن سوره‌هاى طويله از قرآن را مىخوانده‌اند عنايت شده است .\r\nو مقام محمود مقامى است كه تمام خلائق آن را حمد مىكنند و تعريف و تمجيد مىنمايند ؛ و البتّه مورد حمد و تمجيد همهء خلائق قرار نمىگيرد مگر آنكه همهء خلائق آن را نيكو و مستحسن به شمار آورند و همه از آن بهرمند و منتفع گردند .\r\nو بر اين اصل ، مقام محمود را به مقامى كه جميع مخلوقات آن را مىستايند و حمد مىكنند و همه از آن بهره مىبرند ، تفسير نموده‌اند ؛ و آن شفاعت كُبرى براى رسول الله صلّى الله عليه و آله و سلّم در روز قيامت است . و بر اين تفسير روايات وارده از رسول اكرم و أئمّهء اهل بيت ، همگى از شيعه و سنّى اتّفاق دارند .\r\nزيرا حمد عبارت است از درود و ثناء و تحسين در برابر كار\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nجميل اختيارى ؛ و چون مقام محمود مطلق است بايد جميع خلائق آن را حمد كنند . و كار جميل اختيارى كه در روز قيامت از رسول الله سر زند و همه از آن بهره‌مند گردند و منتفع شوند تا در مقابل آن او را حمد كنند ، غير از شفاعت كبرى چيز ديگر نمىتواند بوده باشد . و بنابراين مقام محمود را كه در روايات به شفاعت كبرى تفسير كرده‌اند معناى لطيفى است كه مىتوان از خود آيه استنتاج كرد .\r\nدر « الميزان » از « تفسير عيّاشى » از عُبَيد بن زراره روايت كرده‌اند كه :\r\nقَالَ : سُئِلَ أَبُو عَبْدِ اللهِ عَلَيْهِ السَّلَامُ عَنِ الْمُؤْمِنِ ، هَلْ لَهُ شَفَاعَةٌ ؟\r\nقَالَ : نَعَمْ .\r\nفَقَالَ لَهُ رَجُلٌ مِنَ الْقَوْمِ : هَلْ يَحْتَاجُ الْمُؤْمِنُ إلَى شَفَاعَةِ مُحَمَّدٍ صَلَّى اللهُ عَلَيْهِ وَ ءَالِهِ ؟\r\nقَالَ : نَعَمْ لِلْمُؤْمِنِينَ خَطَايَا وَ ذُنُوبٌ ؛ وَ مَا مِنْ أَحَدٍ إلَّا وَ يَحْتَاجُ إلَى شَفَاعَةِ مُحَمَّدٍ صَلَّى اللهُ عَلَيْهِ وَ ءَالِهِ يَوْمَئِذٍ « 1 » .\r\n« از حضرت صادق عليه السّلام پرسيدند : آيا مؤمن مورد شفاعت واقع مىشود ؟ فرمود : آرى !\r\nمردى از آن گروه گفت : آيا مؤمن نيازى به شفاعت محمّد صلّى الله عليه و آله دارد ؟\r\n\r\n\r\n","description":"","footnote":"\r\n( 1 ) « الميزان فى تفسير القرءان » ج 13 ، ص 191 ؛ و نيز در ج 1 ، ص 178 آورده‌اند .\r\n","page_name":" 329 ","page_number":329},
  {"content":"\r\n\r\nحضرت فرمود : آرى ! مؤمنين نيز خطاها و گناهانى دارند ؛ و هيچ كس يافت نمىشود ، مگر آنكه در آن روز نيازمند به شفاعت محمّد صلّى الله عليه و آله است ! »\r\nو نيز عيّاشى گفته است كه : مردى از حضرت صادق عليه السّلام از قول رسول الله كه فرمود : أَنَا سَيِّدُ وُلْدِ ءَادَمَ وَ لَا فَخْرَ . « من سيّد و آقاى فرزندان آدم أبو البشر هستم ، و اين براى من فخرى نيست . » پرسيد ، حضرت فرمود :\r\nنَعَمْ يَأْخُذُ حَلْقَةً مِنْ بَابِ الْجَنَّةِ فَيَفْتَحُهَا فَيَخِرُّ سَاجِداً .\r\nفَيَقُولُ اللهُ : ارْفَعْ رَأْسَكَ اشْفَعْ تُشَفَّعْ ! اطْلُبْ تُعْطَ !\r\nفَيَرْفَعُ رَأْسَهُ ، ثُمَّ يَخِرُّ سَاجِداً .\r\nفَيَقُولُ اللهُ : ارْفَعْ رَأْسَكَ ! اشْفَعْ تُشَفَّعْ ! وَ اطْلُبْ تُعْطَ !\r\nثُمَّ يَرْفَعُ رَأْسَهُ ، فَيَشْفَعُ يُشَفَّعُ [ فَيُشَفَّعُ - ظ 
  ] وَ يَطْلُبُ فَيُعْطَى . « 1 » .\r\n« حضرت صادق گفتند : آرى اين چنين است ؛ حلقه‌اى از دَرِ بهشت را مىگيرد و باز مىكند بهشت را ، و به رو به زمين به حال سجده مىافتد . خداوند مىفرمايد : سَرت را بلند كن ! شفاعت كن كه شفاعتت قبول است ! طلب كن كه هر چه بخواهى داده مىشود !\r\nرسول الله سر خود را بلند مىكند ، و بار ديگر به رو به زمين به حال سجده مىافتد .\r\nخداوند مىفرمايد : سرت را بلند كن ! شفاعت كن كه شفاعتت پذيرفته است ! و بطلب كه به تو داده مىشود !\r\n\r\n\r\n","description":"","footnote":"\r\n( 1 ) « الميزان فى تفسير القرءان » ج 13 ، ص 191 ؛ و نيز ج 1 ، ص 178\r\n","page_name":" 330 ","page_number":330},
  {"content":"\r\n\r\nو سپس رسول الله سر خود را بلند مىكند و شفاعت مىكند ، و شفاعتش پذيرفته مىشود ! و طلب مىكند ، و به او هر چه بخواهد داده مىشود » .\r\n\r\nدر تفسير گفتار خداوند : عَسى أَنْ يَبْعَثَكَ رَبُّكَ مَقاماً مَحْمُوداً\r\nو نيز در « تفسير عيّاشى » از سماعة بن مِهْران از حضرت امام موسى كاظم عليه السّلام در تفسير و بيان گفتار خداوند :  عَسى أَنْ يَبْعَثَكَ رَبُّكَ مَقاماً مَحْمُوداً  آورده است كه : مردم در موقف مدّت چهل روز قيام دارند . و به خورشيد امر مىشود كه پيوسته بر بالاى سر مردم پائين آيد ، و به قدرى مردم عرق مىكنند كه تا گريبانشان در عرق فرو مىرود ؛ و به زمين امر مىشود كه از عرق مردم را هيچ در خود نپذيرد و به خود نگيرد .\r\nمردم به سراغ آدم مىآيند او بر نوح دلالتشان مىكند ، و نوح بر ابراهيم دلالتشان مىكند ، و ابراهيم بر موسى دلالتشان مىكند ، و موسى بر عيسى دلالتشان مىكند ، و عيسى بر محمّد دلالتشان مىكند و مىگويد : برويد به نزد مُحمَّد خاتَم النَّبيّين .\r\nمحمّد صلّى الله عليه و آله و سلّم مىگويد : من براى اين كار هستم !\r\nرسول خدا حركت مىكند تا به دَرِ بهشت مىرسد و در را مىكوبد . گفته مىشود - در حالى كه خداوند داناتر است - : كيست ؟ ! مىگويد : من هستم ، محمّد ! باز كنيد !\r\nچون در بهشت را مىگشايند ، رو به پروردگار خود مىكند و به سجده به رو به زمين مىافتد ، و سر خود را بلند نمىكند تا به او گفته\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nمىشود : سخن بگو و سؤال كن كه داده خواهى شد ! و شفاعت كن كه شفاعتت مقبول است !\r\nدر اين حال سر خود را بلند مىكند و رو به پروردگار خود نموده و به رو به زمين در سجده مىافتد .\r\nو براى بار دوّم به او همانچه سابقاً گفته شده بود گفته مىشود ، پس سر خود را بلند مىكند ، و تا به جائى كه كسانى را هم كه در آتش سوخته شده‌اند شفاعت مىنمايد ؛ و در روز قيامت در ميان جميع امّت‌ها وجيه‌تر از محمّد صلّى الله عليه و آله و سلّم نيست ؛ و آن است گفتار خداوند تعالى :  عَسى أَنْ يَبْعَثَكَ رَبُّكَ مَقاماً مَحْمُوداً  « 1 » .\r\nو معناى اينكه شفاعت مىكند كسانى را كه در آتش سوخته شده‌اند ، مراد بعض آنهاست . و همانطور كه خواهد آمد شفاعت رسول الله شامل غير مُخلَّدين در آتش خواهد شد ؛ و چه بسيار از كسانى كه مدّتى در آتش بوده‌اند ، به بركت شفاعتش نجات مىيابند .\r\nو در تفسير « الدّرّ المنثور » بُخارى و ابن جَرير و ابن مَردويه ، از ابن عُمَر تخريج كرده‌اند كه گفت :\r\nاز رسول الله صلّى الله عليه و آله و سلّم شنيدم كه مىگفت : خورشيد در روز قيامت آن‌قدر پائين مىآيد كه از حرارت نزديكى آن ، عرق بدن‌ها تا نيمهء گوش‌ها مىرسد . و در اين حال كه مردم چنين\r\n\r\n\r\n","description":"","footnote":"\r\n( 1 ) « الميزان فى تفسير القرءان » ج 13 ، ص 191 و 192 ؛ و اين روايت را نيز در ج 1 ، ص 177 آورده‌اند .\r\n","page_name":" 332 ","page_number":332},
  {"content":"\r\n\r\nگرفتارند ، به آدم بو البشر استغاثه مىكنند ، او مىگويد : من اهل اين كار نيستم ! و پس از آن به نزد موسى مىروند و او نيز همين را مىگويد ، و سپس به نزد محمّد صلّى الله عليه و آله مىروند و او شفاعت مىكند و خداوند بين خلائق حكم مىكند ، و رسول الله حركت نموده ، مىآيند تا آنكه حلقهء در بهشت را مىگيرند ، و در آن‌وقت خداوند ايشان را به مقام محمود بر مىانگيزاند .\r\n\r\nمقام محمود ، مقام شفاعت است\r\nو نيز در « الدّرّ المنثور » ابن جرير و بَيهقى در كتاب « شُعَب الإيمان » از أبو هُرَيره تخريج كرده‌اند كه رسول الله صلّى الله عليه و آله و سلّم گفته‌اند : الْمَقَامُ الْمَحْمُودُ الشَّفَاعَةُ . « مقام محمود شفاعت است . »\r\nو نيز در همين كتاب از ابن مَردويه از سَعد بن أبى وقّاص تخريج كرده است كه گفته است : سُئِلَ رَسُولُ اللهِ صَلَّى اللهُ عَلَيْهِ [ وَ ءَالِهِ 
  ] وَ سَلَّمَ عَنِ الْمَقَامِ الْمَحْمُودِ ، فَقَالَ : هُوَ الشَّفَاعَةُ . « 1 » .\r\n\r\nبيان خواجه نصير الدّين طوسى و علّامهء حلّى دربارهء شفاعت\r\nخواجه نصير الدّين محمّد بن محمّد بن حسن طوسى رحمة الله عليه در كتاب « تَجْريد الاعتقاد » و يا « تجريد الكلام » فرموده است :\r\nالْمَسْأَلَةُ الْعاشِرَةُ فى الشَّفَاعَةِ : وَ الإجْماعُ عَلَى الشَّفَاعَةِ ؛ فَقيلَ لِزِيادَةِ الْمَنافِعِ ؛ وَ يَبْطُلُ مِنَّا فِى حَقِّهِ [ صلَّى اللهُ عَلَيْهِ وَ ءَالِهِ وَ سلَّمَ 
  ] ، وَ نَفْىُ الْمُطاعِ لا يَسْتَلْزِمُ نَفْىَ الْمُجابِ ، وَ بَاقى السَّمْعيّاتِ مُتَأَوَّلَةٌ بِالْكُفَّارِ . وَ قِيلَ : فى إسقاطِ الْمَضآرِّ .\r\nوَ الْحَقُّ صِدْقُ الشَّفَاعَةِ فيهِمَا وَ ثُبوتُ الثّانى لَهُ صلَّى اللهُ عَلَيْهِ\r\n\r\n\r\n","description":"","footnote":"\r\n( 1 ) « الميزان فى تفسير القرءان » ج 13 ، ص 191 و 192\r\n","page_name":" 333 ","page_number":333},
  {"content":"\r\n\r\nوَ ءَالِهِ وَ سلَّم ، لِقَوْلِهِ : ادَّخَرْتُ شَفَاعَتِى لِاهْلِ الْكَبَآئِرِ مِنْ أُمَّتِى « 1 » .\r\nو علّامهء حلّى رحمة الله عليه در شرح تجريد در بيان اين گفتار فرموده است :\r\n« تمام علماء در اثبات شفاعت براى رسول الله صلّى الله عليه و آله و سلّم اتّفاق دارند ؛ و دلالت دارد بر اين مطلب آيه مباركهء قرآن :  عَسى أَنْ يَبْعَثَكَ رَبُّكَ مَقاماً مَحْمُوداً . \r\nو در اين آيه گفته شده است كه مراد از مقام محمود ، شفاعت است ؛ و در معناى شفاعت و موضوع آن اختلاف كرده‌اند :\r\nوَعيديّه « 2 » گفته‌اند : شفاعت عبارت است از زياد كردن منافع براى آن دسته از مؤمنينى كه مستحقّ ثواب و پاداش خوبند .\r\nو تفضُّليّه گفته‌اند : شفاعت از براى فاسقين از اين امّت است ، و نتيجه‌اش آن است كه عذاب را از آنان بر مىدارد ؛ و اين قول گفتار حقّ و پسنديده است .\r\nو خواجه نصير ( ره ) قول اوّل را كه نظريّهء وعيديّه است ابطال نموده است ، كه اگر شفاعت منحصراً در ازدياد منافع باشد ، بنابراين ما شفيع پيامبر اكرم صلّى الله عليه و آله و سلّم مىباشيم ، چون از خداوند براى او علوّ درجات و ارتفاع مقامات را مىخواهيم ؛ و اين مسلّماً شفاعت نيست ، چون شافع بايد درجه و منزلتش بالاتر از مشفوعٌ فيه باشد ؛ پس شفاعت به معناى ازدياد درجه و رحمت\r\n\r\n\r\n","description":"","footnote":"\r\n( 1 ) در بحث معاد كه آخر كتاب « تجريد » است .\r\n( 2 ) اين طائفه را وعيديّه گويند ، چون در غضب خدا سخت گيرند .\r\n","page_name":" 334 ","page_number":334},
  {"content":"\r\n\r\nنيست .\r\nوعيديّه كه منكر شفاعت دربارهء گناهكاران هستند ، به چند وجه استدلال نموده‌اند :\r\nاوّل : گفتار خداى تعالى :  ما لِلظَّالِمِينَ مِنْ حَمِيمٍ وَ لا شَفِيعٍ يُطاعُ  « 1 » .\r\nچون در اين آيه ، خداوند تعالى نفى شفاعت را دربارهء ستمگران نموده است ؛ و فاسقان از ستمگران هستند .\r\nجواب آنكه : خداوند نفىِ شفيعِ مُطاع را كرده است ، و ما هم اين را قبول داريم و در آخرت شفيع مُطاع نيست ؛ چون مُطاع فوق مُطيع است و خداوند تعالى فوق هر موجودى است و كسى بالاى او نيست .\r\nو از نفى شفيع مُطاع ، نفى شفيع مُجاب لازم نمىآيد .\r\nو از اين گذشته چرا مراد از ستمگران در اينجا خصوص كافران نباشند ، به جهت جمع بين ادلّه ؟\r\nدوّم : گفتار خداى تعالى :  وَ ما لِلظَّالِمِينَ مِنْ أَنْصارٍ  « 2 »\r\nبراى ظالمان هيچ يار و ياورى نيست ؛ و اگر براى فاسق ، رسول الله شفيع گردد يار او مىباشد .\r\nسوّم : گفتار خداى تعالى :  وَ لا تَنْفَعُها شَفاعَةٌ  . « 3 » و  يَوْماً \r\n\r\n\r\n","description":"","footnote":"\r\n( 1 ) ذيل آيه 18 ، از سورهء 40 : غافر\r\n( 2 ) ذيل آيه 270 ، از سورهء 2 : البقرة\r\n( 3 ) قسمتى از آيه 123 ، از سورهء 2 : البقرة\r\n","page_name":" 335 ","page_number":335},
  {"content":"\r\n\r\n لا تَجْزِي نَفْسٌ عَنْ نَفْسٍ شَيْئاً  « 1 » . و  فَما تَنْفَعُهُمْ شَفاعَةُ الشَّافِعِينَ  « 2 » .\r\nو جواب از اين آيات آن است كه : بايد جَمعًا لِلادلّة اختصاص به كفّار دهيم .\r\nچهارم : گفتار خداى تعالى :  وَ لا يَشْفَعُونَ إِلَّا لِمَنِ ارْتَضى  « 3 » .\r\nچون نفى شفاعت فرشتگان از غير مورد پسند خداوند نموده است ؛ و فاسق در نزد خدا ناپسند است .\r\nو جواب آنكه : ما قبول نداريم كه فاسق ناپسند است ؛ بلكه در ايمان و عقيده‌اش مرضىّ و پسنديده است . « 4 » »\r\nو فاضل قوشجى گفته است : « در نزد مصنّف ( كه خواجه نصير الدّين است ) سخن حقّ در آن است كه شفاعت هم در زيادى منافع و هم در ساقط كردن مضارّ ، در هر دو مورد صادق است ؛ چون در هر دو مورد مىگويند فلان شفيع فلان واقع شد . و بنابراين وجه ابطال دليل سابق كه لازم مىآيد ما شفيع رسول الله بوده باشيم بازگشت مىكند و اشكال باقى مىماند .\r\nو ممكن است از هر دو ، يعنى هم در ناحيهء مضارّ و هم در ناحيهء منافع چنين جواب داد كه : در شافع بايد قيدى بوده باشد ، و آن بودنِ\r\n\r\n\r\n","description":"","footnote":"\r\n( 1 ) قسمتى از آيه 123 از سورهء البقرة\r\n( 2 ) آيه 48 ، از سورهء 74 : المدّثّر\r\n( 3 ) قسمتى از آيه 28 ، از سورهء 21 : الانبياء\r\n( 4 ) « كشف المراد فى شرح تجريد الاعتقاد » علّامة حلّى ، طبع حروفى مطبعة قم ، ص 262 و 263\r\n","page_name":" 336 ","page_number":336},
  {"content":"\r\n\r\nشفيع أعْلَى حالًا و أرْفَعُ مَنْزِلَةً مِنَ الْمَشْفوعِ لَهُ است ؛ يعنى در هر حال شفاعت وقتى متحقّق مىشود كه درجه و منزلت شفيع در نزد مشفوعٌ عنده ، بهتر از مشفوعٌ له بوده باشد . « 1 » »\r\n\r\nكلام قاضى عياض دربارهء شفاعت\r\nمجلسى رضوان الله عليه ، در « بحار » پس از نقل كلام خواجه و علّامه گفته است :\r\n« نَوَوى در « شرح صحيح مسلم » آورده است كه قاضى عَياض گفته است : مذهب اهل سنّت بر جواز شفاعت است عقلًا ، و بر وجوب و لزوم آن شَرعاً و سَمعاً ؛ طبق آيات صريحه ، و خبر راستين .\r\nو از آثار و اخبارى كه مجموعاً به حدّ تواتر رسيده است ، صحّت شفاعت در آخرت ، براى گناهكاران مؤمنين به دست مىآيد . و سلف صالح و كسانى كه پس از آنها آمده‌اند از اهل سنّت بر مسألهء شفاعت اجماع دارند .\r\nامّا خوارج و بعضى از معتزله شفاعت را قبول ندارند و در اين اعتقاد به مذهب خود در مخلّد بودن گناهكاران در آتش تمسّك نموده‌اند ؛ و از جمله استدلال كرده‌اند به اين آيه :  فَما تَنْفَعُهُمْ شَفاعَةُ الشَّافِعِينَ  . « 2 » و أمثال اين آيه ؛ و اين آيات دربارهء كفّار است .\r\nو امّا تأويلى كه در آيات شفاعت بدين گونه نموده‌اند كه راجع به زيادى درجات و مقامات است نيز صحيح نيست ، و الفاظ جملات در كتاب و سنّت در بطلان اين طرز تفكّر صراحت دارد ، و صريح\r\n\r\n\r\n","description":"","footnote":"\r\n( 1 ) « شرح تجريد » قوشجى ، بحث معاد كه آخر كتاب است .\r\n( 2 ) آيه 48 ، از سورهء 74 : المدّثّر\r\n","page_name":" 337 ","page_number":337},
  {"content":"\r\n\r\nاست در اخراج كسانى كه آتش براى آنها حتمى است ؛ ليكن شفاعت پنج قسم است :\r\nاوّل آن مختصّ است به رسول الله صلّى الله عليه و آله و سلّم : و آن عبارت است از دور كردن اهوال موقف قيامت ، و تعجيل دادن در حساب .\r\nدوّم : در داخل كردن گروهى را بدون حساب در بهشت ، و اين نيز دربارهء رسول الله صلّى الله عليه و آله و سلّم وارد است .\r\nسوّم : شفاعت دربارهء كسانى كه آتش بر آنها واجب شده است ؛ و دربارهء اين افراد ، رسول الله و هر كس ديگر را كه خداوند بخواهد شفاعت مىكنند .\r\nچهارم : دربارهء مؤمنينى كه داخل در آتش شده‌اند ؛ و دربارهء آنان نيز احاديثى وارد شده است ، كه به شفاعت رسول الله صلّى الله عليه و آله و سلّم و فرشتگان و برادران مؤمنشان خارج مىشوند . و پس از آن هر كسى كه گويندهء لا إلَهَ إلّا اللهُ است خداوند او را خارج مىكند ، و همانطور كه در حديث آمده است ، در آتش باقى نمىمانند مگر كافران .\r\nپنجم : شفاعت براى ازدياد درجات مردم بهشتى ؛ و اين گونه از شفاعت را معتزله انكار ندارند ، و نيز اوّلين مرحلهء شفاعت ، كه شفاعت در حشر و اهوال موقف است ، را قبول دارند . « 1 » »\r\n\r\nشفاعت عامّه و شفاعت خاصّه\r\nبارى آنچه از مجموعهء روايات من حيث المجموع به دست\r\n\r\n\r\n","description":"","footnote":"\r\n( 1 ) « بحار الانوار » طبع حروفى ، ج 8 ، ص 62 و 63\r\n","page_name":" 338 ","page_number":338},
  {"content":"\r\n\r\nمىآيد ، آن است كه رسول الله و ائمّهء طاهرين يك شفاعت خاصّه دارند ، و يك شفاعت عامّه . شفاعت خاصّه اختصاص به رفع عقاب از مرتكبين به معاصى كبيره از امّت مؤمن است و بر همين مطلب گفتار رسول الله در احاديث مستفيضه دلالت دارد كه :\r\nإنَّمَا ادَّخَرْتُ شَفَاعَتِى لِاهْلِ الْكَبَآئِرِ مِنْ أُمَّتِى فَأَمَّا الْمُحْسِنُونَ فَمَا عَلَيْهِمْ مِنْ سَبِيلٍ « 1 » .\r\nو بخصوص دلالت لفظ ادَّخَرْتُ خالى از لطف نيست و براى افادهء اين معنى كه از اختصاصات آن نفس شريفه است كاملًا رسا است ؛ و نيز گفتار حضرت باقر عليه السّلام در روايت أبو العبّاس مكبّر ، به أبو أيمن كه :\r\nوَيْلَكَ ! فَهَلْ يَشْفَعُ إلَّا لِمَنْ وَجَبَتْ لَهُ النَّارُ ؟\r\nبر اين معنى صراحت دارد .\r\nو شفاعت عامّه اختصاصى به اين جهت ندارد ؛ بلكه براى رفع عقاب از جميع امّت‌ها ، و براى ارتقاء منزلهء پيامبران و شهيدان و عالمان و مجاهدان ، و اعطاء مقام و رتبه از طرف خداوند تبارك و تعالى به آنان است .\r\nو اين معنى در همين روايت أبو العبّاس مكبّر نيز آمده است ، زيرا در عين آنكه مىفرمايد : وَيْلَكَ فَهَلْ يَشْفَعُ إلَّا لِمَنْ وَجَبَتْ لَهُ النَّارُ ، مىفرمايد :\r\n\r\n\r\n","description":"","footnote":"\r\n( 1 ) همين كتاب ( « معادشناسى » ج 9 ) ، مجلس 60 ، ص 104 ؛ و مجلس 63 ص 246 و ص 259 تا ص 264\r\n","page_name":" 339 ","page_number":339},
  {"content":"\r\n\r\nمَا مِنْ أَحَدٍ مِنَ الاوَّلِينَ وَ الآخِرِينَ إلَّا وَ هُوَ مُحْتَاجٌ إلَى شَفَاعَةِ مُحَمَّدٍ صَلَّى اللهُ عَلَيْهِ وَ ءَالِهِ وَ سَلَّمَ يَوْمَ الْقِيَمَةِ « 1 » .\r\nو بنابراين به طور كلّى نمىتوان شفاعت را اختصاص به موارد رفع عذاب داد ؛ بلكه هم در اين مورد و هم در موارد ارتفاع منزلت و مقام ، و رفع حجاب و گشودن عقده و گره در راه سير به سوى خدا به كار مىآيد .\r\n\r\nشرائط پذيرش شفاعت\r\nولى در هر حال شرط اصلى آن شخصى كه مورد شفاعت واقع مىشود ، آنست كه مشرك و كافر نباشد ، و با خدا از سر جُحود و انكار و استكبار برنخيزد ؛ يعنى مسلمان و مؤمن باشد و عقيدهء نيكو داشته باشد . در اين صورت ذات و بنياد او كه همان عقيده و دين اوست پاك است ، ولى آلودگى گناه بر ظاهرش نشسته و با شفاعت زدوده مىگردد و آن ذات پاك و عقيدهء پسنديده طلوع مىكند و زنگار كدورت گناه را مىزدايد و وى را به محلّ امن و امان رهبرى مىنمايد ؛ همچنان كه روايت حسين بن خالد از حضرت رضا عليه السّلام گذشت كه : وَ لَا يَشْفَعُونَ إِلَّا لِمَنِ ارْتَضَى اللهُ دِينَه . « و شفاعت نمىكنند مگر براى كسى كه دينش در نزد خداوند پسنديده باشد . »\r\nو در « كافى » از علىّ بن إبراهيم از پدرش از ابن فَضّال از حَفص مؤذن ، از حضرت صادق عليه السّلام ، در ضمن نامه اى كه به اصحاب خود نوشته‌اند اين چنين مرقوم داشته‌اند :\r\nوَ اعْلَمُوا أَنَّهُ لَيْسَ يُغْنِى عَنْكُمْ مِنَ اللهِ أَحَدٌ مِنْ خَلْقِهِ شَيئاً\r\n\r\n\r\n","description":"","footnote":"\r\n( 1 ) همين كتاب « معاد شناسى » ج 9 ) مجلس 61 ، ص 149 و 150\r\n","page_name":" 340 ","page_number":340},
  {"content":"\r\n\r\nلَا مَلَكٌ مُقَرَّبٌ وَ لَا نَبِىُّ مُرْسَلٌ وَ لَا مَنْ دُونَ ذَلِكَ !\r\nفَمَنْ سَرَّهُ أَنْ تَنْفَعَهُ شَفَاعَةُ الشَّافِعِينَ عِنْدَ اللهِ فَلْيَطْلُبْ إلَى اللهِ أَنْ يَرْضَى عَنْه « 1 » .\r\n« و بدانيد كه هيچ كس از بندگان و مخلوقات خدا نمىتواند شما را از خدا بى نياز كند ! نه فرشتهء مقرّبى و نه پيامبر مرسلى و نه كسى كه مقامش از اينها پائين‌تر باشد .\r\nهر كس كه بخواهد كه شفاعت شفيعان در نزد خداوند براى او سودى ببخشد ، بايد از خداوند بطلبد كه از او راضى شود . »\r\nمراد از رضايت در اين جا رضايت از نفس و عقيده و ايمان است كه در اين صورت شفاعت شافعين ثمر دارد .\r\nو اين حديث نفى شفاعت را نمىكند ، همچنان كه صدر آن ايهام دارد ؛ بلكه شفاعت را مشروط به پسنديدگى در دين و مَرضى بودن ذات و نفس مشفوعٌ له مىداند ، همچنان كه ذيل آن صراحت دارد .\r\nو از همهء اين روايات روشن‌تر و مشروح‌تر ، حديث وارد در « توحيد » صدوق است از حضرت امام موسى بن جعفر عليهما السّلام كه چون از پدرش از پدرانش ، از رسول الله صلّى الله عليه و آله و سلّم روايت فرمود :\r\nإنَّمَا شَفَاعَتِى لِاهْلِ الْكَبَآئِرِ مِنْ أُمَّتِى ، فَأَمَّا الْمُحْسِنُونَ فَمَا عَلَيْهِمْ مِنْ سَبِيلٍ .\r\nو از ايشان سؤال شد : يا بْن رسول الله ! چگونه شفاعت براى\r\n\r\n\r\n","description":"","footnote":"\r\n( 1 ) « روضهء كافى » ص 11\r\n","page_name":" 341 ","page_number":341},
  {"content":"\r\n\r\nمرتكبين به معاصى كبيره است ، در حالى كه خدا مىفرمايد :  وَ لا يَشْفَعُونَ إِلَّا لِمَنِ ارْتَضى  ؛ و كسى كه گناه كبيره انجام دهد مرضى و پسنديده نيست ؟ !\r\nحضرت فرمودند : هيچ مؤمنى نيست كه گناهى را مرتكب شود مگر آنكه بَدش بيايد و پشيمان شود ؛ و رسول خدا فرموده است :\r\nكَفَى بِالنَّدَمِ التَّوْبَة . « همان ندامت ، تنها براى تحقّق توبه كافى است . »\r\nو نيز فرموده است : مَنْ سَرَّتْهُ حَسَنَةٌ وَ سَاءَتْهُ سَيِّئَةٌ فَهُوَ مُؤْمِنٌ .\r\n« كسى كه از حسنه اى كه انجام دهد خوشحال شود ، و از سيّئه و بدى كه انجام دهد متأثّر و غمگين شود او مؤمن است . »\r\nپس بنابراين كسى كه بر ارتكاب گناهى كه انجام داده است ، اگر پشيمان نگردد ، او مؤمن نيست و شفاعت بر او لازم نمىشود ؛ و او ظالم است ، و خداوند تعالى مىفرمايد :\r\n ما لِلظَّالِمِينَ مِنْ حَمِيمٍ وَ لا شَفِيعٍ يُطاعُ  « 1 » .\r\n« براى ظالمان هيچ يار مهربانى و هيچ شفيع واجب الإطاعه اى نيست . »\r\nاز حضرت پرسيدند : يا بن رسول الله ! چگونه كسى كه بر گناهى كه انجام داده است ، اگر پشيمان نشود مؤمن نيست ؟ !\r\nحضرت فرمود : هيچ كس نيست كه معصيت كبيره اى از معاصى را انجام دهد و بداند كه مورد عقوبت و عذاب واقع مىشود ، مگر\r\n\r\n\r\n","description":"","footnote":"\r\n( 1 ) ذيل آيه 18 ، از سورهء 40 : غافر\r\n","page_name":" 342 ","page_number":342},
  {"content":"\r\n\r\nآنكه بر آنچه را كه به جا آورده است پشيمان مىگردد ؛ و چون پشيمان گشت ، تائب است و مستحقّ شفاعت .\r\nو تا وقتى كه پشيمان نگشته است مُصِرّ است ، و مصرّ آمرزيده نمىشود ؛ چون به عقوبت آنچه را كه مرتكب شده است مؤمن نيست ، و اگر هر آينه به عقوبت آن مؤمن بود نادم مىشد .\r\nو رسول خدا صلّى الله عليه و آله و سلّم فرموده است : لَا كَبِيرَةَ مَعَ الاسْتِغْفَارِ ، وَ لَا صَغِيرَةَ مَعَ الإصْرَارِ .\r\n« در صورت استغفار هيچ گناه كبيره اى باقى نمىماند ، و در صورت اصرار هيچ گناه صغيره اى ، صغيره نيست . »\r\nو امّا گفتار خداوند عزّ و جلّ :  وَ لا يَشْفَعُونَ إِلَّا لِمَنِ ارْتَضى ،  مراد آنست كه آنان شفاعت نمىكنند مگر كسانى را كه خداوند دين آنان را پسنديده باشد ؛ و دين عبارت است از اقرار به جزاء حسنات و پاداش سيّئات .\r\nپس كسى كه خدا دين او را پسنديده باشد ، او حتماً به جهت معرفتش به عاقبت امور در روز قيامت در اثر گناهانى كه به جاى آورده است ، نادم و پشيمان مىشود . « 1 »\r\nو از آنچه تا به حال در مسألهء شفاعت گفته شد ، به دست مىآيد كه : شفاعت فىالجمله ثابت است ، نه براى همه كس و در هر موقعيّت و هر شرط ، يعنى به طور مطلق ثابت نيست ؛ چون همانطور كه\r\n\r\n\r\n","description":"","footnote":"\r\n( 1 ) « توحيد » صدوق ، باب 63 : الامر و النّهى و الوعد و الوعيد ، ص 407 و 408\r\n","page_name":" 343 ","page_number":343},
  {"content":"\r\n\r\nسابقاً دانستيم شفاعت عبارت است از واسطه قرار گرفتن در سببيّت و تأثير ، و اطلاق در سببيّت معنى ندارد ، و الّا هر سببى سبب براى هر مسبَّبى بود و هر مسبّبى مسبَّب از هر سببى ، و مرجع اين گفتار به بطلان سببيّت است ، و به ضرورت باطل است .\r\nو چون اين امر ، بر نفى كنندگان شفاعت مشتبه شده و چنين پنداشته‌اند كه شفاعت به طور مطلق و بدون شرط بيان شده است ، اشكالاتى چند وارد ساخته و بدون تدبّر در مفاد و معانى قرآن كريم و تفهّم در مَغزى و مراد كلام خداوند تعالى ، اين حقيقت قرآنيّه را نسبت به بطلان داده‌اند .\r\n\r\nإشكالات وارده بر شفاعت و پاسخ آنها\r\nاستاد ما : حضرت آية الله علّامهء طباطبائى مُدّ ظلُّه العالى ، در تفسير خود هفت إشكال را از زبان مستشكلين بيان كرده و پاسخ آن را داده‌اند . و ما اينك خلاصهء آن اشكالات و پاسخ آنها را در اينجا مىآوريم :\r\nاشكال اوّل : برداشتن عذاب از شخص مجرم در روز قيامت ، بعد از آنكه خداوند وعدهء عذاب داده و بر حذر داشته است ، يا عدل است و يا ظلم ؟ اگر عدل باشد ، پس اصل آن حكمى كه چنين عذابى را به دنبال مىكشد ظلم بوده و لائق ساحت قدس حضرت احديّت نيست ؛ و اگر ظلم باشد ، پس شفاعت أنبياء مثلًا درخواست ظلم از خداوند است ، و چنين درخواستى ناشى از جهل است و نمىتوان به ساحت أنبياء صلوات الله عليهم نسبت داد .\r\nجواب اين اشكال ، نقضى و حلّى است .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nو امّا نقضى ، مانند اوامر امتحانيّه كه اثبات حكم اوّل كه امتحانى است و رفع آن در وهلهء ثانيه ، هر دو عدل است و هر دو صحيح . زيرا حكمت در آن ، امتحانِ باطن و نيّت مكلّف است ، و اختبار سريره و به فعليّت در آمدن قوّهء اوست .\r\nدر مورد شفاعت نيز مىگوئيم : ممكن است كه نجات از اوّلين مرحله براى جميع مؤمنين نوشته گردد ؛ و به دنبال آن ، احكام الهيّه و كيفرهاى مخالفت آنها از انواع عقاب تدوين شود ، تا كافران بواسطهء كفرشان به هلاكت رسند ، و مؤمنان نيكوكار به واسطهء اطاعت درجاتشان بالا رود ، و مؤمنين گنهكار آن نجاتِ غائى و سعادت نهائى را به واسطهء شفاعت - گرچه نسبت به بعضى از انواع و افراد عذاب باشد - دريابند ، و نسبت به بعض ديگر مانند وحشت‌هاى برزخ و دهشت‌هاى روز رستخيز عذاب شوند .\r\nو على هذا هم جَعلِ اصلِ حكم و جعل عقاب مخالفت در اوّل ، و هم رفع عقاب در ثانى ، هر دو عدل و حقيقت بوده است .\r\nو امّا جواب حلّى آنست كه : همانطور كه گفتيم ، رفع عقاب به واسطهء شفاعت مغايرتى با حكم اوّل ندارد تا مستلزم عدل و يا ظلم باشد ؛ مضادّه و مزاحمت و مُصادمتِ حكم عفو و حكم عقاب ، در صورت مغايرت است .\r\nو ليكن اثر حكم شفاعت و عفوِ پيروِ آن ، به نحو حكومت بر حكم اوّل است ؛ يعنى مُجرم را از تحت عنوانى كه موضوعيّت براى عذاب دارد خارج مىكند و او را مصداق صفات ديگرى از خداوند\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nچون رحمت و عفو و غفران او ، و گرامى داشتن او مقام شفيع را به اكرام و اعظام ، قرار مىدهد ؛ بنابراين مغايرت و ضدّيّت كجاست ؟ هر دو حكم صحيح ، و هر كدام در محلّ خود و روى موضوع خود است .\r\nاشكال دوّم : سنّت خداوند چنين جارى است كه افعالش از اختلاف و تخلّف مصون است ؛ يعنى آنچه را كه حكم مىكند و مقدّر مىفرمايد بَر وتيرهء واحده بدون استثناء اجرا مىنمايد ، و سنّت اسباب خداوندى نيز اين چنين است .\r\nدر قرآن كريم داريم :   إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ * وَ إِنَّ جَهَنَّمَ لَمَوْعِدُهُمْ أَجْمَعِينَ   . « 1 »\r\n« به درستى كه نسبت به بندگان من ، براى تو ( شيطان ) سلطنت و اقتدارى نيست ! مگر آن كسى از اغواءشدگان كه تو را پيروى كند ؛ و در اين صورت موعد همگى آنان جهنّم است . »\r\nو نيز داريم :  وَ أَنَّ هذا صِراطِي مُسْتَقِيماً فَاتَّبِعُوهُ وَ لا تَتَّبِعُوا السُّبُلَ فَتَفَرَّقَ بِكُمْ عَنْ سَبِيلِهِ  . « 2 »\r\n« و بدرستى كه حقّاً صراط من كه مستقيم است ، اين صراط است ؛ و از آن تبعيّت كنيد ! و از راه‌هاى ديگر تبعيّت نكنيد ! چرا كه شما را از راه خدا متفرّق و جدا مىسازد . »\r\nو نيز داريم :  فَلَنْ تَجِدَ لِسُنَّتِ اللَّهِ تَبْدِيلًا وَ لَنْ تَجِدَ لِسُنَّتِ اللَّهِ \r\n\r\n\r\n","description":"","footnote":"\r\n( 1 ) آيه 42 و 43 ، از سورهء 15 : الحجر\r\n( 2 ) صدر آيه 153 ، از سورهء 6 : الانعام\r\n","page_name":" 346 ","page_number":346},
  {"content":"\r\n\r\n تَحْوِيلًا  « 1 » .\r\n« پس هيچ وقت در سنّت خدا تبديلى نخواهى يافت ، و هيچ وقت در سنّت خدا تحويلى نخواهى يافت ! »\r\nو شفاعت موجب اختلاف در سنّت خدا مىگردد ، چون اگر شفاعت شامل حال همه شود و عذاب از جميع مجرمان برداشته شود ، اين مستلزم نقض غرض است و نقض غرض محال است و يك بازى است كه منافات با حكمت خدا دارد ، و اگر شامل بعضى از مجرمان شود و در نتيجه عذاب از بعضى آنان و يا از بعضى از جرائمشان برداشته شود ، اين موجب اختلاف در فعل خدا ، و مستلزم تغيير و تبديل در سنّت جاريه و طريقهء دائمه خواهد بود .\r\nزيرا كه فرقى در بين مجرمان نيست در اينكه هر يك از آنان مجرم هستند ، و فرقى در بين گناهان نيست در اينكه همه گناه است و موجب خروج از طريقه و منهاج عبوديّت است ، پس بنابراين اختصاص دادن بعضى از مجرمان را و يا بعضى از گناهان را به شفاعت و به عفو و اغماض و ناديده گرفتن محال است .\r\nبلى سنّت شفاعت و مشابهات آن ، در اين زندگى دنيوى كه اعمال و افعالش بر آراء و افكار و اوهامى مبتنى است كه چه بسيار به طور مساوى در موارد حقّ و باطل جارى است ، و بر نَسَق واحد در موارد حكمت و جهالت حكم مىشود اشكالى ندارد .\r\nجواب آنكه : هيچ شكّى نيست كه صراط خدا مستقيم ، و سنّت\r\n\r\n\r\n","description":"","footnote":"\r\n( 1 ) ذيل آيه 43 ، از سورهء 35 : فاطر\r\n","page_name":" 347 ","page_number":347},
  {"content":"\r\n\r\nخدا واحد است ، ليكن اين سنّت واحدهء غير مختلفه و غير متبدّله هيچ گاه بر اصل يك صفت از صفات الهيّه همچون حكم و تشريع قائم نيست ، تا اينكه هيچ حكمى از مورد خودش تخلّف نكند و هيچ جزائى از محلّ خودش تغيير نيابد ، بلكه اين سنّت قائم است به مجموع صفات خداوند كه مربوط به اين موضوع و اين جهت است .\r\nو توضيح اين حقيقت آنست كه : خداوند سبحانه و تعالى ، يگانه وجود بخشنده و افاضه كننده براى تمام موجودات عالم تكوين است ، از حيات و مرگ و رزق و نعمت و قدرت و غيرها ؛ و معلوم است كه اينها امورى هستند كه مختلف بوده و همگى ارتباطشان از جهت واحد به خداوند نيست ، به هر گونه و به هر شكلى كه خواهد بوده باشد ؛ زيرا بنابراين فرض ديگر سببيّتى نيست و ارتباط و سببيّت ، ديگر فرضى ندارد .\r\nخداوند تعالى مريضى را بدون جهت و مصلحت مقتضى شفا نمىدهد ، و نيز به جهت اينكه او خداوند مرگ‌آفرين و مُنْتقم و جبّار و شديد الاخذ است ، شفا نمىدهد ، يعنى از راه اين صفات شفاى او را افاضه نمىفرمايد ؛ بلكه از جهت اينكه او خداوند رؤوف و مهربان و رحيم و عطوف و منعم و شافى و معافى است ، شفا مىدهد .\r\nو خداوند تعالى مرد جبّار و مستكبرى را بدون جهت و مصلحت هلاك نمىكند ، و نه به جهت اينكه او خداوند رؤوف و مهربان است ؛ بلكه به جهت اينكه او شديد البَطْش و شديد الانتقام است .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nو بنابراين هر يك از حادثات اين عالم در تحت اسم و صفتى خاصّ است ، و خداوند با اسماء حسناى خود هر چيزى را متناسب با آن اسم و صفت پديد مىآورد .\r\nقرآن كريم با نداى بلند و آشكاراى خود به اين حقيقت اعلان مىدارد كه هر يك از حوادث از نقطه نظر جهات مختلفهء وجوديّه مستند به صفات و اسماء مختلفهء حضرت حقّ است ، يك صفت يا بيشتر ؛ و از جهت ملايمت و ائتلاف و استيناسى كه بين آنهاست ، به واسطهء صفات علياى و اسماء حسناى او به ذات اقدس او مرتبط مىشوند و سببيّت و اقتضاء از اين ناحيه ناشى مىشود .\r\nو به عبارت مختصر مىتوان گفت : هر امرى از امور از جهت خصوص آن مصلحتى را كه متضمّن است ، از خيرات و بركات ، به خداوند تبارك و تعالى ربط حاصل مىكند .\r\nو بناءً على هذا ، استقامتِ راه خدا و وحدت سببيّت خدا و عدم تغيّر و تبدّل آن و عدم اختلاف در فعل خدا ، به واسطهء ملاحظهء جميع صفات و اسباب مربوط به آن چيز است ، نه به واسطهء اقتضاء يك صفت خاصّى .\r\nو به عبارت ساده و واضح‌تر : به واسطهء نتيجه و ما حصل جميع فعل و انفعالات و كسر و انكساراتى است كه بين احكام و مصالح مربوطه به موارد و موضوعات پيدا مىشود ، نه به واسطهء اقتضاء يك مصلحت به تنهائى .\r\nو بنابراين اگر سنّت حكم مجعول فقط نفس همان پاداش دربارهء\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nمؤمن و كافر ، و صالح و فاجر ، و عادل و فاسق بود ، البتّه تغييرى نمىكرد و اين حكم به وتيرهء واحده اى نسبت به همه جريان مىيافت ، و ليكن دانستيم كه اسباب بسيار است ، و چه بسا نتيجه و ما حصل و منتجهء عدّه اى از آنها غير از اثر خاصّى است كه از يك سبب بخصوصه انتظار مىرفت .\r\nشفاعت نيز يك پديده و حادثه اى است مانند سائر حوادث ، و از اين قاعدهء كلّيّه مستثنى نيست ؛ و بنابراين برداشتن عذاب در اثر شفاعت ، در اثر اجتماع اسباب عديده اى چون رحمت و مغفرت ، و حكم و قضاء ، و دادن حقّ هر ذىحقّى را به خود او ، و فصل خصومت و قضاء و غيرها ، موجب اختلاف در سببِ جاريه و صراط مستقيم الهى نيست بلكه مُثبِت و نگاهدارنده و امضاء كنندهء اين سبب و اين صراط است .\r\nاشكال سوّم : آنچه از معناى شفاعت در بين مردم معروف است آنست كه شفيع ارادهء كسى را كه در نزد او شفاعت مىكند ، به خلاف ارادهء اوّليّهء او منعطف و منحرف گرداند ، خواه ارادهء فعل داشته باشد و خواه ارادهء ترك ؛ و در صورت شفاعت ، اراده به ترك و يا به فعل تعلّق مىگيرد . و على كلّ تقدير نتيجهء شفاعت ترك اراده و نسخ آن است به جهت رعايت خاطر شفيع ، و در اين صورت حاكم عادل شفاعت كسى را نمىپذيرد مگر آنكه علمش به آنچه اراده كرده است و حكم نموده است تغيير كند ، مثل آنكه خطا كرده بوده است و اينك متوجّه خطاى خود شده است و فهميده است كه مصلحت در\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nخلاف آن چيزى است كه اراده كرده و حكم نموده است .\r\nو امّا حاكم جائر و مستبدّ ظالم ، او با آنكه ميداند حكم به خلاف آنچه را كه نموده است ظلم است ، به جهت رعايت خاطر مقرّبان و شفيعانِ خود شفاعتشان را مىپذيرد ، و مصلحت ارتباط خود را با شفيعانِ مقرّبِ خود بر عدالت و حكم حقّ ترجيح مىدهد .\r\nو هر دو نوع از اين گونه شفاعت‌ها بر خداوند تعالى محال است ، چون خداوند ظالم نيست ، و ارادهء او بر حسب علم اوست و علم او ازلى است و لا يتغيّر و لا يتبدّل است .\r\nجواب : شفاعت از قبيل تغيير اراده و علم نيست ، بلكه از قبيل تغيير در مراد و معلوم است ، چون خداوند سبحانه و تعالى مىداند كه فلان انسان حالات مختلفى پيدا مىكند ، در فلان حين چنين حالى دارد و در فلان حين حال ديگرى كه مخالف حال سابق است ، به واسطهء اقتران جهات و اسباب و شرائط ديگرى كه در اين حين حاصل كرده است ، فلهذا دربارهء او ارادهء ديگرى مىنمايد ؛ و البتّه خداوند نسبت به احوال و كيفيّات مختلف مردم اراده‌هاى مختلفى دارد .\r\n كُلَّ يَوْمٍ هُوَ فِي شَأْنٍ  « 1 » .\r\n« هر روز خداوند در ارادهء خاص و شأن جديدى است . »\r\n يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ  . « 2 »\r\n\r\n\r\n","description":"","footnote":"\r\n( 1 ) ذيل آيه 29 ، از سورهء 55 : الرّحمن\r\n( 2 ) آيه 39 ، از سورهء 13 : الرّعد\r\n","page_name":" 351 ","page_number":351},
  {"content":"\r\n\r\n« خداوند هر چيزى را كه بخواهد از بين مىبرد ، و هر چيزى را كه بخواهد برقرار و ثابت مىدارد ؛ و امّ الكتاب در نزد اوست . »\r\n بَلْ يَداهُ مَبْسُوطَتانِ يُنْفِقُ كَيْفَ يَشاءُ  « 1 » .\r\n« ( هيچ گاه دست‌هاى خدا بسته نيست ) بلكه دو دست او باز است و هر قسم كه بخواهد انفاق مىكند . »\r\nمثال : ما مىدانيم كه چون شب مىرسد ، ظلمت جهان را فرا مىگيرد و ديگر براى انجام امور چشمان ما كار نمىكند ، و ما نياز داريم كه بعضى از چيزها را ببينيم ، و نيز مىدانيم كه چون خورشيد طلوع كند ، اين ظلمت از بين مىرود و جهان روشن مىشود و در آن وقت نياز به چيزى كه با آن ببينيم نداريم .\r\nو بنابراين چون شب فرا مىرسد ارادهء ما به روشن كردن چراغ تعلّق مىگيرد ، و چون شب به پايان مىرسد ارادهء ما به خاموش كردن چراغ تعلّق مىگيرد ، در اين فرضيّه مىبينيم كه علم و ارادهء ما هيچ گاه تغيير و تبديل ندارد ؛ آنچه متغيّر و متبدّل است معلوم و مراد است ، كه از منطبقٌ عليه بودنشان براى علم و اراده تغيير پذيرفته‌اند .\r\nو البتّه اراده بايد انطباق بر مراد داشته باشد ، نه هر مرادى ، بلكه همان مرادى كه اين اراده به آن تعلّق گرفته است . و علم بايد انطباق بر معلوم داشته باشد ، نه هر معلومى ، بلكه خصوص همان معلومى كه اين علم به آن تعلّق گرفته است .\r\nو در اينجا مىبينيم كه اين اراده و علم هيچ گاه از انطباقشان بر\r\n\r\n\r\n","description":"","footnote":"\r\n( 1 ) قسمتى از آيه 64 ، از سورهء 5 : المائدة\r\n","page_name":" 352 ","page_number":352},
  {"content":"\r\n\r\nمراد و معلوم تغيير نكرده‌اند ؛ هر وقت شب رسد ارادهء افروختن چراغ هست ، و هر وقت شب به سر آيد ارادهء خاموش كردن آن هست . هر وقت شب رسد علم به نيازمندى ديدگان در إبصار ، به چراغ هست ، و هر وقت شب به پايان رسد ، علم به عدم نيازمندى به چراغ هست .\r\nاين علم و اراده هيچ گاه در آنها خَلَلى و فَسادى و تغييرى پيدا نمىشود و هر كدام در موقعيّت و در شرائط تحقّق خود موجودند ، آنچه تغيير مىپذيرد مراد و معلوم است ؛ يعنى محيط خارج ، از شرائط منطبقٌ عليه بودنش نسبت به اراده و علم بيرون مىرود ، و بنابراين ديگر علم و اراده‌اى نيست ، چون مراد و معلومى نيست ؛ و گرنه تا مراد باشد اراده هست ، و تا معلوم باشد علم هست ، هر كدام پيوسته و دائماً به نحو قضيّهء حقيقيّه روى موضوع خود ثابت بوده و لا يتغيّر و لا يتبدّل مىباشند .\r\nآرى تغيير آن علم و اراده اى بر خداوند محال است ، كه با وجود بقاء معلوم و مراد ، علم و اراده تخلّف يابند ؛ يعنى انطباق علم بر معلوم و اراده بر مراد ، با بقاء معلوم و مراد بر حال خود خلل يابد ، و اين در صورت خطا و فسخ است كه ذات اقدس حقّ از آن مبَرّى است .\r\nمثل آنكه انسان چيزى را از دور ببيند و حكم كند كه انسان است ، و چون نزديك شود معلوم شود كه اسب بوده و انسان نبوده است ؛ در اين صورت با بقاء معلوم علم تغيير كرده است ، و نسبت به حقّ تعالى اين امر محال است .\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nو يا مثل آنكه انسان اراده كند كارى را انجام دهد ، به جهت مصلحتى كه از آن مىداند ، و پس از آن روشن شود كه مصلحت در خلاف آن بوده است و در اين صورت ارادهء فعل از بين برود ؛ اينها دربارهء حضرت حقّ تعالى غلط است و جائز نيست . و امّا شفاعت و برداشتن عقاب در اثر شفاعت از اين قسم نيست ، بلكه از قبيل تغيّر اراده به تغيّر مراد و تغيّر علم به تغيّر معلوم است ، با ثبات اراده و علم بر روى متعلّق خود از مراد و معلوم ؛ نظير ارادهء عذاب در صورت عدم توبه و استغفار ، و ارادهء ثواب در صورت توبه و استغفار .\r\nاشكال چهارم : وعدهء شفاعت از جانب خداوند متعال ، و يا تبليغ آن از جانب پيغمبران عليهم السّلام موجب تجرّى و عصيان مردم بر ارتكاب معاصى مىگردد و آنان را بر هتك محرّمات الهيّه ترغيب و تشويق مىكند ، و اين با يگانه مقصود و منظور از دين و تشريع شرايع الهيّه كه مردم را به طاعت و عبوديّت مىكشاند منافات دارد .\r\nو بنابراين آنچه از آيات و رواياتى را كه در اين باره وارد شده است ، بايد به محمل‌هاى ديگرى تأويل نمود تا با اين اصل بديهى دينى منافات نداشته باشد .\r\nجواب : هم نقضى است و هم حلّى .\r\nامّا نقضى به آياتى است كه دلالت بر شمول مغفرت و وسعت رحمت خداوندى دارد ؛ چون گفتار خداوند تعالى :\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ .  « 1 » .\r\n« خداوند كسى را كه به او شرك آورده است نمىآمرزد ، و امّا غير از شرك را دربارهء هر كس كه بخواهد مىآمرزد . »\r\nو همانطور كه سابقاً گفتيم اين آيه در غير مورد توبه است ، چون در آن شرك كه بواسطهء توبه بخشيده مىشود استثناء شده است .\r\nو امّا حَلّى : وعدهء شفاعت و يا تبليغ آن در صورتى موجب إغراء و تشويق مردم به معصيت مىشود كه دو شرط متحقّق باشد :\r\nاوّل : تعيين كردن مُجرم بعينِه و بصفاتِه ، يا تعيين خصوص آن گناهى كه در آن شفاعت واقع مىشود ، تعيينى كه مُنجَّز بوده و هيچ شائبهء تعليق به شرطى در آن نبوده باشد .\r\nدوّم : آنكه شفاعت در انواع عذاب‌ها و اوقات آنها مؤثّر گردد و عذاب را من جميع الجهات بردارد .\r\nو بنابراين اگر مثلًا گفته شود تمام طبقات مردم ، يا فلان طبقهء بخصوص مورد عذاب و مؤاخذه قرار نمىگيرند ، يا فلان گناه بخصوصه عذاب ندارد ، اين مستلزم لغويّت و بازيچه قرار گرفتن احكام متوجّه به سوى مكلّفين مىگردد .\r\nو امّا اگر از جهت اين دو شرط ، امرِ شفاعت مبهم بماند و مشخّص نگردد كه شفاعت دربارهء چه گناهانى است و دربارهء كدام دسته از گناهكاران است ، و يا آنكه برداشتن عذاب از جميع انحاء عذاب است و در تمام اوقات و احوال ، و يا در بعضى از احوال و\r\n\r\n\r\n","description":"","footnote":"\r\n( 1 ) صدر آيه 48 ، از سورهء 4 : النّسآء\r\n","page_name":" 355 ","page_number":355},
  {"content":"\r\n\r\nاوقات ، و بنابراين انسان نداند كه حتماً مورد شفاعت موعوده قرار مىگيرد يا نه ؛ در اين صورت هيچ گونه تجرّى واقع نمىشود ، و اغراء و ترغيب بر هَتْك مُحرّمات الهيّه نمىگردد .\r\nبلكه اين وعدهء شفاعت ، موجب بيدارى قريحهء رجاء و اميد شخص گنهكار مىگردد ، كه آن گناهانى را كه به جا آورده است و آثام و معاصى را كه در برابر ديدگان خود مشاهده مىكند ، او را از پاى در نياورد و يأس و نوميدى از رحمت خدا را در كانون وجود مشتعل نگرداند ؛ و معلوم است كه يأس سر منشأ همهء بدبختىها و شقاوت‌ها ، و اميد سرچشمهء همه گونه سعادت‌ها و تحرّك‌ها و پيشرفتهاست .\r\nاز اين گذشته ما مىبينيم كه خداوند نسبت به گناهان صغيره مطلقاً وعدهء مغفرت داده است :\r\n إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ  « 1 » .\r\nاين آيه بسيار به طور روشن و واضح دلالت دارد بر آنكه در صورت اجتناب از معاصى كبيره ، معاصى صغيره خود به خود مورد مغفرت و آمرزش واقع مىشود ؛ پس اگر جائز باشد كه خدا بگويد : اگر شما از معاصى كبيره اجتناب كرديد ما معاصى صغيرهء شما را مىآمرزيم ، چرا جائز نباشد كه بگويد : اگر شما ايمان خود را حفظ كرديد ! و در روز قيامت با ايمان سليم بر من وارد شديد ! شفاعت شافعان دربارهء شما مورد قبول من واقع مىشود ؟\r\n\r\n\r\n","description":"","footnote":"\r\n( 1 ) صدر آيه 31 ، از سورهء 4 : النّسآء\r\n","page_name":" 356 ","page_number":356},
  {"content":"\r\n\r\nو ليكن چه كسى مطمئنّ است كه با ايمان سليم بر خدا وارد مىشود ، و ايمان خود را تا آن وقت حفظ مىكند ؟\r\nچون گناهان ، موجب قساوتِ دل ، و ضعف ايمان ، و استجلاب شرك مىشود ، مگر خدا نفرموده است :\r\n فَلا يَأْمَنُ مَكْرَ اللَّهِ إِلَّا الْقَوْمُ الْخاسِرُونَ  « 1 » .\r\n« از مكر خدا ايمن نيستند مگر طائفهء زيانكاران . »\r\nو مگر نفرموده است :\r\n كَلَّا بَلْ رانَ عَلى قُلُوبِهِمْ ما كانُوا يَكْسِبُونَ  . « 2 »\r\n« أبداً اين چنين نيست ! بلكه مطلب از اين قرار است كه كارهائى را كه انجام داده‌اند بر روى دلهايشان چرك و آلودگى ايجاد كرده است . »\r\nو مگر نفرموده است :\r\n ثُمَّ كانَ عاقِبَةَ الَّذِينَ أَساؤُا السُّواى أَنْ كَذَّبُوا بِآياتِ اللَّهِ  . « 3 »\r\n« و پس از آن ، بدى و سختى عذاب ، فقط عاقبت امر كسانى است كه كارهاى بدى انجام داده‌اند ، به سبب آنكه آيات خدا را تكذيب نموده‌اند . »\r\nو همين اميد شفاعت چه بسا موجب جدا كردن شخص معصيت كار از گناهانش مىشود ، و در صراط تقوى گام مىنهد ، و از\r\n\r\n\r\n","description":"","footnote":"\r\n( 1 ) ذيل آيه 99 ، از سورهء 7 : الاعراف\r\n( 2 ) آيه 14 ، از سورهء 83 : المطفّفين\r\n( 3 ) صدر آيه 10 ، از سورهء 30 : الرّوم\r\n","page_name":" 357 ","page_number":357},
  {"content":"\r\n\r\nمحسنان و نيكوكاران مىگردد ، چون اگر هيچ درجه و روزنهء اميدى در وى نباشد چه بسا با خود مىگويد : كار ما كه گذشت و خرابى به بصره رسيد و آب كه از سر گذشت چه يك كلّه چه صد كلّه ؛ بنابراين ما كه حتماً جهنّمى هستيم ، ديگر چرا كار خيرى انجام دهيم ؟\r\nو امّا در صورت اميد شفاعت همچون توبه ، روزنهء بخشايش و طليعهء رحمت به چشم مىخورد ، و چه بسيار مىشود كه گنهكار را از گناه خود منقلع و ريشه كن مىسازد و يكسره او را به طاعات و عبادات سوق مىدهد ؛ وَ ذَلِكَ هُوَ الْفَضْلُ الْعَظِيمُ .\r\nو همچنين اگر شخص مجرم را ، و يا خصوصيّت جرم را مشخّص كنند كه مورد شفاعت واقع مىشود ، ليكن تصريح كنند كه شفاعت نسبت به بعض از جهات عذاب ، يا بعض از اوقات عذاب است ؛ در اين صورت نيز موجب تجرّى نخواهد بود .\r\nو قرآن كريم نه در خصوص مجرمان ، و نه در خصوص گناهان مشخّص ، تصريحى به وقوع شفاعت نكرده است ؛ و در رفع عذاب فقط به بعضى از اقسام آن ناطق است ، و بنابراين هيچ اشكالى در بين نيست .\r\nاشكال پنجم : ادلّه اى را كه قائلين به شفاعت ذكر كرده‌اند ، يا عقلى است و يا نقلى .\r\nامّا دليل عقلى ، اگر بر فرض تسليم قائم شود ، بر امكان شفاعت است ، نه وقوع آن ؛ مضافاً به اينكه اصل دلالت بر امكان ان هم محلّ منع است .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nو امّا دليل نقلى ، آنچه از قرآن بيان شده است دلالت بر وقوع شفاعت ندارد ، چون آيات قرآن دربارهء آن بر سه گونه است :\r\nاوّل : آياتى كه دلالت بر نفى شفاعت به طور اطلاق دارند ، مثل :\r\n لا بَيْعٌ فِيهِ وَ لا خُلَّةٌ وَ لا شَفاعَةٌ  « 1 » .\r\nدوّم : آياتى كه دلالت بر فائده نداشتن و ثمر نبخشيدن شفاعت دارند ، مثل :\r\n فَما تَنْفَعُهُمْ شَفاعَةُ الشَّافِعِينَ .  « 2 »\r\nسوّم : آياتى كه دلالتشان بر شفاعت مقيّد به اذن و مشيّت خداست ، مثل :\r\n إِلَّا مِنْ بَعْدِ إِذْنِهِ  . « 3 » و  إِلَّا بِإِذْنِهِ  . « 4 » و  إِلَّا لِمَنِ ارْتَضى  . « 5 »\r\nو اين آيات نيز دلالت بر نفى شفاعت دارند ، زيرا اين استثناءها استثناء به اذن و مشيّت است ، و اين گونه استثناءهاى به اذن و مشيّت ، در اسلوب قرآن ، در مقام نفى قطعى آورده شده است براى إشعار به اينكه ما فوق اذن و مشيّت خدا چيزى نيست و همه چيز منوط به اذن و مشيّت اوست ، مانند آيه :\r\n  سَنُقْرِئُكَ فَلا تَنْسى * إِلَّا ما شاءَ اللَّهُ   « 6 » .\r\n\r\n\r\n","description":"","footnote":"\r\n( 1 ) قسمتى از آيه 254 ، از سورهء 2 : البقرة\r\n( 2 ) آيه 48 ، از سورهء 74 : المدّثّر\r\n( 3 ) قسمتى از آيه 3 ، از سورهء 10 : يونس\r\n( 4 ) قسمتى از آيه 255 ، از سورهء 2 : البقرة\r\n( 5 ) قسمتى از آيه 28 ، از سورهء 21 : الانبياء\r\n( 6 ) آيه 6 و صدر آيه 7 ، از سورهء 87 : الاعلى\r\n","page_name":" 359 ","page_number":359},
  {"content":"\r\n\r\n« به زودى حتماً ما براى تو مىخوانيم به طورى كه ديگر فراموش نمىكنى ، مگر اينكه خدا بخواهد ! »\r\nو مانند آيه :  خالِدِينَ فِيها ما دامَتِ السَّماواتُ وَ الْأَرْضُ إِلَّا ما شاءَ رَبُّكَ  « 1 » .\r\n« جهنّميان در دوزخ به طور جاودان زيست مىكنند ، تا وقتى كه آسمانها و زمين بر پاست ، مگر آنكه خدا بخواهد . »\r\nيعنى ما فوق اراده و خواست خدا چيزى نيست ، نه آنكه واقعاً موقعى مىرسد كه اين ارادهء خدا در خارج تحقّق پيدا مىكند . پس بنابر آنچه گفته شد در قرآن نصّ قطعى بر وقوع شفاعت نيست .\r\nو امّا در سنّت و روايات ، آنچه در خصوصيّات شفاعت آمده است قابل اعتماد نيست ، و متيقّن و قدر مسلّم آن نيز بيش از آنچه در آيات آمده است دلالت ندارد .\r\nجواب : امّا از آياتى كه نفى شفاعت را مىكند ، بيان كرديم كه آنها شفاعت را به طور مطلق نفى نمىكند ، بلكه شفاعت را استقلالًا و بدون اذن و رضايت خدا نفى مىنمايد .\r\nو امّا از آياتى كه بنا بر گمان اشكال كننده ، نفى منفعت شفاعت را مىكند ، آنها علاوه بر آنكه شفاعت را نفى نمىكند ، اثبات نيز مىنمايد .\r\nچون اين آيات در سورهء مدّثّر واقع است ، و نفى ثمر شفاعت را از جماعت خاصّى از مجرمان مىكند ، نه از همهء آنها .\r\n\r\n\r\n","description":"","footnote":"\r\n( 1 ) صدر آيه 107 ، از سورهء 11 : هود\r\n","page_name":" 360 ","page_number":360},
  {"content":"\r\n\r\nو علاوه بر اين ، آنكه : در عبارت ، شفاعت اضافه به شافعين شده است ، نه اينكه بدون اضافه و مقطوع از آن آمده است ؛ فرق است بين آنكه گفته شود : فَلا تَنْفَعُهُمُ الشَّفَاعَةُ ، و بين آنكه گفته شود : فَلَا تَنْفَعُهُمْ شَفَاعَةُ الشَّافِعِينَ ، چون در صورت دوّم مصدر اضافه شده است و اين اضافه اشعار به وقوع فعل در خارج دارد ، به خلاف صورت اوّل كه مصدر بدون اضافه آمده است و مشعر به چنين معنائى نيست ؛ و شيخ عبد القاهر در « دلائل الإعجاز » به اين مطلب تصريح كرده است .\r\nو بنابراين ، كلمهء شَفَاعَةُ الشَّافِعِينَ دلالت دارد بر آنكه : اجمالًا شفاعتى در خارج واقع است ، الّا آنكه اين افراد بهره اى از آن نمىگيرند .\r\nو باز علاوه بر اين ، آنكه : اين اضافه در ناحيهء مضاف إليه به صيغهء جمع آمده است ، و شَفَاعَةُ الشَّافِعِينَ فرموده است ، نه شَفاعَةُ الشّافِعِ ؛ و اين نيز دلالت بر تحقّق شفاعت در خارج دارد ، مثل اينكه فرموده است :  كانَتْ مِنَ الْغابِرِينَ  و  كانَ مِنَ الْكافِرِينَ  و  فَكانَ مِنَ الْغاوِينَ  و  لا يَنالُ عَهْدِي الظَّالِمِينَ  و أمثال اين آيات . و اگر براى افادهء اين معنى نبود ، آوردن به صيغهء جمع كه مدلول آن بيش از مدلول صيغهء مفرد است لغو و زائد بود .\r\nو على هذا ، محصّل كلام اين مىشود كه آيه :  فَما تَنْفَعُهُمْ شَفاعَةُ الشَّافِعِينَ  از آياتى است كه دلالت بر اثبات شفاعت دارد ، نه بر نفى آن .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nو امّا جواب از آياتى كه در آنها به نحو استثناء اذن و ارتضاء آمده است ، مثل  : إِلَّا بِإِذْنِهِ  و  إِلَّا مِنْ بَعْدِ إِذْنِهِ  ، آن است كه دلالت آنها بر وقوع شفاعت چون مصدر مضاف است ، قابل انكار نيست براى كسانى كه به اسلوب كلام و عربيّت و ادبيّت اطّلاع دارند .\r\nو اينكه گفته است :  إِلَّا بِإِذْنِهِ  و  إِلَّا لِمَنِ ارْتَضى  به معناى واحد است و استثناء از مشيّت است ، قابل استماع نيست . علاوه بر اين ، اين استثناء ، به عبارات مختلف در مورد شفاعت آورده شده است ، مثل :  إِلَّا بِإِذْنِهِ  و  إِلَّا مِنْ بَعْدِ إِذْنِهِ  و  إِلَّا لِمَنِ ارْتَضى  و  إِلَّا مَنْ شَهِدَ بِالْحَقِّ وَ هُمْ يَعْلَمُونَ  ، و غير اينها .\r\nحالا فرض مىكنيم :  إِلَّا بِإِذْنِهِ  و  إِلَّا مِنْ بَعْدِ إِذْنِهِ  به معناى مشيّت بوده باشد ، آيا در جملهء :  إِلَّا مَنْ شَهِدَ بِالْحَقِّ وَ هُمْ يَعْلَمُونَ  نيز مىتوان چنين احتمالى را داد ؟\r\nآيا اين استثناء هم استثناء مشيّت است ؟ و مىخواهد برساند كه مشيّت خدا ما فوق هر مشيّتى است ؟\r\nاين گونه تسامح كارىها در عبارت از كلام يك نفر بقّال و بازارى عامّى غلط است ، تا چه رسد به كلام بليغ ، و به كلامى كه در بلاغت داراى درجه و منزلهء اعلى است .\r\nو امّا جواب از سنّت و روايات ، آن است كه دلالت آنها اجمالًا بر شفاعت مؤمنين نسبت به معاصى كبيره در صورت تحقّق و بقاءِ ايمان جاى شبهه و ترديد نيست ، و روايات مستفيضه بلكه متواتره در شفاعت رسول الله و پيامبران و أئمّهء طاهرين عليهم السّلام وارد\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nاست ، و دلالت آنها طبق دلالت آيات است .\r\nاشكال ششم : آيات وارده بر شفاعت ، دلالت بر رفع عذاب از مجرمان در روز قيامت بعد از ثبوت جرم و لزوم مجازات نمىكند ، بلكه مراد از اين آيات شفاعت پيامبران به معناى وساطت آنها از جهت وظيفهء وساطت آنها بين خداوند و بين مردم است ، به اينكه احكام الهيّه را با وحى مىگيرند و به مردم تبليغ مىنمايند و مردم را به راه راست هدايت مىكنند . و اين معناى شفاعت و وساطت است كه همچون بذرى مىماند كه در دل‌ها مىپاشند و آن بذر رشد و نموّ مىكند و اوصاف و احوال مردم با وجود اختلاف آنها از آن بذر به مقدارهاى متفاوت پديدار مىگردد ؛ اين است معناى شفاعت انبياء كه در دنيا و آخرت شفيعان مؤمنانند .\r\nجواب : آن است كه اين عمل انبياء از جهت وظيفهء نبوّت شكّى نيست كه نوعى از وساطت و شفاعت است و ما در آن حرفى نداريم ، الّا اينكه همانطور كه سابقاً بحث كرديم شفاعت منحصر در اين نيست .\r\nبلكه نوعى ديگر از وساطت است ، و دليل بر اين مطلب آن است كه خداوند مىفرمايد :\r\n إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ  . « 1 »\r\n« خداوند شركِ شرك‌آورندهء به او را نمىآمرزد ، و غير از شرك را نسبت به كسانى كه بخواهد مىآمرزد . »\r\n\r\n\r\n","description":"","footnote":"\r\n( 1 ) صدر آيه 48 ، از سورهء 4 : النّسآء\r\n","page_name":" 363 ","page_number":363},
  {"content":"\r\n\r\nو ما سابقاً گفتيم كه اين آيه در غير مورد ايمان و توبه است ، زيرا در صورت ايمان و توبه ، شرك هم آمرزيده مىشود ؛ و شفاعتى را كه به معناى وساطت در تبليغ پيامبران است و اشكال كننده مطرح كرده است ، از راه ايمان و توبه است ، يعنى شفاعت آنان همان طريق به ايمان و توبه است . درحالىكه در اين آيه آمرزش در غير اين دو مورد نسبت به كسانى كه خدا بخواهد بيان شده است ، و آن به طريق شفاعت است .\r\nاشكال هفتم : از راه عقل ، راهى براى اثبات شفاعت نيست . و از راه نقل ، آيات واردهء در قرآن كريم ، متشابه است ؛ گاهى اثبات شفاعت مىكند ، و گاهى نفى آن ؛ و گاهى به طور مطلق بيان مىكند ، و گاهى در صورت قيد و شرط . و در اين صورت ادب دينى اقتضا مىكند كه به آيات دالّهء بر شفاعت اجمالًا ايمان داشته باشيم ، و امّا معنى و مفاد و علم به مدلول آنها را به خداوند تعالى ارجاع دهيم .\r\nجواب : آيات متشابهه دربارهء شفاعت ، با ارجاعشان به آيات محكمه ، مانند آنها از محكمات مىشوند ، و اين كار آسانى است كه ما را در اشكال و بَند قرار نمىدهد ؛ و ما در آيه شريفهء :  مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ  « 1 » . بحث كافى در اين مطلب خواهيم نمود . « 2 »\r\nو امّا اينكه بعضى گفته‌اند كه ما دليل عقلى بر شفاعت نداريم ،\r\n\r\n\r\n","description":"","footnote":"\r\n( 1 ) قسمتى از آيه 7 ، از سورهء 3 : ءال عمران\r\n( 2 ) « الميزان فى تفسير القرءان » ج 1 ، از ص 164 تا ص 171\r\n","page_name":" 364 ","page_number":364},
  {"content":"\r\n\r\nالبتّه نه تنها بر شفاعت بلكه بر بسيارى از خصوصيّات تفصيليّه مسائل معاد نداريم ، به علّت اينكه براهين عقليّه چون نمىتواند مقدّمات متوسّطهء در انتاج مسائل معاديّه به طور تفصيل قرار گيرد ، فلهذا بدست آوردن نتايج عقليّه از برهان ، در اين گونه مسائل ميسور نيست ، و بر اين مطلب بو على سينا در « شفا » تصريح كرده است .\r\nليكن ادلّهء عقليّه براى انتاج كمالات مثاليّه و عقليّهء انسان در مسير سعادت و شقاوت بعد از مفارقت نفس او از بدن ، از جهت حصول و پيدايش تجرّد مثالى و تجرّد عقلى ، وافى و كافى است ؛ چون تجرّد مثالى و عقلى از مسائل مبرهنه در حكمت متعاليه است . و بر اين اساس مىتوانيم بر شفاعت ارباب ذنوب و گناهان دليل عقلى اقامه كنيم .\r\n\r\nدليل عقلى بر شفاعت نفوس كامله از نفوس ضعيفه\r\nدليل عقلى بر شفاعت نفوس كامله از نفوس ضعيفه در قيامت\r\nبيان اين مطلب آن است كه انسان در ابتداى امر خود ، قبل از اينكه به مرحلهء فعليّت برسد ، از هر فعلى كه به جاى مىآورد ، يك هيئت نفسانى و يك حال از احوال سعادت و يا شقاوت در نفس او حاصل مىگردد ؛ و مراد از سعادت آن فعلى است كه براى او از جهت اينكه انسان است خير است ، و مراد از شقاوت ، به عكس اين مطلب است ، يعنى فعلى كه از جهت انسانيّت او براى او شرّ است و ضرر . و به جاى آوردن و تكرّر افعال خير و شرّ ، در نفس ايجاد ملكهء راسخه مىكند ، و از آن ملكهء راسخه صورت سعيده و يا شقيّهء نفسيّه براى انسان بدست مىآيد ، به\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nطورى كه آن صورت واحدهء بسيطهء نفسانيّه مبدأ بروز هيئات و صورت‌هاى كثيره اى مىشود .\r\nاگر آن صورت نفسانيّه سعيده بود ، تمام آثارش وجودى است و ملائم و مناسب با آن صورت است ، و نيز ملائم و مناسب با اصل نفس انسان است ، كه بمثابهء مادّهء قابله براى تحقّق و تصوّر آن صورت است .\r\nو اگر آن صورت نفسانيّه شقيّه بود ، تمام آثارش امور عَدمى است كه در تحليل به فقدان و شرّ بر مىگردد .\r\nو بنابراين ، نفس سعيدهء انسانى از آثارش هم از جهت اينكه انسان است لذّت مىبرد ، و هم از جهت اينكه به فعليّت سعادت رسيده است ؛ و نفس شقيّهء انسانى اگرچه با آثارش ، از جهت آنكه خود موجب تكوّن و مبدأ پيدايش آنهاست ملايمت و انس دارد ، ليكن از جهت آنكه انسان است متألّم و ناراحت است .\r\nاين دربارهء نفوس كامله است ، خواه در جهت سعادت و خواه در جهت شقاوت ؛ يعنى انسانى كه ذاتاً سعيد است و افعالش نيز صالح است ، و انسانى كه ذاتاً شقى است و افعالش نيز خراب است .\r\nامّا نفوس ناقصه آنها نيز بر دو گونه‌اند : يا ذاتاً سعيدند ، و از جهت فعل ، شقىّ ؛ به معناى آنكه ذاتشان داراى صورت سعيده و اعتقاد حقّ و ثابت است ، ليكن به واسطهء عروض هيئات رديّه و شقيّه\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nاز معاصى و گناهان و انحرافاتى را كه نفس آنان اكتساب نموده است به واسطهء تعلّقشان به بدن‌هاى دنيوى و سيراب گشتن از پستان اختيار ، آن نفوس آلوده گشته ، و بر روى آن زنگار حجاب و پردهء چرك و غبار ظلمت كثرت و آثار آن پديدار شده است .\r\nدر اين صورت معلوم است كه اين آلودگىهاى ظاهرى امور قسريّه هستند و ملايمت با ذات نفس سعيده ندارند ؛ و برهان قائم است بر اينكه امور قسريّه ، دوام ندارند . و على هذا اين نفوس صالحه و سعيده و مؤمنه ، به واسطهء فشارهاى دنيوى ، و يا عالم مثال و برزخ ، و يا در روز رستاخيز و هول قيامت ، بر حسب كيفيّت و مقدار رسوخ آلودگى در نفس ، پاك مىشوند .\r\nو يا ذاتاً شقى هستند ، و از جهت فعل سعيدند ؛ به معناى آنكه ذاتشان داراى صورت شقيّه است ، ليكن به واسطهء عروض هيئات حَسَنه از طاعات و عبادات بر روى نفوسشان ، ظاهرى قسرى پديدار گرديده است ؛ اين ظاهر نيز مسلوب مىگردد ، و يا سريعاً و يا به طور بطىء و كند از بين مىرود و آن ذات شقىّ با شقاوت خود ظهور و بروز مىنمايد .\r\nو امّا نفوسى كه نه در ناحيهء سعادت و نه در ناحيهء شقاوت به مرحلهء فعليّت نرسيده‌اند ، و هنگام مفارقت نفوسشان از ابدان ، ضعيف و ناقص مانده‌اند ؛ آنها  مُرْجَوْنَ لِأَمْرِ اللَّهِ  هستند كه پروردگار دربارهء آنها امر فرمايد .\r\nاين مطلب مقتضاى برهانِ مجازات در ثواب و عذاب است ، كه\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nاز لوازم اعمال و نتائج آنهاست ؛ چون بالاخره امور وضعيّه و روابط اعتباريّه ، بايد به روابط وجوديّهء حقيقيّه بازگشت كند .\r\nاين از يك طرف ، و از طرف ديگر برهان قائم است بر اينكه كمالات وجوديّه به حسب مراتب كمال و نقص ، و شدّت و ضعف مختلف هستند ؛ و اين همان مسألهء تشكيك است ، بخصوص در نور مجرّد .\r\nو بناءً على هذا ، براى نفوس مراتب مختلفه اى در قرب و بعد از مبدأ كمال و منتهاى كمال ، در سير ارتقائى خود ، و در بازگشتش به مبدأ خود مىباشد ، و بعضى در مرتبه ، فوق مرتبهء بعضى ديگر است ؛ و خاصيّت علل فاعلى و وسائط فيض از جانب حقّ اوّل تبارك و تعالى اين‌طور است .\r\nو بنابراين براى نفوس كامله چون نفوس انبياء عليهم السّلام ، و بالاخصّ براى نفس رسول الله صلّى الله عليه و آله و سلّم كه در أعلى درجه و أرقى منزله از درجات كمال و فعليّت هستند ، مقام وساطت در ازالهء هيئات شقيّهء رديّهء قسريّه كه در نفوس ضعفاء است مىباشد ، و همچنين براى نفوسى كه در مرتبهء پائين‌تر از خود آنان هستند ، اگر از سعيدان بوده باشند و آن هيئات رديّه و شقيّه قسراً بر آن نفوس عارض شده باشند .\r\nو اين است حقيقت شفاعت خاصّه در روز قيامت كه اختصاص به مرتكبين معاصى كبيره دارد .\r\nو همچنان كه ديديم ، اين كيفيّت برهان ، برهان عقلى بر اين\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nمطلب بود ؛ و الحَمدُ لِلَّهِ وَحْدَه .\r\n\r\nشفاعت ، موجب تجرّى امّت در معصيت نيست\r\nشفاعت موجب تجرّى امّت اسلامى در معصيت نيست و امّا آنچه بعض از بحث كنندگان دربارهء مسائل اجتماعى ، شفاعت را موجب سستى مردم در عمل و انحراف آنان از صراط مستقيم به جهت اتّكاء و اعتماد بر غفران حتمى دانسته‌اند ، نيز سخنى خالى از تحقيق است .\r\n\r\nتقرير إشكال بر شفاعت به اينكه موجب سستى مردم در عمل است\r\nآنها اشكال خود را بدين قسم مطرح مىكنند كه : چنانچه در جوامع بشرى قوانين كيفرى از عقوبات و مثوبات درست انجام پذيرد ، احترام مردم به آن احكام اوّليّه اى كه در آن جوامع براى رشد و صلاح آنان وضع و تدوين شده است بهتر خواهد بود ؛ و در نتيجه در سايهء عملكرد مردم به احكام و قوانين موضوعهء اوّليّه در هر جامعه اى از جوامع بر حسب اختلافشان در وضع و تدوين ، مردم آن جامعه به مقصود و منظور از صلاح و رُقائى كه از عمل نمودن به آن احكام عائدشان مىشود ، بهتر خواهند رسيد . و امّا اگر بنا بشود به نحوى از انحاء قوانين جزائيّه عملى نشود ، موجب تساهل افراد و تعدّى هوسبازان مىگردد .\r\nفلهذا بايد در اجراء قوانين كيفرى راه احتمال نجات شخص مجرم را از كيفر به واسطهء رشوه ، و يا شفاعت ، يا فديه و دادن عوض ، و يا به سائر انواع و اقسام حيله‌ها و دسيسه‌ها بست ، تا شخص مجرم در هنگام جرم براى خود راه فرار و خلاصى را نبيند و بر انجام دادن آن جريمه اقدام نورزد .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nو بر همين اصل كلّى بر ديانت مسيح ايراد كرده‌اند كه : آنچه در آن ديانت است كه حضرت عيسى به واسطهء حاضر شدن براى بر چوبهء دار رفتن خود را فداى معصيت‌كاران در گناهشان نمود ، درست نيست ؛ زيرا مردم براى استخلاص خود از حكم الهى در روز قيامت و كيفر وارده بر انان ، اتّكاء و اعتماد بر فدا شدن حضرت مىكنند و دست به گناه مىآلايند .\r\nو بنابراين ، دين كه بايد موجب رشد و ترقّى جامعه‌ها به كمال اخلاق و انسانيّت گردد ، به عكس موجب فرو ريختن دستورات اخلاقى و عفّت و شرف نفسانى و انهدام مقام والاى انسانيّت مىگردد ، و انسان متحرّك رو به كمال و سعادت را در زواياى سكون و حركت انحرافى به سوى قهقرى عقب مىزند و به جاى فضائل ، رذائل اخلاقى دامنگيرش مىشود .\r\nو روى همين اصل ، إحصائيّه اى كه بدست آمده است ، دلالت دارد كه : متديّنين به آن دين دروغشان بيشتر ، و از راه و روش اخلاق و عفّت و عدالت انحرافشان بيشتر است از غير متديّنين .\r\nو اين به علّت آن است كه متديّنين و مذهبيّون به شريعت آن حضرت چون اعتماد بر حقّانيّت دينشان و اتّكاء بر شفاعت مسيح در روز رستاخيز دارند ، در آلودگى به گناهان فرو گذار نيستند ، به خلاف غير آنها كه اصلًا دينى را براى خود اتّخاذ نكرده‌اند ؛ آنان چون واگذار به غرائز و صفات فطرى خود شده‌اند و چيزى حكم اخلاق و آن صفات غريزى و فطرى را در كانون وجودشان باطل نكرده است ، در\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nبرابر مواجهه با جرم و گناه به حكم فطرت انسانيّت و اخلاق مدينهء فاضله ، اقدام نمىكنند و همان حكم فطرى و وجدانى جلوگير آنها مىگردد .\r\nو بر همين اساس ، بسيارى از بحث كنندگان در علوم اسلامى مسألهء شفاعت را كه در اسلام وارد شده ، و آيات قرآن بر آن دلالت دارد ، و سنّت رسول الله صلّى الله عليه و آله و سلّم در روايات مستفيضه و متوافره اى امضاء آن حكم الهى را فرموده است ؛ از معنى و مدلول اوّليّهء خودش تأويل ، و به معانى ديگر چون شفاعت تكوينى ، و شفاعت و وساطت در تبليغ احكام ، و وساطت در ارشاد و هدايت امّت به سوى راه كمال به واسطهء ابلاغ رسالات الهيّه حمل نموده‌اند .\r\nجواب اين عدّه اين است كه بگوئيم : آنان در همهء جهات بحث خلط كرده‌اند ، و بدون تعمّق و رسيدگى به موضوع شفاعت و حكم آن سخنانى را به هم درآميخته و تلفيق كرده‌اند .\r\nاوّلًا اسلام نه چنين شفاعتى را به اين تفسيرى كه آنان براى آن كرده‌اند اثبات كرده است ، و نه آن شفاعتى را كه اسلام اثبات كرده است ، داراى چنين اثر و خاصيّتى است كه آنان پنداشته‌اند .\r\nبراى شخص متعمّق در مسائل اجتماعيّهء اسلام سزاوار است كه اوّلًا در معارف دينيّه و احكام تشريعيّهء آن بر هيكل اجتماع صالح و مدينهء فاضله غور و بررسى كند ، و تمام جهات و نكاتى را كه اسلام از اصول و قوانين منطبقه بر اجتماع آورده است بر موارد معيّنه و\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nمشخّصهء خود تطبيق دهد ، و پس از آن ببيند كه شفاعت موعود چيست ؟ و محلّ و موقعيّت آن در بين معارفى كه اسلام آورده است ، و اصولى كه بر آن تكيه زده است ، كدام است ؟\r\nو على هذا بايد اوّلًا بداند كه شفاعتى را كه قرآن اثبات كرده است ، فقط دربارهء مؤمنين است كه در روز قيامت مخلّد در آتش نخواهند بود و به طور جاودان در جهنّم نخواهند ماند ، به شرط آنكه خداوند را با ايمان پسنديده و دين حقّ ملاقات كنند .\r\n\r\nشرط شفاعت بقاءِ بر ايمان و دين حقّ است\r\nاين وعده اى است كه قرآن دربارهء مؤمنين فرموده است ، و آن را مشروط به شرطى قرار داده است كه آن بقاء ايمان و روش و منهاج مرضى و پسنديده باشد . و از طرفى بيان كرده است كه ايمان از نظر بقايش از جهت گناهان ، و بالاخصّ معاصى كبيره ، و بخصوص اصرار و إدمان بر آنها ، در خطر عظيمى است ؛ چون نفس ارتكاب معاصى خصوصاً كبائر از آنها ، و بالاخصّ إدمان و مداومت بر آنها ، موجب شكست ايمان ، و أحياناً موجب هلاكت دائميّه و شقاوت ابديّه مىگردد ؛ پس شخص معصيت كار پيوسته در آستانهء هلاكت و در پرتگاه بوار و زوال است .\r\nو بنابر اين جهات ، هيچگاه شخص معصيت كار نمىتواند خود را از اهل نجات ببيند ، بلكه پيوسته بين اميد نجات و بين خوف و ترس از هلاك مىنگرد ، و نفس مؤمن پيوسته فيما بين خوف و رجاء متردّد است ؛ خداوند را از روى رغبت و رهبت عبادت مىكند ، و در زندگى و حيات دنيوى سيرى دارد كه نه او را به مرحلهء يأس و نوميدى\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nحرمان مىكشد ، و نه او را در مرحلهء سستى و تساهل و تكاهل به كسالت وثوق و اعتماد كاذب متوقّف مىگرداند .\r\nو ثانياً بايد بداند كه اسلام قوانين اجتماعيّهء خود را چه در مادّيّات و چه در معنويّات به طورى وضع و تدوين كرده است كه جميع حركات و سكنات فردى و اجتماعى را فرا مىگيرد ، و براى هر يك از موادّ آن يك پاداش مناسب دنيوى از جزاء ، و قضاء ، و كفّاره ، و ديه ، و حدّ ، و تعزير ، و غيرها را قرار داده است ، تا به جائى كه منتهى به تحريم مزاياى اجتماعى ، و سرزنش و توبيخ و تقبيح كرده است ؛ و براى ضمانت اين جهات علاوه بر تحكيم حكومت اولياى امر ، با ايجاب قانون امر به معروف و نهى از منكر ، همه را رقيب و پاسبان و نگهبان و پاسدار يكدگر قرار داده است . و به اين هم اكتفا ننموده است ، بلكه با دميدن أصالت روح دعوت دينى و اعتقاد به حفظ و كتابتِ دو فرشتهء ملازم اعمال و رفتار انسان در سرّ و آشكارا و در خَلا و مَلا و در ظاهر و پنهان ، انسان را پيوسته مهار زده ، و از افراط و تفريط ، و تجاوزات شهويّه و بهيميّه و غضبيّه و وهميّه و تعدّيات به حقوق و نواميس ، و استكبار و گردن ننهادن بر ذُلّ عبوديّت ، او را ظاهراً و باطناً به صراط مستقيم علماً و عملًا و اعتقاداً سوق مىدهد .\r\nو با انذار و تبشير ، و وعده و وعيد ، و ترس و سرور ، به عذاب‌ها و ثواب‌ها ، در مراحل بعد از دنيا و عالم آخرت او را نگاه مىدارد ، و اسلام پيوسته اساس خود را در تربيت مجتمع به تلقين معارف مبدأ و معاد بر همين نهج ترتيب مىدهد و نظر خود را بدين گونه معطوف\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nمىدارد .\r\nاين جهات حقيقيّهء دينيّه است كه پيوسته مردم را زنده و با اميد نگاه مىدارد ، و از انتحار و خودكشى و يأس مطلق مىرهاند ، و اصالت و واقعيّت نفس او را پيوسته به او نشان مىدهد ، و خداوند را هميشه رقيب و ناظر و حاضر كردار او معرفى مىكند ، و حقّا چنين دستورات و احكامى ، بخصوص اگر با اميد رحمت شفاعت خاصّه ضميمه شود ، يك دنيا از نيك بختى و اميد در دل گنهكاران مىپرورد ، و چه بسيار از آنان را بدين نويد رحمت و مژدهء مغفرت از هلاكت ابديّه نجات مىبخشد ؛ اين است حقيقت شفاعت و اثرات مثبت آن .\r\nو ثانياً شفاعتى را كه اسلام تشريعاً بيان كرده است - چه از آيات قرآنيّه و چه از روايات نبويّه و ائمّه عليهم السّلام - راجع به روز قيامت است ، و همانطور كه خواهيم گفت اثر آن عدم خلود مؤمنان در دوزخ است .\r\nو امّا سائر عذاب‌هاى دنيوى و اخروى همه به جاى خود محفوظ است ، و بنابراين احكام جزائيّه از حدود و تعزيرات ، و احكام تكوينيّهء دنيويّه ، از عكس‌العمل‌هاى گناه ، و شدّت سَكرات مرگ ، و وحشت عالم قبر و سؤال منكر و نكير ، و ناراحتىها و تألّمات مثاليّهء برزخيّه ، و هول بعث و قيام روز رستاخيز ، و مقام عرض و غيرها همه به جاى خود محفوظ است .\r\n\r\nشفاعت موجب ازدياد اميد به رحمت خداست\r\nحالا فرض كنيد كه مؤمن يقين هم داشته باشد كه مخلّد در\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nدوزخ نخواهد بود ، آيا نفس وارد شدن در دوزخ و مَكْث در آن به قدرى كه او را تطهير كند ، و سختىها و مشكلات عالم قيامت ، از سؤال و حساب ، و ميزان ، و صراط ، و نامهء عمل ، و موقف عند الله تعالى ، و سختىها و مشكلات عالم برزخ ، و طول كشيدن آن و عالم قيامت ؛ اينها همه رادع و مانع مؤمن از گناه نيست ؟ و از همهء اينها گذشته ، مگر فقط مؤمن را بايد به وسيلهء اخافه و به ترس انداختن ، از گناهان دور كرد ؟ آيا نظر رحمت و عطوفت حضرت ربّ وَدُود ، و وزش نسيم ملايم جذبات الهيّه و نفحات قدسيّه او را به سر منزل مقصود و حرم امن و امان نمىكشد ؟ و كانون گناه و مبدأ آن را در وجود او آتش نمىزند ؟\r\nو ثالثاً خود همين شفاعت ، موجب تقليل گناه است ، نه تكثير آن ؛ زيرا آنچه را كه دربارهء عيسويان گفته‌اند كه : گناهشان از سائر اقوام بيشتر است ، معلوم نيست . اين خود مدّعائى است كه دليل ندارد ، و إحصائيّهء گناه و جرأت در مسيحيان چنين نشان نمىدهد ، بلكه در يهود بيشتر است ؛ خشونت و رُعُونت در آنها به مراتب بيشتر است ، و رحمت و عطوفت در مسيحيان به مراتب بيشتر است . و همين بر اثر شفاعت و عقيده به فدا بودن حضرت مسيح است ، گرچه آن نيز اصل صحيحى ندارد .\r\nو قرآن كريم نيز از مشركان و يهودان به غلظت و سنگدلى و قساوت و شدّت عداوت با مؤمنان ياد مىكند ، و از مسيحيان به رحمت و رأفت و عطوفت ، و نزديك بودنشان به مودّت با مؤمنان .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nعلّت آنكه دين مسيح مانند دين اسلام به زودى در دنيا گسترش يافت و مردم پذيرفتند ، همين جنبه‌هاى عاطفى و رحمت بود كه با فطرت مردم سازگارتر بود . و براساس همان رحمت حضرت مسيح بود كه مىبينيم چه بسيار از پيروان او به كارهاى عاطفى شديد ، چون معالجه و پرستارى از مجذومان و غيرها دست مىزنند ، و به پاس پاداش فدا شدن آن كانون رحمت ، خود را به چنين مصائبى مبتلا مىدارند .\r\nقساوت و بى رحمتى مسيحيان در بسيارى از امور بر اساس انحراف از آن شريعت است ، نه ايصال به آن شريعت ؛ همچنان كه اساس انحراف مسلمانان از شريعت مقدّسهء نبويّه موجب قساوت و تجرّى آنان گرديده است ، نه گرايش به آن شريعت .\r\n\r\nشيعه بر اثر اميد به شفاعت اولياى خود ، عطوفتش بيشتر است\r\nو ما بالوجدان و بالبداهَه مىبينيم كه عطوفت و مودّت و رحمت در شيعيان بيشتر است ، چون به پيروى از پيشوايان دينى خود ، كه همه چيز خود را فداى اسلام و مسلمين نمودند ، روح رقّت و ملايمت در آنان طلوع مىكند . و فقط با نام امام حسين عليه السّلام كه عملًا خود را فداى مذهب جدّش رسول الله و منهاج پدرش على ولى الله نمود ، چه درياهاى خروشانى از غضب و كينه و طمع و حرص و بخل و غيرها فرو مىنشيند ، و چه درياهائى از رحمت و مودّت و ملايمت و ايثار و گذشت بر روى جامعه‌ها و اقوام و مِلَل باز مىشود ؛ آيا اين در اثر شفاعت عمليّه نيست ؟\r\nهمين شفاعت عينيّهء ظاهريّه ، در ملكوت اعلى باطنى دارد و\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nحقيقتى ، آنجا نيز آن شفاعت طلوع مىكند و خرمن‌ها از گناه را با يك جرقّهء رحمت مىسوزاند و به باد فنا مىدهد .\r\nعلّت آنكه اين بحث كنندگان ، امر شفاعت را سست انگاشته‌اند براى آن است كه با يك ديده به اسلام نگريسته‌اند ؛ و آن ديدهء ظاهر ، و قوّت و شوكت ، و امر و نهى و انتظام و نظم ، و جزاء و كيفر است . اين مسكينان ديدهء ديگر نداشته‌اند - يعنى خودشان با دست خود آن را كور كرده‌اند - كه بدانند اسلام نيز داراى مقام رحمت و عطوفت ، و ايثار و گذشت ، و عرفان و توحيد ، و فناء ، و ولايت ، و شفاعت ، و هزاران امر معنوى و حقيقى و باطنى و روحى كه آنان از آن بى خبرند ، مىباشد .\r\n يَعْلَمُونَ ظاهِراً مِنَ الْحَياةِ الدُّنْيا وَ هُمْ عَنِ الْآخِرَةِ هُمْ غافِلُونَ  « 1 » .\r\n« فقط ظاهرى از حيات و زندگى دنيا را مىدانند ، و ايشان البتّه ايشان از آخرت و زندگى عُقبَى غافل هستند . »\r\nآرى نتيجهء يك چشمى بودن ، محروميّت از ادراك بسيارى از حقائق است .\r\nزمان وقوع شفاعت كدامست ؟ بارى در مسائلى كه ما در ضمن شفاعت بيان كرديم يك مسأله باقى ماند كه اخيراً هم به آن اشاره شد ، و آن اينست كه بدانيم شفاعت چه موقع واقع مىشود ؟ البتّه مراد از شفاعت همان شفاعتى است كه\r\n\r\n\r\n","description":"","footnote":"\r\n( 1 ) آيه 7 ، از سورهء 30 : الرّوم\r\n","page_name":" 377 ","page_number":377},
  {"content":"\r\n\r\nعذاب را بر مىدارد .\r\nاز جمله آياتى كه مىتوان از آن ، زمان وقوع شفاعت را دريافت ، اين آيات واقع در سورهء مدّثّر است :\r\nو      كُلُّ نَفْسٍ بِما كَسَبَتْ رَهِينَةٌ * إِلَّا أَصْحابَ الْيَمِينِ * فِي جَنَّاتٍ يَتَساءَلُونَ * عَنِ الْمُجْرِمِينَ * ما سَلَكَكُمْ فِي سَقَرَ      « 1 » .\r\n« هر نفسى در گرو اعمالى است كه كسب كرده است ، مگر اصحاب يمين كه آنان در بهشت‌هائى استقرار دارند ، و با مجرمان گفتگو دارند ، كه چه چيز شما را در دوزخ وارد كرده و در آنجا مجتمع نمود ؟ ! »\r\nبحث ما دربارهء اين آيات گذشت كه آنها مىگويند : چون چنين و چنان بوديم ، و چنين و چنان كرديم ، شفاعت شفيعان دربارهء ما ثمرى نبخشيد ؛  فَما تَنْفَعُهُمْ شَفاعَةُ الشَّافِعِينَ  .\r\n\r\nشفاعت در قيامت است نه در برزخ\r\nو اين آيات دلالت داشت كه اوصاف كسانى كه مورد شفاعت قرار مىگيرند چيست ؟ و اوصاف كسانى كه از شفاعت محرومند كدام است ؟ و اينك مىگوئيم : علاوه بر دلالت بر اصل شفاعت ، دلالت دارند بر اينكه شفاعت شافعان ، در رهائى از گرو و رهن نفوس و اقامت و خلود در زندان دوزخ فائده مىبخشد ، و امّا سائر اهوال روز رستاخيز و مشكلات و سختىها و اهوال برزخ همه به جاى خود باقى بوده و دليلى بر وقوع شفاعت در آنها نداريم .\r\nو ممكن است بگوئيم از اين آيات استفاده مىشود كه شفاعت\r\n\r\n\r\n","description":"","footnote":"\r\n( 1 ) آيات 38 تا 42 ، از سورهء 74 : المدّثّر\r\n","page_name":" 378 ","page_number":378},
  {"content":"\r\n\r\nانحصار در استخلاص از گرو آتش جهنّم دارد .\r\nو مىتوان از اين آيات نيز استفاده كرد كه اين گفتگوها بين اهل بهشت و اهل دوزخ بعد از استقرار اهل بهشت در بهشت ، و اهل دوزخ در دوزخ ردّ و بدل مىشود ، و در وقتى صورت مىگيرد كه شفاعت نسبت به گروهى از مجرمان تعلّق گرفته و آنان را از آتش خارج نموده است ؛ زيرا اوّلًا مىفرمايد :  فِي جَنَّاتٍ يَتَساءَلُونَ  ، كه دلالت بر استقرار دارد ، و ثانياً ميفرمايد :  ما سَلَكَكُمْ فِي سَقَرَ  ؟ چون سلوك ، هر وارد شدنى را نمىگويند ، بلكه يك نوع وارد شدنى است كه با نظم و پيوستگى و اجتماع صورت گيرد ، و ثالثاً مىفرمايد :  فَما تَنْفَعُهُمْ شَفاعَةُ الشَّافِعِينَ ،  و كلمهء ما براى نفى حال است ، يعنى در آن حال و در آن وقت ، شفاعت شفيعان براى آنان سودى ندارد .\r\nدر « تفسير علىّ بن إبراهيم » در ذيل آيه شريفهء :  وَ مِنْ وَرائِهِمْ بَرْزَخٌ إِلى يَوْمِ يُبْعَثُونَ  . « 1 » .\r\nوارد است كه قَالَ :\r\nالْبَرْزَخُ هُوَ أمْرٌ بَيْنَ أمْرَيْنِ ، وَ هُوَ الثَّوابُ وَ الْعِقابُ بَيْنَ الدُّنْيا وَ الآخِرَةِ . وَ هُوَ رَدٌّ عَلَى مَنْ أنْكَرَ عَذابَ الْقَبْرِ وَ الثَّوابَ وَ الْعِقابَ قَبْلَ الْقِيامَةِ وَ هُوَ قَوْلُ الصّادِقِ عَلَيْهِ السَّلَامُ : وَ اللهِ مَا أَخَافُ عَلَيْكُمْ إِلَّا الْبَرْزَخَ فَأَمَّا إذَا صَارَ الامْرُ إلَيْنَا فَنَحْنُ أَوْلَى بِكُمْ . « 2 »\r\n« علىّ بن ابراهيم گفته است : برزخ چيزى را گويند كه بين دو چيز\r\n\r\n\r\n","description":"","footnote":"\r\n( 1 ) ذيل آيه 100 ، از سورهء 23 : المؤمنون\r\n( 2 ) « تفسير قمّى » طبع سنگى ، ص 449\r\n","page_name":" 379 ","page_number":379},
  {"content":"\r\n\r\nواقع است ، و آن ثواب و عذابى است كه بين دنيا و آخرت است . و اين آيه ردّ بر كسى است كه عذاب قبر و ثواب و عذاب قبل از روز قيامت را انكار كرده است . و اين همان قول حضرت صادق عليه السّلام است كه فرمود : سوگند به خدا كه من بر شما ترسى ندارم ، مگر از عذاب برزخ ؛ امّا در روز قيامت كه امر به ما واگذار مىشود ، ما بر شما ولايت داريم و شما را مورد شفاعت قرار مىدهيم ! »\r\nاز اين روايت نيز به طور صراحت بدست مىآيد كه شفاعت ، به معناى برداشتن عذاب به شفاعت ، قبل از قيامت نيست .\r\nو امّا آن رواياتى كه وارد است كه در حال مرگ ، رسول الله صلّى الله عليه و آله و سلّم و أئمّهء طاهرين سلام الله عليهم أجمعين حاضر مىشوند ، و در قبر حاضر مىشوند ، و مؤمن را بر شدائد احوالى كه در پيش دارد كمك مىكنند ؛ اين از باب شفاعت نيست ، بلكه از قبيل تصرّفات و حكومتى است كه به اذن خداوند متعال به آنها تفويض شده است .\r\nو ما به زودى در بحث أعراف إن شاء الله تعالى بيان مىكنيم كه قول اصحاب اعراف كه ائمّهء طاهرين هستند در مواجههء خود با دوزخيان كه :\r\n أَ هؤُلاءِ الَّذِينَ أَقْسَمْتُمْ لا يَنالُهُمُ اللَّهُ بِرَحْمَةٍ ادْخُلُوا الْجَنَّةَ لا خَوْفٌ عَلَيْكُمْ وَ لا أَنْتُمْ تَحْزَنُونَ  « 1 » .\r\n\r\n\r\n","description":"","footnote":"\r\n( 1 ) آيه 49 ، از سورهء 7 : الاعراف\r\n","page_name":" 380 ","page_number":380},
  {"content":"\r\n\r\n« آيا اين بهشتيان‌اند كه شما در دنيا سوگند ياد مىكرديد كه خداوند آنان را مورد رحمت خود قرار نمىدهد ؟ ! همهء شما داخل در بهشت شويد ، كه هيچ ترس و هيچ اندوهى براى شما نيست ! »\r\nاين خطاب « داخل بهشت شويد » ، خطاب حكومتى است كه از واليان و امامان صادر مىشود .\r\nو مىتوان از جهتى اين آيه ذيل را نيز از اين قبيل دانست :\r\n يَوْمَ نَدْعُوا كُلَّ أُناسٍ بِإِمامِهِمْ فَمَنْ أُوتِيَ كِتابَهُ بِيَمِينِهِ  الآيَة « 1 » .\r\n« روز قيامت ، روزى است كه ما هر يك از مردم را به واسطهء امامشان مىخوانيم ، پس آن كسى كه نامهء عملش به واسطهء جنبهء راست او كه امام حقّ است داده شود ، آنان نامهء عمل خود را مىخوانند ، و هيچ به آنان ستم نمىشود . »\r\nوساطت امام در خواندن ، و دادن نامهء عمل به توسّط امام ، از قبيل حكومت موهوبه و واگذار شده است .\r\nو از مجموع اين بحث به دست آمد كه زمان وقوع شفاعت در آخرين موقف از مواقف قيامت است كه با شمول غفران خداوند يا براى جلوگيرى از دخول در آتش ، و يا به اخراج بعضى از كسانى كه در آتش رفته‌اند ، به واسطهء اتّساع رحمت حضرت حقّ و ظهور كرامت مىباشد ؛ و الحَمدُ لِلَّه .\r\nلِلَّهِ الحَمْدُ وَ لَه المِنَّهء كه اينك بحث ما دربارهء شفاعت پايان\r\n\r\n\r\n","description":"","footnote":"\r\n( 1 ) آيه 71 ، از سورهء 17 : الإسراء\r\n","page_name":" 381 ","page_number":381},
  {"content":"\r\n\r\nمىپذيرد ، و للّه الحمد بحث كافى و كامل بود كه از تمام اطراف و جوانب مسأله مورد نظر و بررسى قرار گرفت و دانسته شد كه شفاعت از مسلّميّات است ؛ همچنان كه گفتار حضرت صادق عليه السّلام در روايت عِماره دلالت بر آن دارد :\r\nدر « أمالى » صدوق از قطّان ، از سُكّرى ، از جوهرى ، از ابن عِمارة ، از پدرش : عمارة ، روايت مىكند كه قَالَ :\r\nقَالَ الصَّادِقُ جَعْفَرُ بْنُ مُحَمَّدٍ عَلَيْهِ السَّلَامُ : مَنْ أَنْكَرَ ثَلَاثَةَ أَشْيَآءَ فَلَيْسَ مِنْ شِيعَتِنَا : الْمِعْرَاجَ وَ الْمُسَآءَلَةَ فِى القَبْرِ وَ الشَّفَاعَة « 1 » .\r\n« حضرت صادق عليه السّلام فرمودند : كسى كه سه چيز را انكار كند از شيعيان ما نيست : معراج رسول الله صلّى الله عليه و آله و سلّم را ، و گفتگو و سؤال و جواب در قبر را ، و شفاعت را » .\r\n\r\nطلب شفاعت از چهارده معصوم عليهم السّلام\r\nخداوندا تو مىدانى و از ته ضمير ما خبر دارى كه نه تنها ما شفاعت را قبول داريم ! بلكه غير از اميد به شفاعت موالى خود چهارده معصوم پاك چيز ديگرى در بساط نداريم ! ولايت آنان و برائت و بيزارى از اعدائشان ، سر لوحهء لوح ماست كه قبل از نوشيدن شير در ما بوده ، و پس از مرگ هم برون نخواهد رفت . دنيا و ما فيها و آخرت و ما فيها را به اهلش و به طالبانش سپرديم ، و غير از محبّت خالص و بى شائبهء اين خاندان نه طلبى است و نه مطلوبى .\r\n امشب آن نيست كه در خواب رود چشم نديم * خواب در روضهء رضوان نكند اهل نعيم \r\n\r\n\r\n","description":"","footnote":"\r\n( 1 ) « أمالى » صدوق طبع سنگى ، مجلس 47 ، ص 177\r\n","page_name":" 382 ","page_number":382},
  {"content":"\r\n\r\n خاك را زنده كند تربيت باد بهار * سنگ باشد كه دلش زنده نگردد به نسيم\r\nبوى پيراهن گم كردهء خود مىشنوم * گر بگويم ، همه گويند ضلالى است قديم\r\nعاشق آن گوش ندارد كه نصيحت شنود * درد ما نيك نباشد به مداواى حكيم\r\nتوبه گويندم از انديشهء معشوق بِكُن * هرگز اين توبه نباشد كه گناهى است عظيم\r\nاى رفيقان سفر ! دست بداريد از ما * كه بخواهيم نشستن به درِ دوست مقيم\r\nاى برادر غم عشق آتش نمرود انگار * بر من اين شعله چنانست كه بر ابراهيم\r\nمرده از خاك لحد رقص كنان برخيزد * گر تو بالاى عظامش گذرى ، وَ هىَ رَميم\r\nطمع وصل تو مىدارم و انديشهء هجر * ديگر از هر چه جهانم نه اميدست و نه بيم\r\nعجب از كشته نباشد به در خيمهء دوست * عجب از زنده كه چون جان به در آورد سليم\r\nسعديا عشق نياميزد و شهوت با هم * پيش تسبيح ملايك نرود ديو رجيم « 1 » . \r\n\r\n\r\n","description":"","footnote":"\r\n( 1 ) « كلّيّات » سعدى ، طبع فروغى ، قسمت غزليّات ، ص 237 و 238\r\n","page_name":" 383 ","page_number":383},
  {"content":"\r\n\r\n لى خَمْسَةٌ أُطْفى بِهِمْ حَرَّ الْجَحيمِ الحاطِمَهْ * الْمُصْطَفَى وَ الْمُرْتَضَى وَ ابْناهُما وَ الْفَاطِمَهْ \r\n« از براى من پنج نفرند كه به واسطهء آنها حرارت آتش شكننده و درهم كوبندهء دوزخ را فرو مىنشانم : يكى از آنها مصطفى است ، و ديگرى مرتضى ، و دو پسران آنها ، و فاطمهء زهرا است » .\r\nاللَهُمَّ بِحَقِّهِمْ وَ بِحَقِّ أبْنآئِهِم الطّاهِرينَ الطَّيّبينَ لَا سيَّما وَليِّكَ الْقآئِمِ الْمُنْتَظَرِ ، نَوِّرْ قُلوبَنا بِمَعْرِفَتِهِمْ وَ ارْزُقْنا لِقاءَهُمْ وَ شَفاعَتَهُمْ يَا أرْحَمَ الرّاحِمينَ .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n\r\nمجلس شصت و پنجم : منبرِ وسيله و پرچم حمد ، در روز قيامت از آنِ رسول الله و آل اوست\r\n\r\n","description":"","footnote":"","page_name":" 385 ","page_number":385},
  {"content":"\r\n . \r\n","description":"","footnote":"","page_name":" 386 ","page_number":386},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرينَ\r\nو لَعْنَةُ اللهِ عَلَى أعْدائِهِمْ أجْمَعينَ مِنَ الآنَ إلَى قيامِ يَوْمِ الدّينِ\r\nوَ لَا حَوْلَ و لا قُوَّةَ إلّا بِاللهِ الْعَلىِّ الْعَظيم\r\n\r\nجلوه و مقامات رسول الله در روز قيامت\r\nقال اللهُ الحكيمُ فى كتابِه الكَريم :\r\n      وَ الضُّحى * وَ اللَّيْلِ إِذا سَجى * ما وَدَّعَكَ رَبُّكَ وَ ما قَلى * وَ لَلْآخِرَةُ خَيْرٌ لَكَ مِنَ الْأُولى * وَ لَسَوْفَ يُعْطِيكَ رَبُّكَ فَتَرْضى       .\r\n( آيات اوّل تا پنجم ، از سورهء الضّحى : نود و سوّمين سوره از قرآن كريم )\r\n« سوگند به روز روشن ( و يا به ظهر آن ) و سوگند به شب تار كه آرامش دارد ، كه پروردگار تو ، تو را رها ننموده و ترك نكرده ، و با تو دشمنى نكرده و خشم ننموده است ! و هر آينه آخرت براى تو بهتر از نشأهء دنيا و عالم پيشين است ! و به زودى آن‌قدر پروردگار تو به تو عنايت كند كه راضى و خشنود گردى . »\r\nدر تفسير « بيان السَّعادة » گويد : « معناى اين آيه اينست كه : به\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nزودى آن‌قدر در دنيا يا در آخرت خداوند به تو مىدهد كه به سبب آن براى تو مقام رضا حاصل مىشود ، و يا رضايت تو بدان حاصل مىگردد ؛ و بنا بر همين جهت ، مُعطى ( داده شده ) به مقام شفاعت كبرى تفسير شده است .\r\nو در روايت وارد شده است كه اين آيه ، اميدوار كننده‌ترين آيات در قرآن كريم است . و از حضرت صادق عليه السّلام وارد است كه : رِضَا جَدِّى صَلَّى اللهُ عَلَيْهِ وَ ءَالِهِ وَ سَلَّمَ أَنْ لَا يَبْقَى فِى النَّارِ مُوَحِّدٌ .\r\n« رضايت جدّ من رسول الله صلّى الله عليه و آله و سلّم اينست كه يك نفر شخص مؤمن موحّد در آتش باقى نماند . » « 1 »\r\nو اين همان سعه و احاطه و ظرفيّتِ واسع نفسِ رسول الله است كه همهء پيامبران ، و صدّيقان ، و شهيدان ، و صالحان ، از همهء امّت‌ها را نيازمند به افاضهء نور از نفس مقدّس او نموده است ، و همه در اثر انتفاعى كه از او مىبرند در برابر او حمد گويانند ؛ و او حائز مقام محمود است .\r\n ماه فرو ماند از جمال محمّد * سرو نباشد به اعتدال محمّد\r\nقدرِ فلك را كمال و منزلتى نيست * در نظر قدر با كمال محمّد\r\nوعدهء ديدار هر كسى به قيامت * ليلهء اسْرَى شبِ وصال محمّد\r\nآدم و نوح و خليل و موسى و عيسى * آمده مجموع در ظِلال محمّد\r\nعرصهء گيتى مَجال همّت او نيست * روز قيامت ، نگر مجال محمّد \r\n\r\n\r\n","description":"","footnote":"\r\n( 1 ) « بيان السَّعادة » طبع سنگى ، ج 2 ، ص 316\r\n","page_name":" 388 ","page_number":388},
  {"content":"\r\n\r\n و آن‌همه پيرايه بسته جنّتِ فردوس * بو كه قبولش كند بَلال محمّد\r\nهمچو زمين خواهد آسمان كه بيفتد * تا بدهد بوسه بر نعال محمّد\r\nشمس و قمر در زمين حشر نتابد * نور نتابد ، مگر جمال محمّد\r\nشايد اگر آفتاب و ماه نتابند * پيش دو ابروى چون هِلال محمّد\r\nچشم مرا تا به خواب ديد جمالش * خواب نمىگيرد از خيال محمّد\r\nسعدى اگر عاشقى كنى و جوانى * عشق محمّد بس است و آل محمّد « 1 » \r\nسابقاً از « تفسير فرات بن إبراهيم » آورديم كه : بِشْر بن شُرَيح بَصْرى مىگويد كه : به حضرت باقر عليه السّلام عرض كردم : أَيَّةُ ءَايَةٍ فِى كِتَابِ اللهِ أَرْجَى ؟ ! « در قرآن كريم كدام آيه اميدوار كننده‌تر است ؟ ! »\r\nحضرت فرمود : قوم تو چه مىگويند ؟ !\r\nمن عرض كردم : اين آيه را :  يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ . \r\n« اى بندگان من كه در عمرهاى خود اسراف كرده‌ايد ، از رحمت خدا نوميد نباشيد ( كه خداوند جميع گناهان را مىآمرزد ! ) »\r\nحضرت فرمودند : لَكِنَّا أَهْلَ الْبَيتِ لَا نَقُولُ ذَلِك . « ليكن ما اهل بيت اين را نمىگوئيم ! »\r\nمن عرض كردم : پس شما در اين باره چه مىگوئيد ؟ !\r\nحضرت فرمودند : نَقُولُ :  وَ لَسَوْفَ يُعْطِيكَ رَبُّكَ فَتَرْضى  .\r\n\r\n\r\n","description":"","footnote":"\r\n( 1 ) « كلّيّات سعدى » طبع فروغى ، قسمت مواعظ ، صفحهء 20\r\n","page_name":" 389 ","page_number":389},
  {"content":"\r\n\r\nالشَّفَاعَةُ ، وَ اللهِ الشَّفَاعَةُ ، وَ اللهِ الشَّفَاعَة ! « 1 » .\r\n\r\nدر تفسير آيه : وَ لَسَوْفَ يُعْطِيكَ رَبُّكَ فَتَرْضى\r\nحالا ببينيم به چه علّت آيه :  وَ لَسَوْفَ يُعْطِيكَ رَبُّكَ فَتَرْضى ،  اميد بخش‌ترين آيات است ؛ و آيه  يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ ،  چنين نيست ؟\r\nو به چه سبب با آنكه نهى از قنوط و نااميدى از رحمت خدا ، در بسيارى از آيات به شهادت مورد و موضوعِ بيان ، نهى از قنوط و نااميدى از رحمت تكوينيّهء خداست ؛\r\nچون آيه :  وَ مَنْ يَقْنَطُ مِنْ رَحْمَةِ رَبِّهِ إِلَّا الضَّالُّونَ  . « 2 »\r\nحكايت از گفتار حضرت ابراهيم است كه : « و چه كسى از رحمت خدا نااميد مىباشد مگر طائفهء گمراهان ؟ »\r\nو چون آيه :  إِنَّهُ لا يَيْأَسُ مِنْ رَوْحِ اللَّهِ إِلَّا الْقَوْمُ الْكافِرُونَ  . « 3 »\r\nحكايت از گفتار حضرت يعقوب است كه : « حقّاً از رحمت خدا مأيوس نمىگردد مگر طائفهء كافران . »\r\nو ليكن در آيه مورد بحث :    قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً إِنَّهُ هُوَ الْغَفُورُ الرَّحِيمُ * وَ أَنِيبُوا إِلى رَبِّكُمْ وَ أَسْلِمُوا لَهُ مِنْ قَبْلِ أَنْ يَأْتِيَكُمُ الْعَذابُ ثُمَّ لا تُنْصَرُونَ وَ اتَّبِعُوا أَحْسَنَ ما أُنْزِلَ إِلَيْكُمْ مِنْ رَبِّكُمْ مِنْ قَبْلِ أَنْ يَأْتِيَكُمُ الْعَذابُ بَغْتَةً وَ أَنْتُمْ   \r\n\r\n\r\n","description":"","footnote":"\r\n( 1 ) « تفسير فرات بن إبراهيم » ص 215 ؛ و « بحار » ج 8 ، ص 57\r\n( 2 ) آيه 56 ، از سورهء 15 : الحِجر\r\n( 3 ) ذيل آيه 87 ، از سورهء 12 : يوسف\r\n","page_name":" 390 ","page_number":390},
  {"content":"\r\n\r\n لا تَشْعُرُونَ  « 1 » .\r\n« بگو اى بندگان من كه بر جان‌هاى خود اسراف كرده‌ايد ، از رحمت خداوند نااميد نباشيد ! چونكه حقّاً خداوند همهء گناهان را مىآمرزد و حقّاً او تنها آمرزنده و مهربان است . و بازگشت كنيد به سوى پروردگارتان و تسليم شويد در برابر او قبل از اينكه عذاب شما را در بر گيرد و شما يارى كرده نشويد ! و پيروى كنيد از بهترين چيزى كه از جانب پروردگارتان نازل شده است قبل از اينكه به شما عذاب خدا ناگهان برسد و شما غافل باشيد و نفهميد ! »\r\nنهى از قنوط و نااميدى از رحمت تشريعيّه است ، و مراد از نهى ، نهى از نااميدى غفران خدا و شمول رحمت او در برابر گناهان و معصيت‌هائى كه بندگان به جاى آورده‌اند مىباشد ، به قرينهء جملهء :  أَسْرَفُوا عَلى أَنْفُسِهِمْ  ، كه ظاهر است در آنكه قنوط و نااميدى از جهت معصيت است .\r\nو با وجود آنكه در اين آيه خداوند سبحانه و تعالى مغفرت خود را به جميع گناهان بدون استثناء تعميم داده است ، چرا اين آيه أرجى آيه ، و ثمر بخش‌ترين نهال اميد در كانون دل بندگان معصيت كار خدا نبوده باشد ؟\r\nسرّش اينست كه : در آيه نهى از قنوط پس از آنكه خداوند وعدهء غفران و آمرزش جميع گناهان را مىدهد ، در دنبال آن ، امر به توبه و اسلام و پيروى از عمل صالح را مىكند ، و بنابراين آيه دلالت مىكند\r\n\r\n\r\n","description":"","footnote":"\r\n( 1 ) آيات 53 تا 55 : از سورهء 39 : الزّمر\r\n","page_name":" 391 ","page_number":391},
  {"content":"\r\n\r\nكه بندهء گناهكار اسراف كنندهء بر نفس خود و بر جان خود سزاوار نيست از رحمت خدا نااميد باشد ، تا وقتى كه توبه و اسلام و عمل صالح در اختيار و در دسترس اوست .\r\nپس اين رحمتِ خداوندى ، رحمت مطلقه نيست ؛ رحمت مقيّده است ، كه خداوند بندگان خود را امر فرموده است كه بدان تمسّك جويند و با توبه و اسلام و اتّباع از عمل صالح موجبات غفران خود را پايه سازى كنند ؛\r\n\r\nمعناى رضا در آيه : وَ لَسَوْفَ يُعْطِيكَ رَبُّكَ فَتَرْضى و آيه سورهء بيّنه\r\nو امّا در آيه اعطاء پروردگار به حدّى كه رضا حاصل شود ، اين رضا ، رحمت مطلقه و رحمت عامّه است كه خداوند به پيغمبرش كه رحمةٌ للعالَمين است بطور مطلق و بدون قيد و شرط عنايت فرموده است ؛ و اين وعده ايست كه نفس رسول الله بدان شاد و مسرور شد و موجب گوارائى و طيب خاطر آن حضرت گشت .\r\nو شرح اين داستان آن است كه اين آيه در مقام امتنان است ، و وعده اى را به رسول الله صلّى الله عليه و آله و سلّم داده است كه به هيچ يك از مخلوقات نظير و شبيه آن را نداده است ؛ و مىبينيم كه در اينجا هم اعطاء خداوند مطلق است و هم رضاى رسول الله مطلق است .\r\nامّا از نظر اعطاء : خداوند شبيه آن را به بعضى از بندگان خود در بهشت عنايت فرموده است :\r\nآنجا كه گويد :  لَهُمْ ما يَشاؤُنَ عِنْدَ رَبِّهِمْ  « 1 » .\r\n\r\n\r\n","description":"","footnote":"\r\n( 1 ) قسمتى از آيه 22 ، از سورهء 42 : الشّورَى : « براى بهشتيان در بهشت\r\n","page_name":" 392 ","page_number":392},
  {"content":"\r\n\r\nو نيز گويد :  لَهُمْ ما يَشاؤُنَ فِيها وَ لَدَيْنا مَزِيدٌ  . « 1 » .\r\nو اين آيه مىفهماند كه در آنجا براى بهشتيان ، چيزهائى خداوند آفريده است كه ما فوق مشيّت و خواستهء آنهاست .\r\nچون خواستهء انسان و مشيّت او به چيزى تعلّق مىگيرد كه به دل او خطور كند ، از سعادت و امور خيريّه . و على هذا از اين آيه استفاده مىشود كه در آنجا چيزهائى است كه بر قلب هيچ آدمى خطور نمىكند ، و بالاتر از حيطهء انديشه و فكر انسان است ؛  فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ  . « 2 »\r\nو اگر بنا باشد كه خداوند به مؤمنينى كه عمل صالح انجام داده‌اند ، چنين چيزهائى كه ما فوق اندازه و تقدير است عنايت كند ، پس آنچه به رسول خود آن هم در مقام امتنان عنايت مىكند ، از اين‌ها بزرگتر و عظيم‌تر و واسع‌تر خواهد بود ؛ اين شأن عطاىِ حضرت حقّ است جلّ و عزّ .\r\nو امّا شأن رضاى رسول الله صلّى الله عليه و آله و سلّم : مىدانيم كه اين رضا ، رضا به امر خدا و مقدّرات خدا و آنچه را خدا براى آن حضرت نصيب و بهره گذارده است نيست ؛ آن رضائى كه بر اساس مالكيّت و غناى على الإطلاق حضرت حقّ ، بندهء حقّ بايد داشته\r\n\r\n\r\n","description":"","footnote":"\r\nدر نزد پروردگارشان هر چيزى است كه بخواهند و اراده شان به آن تعلّق گيرد . »\r\n( 1 ) آيه 35 ، از سورهء 50 : ق : « براى بهشتيان در بهشت هر چيزى است كه بخواهند ، و در نزد ما علاوه بر آن زياديهائى است . »\r\n( 2 ) صدر آيه 17 ، از سورهء 32 : السّجدة\r\n","page_name":" 393 ","page_number":393},
  {"content":"\r\n\r\nباشد و بنده جز فقر و حاجت در برابر آن غنا چيز ديگرى ندارد ، و بنابراين بايد در مقابل آنچه پروردگارش مىدهد راضى باشد ، چه كم باشد و چه زياد ، و بايد راضى باشد به آنچه خداوند دربارهء او مقدّر و حكم نموده است ، خواه موجب سرورش شود و خواه موجب اندوهش گردد .\r\nبلكه اين رضا ، چون در مقابل اعطاء حضرت حقّ قرار گرفته است افادهء معناى ديگرى را مىدهد ، نظير رضاى فقير به آن چيزى كه فقر او را زائل مىسازد ، و رضاى گرسنه به آنچه او را سير مىكند ؛ و آن رضايت به اعطاء حضرت حقّ بدون تحديد است .\r\nو شبيه اين اعطاء را خداوند به طائفه اى از بندگان خود وعده داده است ، چون آيه :\r\n  إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ * جَزاؤُهُمْ عِنْدَ رَبِّهِمْ جَنَّاتُ عَدْنٍ تَجْرِي مِنْ تَحْتِهَا الْأَنْهارُ خالِدِينَ فِيها أَبَداً رَضِيَ اللَّهُ عَنْهُمْ وَ رَضُوا عَنْهُ ذلِكَ لِمَنْ خَشِيَ رَبَّهُ   « 1 » .\r\n« حقّاً آن كسانى كه ايمان آورده‌اند و عمل صالح انجام مىدهند ، آنها بهترين خلائق هستند . پاداش آنان در نزد پروردگارشان بهشت‌هاى عدنى است كه در زير درختان سربه‌هم‌آوردهء آن ، نهرهائى جارى است ، و آنان به طور دوام و جاودان در آنجا زيست مىكنند . خداوند از ايشان راضى است و آنان از خداوند راضى\r\n\r\n\r\n","description":"","footnote":"\r\n( 1 ) آيه 7 و 8 ، از سورهء 98 : البيّنة\r\n","page_name":" 394 ","page_number":394},
  {"content":"\r\n\r\nهستند ؛ و اين است پاداش كسى كه از پروردگار خود در مراقبه و خشيت باشد . »\r\nدربارهء مؤمنان پاداش چنين است و رضايت حاصلهء آنان بدون قيد و شرط است ، تا چه رسد دربارهء رسول الله صلّى الله عليه و آله و سلّم ؛ و با ملاحظهء اينكه آيه فَتَرْضَى در مقام امتنان و اختصاص آمده است ، پس حتماً بايد بالاتر از آنچه براى مؤمنين است بوده باشد ، و اوسع و اعظم از آن .\r\nو از طرفى مىدانيم كه خداوند دربارهء رسولش فرموده است :\r\n بِالْمُؤْمِنِينَ رَؤُفٌ رَحِيمٌ  « 1 » .\r\n« به مؤمنان رؤوف و مهربان است . »\r\nو با اين گفتار مراتب رأفت و رحمت او را به مؤمنان تصديق نموده و گواهى داده است ؛ حال چگونه رسول الله صلّى الله عليه و آله و سلّم راضى مىشود و نفسش طيب خاطر و آرامش پيدا مىكند ، كه در نعيم بهشت متنعّم باشد و در باغهاى آنجا مشغول گردش و تفريح و تفرّج گردد و از جميع لذّات سرمديّه لذّت ببرد ، و جمعى از مؤمنان در دركات سعير جهنّم و در طبقات آتش دوزخ گرفتار و محبوس بوده باشند ؟ در حالى كه آنان اعتراف به ربوبيّت حضرت حقّ دارند و اقرار به رسالت برگزيده و رسولش و آنچه او از جانب خداوند آورده نموده‌اند ، ليكن بواسطهء غلبهء جهالت و پيروى از نفس امّاره و بازى گريهاى شيطان گناهانى را مرتكب شده ، و بدون\r\n\r\n\r\n","description":"","footnote":"\r\n( 1 ) ذيل آيه 128 ، از سورهء 9 : التّوبة\r\n","page_name":" 395 ","page_number":395},
  {"content":"\r\n\r\nعناد و استكبار و جحود و مبارزه با ذات اقدس حقّ ، خود را بدان معاصى آلوده نموده‌اند .\r\nما بالوجدان در خود مىيابيم كه چنانچه يكى از ما به ايّام گذشتهء از عمرش نظرى بيفكند ، و در قصور استكمال و ارتقاء به كمالات نگاهى كند ، و خود را در اين كوتاهى و تفريط ملامت كند ، و در سعى و طلب كه ننموده مؤاخذه نمايد ، و سپس به جهالت و غرور جوانى و نقصان تجارب توجّهى كند ؛ چه بسيار از آتش غضب او فرو مىنشيند و شدّت و سورت ملامت او از نفس خود باز مىايستد ؛ و اين به واسطهء همان رحمت ناقصه اى است كه خداوند در وجود او به وديعت گذارده است و در فطرت او ذخيره كرده است .\r\nاين حالِ ما و حالِ رحمت ماست ، تا چه رسد به رحمت حضرت ربّ رحيم رؤوف ، آن هم در موقفى كه پاى گيرى براى انسان جز جهالت و ضعف او نيست ، و در موقفى كه كرامت رسول اكرم و پيغمبر مكرّمش كه خود ، او را در برابر مؤمنان به رحمت و رأفت توصيف كرده است ظهور نموده ، و مؤمن مبتلائى را كه از و بال افعال خود از هنگام مرگ كه چنگالهاى فنا و موت در آن فرو رفته است ، تا اين حال كه آخرين موقف از مواقف روز قيامت است ، عكس‌العمل‌ها و پاداش‌هائى را ديده و چشيده است ؛ آيا اين ظهور رحمت و اين رضايت مطلقه از اين پيامبر كه رحمت براى عالمين است غير از شفاعت كبرى براى مؤمنان چيز ديگرى مىتواند بوده باشد ؟\r\nدر « تفسير علىّ بن إبراهيم » با سند متّصل خود از مفضّل بن عُمَر\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nآورده است كه او گفت : من از حضرت صادق عليه السّلام شنيدم كه در تفسير آيه :  وَ أَشْرَقَتِ الْأَرْضُ بِنُورِ رَبِّها  ، « 1 » مىفرمود :\r\nرَبُّ الارْضِ يَعْنِى إمَامَ الارْضِ .\r\nقُلْتُ : فَإذَا خَرَجَ يَكُونُ مَا ذَا ؟\r\nقَالَ : إذًا اسْتَغْنَى النَّاسُ عَنْ ضَوْءِ الشَّمْسِ وَ نُورِ الْقَمَرِ وَ يَجْتَزِءُونَ بِنُورِ الإمامِ « 2 »\r\n« مراد از ربّ زمين ، امام زمين است .\r\nمن عرض كردم : و در اين صورت ، زمانى كه امام خروج كند چه خواهد شد ؟ !\r\nحضرت فرمود : در آن صورت مردم از اشراق نور خورشيد و نور ماه بى نياز مىشوند ، و نور امام براى آنان كافى خواهد بود » .\r\n\r\nوسيله ، درجهء رسول الله در بهشت است كه هزار پلّه دارد\r\nو نيز در « تفسير علىّ بن إبراهيم » از پدرش از عبد الله بن مُغَيرة از عبد الله بن سنان از حضرت صادق عليه السّلام آورده است كه :\r\nكَانَ رَسُولُ اللهِ صَلَّى اللهُ عَلَيْهِ وَ ءَالِهِ وَ سَلَّمَ يَقُولُ : إذَا سَأَلْتُمُ اللهَ فَاسْألُوا لِىَ الْوَسِيلَة .\r\n« حال رسول الله چنين بود كه مىفرمود : شما هر وقت در مقام عرض حاجت از درگاه خداوند بر آمديد ! براى من از خدا وسيله را بخواهيد .\r\nما از رسول الله از وسيله پرسيديم كه چيست ! ؟\r\n\r\n\r\n","description":"","footnote":"\r\n( 1 ) صدر آيه 69 ، از سورهء 39 : الزّمر\r\n( 2 ) « تفسير قمّى » طبع سنگى ، ص 581\r\n","page_name":" 397 ","page_number":397},
  {"content":"\r\n\r\nفرمود : وسيله درجهء من در بهشت است كه داراى هزار پلّه است كه تا پلّه اى از گوهر است « 1 » ، و تا پلّه اى ديگر از زبرجد است ، و تا پلّه اى ديگر از لؤلؤ است ، و تا پلّه اى ديگر از طلا است ، و تا پلّه اى ديگر از نقره است ؛ آن را در روز قيامت مىآورند و با منبرهاى پيغمبران در موقف قيامت قرار مىدهند .\r\nو اين وسيله و درجهء من ، در ميان منبرهاى پيامبران چون ماه در ميان ستارگان مىدرخشد .\r\nو هيچ پيامبرى و شهيدى و صدّيقى در آن روز نيست مگر آنكه مىگويد : خوشا به حال آن كسى كه اين درجه و مِنبر اوست .\r\nدر آن حال منادى در محشر به طورى ندا مىكند كه جميع پيامبران و صدّيقان و شهيدان و مؤمنان مىشنوند كه : اينست درجهء محمّد صلّى الله عليه و آله و سلّم !\r\nحضرت رسول الله گفتند : من در آن حال مىآيم ، در حالى كه إزارى « 2 » را كه از نور است به خود بسته‌ام و بر سر من تاج مُلْك و افسر كرامت است ، و علىّ بن أبى طالب در پيشاپيش من است و پرچم من به دست اوست ؛ و آن لِواءِ حمد است كه بر آن نوشته شده است :\r\n\r\n\r\n","description":"","footnote":"\r\n( 1 ) ممكن است مراد از گوهر در اينجا ياقوت باشد ، يا گوهر ديگرى كه اسم نداشته باشد .\r\n( 2 ) عبارت روايت اين‌طور است : فَأُقْبِلُ مُتَّزِراً بِريطَةٍ مِنْ نورٍ . « من جلو مىآيم در حالى كه ريطه‌اى از نور را ازار خود كرده‌ام . » و ريطه عبارت است از يك شقّه از پارچه كه به پارچه ديگر دوخته و پيوسته نباشد .\r\n","page_name":" 398 ","page_number":398},
  {"content":"\r\n\r\nلَا إلَهَ إلَّا اللهُ ، محَمَّدٌ رَسُولُ اللهِ ، الْمُفْلِحُونَ هُمُ الْفَآئِزُونَ بِاللهِ .\r\n« نيست معبودى جز الله ، محمّد است فرستادهء خدا ، رستگاران همان كسانى هستند كه به فوز خدا رسيده‌اند . »\r\nو چون بر طائفه پيغمبران گذر كنيم مىگويند : اين دو نفر دو فرشته اى هستند كه تا به حال ما آنها را نديده‌ايم ! و نشناخته‌ايم ! و چون بر فرشتگان عبور كنيم گويند : اين دو نفر دو پيامبر مرسل خدا هستند .\r\nمن از وسيله و درجه بالا مىروم و على هم به دنبال من مىآيد ، و چون من به درجهء اعلا برسم و على هم پائين‌تر از من قرار مىگيرد ، و در دست او لواء من است ، هيچ پيغمبرى و هيچ مؤمنى در آنجا نيست مگر آنكه سرهايشان را به سوى من بلند مىكنند و مىگويند : خوشا به حال اين دو بنده ، چقدر در نزد خداوند گرامى هستند !\r\nدر اين حال منادى ندا مىكند به طورى كه جميع پيامبران و جميع خلائق مىشنوند : اين است حبيب من : محمّد ؛ و اين است ولىّ من : علىّ بْن أبى طالب ! خوشا به حال كسى كه او را دوست داشته باشد ، و واى بر كسى كه او را مبغوض دارد و بر او دروغ ببندد .\r\nو سپس رسول خدا صلّى الله عليه و آله و سلّم فرمود : اى علىّ ! در آن روز در مشهد قيامت هيچكس نيست كه تو را دوست داشته باشد ، مگر آنكه بدين گفتار آرام مىگيرد و راحت مىشود و چهره‌اش سفيد مىگردد و دلش شاد مىشود . و هيچ كس نيست كه تو را دشمن\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nداشته باشد و به جنگ و ستيز با تو برخاسته باشد و يا آنكه حقّ تو را انكار نموده باشد ، مگر آنكه صورتش سياه مىشود و قدمهايش به لرزه در مىآيد .\r\n\r\nدو فرشتهء رحمت و غضب ، كليد بهشت و جهنّم را به رسول الله ميدهند\r\nو در همين حال كه من در چنين وضعى هستم ، دو فرشته به سوى من مىآيند : يكى از آنها رِضْوان خازنِ بهشت است ، و ديگرى مالِك خازنِ آتش . رضوان خازن بهشت نزديك من مىآيد و بر من بدين گونه سلام مىكند كه : السَّلَامُ عَلَيْكَ يَا رَسُولَ اللهِ !\r\nمن جواب سلام او را مىدهم و مىگويم : اى فرشتهء خوشبو ، و نيكو صورت ، و معزَّز و گرامى در نزد پروردگارت ! تو كيستى ؟ !\r\nاو مىگويد : منم خازن بهشت ! پروردگارم به من امر كرده است كه كليدهاى بهشت را نزد تو بياورم ، و اينك آورده‌ام ؛ بگير آنها را اى محمّد\r\nمن مىگويم : قبول كردم چنين هديّه اى را از طرف پروردگارم ، و حمد و سپاس مختصّ اوست بر اين نعمتى كه بر من ارزانى داشته است ! آنها را به برادرم علىّ بن أبى طالب واگذار كن !\r\nخازن بهشت كليدها را به علىّ بن أبى طالب مىدهد و بر مىگردد .\r\nو پس از آن مالك خازن جهنّم مىآيد و سلام مىكند و مىگويد : السَّلَامُ عَلَيْكَ يَا حَبِيبَ الله !\r\nمن پاسخ سلام او را مىدهم و مىگويم : اى فرشتهء زشت منظر ، و بدشكل و شمائل ! تو كيستى ؟ !\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nاو مىگويد : منم مالك : خازن دوزخ ، پروردگارم به من امر نموده است كه كليدهاى جهنّم را نزد تو بياورم و اينك آورده‌ام ؛ بگير آنها را اى محمَّد !\r\nمن مىگويم : قبول كردم از پروردگارم ، و حمد و سپاس اختصاص به او دارد بر اين نعمت‌هائى كه به من داده است ، و مرا در آن نعمت‌ها تفضيل داده است ؛ اين كليدها را به برادرم علىّ بن أبى طالب بده !\r\nمالك : خازن جهنّم كليدهاى دوزخ را به على مىدهد و برميگردد .\r\nدر اين حال على مىآيد ، در حالى كه تمام كليدهاى بهشت و كليدهاى دوزخ با اوست ، تا اين كه بر پشت جهنّم مىنشيند و زمام آن را به دست مىگيرد ؛ و اين در حالى است كه شعله‌ها و صداهاى آتش بالا مىرود و حرارت آن شدّت يافته است و پرش جرقّه‌ها و پرتاب شراره‌هاى آن فزونى يافته است .\r\nجهنّم ندا مىدهد : اى على ، زود از من بگذر ! چرا كه نور تو لهب و شعله‌هاى مرا خاموش كرده است .\r\nعلى به جهنّم مىگويد : اى جهنّم اين مرد را رها كن ، كه دوست من است ! و اين را بگير ، كه دشمن من است ! و جهنّم در آن روز در برابر على مطيع‌تر است از غلام يكى از شما در برابر صاحبش !\r\nزمام و دهانهء دوزخ در آن روز در دست على است ، هر وقت بخواهد آن را به طرف راست مىبرد ، و هر وقت بخواهد آن را به طرف\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nچپ مىبرد ( كه دشمنان را در هر گوشه و كنار ببيند بگيرد و در كام خود فرو برد ) .\r\nو جهنّم در آن روز در برابر علىّ مطيع‌تر است از جميع خلائق ؛ وَ ذَلِكَ أَنَّ عَلِيًّا عَلَيْهِ السَّلَامُ يَوْمَئِذٍ قَسِيمُ الْجَنَّةِ وَ النَّار . « 1 » .\r\n« و اين به علّت آن است كه علىّ بن أبى طالب در آن روز قسمت كنندهء بهشت و دوزخ است . »\r\nاين روايت را شيخ صدوق در « معانى الاخبار » و « أمالى » از پدرش ، از سعد بن عبد الله ، از أحمد بن محمّد بن عيسى ، از عبّاس ابن معروف ( از عبد الله بن مغيره - « معانى الاخبار » ) ، از أبو حَفْص عبدى ، از أبو هارون عبدى ، از أبو سعيد خُدرى ، از رسول خدا صلّى الله عليه و آله و سلّم آورده است . « 2 »\r\nو نيز اين حديث را در « بصائر الدّرجات » از أحمد بن محمّد ، از عبّاس بن معروف ، از عبد الله بن مُغَيرة ، از أبو هارون عبدى ، از أبو سعيد خدرى ، از رسول الله روايت كرده است . « 3 »\r\nدر روايت صدوق در « معانى الاخبار » و « أمالى » و نيز در روايت صفّار در « بصائر الدّرجات » كه از أبو سعيد خدرى آورده‌اند ، معلوم\r\n\r\n\r\n","description":"","footnote":"\r\n( 1 ) « بحار » ج 7 ، ص 326 و 327 ؛ و اصل روايت در « تفسير قمّى » ص 644 و 645 است .\r\n( 2 ) « معانى الاخبار » طبع حيدرى ، باب معنى الوسيلة ، ص 116 و 117 ؛ و « أمالى » صدوق ، طبع سنگى ، مجلس 24 ، ص 71 و 72\r\n( 3 ) « بصائر الدّرجات » طبع سنگى ، باب ثامن عشر از جزء ثامن ، ص 122 و 123\r\n","page_name":" 402 ","page_number":402},
  {"content":"\r\n\r\nاست كه اين روايت را أبو سعيد از رسول الله صلّى الله عليه و آله و سلّم روايت كرده است ؛ و ليكن در روايت علىّ بن إبراهيم كه از حضرت صادق عليه السّلام آورده است ، جملهء فَسَأَلْنَا النَّبِىَّ ، يا راجع است به حضرت أمير المؤمنين عليه السّلام يا به يكى ديگر از صحابه كه از رسول خدا روايت كرده‌اند .\r\n\r\nمواقف هر يك از پيامبران و امامان در روز قيامت\r\nو نيز در « تفسير علىّ بن إبراهيم » در ذيل آيه :  فَمَنْ زُحْزِحَ عَنِ النَّارِ وَ أُدْخِلَ الْجَنَّةَ فَقَدْ فازَ  « 1 » . از پدرش : إبراهيم ، از سليمان ديلمى ، از أبو بصير ، از حضرت صادق عليه السّلام آورده است كه : چون روز قيامت بر پا شود محمّد صلّى الله عليه و آله و سلّم را مىخوانند و به او يك حُلّهء بهشتى كه چون برگ گل است مىپوشانند ، و سپس او را در طرف راست عرش خدا مىايستانند .\r\nو پس از آن حضرت ابراهيم را مىخوانند و به او يك حلّهء سفيد رنگ مىپوشانند ، و او را در طرف چپ عرش خدا مىايستانند .\r\nو سپس علىّ بن أبى طالب أمير المؤمنين عليه السّلام را مىخوانند و به او يك حلّهء چون برگ گل مىپوشانند ، و او را در طرف راست رسول الله مىايستانند .\r\nو پس از آن اسمعيل را مىخوانند و به او يك حلّهء سفيد رنگ مىپوشانند ، و او را در طرف چپ ابراهيم عليه السّلام مىايستانند .\r\nو سپس حسن را مىخوانند و به او يك حلّهء چون برگ گل مىپوشانند ، و او را در طرف راست حضرت أمير المؤمنين\r\n\r\n\r\n","description":"","footnote":"\r\n( 1 ) قسمتى از آيه 185 ، از سورهء 3 : ءَال عمران\r\n","page_name":" 403 ","page_number":403},
  {"content":"\r\n\r\nعليه السّلام مىايستانند .\r\nو پس از آن حسين را مىخوانند و يك حلّهء چون برگ گل به او مىپوشانند ، و او را در طرف راست حسن مىايستانند .\r\nو سپس هر يك از ائمّه را مىخوانند و به آنها حلّهء وَردِيّه چون گل مىپوشانند ، و هر يك را به ترتيب در طرف راست مصاحبش مىايستانند .\r\n\r\nداخل شدن معصومين و شيعيان آنها در بهشت\r\nو پس از آن شيعيان را مىخوانند و آنان در مقابل اينها مىايستند .\r\nو سپس فاطمهء زهراء سلام الله عليها را مىخوانند ، و زنان منسوب به آن حضرت كه از ذرّيّهء او هستند را مىخوانند ، و شيعيان او را نيز مىخوانند ؛ و جملگى بدون حساب داخل بهشت مىشوند .\r\nدر اين حال منادى از ميان عرش خدا از ناحيهء ربّ العزَّة و الافق الاعلى ندا مىكند :\r\nخوب پدرى است براى تو اى محمّد ، كه ابراهيم است ! و خوب برادرى است براى تو ، كه علىّ بن أبى طالب است ! و خوب دو سبط براى تو هستند سبطان تو ، كه حسن و حسين اند ! و خوب جنينى است براى تو جنين تو ، كه او محسن است ! و خوب أئمّه و پيشوايان راشدينى هستند ذرّيّه تو ، و آنها فلان و فلان هستند ! و خوب شيعه اى هستند شيعيان تو !\r\nأَلَا إنَّ مُحَمَّدًا وَ وَصِيَّهُ وَ سِبْطَيْهِ وَ الأئِمَّةَ مِنْ ذُرِّيَّتِهِ هُمُ الْفَآئِزُونَ . ثُمَّ يُؤْمَرُ بِهِمْ إلَى الْجَنَّةِ ؛ وَ ذَلِكَ قَوْلُهُ :  فَمَنْ زُحْزِحَ عَنِ \r\n\r\n","description":"","footnote":"","page_name":" 404 ","page_number":404},
  {"content":"\r\n\r\n النَّارِ وَ أُدْخِلَ الْجَنَّةَ فَقَدْ فازَ  .\r\n« آگاه باشيد كه محمّد ، و وصىّ او ، و دو سبط او ، و امامان از ذرّيّهء او ايشانند رستگاران . و پس از آن امر مىشود كه جملگى به بهشت داخل شوند ؛ و اين است گفتار خداوند : كسى كه از آتش دور شود و داخل در بهشت گردد ، او حقّاً رستگار است . » « 1 »\r\nعيّاشى در تفسير خود گويد : يحيى بن مُساور گويد : گفتم ( به حضرت صادق عليه السّلام ) دربارهء على عليه السّلام حديثى براى من بيان كن ! فرمود : مىخواهى مشروحاً بيان كنم و يا آن كه مختصراً و مجموعاً بيان نمايم ؟ !\r\nعرض كردم : مجموعاً و محصّلًا بيان كن !\r\nحضرت فرمود : على ، باب هدايت است ؛ هر كس بر او تقدّم جويد كافر است ، و هر كس از او تخلّف ورزد كافر است .\r\nعرض كردم : قدرى بيشتر بيان كن !\r\nفرمود : چون روز قيامت شود ، منبرى را از جانب راست عرش نصب مىكنند كه داراى بيست و چهار درجه و پلّكان است . على مىآيد و در دست اوست لِواء ، و بر منبر بالا مىرود ، و تمام خلائق بر\r\n\r\n\r\n","description":"","footnote":"\r\n( 1 ) « تفسير قمّى » طبع سنگى ، ص 116 و 117 ؛ و در اين نسخهء مطبوعه چنين وارد است كه : يُدْعى بِإسْمَاعيلَ فَيُكْسى حُلَّةً بَيْضآءَ فَيُقامُ عَلَى يَمينِ أميرِ الْمُؤْمِنينَ عليهِ السّلام . ليكن در نسخهء مجلسى از « تفسير قمّى » كه در « بحار الانوار » ج 7 ، طبع حروفى ، ص 328 آورده است چنين است كه : يُدْعى بِإسْمَاعيلَ فَيُكْسى حُلَّةً بَيْضآءَ فَيُقامُ عِنْدَ يَسارِ إبْراهيم ؛ امّا چون به ظنّ قوى نسخهء مجلسى اصحّ است ، لذا ما در ترجمه طبق نسخهء مجلسى ترجمه كرديم .\r\n","page_name":" 405 ","page_number":405},
  {"content":"\r\n\r\nاو عرضه داشته مىشوند ؛ هر كس او را بشناسد داخل بهشت مىشود ، و هر كس او را نشناسد داخل آتش مىگردد .\r\nمن عرض كردم : آيا از كتاب خدا اين مطلب را به من نشان مىدهى ؟\r\nگفت : آرى ! آيا اين آيه را نخوانده اى كه خدا مىفرمايد :\r\n فَسَيَرَى اللَّهُ عَمَلَكُمْ وَ رَسُولُهُ وَ الْمُؤْمِنُونَ  . هُوَ وَ اللهِ عَلِىٌّ بْنُ أَبِى طَالبٍ « 1 » .\r\n« اعمال شما را به زودى خدا و رسول خدا و مؤمنين مىبينند . سوگند به خدا كه مراد از مؤمنين علىّ بن أبى طالب است . »\r\nو عيّاشى شبيه اين روايت را نيز با سند ديگر از محمّد بن حسّان كوفى از محمّد بن جعفر از پدرش عليهما السّلام آورده است . « 2 »\r\nو در « تفسير فرات ابن إبراهيم » از عُبَيد بن كُثَير ، مُعَنعناً ، از أبو هريره ، از رسول الله صلّى الله عليه و آله و سلّم آورده است كه :\r\nقَالَ : أَتَانِى جَبْرَئِيلُ عَلَيْهِ السَّلَامُ فَقَالَ : أُبَشِّرُكَ يَا مُحَمَّدُ ! بِمَا تَجُوزُ عَلَى الصِّرَاطِ ؟ ! قَالَ : قُلْتُ : بَلَى ! قَالَ : تَجُوزُ بِنُورِ اللهِ ! وَ يَجُوزُ عَلِىٌّ بِنُورِكَ ، وَ نُورُكَ مِنْ نُورِ اللهِ ! وَ تَجُوزُ أُمَّتُكَ بِنُورِ عَلِىٍّ ! وَ نُورُ عَلِىٍّ مِنْ نُورِكَ ! وَ مَنْ لَمْ يَجْعَلِ اللهُ لَهُ مَعَ عَلِىٍّ نُوراً فَمَا لَهُ مِنْ نُورٍ . « 3 »\r\n\r\n\r\n","description":"","footnote":"\r\n( 1 ) « بحار الانوار » طبع حروفى ، ج 7 ، ص 330 و 331\r\n( 2 ) همان مصدر\r\n( 3 ) « تفسير فرات » طبع بيروت ، ص 287 ؛ و از طبع نجف ، ص 104 و 105\r\n","page_name":" 406 ","page_number":406},
  {"content":"\r\n\r\n« فرمود : جبرئيل عليه السّلام به نزد من آمد و گفت : اى محمّد ! مىخواهى به تو بشارت دهم كه به چه چيز از صراط عبور مىكنى ؟ ! گفتم : آرى ! گفت : به نور خدا عبور مىكنى ! و على به نور تو عبور مىكند ، و نور تو از نور خداست ! و امّت تو به نور على عبور مىكنند ، و نور على از نور توست ! و كسى را كه خداوند براى او نورى را با على قرار نداده باشد پس او داراى نور نيست ! »\r\nبارى احاديثى را كه در اينجا آورديم دربارهء وسيله بود ، كه آن منبرى است در بهشت ، و اختصاص به رسول الله و أمير المؤمنين و امامان دارد . البتّه احاديث در اين باره بسيار است ، و ما چند حديث را از باب نمونه آورديم .\r\n\r\nلواء حمد در روز قيامت ، در دست أمير المؤمنين عليه السّلام است\r\nاحاديثى ديگر وارد است بر آنكه لِواء حمد در روز قيامت در دست أمير المؤمنين على است . و ما در اين جا نيز چند حديث را از باب نمونه مىآوريم :\r\nشيخ صدوق ، از محمّد بن إبراهيم بن إسحق طالقانى ، از حسن ابن على عَدْوى ، از حسين بن أحمد طُفاوى ، از قيس بن ربيع ، از سعد خَفّاف ، از عَطِيّهء عَوفى كوفى ، از مَخدوج بن زيد ذهلى روايت كرده است كه : رسول خدا صلّى الله عليه و آله و سلّم بين مسلمانان عقد اخوّت و برادرى بست ، و سپس فرمود : اى على ! تو برادر من هستى ! و نسبت تو به من همان نسبت هارون با موسى است به جز آنكه پيغمبرى بعد از من نيست .\r\nآيا مىدانى اى على ! كه اوّلين كسى كه در روز قيامت خوانده\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nشود من هستم ! و پس از خوانده شدن ، من در جانب راست عرش خدا مىايستم ، و يك حُلّهء سبز رنگ از حلّه‌هاى بهشتى بر تن من مىكنند .\r\nو پس از آن ، پدر ما حضرت ابراهيم را مىخوانند ، او در طرف راست عرش در سايهء آن مىايستد ، و يك حلّهء سبز رنگ از حلّه‌هاى بهشتى بر تن او مىپوشانند .\r\nو سپس پيغمبران را يكى به دنبال ديگرى مىخوانند ، و آنان در دو رديف و دو صف در طرف راست عرش در سايهء آن مىايستند ، و بر بدن آنها حلّه‌هاى سبز رنگ بهشتى مىپوشانند .\r\nآگاه باش اى على ! كه من به تو خبر مىدهم كه امّت من اوّلين امّتى هستند كه در روز قيامت براى حساب خوانده مىشوند ، و من به تو بشارت مىدهم كه به جهت قرابت و منزلتى كه تو در نزد من دارى اوّلين كسى كه بعد از من در روز قيامت خوانده مىشود تو مىباشى ! و لواء من به تو سپرده مىشود ؛ و آن لواء لواء حمد است ، و تو آن لواء را در برابر اين دو صف از پيامبران عبور مىدهى !\r\nو آدم بو البشر و جميع مخلوقاتى كه خداوند آفريده است ، همگى در سايهء لواء من در روز قيامت سايه نشينند .\r\n\r\nمشخّصات لواء حمد در روز قيامت\r\nطول آن لواء به اندازهء هزار سال راه است ، سَنان « 1 » آن از ياقوت سرخ است ، و چوب نى آن از نقرهء سپيدفام ، و زُجّ « 2 » آن از دُرّ\r\n\r\n\r\n","description":"","footnote":"\r\n( 1 و 2 ) سنان ، پيكان تيزى است كه بر سر نيزه فرو مىبرند ، و از آنجا به دشمن حمله مىكنند . زُجّ ، آهنى است كه چون ته نيزه را مىتراشند ، در آن محكم فرو مىبرند تا آنكه حكم پايه و حافظ نيزه\r\n","page_name":" 408 ","page_number":408},
  {"content":"\r\n\r\nسبز رنگ .\r\nآن پرچم داراى سه رشته از حاشيه و كنارهء از نور است : يك رشته در مشرق است و ديگرى در مغرب و سوّمى در وسط دنيا ، و بر اين حاشيه‌ها سه سطر نوشته شده است :\r\nاوّل : بِسْمِ اللهِ الرَّحْمَنِ الرَّحِيمِ ، و دوّم : الْحَمْدُ لِلَّهِ رَبِّ الْعَالَمِينَ ، و سوّم : لَا إلَهَ إلَّا اللهُ ، مُحَمَّدٌ رَسُولُ اللهِ ؛ و طول هر سطرى به قدر مسير هزار سال راه است ، و عرض هر سطرى مسير هزار سال راه .\r\nاى على ! تو لواء را بر مىدارى و حمل مىكنى ! و حسن از جانب راست توست ، و حسين از جانب چپ تو ! تا آنكه در ميان من و ابراهيم در سايهء عرش وقوف مىكنى ! و به يك حلّهء سبز رنگ از حلّه‌هاى بهشتى پوشانيده مىشوى !\r\nو در اين حال منادى از عرش ندا مىكند : خوب پدرى است پدر تو ابراهيم ، و خوب برادرى است برادر تو على !\r\nآگاه باش اى على ! كه من به تو بشارت مىدهم ، كه زمانى كه مرا مىخوانند تو خوانده مىشوى ! و چون مرا به حُلّه بپوشانند تو پوشيده مىشوى ! و چون به من تحيّتى بگويند تحيّت به تو گفته مىشود « 1 » :\r\n\r\n\r\n","description":"","footnote":"\r\nبوده باشد .\r\n( 1 ) « أمالى » صدوق ، طبع سنگى ، مجلس 57 ، ص 195 ؛ « بحار » ج 8 ، ص 1 و 2\r\n","page_name":" 409 ","page_number":409},
  {"content":"\r\n\r\n\r\nروايات وارده دربارهء لواء حمد\r\nو در « عيون أخبار الرّضا » صدوق از پدرش از حسن بن أحمد مالكى از پدرش از إبراهيم بن أبى محمود از حضرت رضا عليه السّلام از پدرانش ، از أمير المؤمنين عليه السّلام روايت مىكند كه :\r\nقَالَ : قَالَ رَسُولُ اللهِ صَلَّى اللهُ عَلَيْهِ وَ ءَالِهِ [ وَ سَلَّمَ 
  ] : يَا عَلِىُّ : أَنْتَ أَوَّلُ مَنْ يَدْخُلُ الْجَنَّةَ وَ بِيَدِكَ لِوَآئِى ؛ وَ هُوَ لِوَاءُ الْحَمْدِ ، وَ هُوَ سَبْعُونَ شُقَّةً ، الشُّقَّةُ مِنْهُ أَوْسَعُ مِنَ الشَّمْسِ وَ الْقَمَرِ . « 1 » .\r\n« أمير المؤمنين گفتند كه : رسول خدا صلّى الله عليه و آله و سلّم گفتند : اى على ! تو اوّلين كسى هستى كه داخل بهشت مىشوى ! و در دست توست لواء من ، كه آن لواءِ حمد است ! و آن داراى هفتاد شقّه است كه هر يك از آن شُقّه‌ها از خورشيد و ماه بزرگتر است ! »\r\nو در « علل الشّرائع » با سند متّصل خود از حضرت أمير المؤمنين عليه السّلام آورده است كه :\r\nقَالَ : قَالَ لِى رَسُولُ اللهِ صَلَّى اللهُ عَلَيْهِ وَ ءَالِهِ وَ سَلَّمَ : أَنْتَ أَوَّلُ مَنْ يَدْخُلُ الْجَنَّةَ !\r\nفَقُلْتُ : يَا رَسُولَ اللهِ ! أَدْخُلُهَا قَبْلَكَ ؟ !\r\nقَالَ : نَعَمْ ! لِانَّكَ صَاحِبُ لِوَآئِى فِى الآخِرَةِ كَمَا أَنَّكَ صَاحِبُ لِوَآئِى فِى الدُّنْيَا ، وَ صَاحِبُ اللِوَاءِ هُوَ الْمُتَقَدِّمُ .\r\nثُمَّ قَالَ عَلَيْهِ السَّلَامُ : يَا عَلِىُّ ! كَأَنِّى بِكَ وَ قَدْ دَخَلْتَ الْجَنَّةَ وَ بِيَدِكَ لِوَآئِى ، وَ هُوَ لِوَآءُ الْحَمْدِ تَحْتَهُ ءَادَمُ فَمَنْ دُونَه . « 2 »\r\n\r\n\r\n","description":"","footnote":"\r\n( 1 ) « بحار الانوار » ج 8 ، ص 4\r\n( 2 ) همان مصدر ، ص 6\r\n","page_name":" 410 ","page_number":410},
  {"content":"\r\n\r\n« أمير المؤمنين گفتند كه : رسول الله صلّى الله عليه و آله و سلّم به من گفتند : تو اوّلين كسى هستى كه داخل بهشت مىشوى !\r\nعرض كردم : اى رسول خدا ! آيا من پيش از شما داخل مىشوم ؟ !\r\nفرمود : آرى ! چون تو دارندهء پرچم من هستى در آخرت ! همچنان كه دارندهء پرچم من هستى در دنيا ! و صاحب پرچم بايد جلو برود ، و سپس فرمود : اى على ! گويا من چنين مىبينم تو را كه داخل بهشت شده اى ! و در دست توست لواى من ، كه آن لواى حمد است ! و تمام خلائق از آدم و پائين‌تر از او همه در زير آن پرچم قرار گرفته‌اند ! »\r\n\r\nمعناى منبرِ وسيله و لواء حمد\r\nبارى ، محصّل آنچه از مجموعهء اخبار به دست مىآيد اينست كه : در روز قيامت پيغمبر اكرم ، صاحب وسيله و داراى لواء حمد هستند .\r\nوسيله منبرى است بزرگ كه داراى هزار پلّه و درجه است . و بين هر دو پلّه ، فاصله به قدرى زياد و طولانى است كه به اندازهء قدرى است كه اسب تندرو بِدَود و خسته شود . و هر يك از درجات و پلّه‌ها از گوهرى خاص است كه با پلّهء ديگر مختلف است .\r\nرسول اكرم صلّى الله عليه و آله و سلّم از اين پلّه‌ها بالا مىآيند و در روى پلّهء هزارمين قرار مىگيرند ، و أمير المؤمنين عليه السّلام يك پلّه پائين‌تر ؛ و اين منبر در مقابل عرش خداست .\r\nو هر يك از پيامبران به حسب اختلاف و درجات و مراتب در\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nروى پلّه‌ها قرار مىگيرند ، و هر يك از صدّيقان و صالحان و شهيدان نيز بر روى پلّه‌ها قرار مىگيرند ؛ هر كس كه درجهء قربش بيشتر باشد بالاتر ، و هر كس كه درجهء قربش كمتر باشد پائين‌تر .\r\nو سائر مردم از اصناف و طبقات مؤمنان همه در پائين منبر ، در عرصات كه همان زمين هموار و وسيع است ، گرداگرد منبر مجتمع مىشوند ، از خلائق اوّلين و آخرين ؛ و همه تماشايشان به سوى رسول الله است .\r\nپيامبران كه در درجات مختلف وسيله قرار گرفته‌اند ، و هر يك داراى مقام و منزلتى مشخّص هستند « 1 » سرهاى خود را بلند كرده و به تماشاى رسول الله مشغولند .\r\nتابش و درخشش نور سيماى رسول الله صلّى الله عليه و آله و سلّم ، و وصىّ بلافصلش و پرچمدار لواءِ توحيدش : أمير المؤمنين علىّ بن أبى طالب عليه السّلام به قدرى شديد و تند و خيره كننده و در عين حال ملايم و با صفا و دلربا و چون ماهتاب شب بدر ، روح انگيز و جانفزاست كه دلهاى همهء پيامبران و صدّيقان را به خود جلب و معطوف نموده است .\r\nدر اين حال جبرائيل كه مقرّب‌ترين فرشته از فرشتگان سماوى است ، پرچم حمد را مىآورد و به دست رسول الله مىدهد ، و\r\n\r\n\r\n","description":"","footnote":"\r\n( 1 ) در آيه 164 ، از سورهء 37 : الصّافّات ، وارد است كه :  وَ ما مِنَّا إِلَّا لَهُ مَقامٌ مَعْلُومٌ  . « و هيچ يك از ما نيست مگر آنكه براى او مقام و درجهء معلومى است . »\r\n","page_name":" 412 ","page_number":412},
  {"content":"\r\n\r\nحضرت آن لواء را به أمير المؤمنين عليه السّلام كه در پلّهء جنب پلّهء رسول الله ايستاده‌اند مىدهند . اين لواء نامش لواء حمد است و به قدرى بزرگ است كه مشرق و مغرب و وسط عالم را فرا گرفته است ؛ زيرا كه طول آن به قدر هزار سال راه است ، و پيكان و تَهِ آن از ياقوت سرخ و دُرّ سبز رنگ ، و چوبْ نِى آن از نقرهء خام است .\r\nو بر سه ريشهء آن بسمِ اللهِ الرَّحمنِ الرَّحيم و الحمدُ للَّه ربِّ العالَمين و لَا إلهَ إلّا الله ، مُحَمَّدٌ رَسولُ الله نوشته شده است .\r\nحال بايد ديد معناى وسيله و لواء چيست ؟ و چرا رسول اكرم و أمير المؤمنين ، در آخرين درجه و جنب آن قرار گرفته اند ؟ و چرا نام آن منبر ، وسيله است ؟ و چرا نام آن لواء ، لواء حمد است ، نه لواء تكبير يا لواء تسبيح يا لواء تهليل ؟ و چرا آن لواء را رسول الله به أمير المؤمنين مىدهند ؟ و چرا پيامبران هر يك در روى پلّهء خاصّى واقع هستند ؟ و مردم مؤمن همه در عرصات قيامت گرداگرد آن منبر مجتمع اند ؟ و نظر به رسول الله و خليفه‌اش مىدوزند ؟ اينها حقائقى است كه بايد روشن شود .\r\n\r\nمعنا و حقيقت منبرِ وسيله\r\nوسيله چيزى را گويند كه با كمك آن انسان به مقصود دست مىيابد . و هزار پلّهء آن شايد عبارت از هزار حجابى است كه بين نفس و بين مقام معرفت مطلقهء حضرت حقّ مىباشد ، و يا هزار اسم از اسماء مقدّسهء حضرت حقّ جلّ و عزّ ؛ رسول الله صلّى الله عليه و آله و سلّم از تمام حجاب‌ها عبور نموده و در آخرين حجاب كه حجاب اقرب است و بين آن و ذات اقدس حضرت حقّ هيچ چيز متصوّر\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nنيست قرار گرفته ، و از تمام اسماء و صفات حضرت او جلّ و علا بهرهء كافى برده و فانى در آن اسم شده و متحقّق به حقيقت آن اسم گرديده‌اند . و سپس فانى در اسم اعظم ذات حضرت احديّت شده‌اند ، كه همان مقام عبوديّت مطلقه و ولايت كلّيّهء الهيّه است .\r\nو امّا سائر پيامبران از جهت مرتبه و درجه ، از رسول الله و أمير المؤمنين پائين‌ترند و هر كدام در هر يك از اسماء حقّ كه فانى شده‌اند ، در همان‌جا قرار گرفته‌اند ؛ و چون هر پلّه كه به سوى بالا نزديكتر شود عمومىتر و واسع‌تر است ، بنابراين هر كدام كه در اسماء كلّيّه فانى شده‌اند ، در مراتب بالاترى قرار دارند تا برسد به اسم عليم و قدير و حَىّ و الله كه از همهء اسماء كامل‌تر و شامل‌ترند ، و اصول اسماء الهيّه محسوب مىگردند .\r\nو بنابراين مىتوان گفت كه اين منبر مخروطى شكل است ؛ در اوّلين پلّهء آن كه سطح قاعدهء آنست بسيارى از خلائق ، از پيامبران و صدّيقان و شهيدان مجتمع‌اند ؛ و پلّهء بالاتر وسعتش كمتر است ، ولى قدرت و عظمت و حيات آن بيشتر است ، و لذا افرادى كمتر در آنجا قرار دارند .\r\nو همچنين از هر يك از پلّه‌ها كه بالا آئيم ، قدرت و علم و حيات افزون‌تر و شديدتر مىگردد و مقيمان آنجا بالطّبع كمترند ، تا برسد به پلّهء آخر كه جز ظرفيّت حضرت رسول الله ظرفيّتى ديگر ندارد و نمىتواند كسى ديگر را بپذيرد ؛ آنجا فقط يك نقطه است كه هنُقْطَةُ الوَحْدَةِ بَيْنَ قَوْسَىِ الاحَدِيَّةِ و الواحِدِيَّة است ، و امّا از جهت علم و\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nقدرت و حيات مجمع جميع علوم و قدرت‌ها و حيات‌ها و افاضه دهندهء اين اسماء و صفات كلّيّهء الهيّه به جميع مخروط و همهء عالم ملك و ملكوت مىباشد .\r\nو آنجا مقام غيب الغيوب ، و كنز مخفى ، و عالم عَماء ، و سِرّ الهُويّة ، و تحقّق اسم هُوَ ، و مبدأ و منشأ تحقّق ولايت و ظهور است .\r\nو امّا پلّهء پائين‌تر اوّلين نقطهء ظهور و بروز و تجلّى گاه اسماء و صفات و عالم ولايت كلّيّهء الهيّه مىباشد ؛ و آن جايگاه مقام مقدّس مولى الموالى أمير المؤمنين است كه از ذات اقدس حضرت احديّت توسّط رسول الله مىگيرد و به عالم ملك و ملكوت افاضه مىكند .\r\nوجود رسول الله چون عدسى بزرگ تلسكوب است كه نور و صُوَر اجرام سماوى را به وسيلهء خود ، در عدسى كوچك آن كه محلّ تجلّى و ظهور و نمايش است منعكس مىكند ؛ پس على عليه السّلام ظهور رسول الله است ، و رسول الله باطن اين ظاهر . و أمير المؤمنين كه در يك پلّه به آخرين پلّه ايستاده است حقيقت علم و حيات و قدرت را از محلّ بين بين ، كه بين ذات و اسم است و آن حقيقت رسول الله است مىگيرد . پس أمير المؤمنين اوّلين تجلّى گاه ولايت كه بين بطون و ظهور است قرار گرفته‌اند و به تمام انبياء و اولياء افاضه مىكنند ؛ هر يك از بالا به پائين تا برسد به جميع خلائق كه گرداگرد وسيله اجتماع نموده‌اند ؛ و بلكه بالواسطه به كسانى كه در دوزخ هستند و اطراف اين وسيله نيستند .\r\nو شرافت و افضليّت حضرت خاتم النبيّين و خليفه‌اش حضرت\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nخاتم الوصيّين ، امر تشريفاتى و اعتبارى نيست ؛ بلكه بواسطهء سِعِهء وجودى ، و قرب ذاتى ، و كشف حجب نورانى ، و عبور از تمام اسماء و صفات ، به پاى مجاهده و رياضت بر اساس علم و مشيّت ازليّهء الهيّه مىباشد .\r\n\r\nمنبر و لواء نه مانند منبرها و پرچم‌هاى مادّى است و نه صرف معنى\r\nو امّا اين وسيله و اين لواء و اين منبر و اين پرچم چون سائر پرچم‌هاى اين جهان است ؟ و يا صرف معنى و مجرّد تشبيه است ، از باب تشبيه معقول به محسوس ؟ بحث آن مفصّلًا در باب صراط و پل جهنّم به سوى بهشت ، در مجلس 53 ، از جلد هشتم همين دوره از « معادشناسى » گذشت . و دانستيم كه نه مانند منبرهاى مادّى و پرچم‌هاى جسمى است ، همچنان كه ميزان و صراط نيز مانند ميزان‌ها و پل‌هاى دنيوى نيست ؛ و نه آنكه مجرّد معنى و از باب تشبيه معقول به محسوس است و صرفاً مجرّد تشبيه و كنايه است ؛ بلكه حقيقةً ميزان و صراطى است و حقّا وسيله و منبرى و لواء و پرچمى است ، غاية الامر متناسب با آن عالم . زيرا منبر و لواء در عالم صورت است و از صورت كه بگذريم ، نه عنوان منبر و نه عنوان لواء ، متمايز و متشخّص از يكدگر نيستند ؛ ولى در عالم صورت حقيقت همين وسيله و حقيقت همين لواء به صورتى متناسب با آن عالم متصوّر و متشكّل خواهد شد ، البتّه بايد تناسب تحقّق وجودى آنها را با آن عالم از خاطر نبرد و گرنه اشكالات وارده بسيار مىباشد .\r\nمثلًا در همين باب وسيله در روايت وارده از « تفسير علىّ بن إبراهيم » داشتيم كه :\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nحَتَّى يَقْعُدَ عَلَى عُجْزَةِ جَهَنَّمَ وَ يَأْخُذَ زِمَامَهَا بِيَدِهِ ، وَ قَدْ عَلَا زَفِيرُهَا ، تا آنكه مىفرمايد : فَإِنْ شَاءَ يَذْهَبُ بِهَا يَمْنَةً وَ إنْ شَاءَ يَذْهَبُ بِهَا يَسْرَةً « 1 » .\r\nو حاصل مطلب آنكه در روز قيامت جهنّم را مىآورند ؛ كما آنكه در قرآن كريم است :\r\n وَ جِيءَ يَوْمَئِذٍ بِجَهَنَّمَ .  « 2 »\r\nو جهنّم داراى زمام و دهانه و لگامى است ، و على أمير المؤمنين عليه السّلام بر پشت جهنّم مىنشيند و لگام او را در دست مىگيرد ، در حالى كه صداى شراره‌هاى آتش آن بلند است ؛ و اگر على بخواهد جهنّم را به طرف راست مىبرد ، و اگر بخواهد به طرف چپ مىبرد ؛ و هر كجا دشمنان و معاندان خدا و رسول خدا و مقام ولايت باشند جهنّم آنان را در كام خود فرو مىبرد .\r\nدر اينكه جهنّم را مىآورند و زمامش به دست على است شكّى نيست ؛ ولى آيا آن جهنّم مانند مركب‌هاى دنيا چون شتر و قاطرى است كه على بر آن سوار شود ؟ و دهانه و لجامش همانند لجامهاى مركوب‌هاى دنيوى است ؟ مسلّماً چنين نيست ؛ بلكه آن مركوب و نشيمنگاهش و لجامش و حركتش به طرف راست و چپ ، همه متناسب با آن عالم است . و همانطور كه خود آن عالم غير اين جهان است ؛ آنجا غيب است و اينجا شهود ؛ آنجا باطن است و اينجا\r\n\r\n\r\n","description":"","footnote":"\r\n( 1 ) همين كتاب ، مجلس 65 ، ص 401\r\n( 2 ) صدر آيه 23 ، از سورهء 89 : الفجر\r\n","page_name":" 417 ","page_number":417},
  {"content":"\r\n\r\nظاهر ؛ همين طور تمام موجودات و اشياء و احكام آنجا متناسب با آن عالم است .\r\nو در همين بحث شفاعت داشتيم كه : فَيَأْتِى دَارَ الرَّحْمَنِ وَ هِىَ عَدْنُ وَ إنَّ بَابَهَا سَعَتُهُ بُعْدُ مَا بَيْنَ الْمَشْرِقِ وَ الْمَغْرِبِ . فَيُحَرِّكُ حَلْقَةً مِنَ الْحَلَقِ فَيُقَالُ : مَنْ هَذَا ؟ ! وَ هُوَ أَعْلَمُ بِهِ - فَيَقُولُ : أَنَا مُحَمَّدٌ ! فَيُقَالُ : افْتَحُوا لَهُ ! قَالَ : فَيُفْتَحُ لِى .\r\nقَالَ : فَإذَا نَظَرْتُ إلَى رَبِّى مَجَّدْتُهُ تَمْجِيدا لَمْ يُمَجِّدْهُ أَحَدٌ كَانَ قَبْلِى وَ لَا يُمَجِّدُهُ أَحَدٌ كَانَ بَعْدِى . تا آنكه فرمايد : ثُمَّ يُؤْتَى بِنَا فَيَجْلِسُ عَلَى الْعَرْشِ رَبُّنَا « 1 » .\r\n« ( پس از آنكه مردم و جميع خلائق به پيامبران متوسّل شدند و آنها گفتند : كارى از دست ما بر نمىآيد ؛ خلائق به سوى رسول الله صلّى الله عليه و آله و سلّم مىآيند ، و متوسّل مىشوند . ) رسول الله حركت مىكند تا به خانهء خداوند رحمن مىرسد ، و آن خانهء عَدن است ، و آن خانه به قدر وسعت ما بين مشرق و مغرب است .\r\nرسول الله يك حلقه از حلقه‌هاى در را تكان مىدهد - و در حالى\r\n\r\n\r\n","description":"","footnote":"\r\n( 1 ) همين كتاب ( « معادشناسى » ج 9 ) ، مجلس 61 ، ص 150 تا ص 158 ، روايت وارده از « تفسير عيّاشى » ؛ اين روايت را مرحوم مجلسى در « بحار » طبع حروفى ، ج 8 ، ص 45 تا ص 47 به همين الفاظى كه در اينجا آورديم نقل نموده است . و اصل روايت در « تفسير عيّاشى » ج 2 ، ص 310 تا ص 313 است ، و در آنجا بجاى جملهء اخير دارد : فَنَجْلِسُ عَلَى عَرْشِ رَبِّنا .\r\n","page_name":" 418 ","page_number":418},
  {"content":"\r\n\r\nكه خدا بهتر مىداند كه كيست كه در را مىكوبد - گفته مىشود : كيست اين حركت دهندهء حلقهء در ؟\r\nرسول الله مىگويد : من محمّد هستم پس گفته مىشود : باز كنيد براى او ! فرمود : در را براى من باز مىكنند ؛ و چون نظر من به خدا مىافتد تمجيدى مىكنم كه هيچيك از پيشينيان و پسينيان چنين تمجيدى نكرده‌اند . تا آنكه مىفرمايد :\r\n\r\nحمل بعضى روايات در باب معارف الهيّه بر معناى ظاهر كفر است\r\nو سپس ما را مىآورند و پروردگار ما بر تخت مىنشيند . »\r\nدر اينكه در اين عبارات يك دنيا حقائقى نهفته است ، جاى شبهه نيست ؛ ولى آيا مىتوان بر ظاهر اين عبارات جمود نمود و گفت خانهء خدا هم مانند خانه‌هاى اين جهان است و بزرگتر ؟ و حلقهء دَرِ آن خانه مانند همين حلقه‌هاست ؟ و خداوند داخل خانه هست ؟ و صدا مىكند : تو كيستى ؟ و نظر رسول الله به خدا مىافتد ؟ آيا خداوند جسم است ؟ و داراى صورت است ؟ و آيا اين نظر مانند نظرهاى معمولى است ؟ و آيا خداوند بر تخت سلطنت و حكومت جلوس مىكند ؟ تخت خدا مانند همين تخت‌ها ، و جلوس او هم مانند همين گونه مجلس‌هاست ؟\r\nالبتّه چنين نيست ، و صد البتّه چنين نيست ؛ زيرا اين مستلزم محدوديّت و تعيّن و تجسّم و تشكّل خداست ؛ و تَعَالَى اللهُ عَمَّا يَقُولُ الظَالِمُونَ عُلُوًّا كَبِيرًا . خدا در خانه نيست ، و تخت و عرش خدا مانند كرسى و تخت‌هاى اين جهان نيست . عالم مشيّت و اراده ، عرش خداست ، و جلوس آن همان استيلا و احاطهء اوست . و نظر\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nرسول الله ، با باطن و ملكوت است ، بر حقيقت ذات ما لا اسْمَ لَه و لا رسْمَ له . و حلقهء در ، كنايه از تمسّك آن حضرت به صفت رحيميّت و عطوفت و غفّاريّت است ؛ زيرا خداوند اسمائى دارد ، و هر يك از آنها به منزلهء حلقه‌اى است ، هر كدام را بكوبند از ناحيهء همان اسم گشوده مىشود .\r\n قُلِ ادْعُوا اللَّهَ أَوِ ادْعُوا الرَّحْمنَ أَيًّا ما تَدْعُوا فَلَهُ الْأَسْماءُ الْحُسْنى  « 1 » .\r\n« بگو ( اى پيامبر ) : بخوانيد الله را ، و يا بخوانيد : رحمان را ! هر چه را بخوانيد براى خداوند اسماء حسنائى است ! »\r\nو لهذا مرحوم مجلسى - رضوان الله عليه - با شدّت جمود خود در باب معارف الهيّه ، در ذيل اين روايت ، چاره اى نديده است از اينكه بگويد : مراد از نظر به سوى پروردگار ، نظر به سوى عرش او ، يا به سوى كرامت او و يا به سوى نورى از انوار عظمت اوست ؛ و جلوس بر عرش ، كنايه از ظهور حكم و امر از نزد عرش است ؛ و تكلّم خداوند عبارت از خلق كلامى در آنجا مىباشد . « 2 »\r\nبارى اين‌گونه رفع يد از جمود بر معانى ظاهريّه را ، در تمام ابواب معارف بايد نمود ، و اختصاص به ذات خداوند و اسماء او ندارد ؛ زيرا اوّلًا الفاظ براى معانى كلّيّه وضع شده‌اند ، و ثانياً روايت وارده از رسول الله صلّى الله عليه و آله :\r\n\r\n\r\n","description":"","footnote":"\r\n( 1 ) قسمتى از آيه 110 ، از سورهء 17 : الإسراء\r\n( 2 ) « بحار الانوار » طبع حروفى ، ج 8 ، ص 47\r\n","page_name":" 420 ","page_number":420},
  {"content":"\r\n\r\n\r\nدر معارف الهيّه به معانى ظاهريّهء عبارات نبايد توجّه كرد\r\nإنَّا مَعَاشِرَ الانْبِيَاءِ أُمِرْنَا أَنْ نُكَلِّمَ النَّاسَ عَلَى قَدْرِ عُقُولِهِمْ . « 1 »\r\n« ما جماعت پيامبران مأموريم كه با مردم به قدر عقل‌هايشان سخن گوئيم . »\r\nابوابى را از معارف به روى ما مىگشايد ؛ از طرفى از جمود و حمل الفاظ به معانى مادّيّه و طبيعيّه در معارف الهيّه ما را رها مىكند ، و از طرفى نيز بكلّى به ما اجازه نمىدهد كه فقط آنها را بر معانى صرفه حمل كنيم ؛ بلكه بايد به معانى متشكّله و متصوّرهء متناسب با آن عالم بدانيم .\r\nحال كه اين مطالب روشن شد معلوم مىشود كه : وسيله حقيقةً منبرى است و حقّاً هزار پلّه دارد ، ولى منبر و پلّه‌هايش متناسب با آن عالم است ؛ و لواء نيز حقّاً پرچمى است و داراى پيكان و زُجّ و چوب و ريشه و حاشيه است ، ولى متناسب با آن عالم .\r\nخداوند به حقّ محمّد و آله الطّاهرين ، ما را در تحت آن لواء درآورد ، تا ببينيم و تماشا كنيم كه چگونه است ؟\r\n\r\nعلّت تسليم لواء حمد به رسول الله و أمير المؤمنين عليهما السّلام\r\nآن لواء را در وهلهء اوّل به دست رسول الله مىسپارند ؛ و آن لواء لواء حمد است ، زيرا مقام محمود همانطور كه گفتيم اختصاص به آن حضرت دارد ؛ يعنى مقامى كه حمد هر حامدى به هر محمودى با هر گونه حمدى به آنجا برسد .\r\n\r\n\r\n","description":"","footnote":"\r\n( 1 ) « اصول كافى » ج 1 ، ص 23 ؛ و « تحف العقول » ص 37 ؛ و در « بحار الانوار » طبع كمپانى ، ج 17 ( روضهء ) ص 41 ؛ و در طبع حروفى ، ج 77 ، ص 140 ، از « تحف العقول » روايت كرده است .\r\n","page_name":" 421 ","page_number":421},
  {"content":"\r\n\r\nما در سابق گفتيم كه به مقتضاى نصّ كريمهء قرآنيّه :\r\n  سُبْحانَ اللَّهِ عَمَّا يَصِفُونَ * إِلَّا عِبادَ اللَّهِ الْمُخْلَصِينَ   « 1 » .\r\nفقط بندگان مخلص خداوند مىتوانند حمد ذات اقدس او را به جاى آورند ، و بقيّهء خلائق حمدشان توأم با تسبيح و تنزيه و تقديس است . امّا بندگان مخلصين كه از همهء شوائب خود بينى و خودپسندى و خود محورى و به خود انديشى عبور كرده ، و وجود خود را ملك طلق حضرت احديّت مىدانند ، و در برابر وجود او حقّاً براى خود وجودى نمىبينند ، و وجودشان را مندكّ و فانى در ذات اقدس او كرده‌اند ، و به سعهء حضرتش متّسع گرديده‌اند ؛ آنان مىتوانند حمد خداى را چنان كه لايق اوست به جاى آورند .\r\nو ليكن اين درجهء مخلصين را پيامبران داشته‌اند ، و بسيارى از اولياء خدا كه به درجهء خلوص مىرسند ، حائز چنين مقامى مىگردند . اين نهايت سفر اوّل به سوى خداست از اسفار اربعه ، و نهايت اين سفر ، خداست ؛ و سفر هم غير متناهى نيست .\r\nو ليكن مقام محمود مقام ديگرى است ، بس بالاتر و والاتر ؛ و آن عبارت است از تكميل سفرهاى چهارگانه ، و تكميل سفر فى الخلق بالحقّ كه سفر چهارم است ؛ و در اين صورت سالك با هر موجودى از موجودات ، خدا را مىبيند و در عالم كثرات به نور خداوند سير مىكند .\r\nو ليكن اين بقاء بالله در تمام افراد يكسان نيست ؛ بعضى بقاء را\r\n\r\n\r\n","description":"","footnote":"\r\n( 1 ) آيه 159 و 160 ، از سورهء 37 : الصّافّات\r\n","page_name":" 422 ","page_number":422},
  {"content":"\r\n\r\nفقط در حيطهء وجودى خود و در محدوديّت افكار و آراء و علوم و محيط خود دارند ، و بعضى بيشتر ، و بعضى بسيار بيشتر ، تا آنكه مىبينيم رسول الله صلّى الله عليه و آله و سلّم با هر موجودى بوده است ؛ يعنى تمام ما سوى الله از عالم مُلك و مَلَكوت ، از عقول ، و ارواح ، و نفوس علويّه ، و سفليّه ، و موجودات عالم صورت ، و عالم طبع ؛ با همه و همه بوده است ؛ بلكه حقيقت آن موجودات اوّلًا و بالذّات بوده است ، و نسبت وجود به آن موجودات ثانياً و بالعرض است ؛ و اين است مقام محمود .\r\nزيرا گفتيم اين مقام ، مقامى است كه هر گونه حمدى ، از هر حمد كننده اى ، نسبت به هر حمد شده اى صورت گيرد ، راجع به آنجاست ؛ يعنى : گلى را كه ما مىبوئيم و حمد مىكنيم ، اين حقيقت حمد راجع به رسول الله است ؛ يعنى : حقيقت وجود گل و زيبائى گل و بوى عطرآميز گل و طراوت گل ، همه و همه رسول الله است ، و حقيقت ما كه حامد هستيم و حقيقت حمد ما ، همه و همه رسول الله است .\r\nو همچنين بلبلى را كه مىستائيم ، و ماه و خورشيد ، و زيبائىهاى عالم را كه مملوّ از شادابى و طراوت و عشق و محبّت و علم و قدرت و حيات است ، همه و همه رسول الله است .\r\nوجود و نفس واسع آن حضرت آن‌قدر در عالم بقاء بالله وسيع و واسع است كه با هر موجودى از مَلَكوت و باطن ، و از ملك و ظاهر او همراه است ؛ و اين است مقام ولايت كلّيّه كه ما دربارهء امامان\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nعليهم السّلام قائل هستيم ؛ زيرا هر جاى عالم باشيم ، در مغرب و يا در مشرق ، در زمين هموار و يا در بيغوله و تنگنا و زندان ، همين كه امام را صدا بزنيم ، مىفهمد و مىداند و جواب مىگويد .\r\nو اين معنى متصوّر نيست ، مگر آنكه امام با وجود ما ، و وجود همهء موجودات معيّت داشته باشد . در اين صورت امام با ماست ، و از ما به ما نزديك‌تر است ؛ زيرا مائى كه مىگوئيم اوّلًا و بالذّات اشاره به سوى امام است ، و ثانياً و بالعرض اشاره به سوى ماست .\r\nهر قطره اى كه از آسمان مىبارد ، و هر ذرّه اى كه در تابش خورشيد مىدرخشد ، و هر كلوخى كه در زمين افتاده است ، و هر كوكب و ستاره تا به منظومهء شمسى و كهكشان‌ها برسد ؛ با آنها امام هست .\r\nسيطره و احاطهء نفسيّهء امام در عالم بقاء بالله چنين است ؛ و اين است معناى ولايت تكوينيّه .\r\n\r\nلواء حمد به دست حائز مقام محمود داده مىشود\r\nهيچ كدام از انبياء حتّى شيخ النّبيّين : نوح ، و پرچمدار توحيد : حضرت ابراهيم ، به اين مقام نرسيده‌اند . و اوّلين كسى كه حائز اين مقام گشت و در عالم بقاء چنين سيطره اى را به اذن خدا و به نور خدا حائز گشت ، وجود اقدس خاتم الانبياء و المرسلين مُحمَّد است . و از آن پس يگانه شاگرد مكتب او : علىّ بن أبى طالب است كه لقب إمارت و حكومت بر مؤمنان ( أمير المؤمنين ) را به خود گرفت ؛ و لذا لواى حمد از دست رسول الله به او رسيد . و اين مقام عظيم و ولايت كبرى در سِبْطان رسول الله : حسن و حسين ، و نه فرزند از نسل\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nحسين يكى پس از ديگرى ، تا برسد به حضرت قائم آل مُحمَّد : حُجَّة ابْن الحَسَن العَسكَرىّ - أرواحُنا فداه - و اصل شد ؛ و اينك قطب دائرهء امكان و محور ولايت تكوينيّه و تشريعيّه ، منحصر در آن ذات اقدس است .\r\nو بنابراين اگر در منزل خود باشيد و بگوئيد : يا صاحِبَ الزَّمان همان‌جا با شماست ؛ و اگر در مسجد باشيد و يا در بيابان و يا در هوا و يا دريا ، در حال غفلت و يا توجّه ، و در حال عبادت و يا تجارت ، در همهء احوال ، او حقّاً با شماست ؛ نه با معيّت علميّه فقط ، بلكه با معيّت حقّهء حقيقيّه .\r\nو اين باب از معارف الهيّه در خاندان و امّت رسول الله ، به بركت رسول الله است كه مفتوح شده است ، و گرنه در امّت‌هاى سابقه چنين بابى مفتوح نبوده ؛ زيرا امّت‌ها از درجهء علمى و عرفانى پيغمبر خودشان نمىتوانستند پا فراتر نهند ، و بر انبياء پيمودن اين راه ميسور نبوده است و طبعاً بر امّت‌ها نيز چنين بوده است .\r\nو امّا بر امّت خاتم النّبيّين اين راه مفتوح است ، و اين بزرگواران به عنايت ازليّهء الهيّه ، به پاى مجاهده و خلوص و عبوديّت ، خود را در آبشخوار عالم تشريع و بقاء در آورده‌اند و سعهء وجوديّهء آنها چون رسول الله با هر موجودى از موجودات است .\r\n\r\nلوازم لواء حمد و مقام محمود ، در نشئات و عوالم\r\nحال كه اين مطلب دانسته شد ، فهميديم كه چرا نام آن لواء لواى حمد است ؛ زيرا تكبير : اللهُ أكْبَر و تسبيح : سُبْحانَ الله و تهليل : لَا إلَهَ إلَّا الله و سائر اذكار چنين سعه اى در عالم بقاء ندارد ؛ و واجد\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nآن مقامات ، ممكن است داراى مقام محمود نباشد .\r\nو دانستيم كه چرا علىّ بن أبى طالب صاحب لواء حمد است ؛ چون از رسول الله به او افاضه شده ، و صاحب مقام ولايت كبرى گرديده است ، و از او به امامان يكى پس از ديگرى رسيده است .\r\nو دانستيم كه چرا انبياء در تحت لواى حمد محمّدى و علوى واقعند ؛ چون هيچ يك از آنان بدان مقام و اصل نشده ، و اميد و انتظارشان در فيوضات رحمت حضرت سبحان توسّط محمّد و على است .\r\nو چرا مؤمنان غير از شهيدان و صدّيقان و صالحان گرداگرد منبرند ؛ چون از حجب نورانيّه عبور نكرده و نتوانسته‌اند خود را در يك اسم از اسماءِ حضرت حقّ فانى كنند .\r\nو چرا بر روى لواى حمد ، بِسْمِ اللهِ الرَّحْمَنِ الرَّحِيمِ و الْحَمْدُ لِلَّهِ رَبِّ الْعَالَمِينَ و لَا إلَهَ إلَّا اللهُ ، مُحَمَّدٌ رَسُولُ اللهِ نوشته شده است ؟ چون اين لواء سيطره بر همهء عوالم دارد ، و با اسم رحمانيّت و رحيميّت حضرت حقّ ، به هر موجودى نيازهاى وجودى او را اعطاء مىكند ، و حمد خداى را با هر موجودى كه داراى حسن است - و همهء موجودات داراى حُسنَند - متحقّق مىسازد ، و نداى وحدانيّت خدا را و رسالت پيامبرش را به عوالم اعلام مىدارد .\r\nاينها جهاتى است كه از لواء حمد بدست مىآيد ، و در اثر تفكّر و تأمّل و تدبّر در معارف الهيّه چه بسا خداوند عَلىّ أعلى ، بيش از اين\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nمطالب را به ذهن خوانندهء گرامى وارد سازد و او را از معارف الهيّه متمتّع گرداند ؛ رزَقَنا اللهُ وَ إيّاكُم بمحُمَّدٍ و ءَالِه الطّاهرين و لَعْنةُ اللهِ على أعدآئِهم أجمعين .\r\n اى ختم پيمبران مرسل * حلواى پَسين و مِلْح اوّل\r\nاى خاك تو توتياى بينش * روشن به تو چشم آفرينش\r\nاى سَيّد بارگاه كَونَيْن * نَسّابة شهر قاب قَوسَيْن\r\nاى صدر نشين عقل و جان هم * محراب زمين و آسمان هم\r\nاى شش‌جهت از تو خيره مانده * بر هفت فلك ، جَنبِيَه « 1 » رانده\r\nسر خيل توئىّ و جمله خيل اند * مقصود توئى همه طُفيل‌اند\r\nسلطان سرير كايناتى * شاهنشه كشور حياتى\r\nاى كُنيه و نام تو مُؤبّد * بُو القاسم و احمد و محمّد « 2 » \r\n\r\nصلوات محيى الدّين بر رسول اكرم صلّى الله عليه و آله و سلّم\r\nصَلَواتُ اللهِ وَ مَلائِكَتِهِ وَ حَمَلَةِ عَرْشِهِ وَ جَميعِ خَلْقِهِ مِنْ أرْضِهِ وَ سَمائِهِ عَلَى سَيِّدِنا وَ نَبِيِّنا ، أصْلِ الْوُجودِ وَ عَيْنِ الشّاهِدِ وَ الْمَشْهودِ ، أوَّلِ الاوائِلِ وَ أدَلِّ الدَّلائِلِ ، وَ مَبْدَإِ الانْوارِ الازَلىِّ وَ مُنْتَهَى الْعُروجِ الْكَمَالىِّ ، غايَةِ الْغاياتِ الْمُتَعَيِّنِ بِالنَّشئاتِ ، أبِ الاكْوانِ بِفاعِليَّةٍ ، وَ امِّ الإمْكانِ بِقَابِلِيَّةٍ ، الْمَثَلِ الاعْلَى الإلَهىِّ ، هَيولَى الْعَوالِمِ الْغَيْرِ الْمُتَناهى ، روحِ الارْواحِ وَ نُورِ الاشْباحِ ، فالِقِ\r\n\r\n\r\n","description":"","footnote":"\r\n( 1 ) جنبيه : در « لغت نامهء دهخدا » گويد : ( جَ ىَ ) نام سلاحى است كه آن را « جمدر » هم گويند ، و در هندوستان « كتار » خوانند . - انتهى . و على هذا بر وزن تثنيه است .\r\n( 2 ) از حكيم نظامى .\r\n","page_name":" 427 ","page_number":427},
  {"content":"\r\n\r\nإصْباحِ الْغَيْبِ ، رافِعِ ظُلْمَةِ الرَّيْبِ ، مَحْتِدِ التِّسْعَةِ وَ التِّسْعِينَ ، رَحْمَةٍ لِلْعالَمينَ ، سَيِّدِنا فى الْوُجودِ ، صاحِبِ لِوآءِ الْحَمْدِ وَ الْمَقامِ الْمَحْمودِ ، الْمُبَرْقَعِ بِالْعِمآءِ ؛ حَبيبِ اللهِ مُحَمَّدٍ الْمُصْطَفَى صَلَّى اللهُ عَلَيْهِ ( و ءَالِهِ ) وَ سَلَّمَ . « 1 »\r\n« درود و تحيّات بى شائبهء حضرت خداوند و فرشتگان او و حمل حمل‌كنندگان عرش او و جميع عالم آفرينش علوى و سفلى ، بر سيّد و آقاى ما و پيغمبر ما باد ؛ كه اوست اصل حقيقت هستى و عين هر شاهد و نفْس هر مشهود ؛ اوّل اوائل موجودات است ، و استوارترين دليل از دلائل بر هستى ذات ، مبدأ انوار مجرّدهء ازليّه است ، و منتهاى سير در معارج كماليّه ؛ پس او مبدأ المبادى و غاية الغايات است كه در هر نشأه اى از نشآت ، متعيّن به تعيّن خاصّى است ؛ به جهت واجديّت جنبهء فاعلى ، پدر معنوى همهء موجودات است ؛ و به جهت واجديّت قابليّت فيض كه جنبهء قابلى و نفسى است ، مادر معنوى عالم امكان است ؛ پس در فاعليّت مَثَل اعلاى الهى است ، و در مرتبهء قابليّت هيولاى عوالم نامتناهى ؛ روح ارواح است ، و نور اجساد و اشباح ظلمانى ؛ شكافندهء چراغ غيب است ، و زدايندهء ظلمت شكّ و ريب ؛ اصل و بنياد اسامى نود و نه گانهء خداست ، و رحمت\r\n\r\n\r\n","description":"","footnote":"\r\n( 1 ) جزء صلوات معروفه و مشهورهء محيى الدّين عربى است ، ص 95 و 96 كه مرحوم ملّا صالح موسوى خلخالى آن را به فارسى شرح نموده و به قطع كوچك به طبع سنگى رسيده است .\r\n","page_name":" 428 ","page_number":428},
  {"content":"\r\n\r\nرحمانيّت حضرت حقّ بر تمام عالميان ؛ سيّد و آقاى ما در حقيقت عالم هستى ، صاحب لواء حمد است و دارندهء مقام محمود ، مستور و پوشيده است به حجاب عِماء ؛ حبيب خدا مُحَمّد مُصطفى كه درود و صلوات غير متناهيه بر او ( و آل او ) باد . »\r\n\r\n","description":"","footnote":"","page_name":" 429 ","page_number":429},
  {"content":"\r\n . \r\n","description":"","footnote":"","page_name":" 430 ","page_number":430},
  {"content":"\r\n\r\n\r\nمجلس شصت و ششم : ساقى حوض كوثر و نهرهاى بهشت\r\n\r\n","description":"","footnote":"","page_name":" 431 ","page_number":431},
  {"content":"\r\n . \r\n","description":"","footnote":"","page_name":" 432 ","page_number":432},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرين\r\nو لَعْنَةُ اللهِ عَلَى أعْدائِهِمْ أجْمَعينَ مِنَ الآنَ إلَى قيامِ يَوْمِ الدّين\r\nوَ لَا حَوْلَ و لا قُوَّةَ إلّا بِاللهِ الْعَلىِّ الْعَظيم\r\n\r\nمعنى و تفسير لفظ كوثر\r\nقالَ اللهُ الْحَكيمُ فى كِتابِهِ الكَريم :\r\n  إِنَّا أَعْطَيْناكَ الْكَوْثَرَ   . ( آيه اوّل ، از سورهء كوثر : يكصد و هشتمين سوره از قرآن كريم )\r\n« ( اى پيغمبر ) ما به تو كوثر داده‌ايم . »\r\nشيخ طبرسى رحمة الله عليه در تفسير اين آيه فرموده است : « خداوند تبارك و تعالى ، در مقام شمارش و بيان تعداد نعمت‌هائى كه به پيغمبرش داده است ، او را مخاطب به اين خطاب ساخته و گفته است :\r\n  إِنَّا أَعْطَيْناكَ الْكَوْثَرَ .  \r\nاز عبد الله بن عمر و عائشه روايت شده است كه : كوثر نهرى است در بهشت .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nابن عبّاس گويد : چون اين آيه نازل شد ، رسول خدا صلّى الله عليه و آله و سلّم بر منبر بالا رفت و آن را بر مردم قرائت كرد . و چون از منبر فرود آمد ، مردم گفتند : اى رسول خدا ! اين كوثرى كه خدا به تو عنايت كرده است چيست ؟ !\r\nرسول الله فرمود : نهرى است در بهشت كه از شير سفيدتر است ، و از قَدح محكم‌تر و استوارتر ؛ در كنار و حاشيهء اين نهر قبّه‌ها و سقف‌هاى مدوّر و مقعّرى است از دُرّ و ياقوت ؛ در آن نهر وارد مىشوند پرندگان سبز رنگى كه گردنهاى معتدل و كشيده همچون گردن شترهاى بُخاتى دارند .\r\nگفتند : اى رسول خدا ! چقدر آن پرندگان در خوشى و ناز و نعمت هستند !\r\nفرمود : آيا ميخواهيد من شما را به خوشتر و متنعّم‌تر از آنها آگاه كنم ؟ !\r\nگفتند : آرى ! فرمود : خوشتر و متنعّم‌تر از خود آن طيور ، كسى است كه آنها را بخورد ، و از آن آب كوثر بياشامد ، و به رضوان خداوند متعال فائز آيد .\r\nو از حضرت صادق عليه السّلام روايت شده است كه : كوثر نهرى است در بهشت ، و خداوند آن را به پيغمبرش در عوض پسرى كه از او فوت شده بود ، عنايت كرد .\r\nو از عَطاء روايت است كه او گفته است : كوثر حوض رسول الله است ، كه مردم در روز قيامت بر آن و بر گرداگرد آن بسيار اجتماع\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nمىكنند .\r\nو انَس گويد : روزى كه رسول الله صلّى الله عليه و آله و سلّم در نزد ما بود ناگهان او را چرت و پينكى فرا گرفت ؛ و سپس با حال تبسّم و شادى ، سر خود را بلند كرد . من عرض كردم : اى رسول خدا ! سبب خندهء شما چيست ؟ !\r\nفرمود : همين اوان براى من سوره اى نازل شد . و آن حضرت سورهء كوثر را قرائت كرد .\r\nو سپس فرمود : آيا ميدانيد كوثر چيست ؟ !\r\nما گفتيم : خدا و رسول خدا عالم‌ترند .\r\nفرمود : كوثر نهرى است كه خداوند به من وعده فرموده است ، و در آن خير بسيارى است ، كوثر حوضى است كه امّت من در روز قيامت در آن داخل مىشوند ؛ و تعداد كاسه‌ها و قدح‌هائى كه در اطراف حوض است و با آن آب بر ميدارند ، به شمارهء ستارگان آسمان است .\r\nو چه بسا أفرادى متعيّن و سرشناس را از كنار آن حوض ، مىربايند و دور مىكنند ، و من ميگويم : اى پروردگار من ! اينها از امّت من هستند !\r\nدر جواب من گفته مىشود : تو نميدانى بعد از رحلت تو چه كارهائى كرده اند ؟ ! و چه وقايع و حوادثى پيش آورده اند ؟ !\r\nاين حديث را مسلم در « صحيح » خود آورده است .\r\nو از ابن عبّاس و ابن جُبَير و مجاهد آمده است كه : كوثر خير كثير\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nاست و عِكْرمَه گفته است : مراد از كوثر نبوّت و كتاب است . و حَسَن گفته است : مراد قرآن است . و أبى بكر بن عيّاش گفته است : مراد بسيارىِ اصحاب و پيروان است .\r\nو بعضى گفته‌اند : مراد بسيارىِ ذرّيّه و نَسل است ؛ و آن‌قدر از نسل فاطمهء زهرا سلام الله عليها خداوند ، ذرّيّه و نسل به رسول الله داده است كه عدد آنان به شمارش در نمىآيد ، و امتداد آن تا روز قيامت كشيده است . و از حضرت صادق روايت كرده‌اند كه مراد شفاعت است .\r\nو لفظ كوثر قابليّت تمام اين معانى را دارد ، و بنا بر اين لازم است كه بر تمام اين معانى حمل شود ؛ زيرا خداوند در دنيا به رسول الله خير كثير مرحمت كرده است ، و در آخرت نيز وعدهء خير كثير داده است .\r\nو تمام اين اقوال ، تفصيل همان كلمهء كوثر است كه به معناى خير كثير در دنيا و آخرت است « 1 » . »\r\n\r\nروايتى از امام محمّد باقر عليه السّلام در مورد حوض كوثر\r\nدر كتاب « بشارة المصطفى » و « مجالس » مفيد و « أمالى » شيخ طوسى روايت كرده‌اند ، از مفيد ، از ابن قولويه ، از حسين بن محمّد ابن عامر ، از مُعَلّى بن محمّد ، از محمّد بن جمهور عَمِّى ، از ابن محبوب ، از أبو محمّد وابِشى ، از أبو وَرْد كه گفت : از حضرت إمام محمّد باقر عليه السّلام شنيدم كه مىگفت :\r\nچون روز قيامت بر پا شود ، خداوند همهء مردم را عريان و\r\n\r\n\r\n","description":"","footnote":"\r\n( 1 ) « مجمع البيان » طبع صيدا ، مجلّد 5 ، ص 549\r\n","page_name":" 436 ","page_number":436},
  {"content":"\r\n\r\nپابرهنه در زمين هموارى جمع مىكند ؛ و آنها را در راه محشر بقدرى متوقّف ميدارند كه همگى عرق بسيارى مىكنند و نفَس‌هاى آنان به شدّت مىزند ، و به قدرى كه خداوند اراده كرده است درنگ مىكنند ؛ و اينست معناى گفتار خداوند تعالى :\r\n فَلا تَسْمَعُ إِلَّا هَمْساً  . « 1 »\r\n« و در آن وقت ( اى پيامبر ) نمىشنوى مگر صداى آرام و بدون صوت را . »\r\nدر اين حال منادى از عرش ندا مىكند : كجاست پيامبر امّى ؟\r\nخلائق ميگويند : اين صداى تو به همه رسيد و همه شنيدند ، آن پيامبر را با اسمش صدا كن !\r\nمنادى ندا ميدهد : كجاست پيامبر رحمت : محمّد بن عبد الله ؟\r\nرسول الله صلّى الله عليه و آله و سلّم بر پا مىايستد ، و از همهء مردم جلوتر مىآيد تا اينكه مىرسد به حوضى كه طول آن به قدر مسافت ما بين أيْلَة و صَنْعَاء مىباشد ، و در كنار حوض مىايستد .\r\nو پس از آن صاحب شما را ندا مىكنند ؛ او هم به جلو مىآيد ، و در برابر مردم با رسول الله وقوف مىكند .\r\nو سپس به مردم اجازه داده مىشود ، و آنان به حركت در مىآيند . و در آن وقت ، مردم به دو دسته تقسيم مىشوند : جماعتى در حوض وارد مىشوند ، و جماعتى را از حوض دور مىكنند .\r\n\r\n\r\n","description":"","footnote":"\r\n( 1 ) . آيه 108 ، از سورهء 20 : طه\r\n","page_name":" 437 ","page_number":437},
  {"content":"\r\n\r\nو چون رسول الله صلّى الله عليه و آله و سلّم ببيند كه از محبّان ما أهل بيت كسى را از حوض دور كنند گريه مىكند و ميگويد : اى پروردگار من ! شيعه علىّ ! اى پروردگار من ! شيعه علىّ !\r\nدر اين حال خداوند فرشته اى را مىگمارد كه از آن حضرت بپرسد : اى محمّد ! سبب گريهء شما چيست ؟ !\r\nرسول الله ميگويد : چگونه نگريم بر جماعتى كه از شيعيان برادرم علىّ بن أبى طالب هستند ، و من آنان را مىنگرم كه از حوض دورشان كرده‌اند ، و به جانب أصحاب دوزخ روان ساخته‌اند ! ؟\r\nخداوند عزّ و جلّ ميگويد : اى محمّد ! من از گناهان آنها گذشتم ، و همه را به تو بخشيدم . و من آنان را به تو و به كسانى كه از ذرّيّهء تو هستند ، و آنان آن ذرّيّه را دوست دارند و ولايت آنها را برعهده گرفته‌اند ، ملحق ساختم ، و آنها را از زمره و جمعيّت تو قرار دادم و در حوض تو وارد كردم و شفاعت تو را دربارهء آنان پذيرفتم و تو را بدين جهت مكرّم و گرامى داشتم .\r\nو حضرت باقر : محمّد بن علىّ بن الحسين عليهم السّلام گفتند : در آن روز چه بسيار از مردان و زنان گريه كننده اى كه چون اين جريان را ببينند ، فرياد مىزنند : يا مُحَمَّداه !\r\nو هيچيك از مواليان ما و از محبّان ما نمىماند مگر آنكه در حزب ما قرار مىگيرد و با ما وارد در حوض ما مىشود . « 1 »\r\n\r\n\r\n","description":"","footnote":"\r\n( 1 ) « بشارة المصطفى » طبع نجف ، ص 3 ؛ و « مجالس » مفيد ، مجلس 34 ، ص 170 و 171 ؛ و « أمالى » طوسى ، طبع سنگى ، ص 41\r\n","page_name":" 438 ","page_number":438},
  {"content":"\r\n\r\nو علىّ بن إبراهيم در « تفسير » خود ، در ذيل آيه كريمهء :  وَ خَشَعَتِ الْأَصْواتُ لِلرَّحْمنِ فَلا تَسْمَعُ إِلَّا هَمْساً  ، از پدرش : إبراهيم بن هاشم ، از ابن محبوب ، از وابشى ، از أبو الورد ، همين مضمون روايت را آورده است . « 1 »\r\n\r\nحوض كوثر اختصاص به علىّ بن أبى طالب عليه السّلام دارد\r\nو در « مجالس » مفيد از علىّ بن بلال مهلّبى ، ، از أحمد بن حسين بغدادى ، از محمّد بن إسمعيل ، از محمّد بن صَلْت ، از ابو كدينه ، از عطاء ، از سعيد بن جُبَير ، از عبد الله بن عبّاس ؛ و در « أمالى » شيخ طوسى از شيخ مفيد ؛ و در كتاب « بشارة المصطفى » از شيخ أبو علىّ : پسر شيخ طوسى ، از پدرش ، از شيخ مفيد ، از محمّد بن إسمعيل ، با همين سلسلهء سند ، تا مىرسد به ابن عبّاس ، روايت كرده است كه : او ميگويد :\r\nچون بر رسول خدا صلّى الله عليه و آله و سلّم آيه :   إِنَّا أَعْطَيْناكَ الْكَوْثَرَ   نازل شد ، علىّ بن أبى طالب عليه السّلام پرسيدند : اى رسول خدا ! اين كوثر چيست ؟\r\nحضرت فرمود : نهرى است كه خداوند به جهت بزرگداشت و گراميداشت من ، به من عنايت كرده است .\r\nأمير المؤمنين گفتند : اين نهر ، نهر شريفى است ! صفات و خصوصيّات آن را براى ما بيان كنيد !\r\nحضرت فرمود : آرى اى علىّ ! كوثر نهرى است كه از زير عرش خدا جارى است . آبش از شير سفيدتر ، و از عسل شيرين‌تر ، و\r\n\r\n\r\n","description":"","footnote":"\r\n( 1 ) « تفسير قمّى » طبع سنگى ، ص 423\r\n","page_name":" 439 ","page_number":439},
  {"content":"\r\n\r\nاز كره نرم‌تر . و ريگ‌هاى درونش از زبرجد و ياقوت و مرجان است ، و علَف‌هاى اطراف آن از زعفران است ، و خاكش از مشك خوشبو است ، پايه‌هايش در زير عرش خداوند عزّ و جلّ است .\r\nو در اين حال رسول خدا صلّى الله عليه و آله و سلّم دست خود را به پهلوى أمير المؤمنين عليه السّلام زدند و فرمودند : اى علىّ ! اين نهر از براى من است ! و از براى تو است ! و از براى محبّان تو كه بعد از من مىآيند . « 1 »\r\n\r\nكسانى كه به كوثر ايمان ندارند در آن وارد نمىشوند\r\nو در « عيون أخبار الرّضا » و « أمالى » مرحوم صدوق ، از پدرش ، از سعد بن عبد الله ، از إبراهيم بن هاشم ، از علىّ بن معبد ، از حسين ابن خالد ، از حضرت علىّ بن موسى الرّضا ، از پدرش ، از پدرانش ، از أمير المؤمنين عليهم السّلام روايت كرده است كه : قَالَ :\r\nقَالَ رَسُولُ اللهِ صَلَّى اللهُ عَلَيْهِ وَ ءَالِهِ وَ سَلَّمَ : مَنْ لَمْ يُؤْمِنْ بِحَوْضِى فَلَا أَوْرَدَهُ اللهُ حَوْضِى . - الخبر . « 2 »\r\n« رسول الله فرمودند : كسى كه به حوض من ايمان نياورد ، خداوند وى را در حوض من وارد نمىكند . »\r\nو در « أمالى » مرحوم صدوق ، از حمزة بن محمّد علوى ، از علىّ ، از پدرش ، از علىّ بن معبد ، از حسين خالد ، از حضرت رضا\r\n\r\n\r\n","description":"","footnote":"\r\n( 1 ) « مجالس » مفيد ، مجلس 35 ، ص 173 ؛ و « أمالى » طوسى ، طبع سنگى ، ص 43 ؛ و « بشارة المصطفى » ص 5 و 6 ؛ و « بحار » ج 8 ، ص 18\r\n( 2 ) « عيون أخبار الرّضا » طبع سنگى ، ص 91 ؛ و « أمالى » صدوق ، مجلس 2 ، طبع سنگى ، ص 5\r\n","page_name":" 440 ","page_number":440},
  {"content":"\r\n\r\nعليه السّلام از پدرانش عليهم السّلام آورده است كه رسول خدا صلّى الله عليه و آله و سلّم فرمودند :\r\nيَا عَلِىُّ ! أَنْتَ أَخِى وَ وَزِيرِى وَ صَاحِبُ لِوَآئِى فِى الدُّنْيَا وَ الآخِرَةِ ! وَ أَنْتَ صَاحِبُ حَوْضِى ! مَنْ أَحَبَّكَ أَحَبَّنِى ، وَ مَنْ أَبْغَضَكَ أَبْغَضَنِى ! « 1 »\r\n« اى علىّ ! تو برادر من هستى ، و وزير من هستى ، و دارندهء لواء من در دنيا و آخرت هستى ! و تو صاحب حوض من هستى ! كسى كه تو را دوست دارد مرا دوست داشته است ، و كسى كه تو را دشمن دارد مرا دشمن داشته است ! »\r\nو نيز در « أمالى » صدوق از ماجيلَوَيه ، از عمويش ، از محمّد بن على قُرَشى ، از محمّد بن سنان ، از مفضّل ، از حضرت صادق ، از پدرانش عليهم السّلام روايت كرده است كه :\r\nقَالَ رَسُولُ اللهِ صَلَّى اللهُ عَلَيْهِ وَ ءَالِهِ : مَنْ أَرَادَ أَنْ يَتَخَلَّصَ مِنْ هَوْلِ الْقِيَامَةِ فَلْيَتَوَلَّ وَلِيِّى ، وَ لْيَتَّبِعْ وَصِيِّى وَ خَلِيفَتِى مِنْ بَعْدِى عَلِىَّ ابْنَ أَبِى طَالِبٍ ، فَإنَّهُ صَاحِبُ حَوْضِى ، يَذُودُ عَنْهُ أَعْدَاءَهُ ، يَسْقِى أَوْلِيَآءَهُ . فَمَنْ لَمْ يُسْقَ مِنْهُ لَمْ يَزَلْ عَطْشَانًا وَ لَمْ يَرْوَ أَبَدًا ؛ وَ\r\n\r\n\r\n","description":"","footnote":"\r\n( 1 ) « أمالى » صدوق ، طبع سنگى ، مجلس 14 ، ص 37 ؛ و همين روايت را صدوق در « عيون أخبار الرّضا » در باب 28 ، ص 191 از طبع سنگى ، با همين سند آورده است . و مراد از حمزة بن محمّد علوى ، حمزة بن محمّد بن أحمد بن جعفر بن محمّد بن زيد بن علىّ بن حسين بن علىّ بن أبى طالب است ، و مراد از علىّ ، علىّ بن إبراهيم است .\r\n","page_name":" 441 ","page_number":441},
  {"content":"\r\n\r\nمَنْ سُقِىَ مِنْهُ شَرْبَةً لَمْ يَشْقَ وَ لَمْ يَظْمَأْ أَبَدًا . - الحديث . « 1 »\r\n« رسول خدا صلّى الله عليه و آله و سلّم فرمودند : هر كس بخواهد از هول و وحشت قيامت رهائى يابد ، بايد ولايت ولىّ مرا برعهده گيرد ، و بايد از وصىّ من و خليفهء من پس از من : علىّ بن أبى طالب پيروى كند ؛ چون او صاحب حوض من است ، دشمنان خود را از آن حوض دور مىكند ، و دوستان خود را از آن حوض مىآشاماند .\r\nو كسى كه از آن حوض آب نخورد دائماً تشنه كام است و أبداً سيراب نخواهد شد ؛ و كسى كه از آن يك بار بنوشد ، هيچگاه بدبخت نخواهد شد و هيچگاه تشنه نخواهد شد . »\r\n\r\nثقلين در حوض كوثر بر رسول الله وارد مىشوند\r\nدر مقدّمهء « تفسير علىّ بن إبراهيم » آورده است كه :\r\nقَالَ رَسُولُ اللهِ صَلَّى اللهُ عَلَيْهِ وَ ءَالِهِ وَ سَلَّمَ فِى حِجّةِ الْوَدَاعِ فِى مَسْجِدِ الْخَيْفِ : إنِّى فَرَطُكُمْ وَ إنَّكُمْ وَارِدُونَ عَلَىَّ الْحَوْضَ عَرْضُهُ مَا بَيْنَ بُصْرَى وَ صَنْعَاءَ ، فِيهِ قِدْحَانٌ مِنْ فِضَّةٍ عَدَدَ النُّجُومِ .\r\nأَلَا وَ إنِّى سَائِلُكُمْ عَنِ الثَّقَلَيْنِ ! قَالُوا : يَا رَسُولَ اللهِ ! وَ مَا الثَّقَلَانِ ؟ !\r\nقَالَ : كِتَابُ اللهِ الثَّقَلُ الاكْبَرُ ؛ طَرَفٌ بِيَدِ اللهِ وَ طَرَفٌ بِأَيْدِيكُمْ ، فَتَمَسَّكُوا بِهِ لَنْ تَضِلُّوا وَ لَنْ تَزِلُّوا ! وَ الثَّقَلُ الاصْغَرُ عتِرَتِى وَ أَهْلُ بَيْتِى .\r\nفَإنَّهُ قَدْ نَبَّأَنِى اللَطِيفُ الْخَبِيرُ أَنَّهُمَا لَنْ يَفْتَرِقَا حَتَّى يردا على\r\n\r\n\r\n","description":"","footnote":"\r\n( 1 ) « بحار الانوار » ج 8 ، ص 19 ؛ و « أمالى » صدوق ، مجلس 47 ، ص 168\r\n","page_name":" 442 ","page_number":442},
  {"content":"\r\n\r\nالَحْوْضَ كَإْصبَعَىَّ هَاتَيْن - وَ جَمَعَ بَيْنَ سَبَّابَتَيْه وَ لَا أَقوُلُ كَهَاتَيْنِ - وَ جَمَعَ بَيْنَ سَبَّابَتهٍ وَ الوُسْطَى - فَتَفْضَلُ هَذِهِ عَلَى هَذِهِ . « 1 »\r\n« رسول خدا صلّى الله عليه و آله و سلّم در حِجّة الوداع ، در مسجد خَيْف ، ضمن خطبه اى كه ايراد نمودند گفتند :\r\nمن براى يافتن آب زودتر و جلوتر از شما مىروم ، و شما بعداً بر من كنار حوض وارد مىشويد ؛ حوضى كه عرضش به اندازهء وسعت بُصْرى تا صَنْعاء است ! در آن حوض به قدرى قدَح و كاسه از نقره موجود است كه به عدد ستارگان است .\r\nآگاه باشيد ! من حقّاً در آنجا از شما دربارهء ثَقَلَين پرسش ميكنم !\r\nگفتند : اى پيغمبر خدا ! ثَقَلَين چيست ؟ !\r\nفرمود : كتاب خدا ثَقَل أكبر است كه يك طرف آن به دست خدا ، و طرف ديگر آن در دست شماست ! و بايد شما به آن متمسّك باشيد ، كه در آن صورت هيچگاه گمراه نخواهيد شد و هيچگاه به لغزش نخواهيد افتاد ! و ثَقَل أصغر ، عترت و أهل بيت من است .\r\nبدرستى كه خداوند لطيف و خبير مرا آگاه كرده است كه اين دو ثَقَل ، از هم جدا نمىشوند ، تا زمانى كه هر دو با هم بر من كنار حوض\r\n\r\n\r\n","description":"","footnote":"\r\n( 1 ) « تفسير قمّى » طبع سنگى ، ص 4 و 5 ؛ و فَرَط به فتح فاء و راء ، به كسى گويند كه براى طلب آب از گروه خود جلو بيفتد . و واحد و جمعش يكسان است ؛ گويند : رَجُلٌ فَرَطٌ و قَوْمٌ فَرَطٌ .\r\nو حِجّهء الوَداع به كسر حاء بر وزن فِعْلَه ، براى بيان نوع است و كيفيّت ، و به فتح حاء نيست كه براى مرّهء بوده باشد ؛ يعنى آن نوع حجّى كه رسول الله در آن وداع نمودند .\r\n","page_name":" 443 ","page_number":443},
  {"content":"\r\n\r\nكوثر وارد شوند .\r\nآنگاه رسول خدا ، دو انگشت سبّابهء خود را از دو دست ، پهلوى هم گذارده و گفتند : اين دو ثَقَل ( كتاب خدا و أهل بيت من ) مانند اين دو انگشت به اندازه و به قدر هم هستند ؛ و در اين حال انگشت سبّابه و انگشت وسطى از يك دست را نشان دادند و گفتند : من نمىگويم كه مانند اين دو انگشت هستند ، كه يكى بر ديگرى فزون‌تر باشد . »\r\n\r\nشيعيان در حوض كوثر بر اهل بيت وارد مىشوند\r\nو در « خصال » صدوق در حديث أربعمائهء « 1 » آورده است كه :\r\nقَالَ أَمِيرُ الْمُؤمِنِين عَلَيْهِ السَّلَامُ : أَنَا مَعَ رَسُولِ اللهِ صَلَّى اللهُ عَلَيْهِ وَ ءَالِهِ وَ سَلَّمَ وَ مَعِى عِتْرَتِى عَلَى الْحَوْضِ . فَمَنْ أَرَادَنَا فَلْيَأْخُذْ بِقَوْلِنَا وَ لْيَعْمَلْ بِعَمَلِنَا ؛ فَإنَّ لِكُلِّ أَهْلِ بَيْتٍ نَجِيباً . وَ لَنَا شَفَاعَةٌ وَ لِاهْلِ مَوَدَّتِنَا شَفَاعَةٌ .\r\nفَتَنَافَسُوا فِى لِقَآئِنَا عَلَى الْحَوْضِ ! فَإنَّا نَذُودُ عَنْهُ أَعْدَآءَنَا ، وَ نَسْقِى مِنْهُ أَحِبَّآءَنَا وَ أَوْلِيَآءَنَا ؛ وَ مَنْ شَرِبَ مِنْهُ شَرْبَةً لَمْ يَظْمَأْ بَعْدَهَا أَبَدًا .\r\nحَوْضُنَا مُتْرَعٌ فِيهِ شِعْبَانِ يَنْصَبَّانِ مِنَ الْجَنَّةِ : أَحَدُهُمَا مِنْ تَسْنِيمٍ ، وَ الآخَرُ مِنْ مَعِينٍ . عَلَى حَافَّتَيْهِ الزَّعْفَرانُ وَ حَصَاهُ اللُؤْلُؤُ وَ الْيَاقُوتُ ؛ وَ هُوَ الْكَوْثَرُ . - الخبر . « 2 »\r\n\r\n\r\n","description":"","footnote":"\r\n( 1 ) - حديث اربعمائهء ، حديثى است كه أمير المؤمنين عليه السّلام در مجلس واحدى ، چهار صد مطلب از مطالبى كه به درد دين و دنياى مؤمن مىخورد براى اصحاب خود بيان فرموده‌اند .\r\n( 2 ) - « خصال » طبع سنگى ، ج 2 ، ص 163\r\n","page_name":" 444 ","page_number":444},
  {"content":"\r\n\r\n« أمير المؤمنين عليه السّلام به أصحاب خود فرمودند : من با رسول خدا هستم ، و با من عترت من است در نزد حوض كوثر . پس هر كس كه ما را بخواهد و بطلبد ، بايد به گفتار ما پابند باشد و به عمل ما عامل گردد ؛ چون براى هر أهل بيتى يك فرد ممتازى است كه به كرامت حَسَب و پسنديدگى خصال ، در گفتار و كردار معروف است .\r\nو از براى ما مقام شفاعت است ، و از براى اهل مودّت و محبّت ما نيز شفاعت است .\r\nو بنابراين بايد شما در لقاء و ديدار ما ، در نزد حوض از يكديگر سبقت گيريد ؛ چون ما دشمنان خود را از حوض دور مىكنيم ، و محبّان خود را از آن سيراب مىكنيم و مواليان خود را از آن مىآشامانيم ؛ و كسى كه يك بار از آن حوض بياشامد ، ديگر هيچگاه تشنه نمىشود .\r\nحوض ما سرشار از آب است ، و به آن دو رشتهء آب از بهشت سرازير مىشود ، يك رشته از چشمهء تسنيم و ديگرى از چشمهء مَعين .\r\nبر دو كناره و حاشيهء آن زعفران روئيده است ، و ريگهاى آن از لؤلؤ و ياقوت است ؛ و آن حوض كوثر است . »\r\n\r\nروايات وارده در اختصاص كوثر به شيعيان أمير المؤمنين عليه السلام\r\nو در « أمالى » طوسى با سند متّصل خود از أبو سعيد خُدرى روايت كرده است كه او گفت : من از رسول خدا صلّى الله عليه و آله و سلّم شنيدم كه بر فراز منبر مىگفت : چرا جماعتى ميگويند : رَحِم رسول خدا در روز قيامت سودى نمىبخشد ؟ آرى آرى ، سوگند به خدا كه رحِم من در دنيا و آخرت به من متّصل است .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nو أيُّها الناس ! بدانيد كه در روز قيامت ، من جلو رونده و پيشگام حوض كوثر هستم ! و چون شما بدانجا بيائيد مردى ميگويد : اى رسول خدا ! من فلان پسر فلان هستم !\r\nمن ميگويم : امّا نسب شما را من شناختم ؛ و ليكن شما بعد از من به سمت چپ گرايش پيدا كرديد و بر پاشنه‌هاى پاى خود ، به سوى قَهقَرى و جاهليّت بازگشتيد ! « 1 »\r\nو در « أمالى » مفيد و « أمالى » طوسى با سند متّصل خود روايت مىكند از عبد الرّحمن بن قيس رحبى كه او گفت : من با أمير المؤمنين علىّ بن أبى طالب عليه السّلام بر درِ قصر كوفه نشسته بوديم كه تابش آفتاب او را مجبور كرد كه در سايهء ديوار قصر بيايد ؛ در اين حال برخاست كه داخل قصر شود ، مردى از قبيلهء هَمْدان ، لباس او را گرفت و گفت : اى أمير المؤمنين ! حديث جامعى براى من بيان كن تا خداوند مرا بدان نفع بخشد !\r\nحضرت فرمود : آيا از من حديث بسيار نشنيده اى ؟ !\r\nگفت : آرى ! و ليكن يك حديث جامعى ميخواهم كه خداوند مرا بدان سود بخشد !\r\nحضرت فرمود : خليل من : رسول خدا صلّى الله عليه و آله و سلّم براى من حديث كرد كه :\r\nإنِّى أَرِدُ أَنَا وَ شِيعَتِىَ الْحَوْضَ رِوَآءَ مَرْوِيِّينَ مُبْيَضَّةً وُجُوهُهُمْ ، وَ يُرَدُّ عَدُوُّنَا ظِمَآءً مُظْمَئِينَ ، مُسْوَدَّةً وُجُوهُهُمْ . خُذْهَا إلَيْكَ قَصِيرَةٌ -\r\n\r\n\r\n","description":"","footnote":"\r\n( 1 ) « أمالى » طوسى ، طبع سنگى ، جزء 3 ، ص 57 و 58\r\n","page_name":" 446 ","page_number":446},
  {"content":"\r\n\r\nمِنْ طَوِيلَةٍ ! أَنْتَ مَعَ مَنْ أَحْبَبْتَ ! وَ لَكَ مَا اكْتَسَبْتَ ! أَرْسِلْنِى يَا أَخَا هَمْدَانَ ! ثُمَّ دَخَلَ الْقَصْرَ « 1 » .\r\n« من و شيعيان من همگى وارد حوض كوثر مىشويم ، درحالىكه چهره‌هاى آنان سفيد ، و همگى سيراب و سيراب شده هستند . و دشمنان ما همگى سياه چهره و تشنه كام ، و جگر سوخته ، محروم از حوض مىباشند .\r\nاين جملهء كوتاه و مختصر را بگير ، كه نمونه اى از جملات بسيار و بحث طويلى است ! تو معيّت دارى با كسى كه او را دوست دارى ! و از براى توست آنچه را اكتساب نموده اى . اى أخَا همدان مرا ديگر رها كن ! اين بگفت و داخل قصر شد . »\r\nو ابن شهرآشوب از حافظ أبو نُعَيم إصفهانى با إسناد خود از عَطِيّه ، از أنَس روايت كرده است كه گفت : من بر رسول خدا صلّى الله عليه و آله و سلّم وارد شدم ، و حضرت فرمود : به من كوثر عطا شده است ! من پرسيدم : اى رسول خدا ، كوثر چيست ؟ !\r\nحضرت فرمود : نهرى است در بهشت ، كه عرض و طول آن به اندازهء ما بين مشرق و مغرب است ؛ هر كس از آن بياشامد ، ديگر پس از آن أبداً تشنه نمىشود ، و هر كس از آن وضوء بسازد ، هيچگاه آلوده و متغيّر صورت نمىشود .\r\nو هر انسانى كه به عهد و ذمّهء من مكر و خدعه كند و پاس ميثاق\r\n\r\n\r\n","description":"","footnote":"\r\n( 1 ) « أمالى » طوسى ، جزء 4 ، ص 72 ؛ و « أمالى » مفيد ، مجلس 40 ، ص 200\r\n","page_name":" 447 ","page_number":447},
  {"content":"\r\n\r\nمرا بجاى نياورد ، و أهل بيت مرا بكشد ، از آن نمىآشامد . « 1 »\r\nو از رسول اكرم صلّى الله عليه و آله و سلّم روايت است كه فرمود : يَذُودُ عَلِىٌّ عَنْهُ يَوْمَ الْقِيَمَةِ مَنْ لَيْسَ مِنْ شِيعَتِهِ ؛ وَ مَنْ شَرِبَ مِنْهُ لَمْ يَظْمَأْ أَبَدًا . « 2 »\r\n« علىّ در روز قيامت كسانى را كه از شيعيان او نباشند ، از حوض كوثر دور مىكند ؛ و كسى كه از آن حوض بياشامد هرگز تشنه نمىشود . »\r\nو از طارق آورده است كه : قَالَ أمِيرُ الْمُؤْمِنِين عليه السّلام : وَ الَّذِى فَلَقَ الْحَبَّةَ وَ بَرَأَ النَّسَمَةَ لَاقْمَعَنَّ بِيَدَىَّ هَاتَيْنِ مِنَ الْحَوْضِ أَعْدَآءَنَا إذَا وَرَدَتْهُ أَحِبَّآؤُنَا . « 3 »\r\n« حضرت أمير المؤمنين عليه السّلام گفتند : سوگند به آن كسى كه دانه را در دل خاك مىشكافد و جان و روح را مىآفريند ، من با اين دو دست خود ، دشمنانمان را از حوض مىرانم و دور مىسازم ، در همان وقتى كه محبّان ما جملگى در آن وارد مىشوند . »\r\nو احمد بن حنبل در كتاب فضائل أهل بيت نظير همين مضمون را از أبى حَرْبِ بْن أبى الاسْوَد دُؤَلى آورده است . « 4 »\r\nو در اخبار أبو رافع با پنچ طريق از سلسله سند آورده است كه : حضرت رسول الله به أمير المؤمنين عليه السّلام فرمودند :\r\nيَا عَلِىُّ ! تَرِدُ عَلَىَّ الْحَوْضَ وَ شِيعَتُكَ رِوَآءً مَرْوِيِّينَ ، وَ يَرِدُ عَلَيْكَ عَدُوُّكَ ظِمَآءً مُقْمَحِينَ . « 5 »\r\n\r\n\r\n","description":"","footnote":"\r\n( 1 ) « مناقب » ابن شهرآشوب ، طبع سنگى ، ج 1 ، ص 350\r\n( 2 ) همان\r\n( 3 ) همان\r\n( 4 ) همان\r\n( 5 ) همان\r\n","page_name":" 448 ","page_number":448},
  {"content":"\r\n\r\n« اى على ! تو و شيعيان تو در حوض بر من وارد مىشويد در حالى كه جملگى سيراب و سيراب شده‌ايد ، و دشمنان تو بر تو وارد مىشوند ، در حالى كه همگى تشنه كام ، و سر به بالا نگاه داشته شده و چشم به زير افكنده هستند . »\r\nو در تفسير آيه شريفهء :  وَ سَقاهُمْ رَبُّهُمْ شَراباً طَهُوراً  « 1 » . آمده است كه مراد از ربّهم ، سيّد و آقاى آنان است و او علىّ بن أبى طالب است . و دليل بر آنكه ربّ در اينجا به معناى سيّد و بزرگ آمده است ، گفتار خداوند است از زبان زندانى ، يوسف بن يعقوب ، به مصاحب زندانى خود كه :  اذْكُرْنِي عِنْدَ رَبِّكَ .  « 2 » « يعنى مرا در نزد آقا و سالار خود به ياد بياور . »\r\nو در « فائق » زمخشرى آورده است كه رسول الله به أمير المؤمنين عليهما الصّلاة و السّلام گفتند :\r\nأَنْتَ الذَّائِدُ عَنْ حَوْضِى يَوْمَ الْقِيَمَةِ ! تَذُودُ عَنْهُ الرِّجَالَ كَمَا يُذَادُ الاصْيَدُ .\r\nالْبَعيرُ الصّادى « 3 » ، أىِ الَّذى بِهِ الصَّيَدُ . وَ الصَّيَدُ دآءٌ يَلْوى عُنُقَهُ . « 4 »\r\n« اى علىّ ! تو هستى كه در روز قيامت از حوض من دور ميكنى و مىرانى ! دور ميكنى از آن مردانى را ! همانطور كه شتر أصْيَد را از\r\n\r\n\r\n","description":"","footnote":"\r\n( 1 ) - آيه 21 ، از سورهء 76 : الدّهر : « و ربّ آنان به آنها از شراب طهور ، آب داد و سيراب كرد . »\r\n( 2 ) - « مناقب » طبع سنگى ، ج 1 ، ص 350\r\n( 3 ) - در نسخهء « مناقب » اين‌طور است ؛ ولى صحيح آن همانطور كه در خود كتاب « الفائق » آمده ، البعير الصّاد مىباشد . ( م )\r\n( 4 ) - « مناقب » طبع سنگى ، ج 1 ، ص 350\r\n","page_name":" 449 ","page_number":449},
  {"content":"\r\n\r\nآبشخوار دور مىكنند .\r\nمراد از شتر أَصْيَد ، آن شترى است كه به آن درد صَيَد رسيده است ، و صَيَد دردى است كه گردن او را مىپيچاند . »\r\nصَيَد مرضى عفونى است كه شتر به آن مبتلا مىشود ؛ و اين مرض در سر شتر ظاهر شده و بواسطهء آن گردنش كج مىشود و نمىتواند آن را بچرخاند . و اين مرض بسيار مُسرى و از امراض واگيردار است ؛ و لذا شتربانان براى آنكه شترهايشان مبتلا به اين مرض نشوند با نهايت دقّت و اهتمام چنين شترى را از آبشخوار دور مىكنند و مىرانند .\r\nو صدوق در « عقائد » خود دربارهء حوض فرموده است : حوض حقّ است ، و عرض آن به قدر مسافت بين أيْلَة و صَنْعَاء است ، و آن حوض رسول الله صلّى الله عليه و آله و سلّم است . و در آن حوض به قدرى إبريق و ظرف آبگير زياد است كه به اندازهء ستارگان آسمان است . و سرپرست و والىِ آن حوض أمير المؤمنين علىّ بن أبى طالب است ، كه دوستان و مواليان خود را آب ميدهد ، و از آن حوض دشمنان خود را مىراند . و كسى كه از آن حوض يك بار بنوشد ، ديگر أبداً تشنه نميگردد . و رسول الله فرموده‌اند :\r\n\r\nمنافقان و دشمنان اهل بيت عليهم السّلام از كوثر بهره ندارند\r\nلَيُخْتَلَجَنَّ قَوْمٌ مِنْ أَصْحَابِى دُونِى وَ أَنَا عَلَى الْحَوْضِ فَيُؤْخَذُ بِهِمْ ذَاتَ الشِّمَالِ فَأُنَادِى : يَا رَبِّ ! أَصْحَابِى ! أَصْحَابِى ! فَيُقَالُ : إنَّكَ لَا تَدْرِى مَا أَحْدَثُوا بَعْدَكَ « 1 » .\r\n\r\n\r\n","description":"","footnote":"\r\n( 1 ) - « عقائد » صدوق ، ص 85\r\n","page_name":" 450 ","page_number":450},
  {"content":"\r\n\r\n« درحالىكه من بر حوض كوثر قرار دارم ، در مقابل من جماعتى از اصحاب من ربوده مىشوند و با شدّت كشيده مىشوند ، و به جانب چپ بازداشته مىشوند . و من هِىْ فرياد ميزنم : اى پروردگار من ! اصحاب من ! اصحاب من !\r\nدر جواب گفته مىشود : اى پيغمبر ! تو نميدانى كه بعد از تو چه حوادثى پيش آورده اند ؟ ! »\r\nبارى ، رواياتى كه دربارهء اختصاص حوض كوثر به أمير المؤمنين عليه السّلام وارد است ، چه از طريق شيعه و چه از طريق عامّه ، بسيار است ، و همگى متّفقاً يك معنى و يك مفاد را إجمالًا بيان مىكنند كه : مواليان و شيعيان و محبّان از آن بهره دارند ، و منافقان و دشمنان أهل بيت عليهم السّلام از آن بهره ندارند .\r\nهر كس از آن بياشامد سيراب ميگردد ، و ديگر إلى الأبد به دو تشنگى راه ندارد . و هر كس در آن رود پاك و پاكيزه ميگردد ؛ چون جنس آن آب طَهُور و مُطهِّر است ؛ صورت را درخشان مىكند و دل را جلا و صفا مىبخشد . و هر كس از آن منع شود ، صورتش سياه و بدنش كثيف و عَفِن و روحش آلوده و جگرش تشنه و تَفْته است . و إجمالًا كسى از آن بهره دارد كه ربطى و رابطه اى با ولايت داشته باشد ، و كسى منع مىشود كه رابطه اى با ولايت برقرار ننموده باشد .\r\n\r\nحقيقت حوض كوثر علم توأم با عمل است\r\nحال بايد ديد حقيقت آن حوض ، و ماهيّت آن آب چيست كه اين‌گونه آثار و خواصّى از آن مترقَّب است ، و اين‌گونه اختصاصاتى در آن مشهود ؟\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nچون در مباحث قبل دانستيم كه : آخرت ، ظهور و بروز دنياست كه به صورت‌هاى ملكوتى و حقيقى خود جلوه مىكند .\r\nآب موجب حيات و زندگى هر موجود زنده اى است ، چنان كه خدا فرموده است :\r\n وَ جَعَلْنا مِنَ الْماءِ كُلَّ شَيْءٍ حَيٍّ  « 1 » .\r\n« و ما از آب هر چيز زنده اى را قرار داديم . »\r\nو نيز در روايت از رسول الله صلّى الله عليه و آله و سلّم آمده است كه : أَوَّلُ مَا خَلَقَ اللهُ الْمَآءُ « 2 » « أوّلين چيزى را كه خداوند آفريد آب است . »\r\nو اگر اين روايت را با روايات ديگرى همچون :\r\nأَوَّلُ مَا خَلَقَ اللهُ الْعَقلَ . « 3 »\r\n« أوّلين چيزى را كه خداوند آفريد عقل است . » و همچون :\r\nأَوَّلُ مَا خَلَق اللهُ نُورُ نَبِيِّكَ يَا جَابِرُ . « 4 »\r\n\r\n\r\n","description":"","footnote":"\r\n( 1 ) - قسمتى از آيه 30 ، از سورهء 21 : الانبياء\r\n( 2 و 3 و 4 ) روايات در اين معنى به مضامين مختلفى وارد است كه اوّل ما خَلَق اللهُ ، ماء است ، و يا قلم ، و يا لوح ، و يا عقل ، و يا نور . در « مرصاد العباد » ص 46 و ص 52 گويد : أَوَّلُ ما خَلَق اللهُ الْعَقْلُ . و نيز در ص 52 گويد : أوَّلُ مَا خَلَقَ اللهُ القَلَمُ . و نيز در ص 37 و ص 52 و ص 403 گويد : أَوَّلُ مَا خَلَقَ اللهُ روحى . و نيز در ص 37 و ص 133 و ص 159 گويد : أَوَّلُ مَا خَلَقَ اللهُ نُورِى .\r\nو ليكن استاد ما علّامهء طباطبائى مدّ ظِلّه العالى نظرشان اين است كه از همهء اين روايات روشن‌تر و قوىتر همين كلام رسول خداست كه به جابر فرمود :\r\n","page_name":" 452 ","page_number":452},
  {"content":"\r\n\r\n« اى جابر ! أوّلين چيزى را كه خداوند آفريد ، نور پيغمبر تو بوده است . »\r\nضميمه كنيم ، معلوم مىشود مراد از ماء در روايت اوّل ، مادّهء حياتى است و آن حقيقت عقل و علم است .\r\nو بر همين اساس ، در موارد بسيارى از آيات قرآن آمده است كه : خداوند مؤمنين و عاملين به عمل صالح را در  جَنَّاتٍ تَجْرِي مِنْ تَحْتِهَا الْأَنْهارُ  « 1 » . قرار ميدهد و وارد مىكند .\r\nچون مؤمنان بواسطهء ايمان و لازمهء ايمان كه عمل صالح است ، به علوم و معارف الهيّه آشنا شده‌اند ؛ لذا در آن عالم نهرهاى روانى كه پيوسته در بهشت‌هايشان جارى است ، همان علوم و معارفى است كه پيوسته در آستانهء نفوسشان در حركت و جريان است . قلب مؤمن پيوسته محلّ تراوشات علمى عرفانى و مبدأ جريان . علوم و إلهامات ربّانى است .\r\n إِنَّ الْمُتَّقِينَ فِي جَنَّاتٍ وَ عُيُونٍ  « 2 »\r\n\r\n\r\n","description":"","footnote":"\r\nأَوَّلُ مَا خَلَقَ اللهُ نُورُ نَبِيِّكَ يا جابِرُ . ( « مهر تابان » طبع دوّم ، انتشارات علّامهء طباطبائى ، ص 350 ؛ و اصل روايت در « بحار » ج 15 ، ص 24 آمده است ) .\r\n( 1 ) - آيه با مضامين مختلف در سى و هشت مورد در قرآن كريم آمده است ؛ و محصّل مفاد همهء آنها اينست كه خداوند به كسانى كه ايمان آورده‌اند و عمل صالح انجام ميدهند ، وعده داده است كه آنان را در بهشت‌هائى كه در زمين آنها نهرهائى جارى است داخل كند .\r\n( 2 ) - آيه 45 ، از سورهء 15 : الحِجر ؛ و آيه 15 ، از سورهء 51 : الذّاريات\r\n","page_name":" 453 ","page_number":453},
  {"content":"\r\n\r\n« بدرستى كه مردم با تقوى ، در بهشت‌هائى و چشمه‌هاى آبى مسكن دارند . »\r\n إِنَّ الْمُتَّقِينَ فِي ظِلالٍ وَ عُيُونٍ  « 1 » .\r\n« بدرستى كه مردم با تقوى ، در سايبان‌ها و چشمه‌هاى آبى مسكن دارند . »\r\nغاية الامر ، يك وقت علوم إلهيّه و معارف ربّانيّه ، پاك و بدون شائبهء دخالت آراء و أفكار شخصى است ؛ در اين صورت به صورت آب صاف و زلال چون اشك چشم در عالم ملكوت متجلّى ميگردد ؛ چون مقرّبان درگاه خدا از چشمه‌هاى معارف ، علوم را بيرون مىكشند و در مىآورند ، و با فكر و ذكر و عبادت و عبوديّت و تسليم و رضا و تفويض ، آن علوم و معارف را با بيدارى و عبادت در شبهاى تار و با روزه و مجاهدت در روزهاى گرم ، چون چشمهء پر لمعانى كه بدست كنكاش چكّش و پتك و قلم بيرون مىآورند ، با كنكاش عقل نظرى و علمى از زواياى غيبت و از پشت پرده‌هاى آمال و آرزوها بيرون مىآورند ؛ آرى چنين است كه :\r\n عَيْناً يَشْرَبُ بِها عِبادُ اللَّهِ يُفَجِّرُونَها تَفْجِيراً  . « 2 »\r\n« چشمه اى است كه از آن ، مقرّبان از بندگان خدا مىآشامند ، و آن چشمه را بطور متين و استوار شكافته و منفجر مىكنند ، و آبش را ظاهر مىسازند . »\r\n\r\n\r\n","description":"","footnote":"\r\n( 1 ) - آيه 41 ، از سورهء 77 : المرسلات\r\n( 2 ) - آيه 6 ، از سورهء 76 : الدَّهر\r\n","page_name":" 454 ","page_number":454},
  {"content":"\r\n\r\n عَيْناً يَشْرَبُ بِهَا الْمُقَرَّبُونَ  « 1 » .\r\n« چشمه اى است كه از آن مقرّبان درگاه الهى فقط مىآشامند . »\r\n\r\nمعانى عيون و نهرهاى جارى در بهشت\r\nهمچنان كه در جلد اوّل از كتاب « امام‌شناسى » در مجلس دهم آورده‌ايم كه نهرهاى چهارگانهء بهشت - كه عبارت است از : نهر شيرى كه طعم آن تغيير نكرده است ، و نهر آب غير متعفّن و بدبو ، و نهر عسل تصفيه شده ، و نهر خمر و شرابى كه براى نوشندگان لذّت بخش است - عبارت است از :\r\nتجلّى و ظهور ملكوتى علومى كه در مبتديان راه سير و سلوك ، و ضعفاى از راه‌پيمايان سبيل إلى الله پيدا مىشود ؛ چون شير غذاى كودك است ؛\r\nو از علوم خالص و معرفت بى شائبهء خدا ، چون حيات دل به علم و معرفت است . و عدم تغيير و تعفّن راجع به عدم آلودگى آن علوم به افكار و آراء نفسانيّه و شيطانيّه است ؛\r\nو از واردات عالم قدس و بارقه‌هاى نورانى و لذّت‌هائى كه در حالات مختلف براى متوسّطين در راه خدا پيدا مىشود ، و آنان را به ذوق و وجد و توجّه مىآورد . و تصفيهء آن عبارت است از عدم كدورت آن علوم ، به مواد شمعى و موم كه بواسطهء تسويلات نفس أحياناً پيدا مىشود ؛\r\nو از تجلّيات جمال و عشق به ذات لا يزالى كه سالك هستى خود را فراموش مىكند و محو در انوار او مىشود\r\n\r\n\r\n","description":"","footnote":"\r\n( 1 ) . آيه 28 ، از سورهء 83 : المطفّفين\r\n","page_name":" 455 ","page_number":455},
  {"content":"\r\n\r\nو چون تجلّى جلال گردد ، و سالك را از تمام تعلّقات دنيويّه از مال و تعيّن و حبّ جاه و هستى پاك كند آن را شرابِ طَهور خوانند .\r\n وَ سَقاهُمْ رَبُّهُمْ شَراباً طَهُوراً  « 1 » .\r\n« و پروردگار آنها به آنان از شراب طاهر و طاهر كننده آشامانيد و سيراب كرد . »\r\nزيرا طهور نه تنها به معناى پاك است ، كه به معناى پاك كننده است ؛ و اين علوم و معارف جلاليّه يكباره هستى سالك را در برابر عظمت و قهّاريّت و كبريائيّت حضرت حقّ ، مىسوزاند و نابود مىكند . « 2 »\r\nو حافظ شيرازى از آن به شراب تلخ تعبير كرده است ، آنجا كه گويد :\r\n شراب تلخ ميخواهم كه مرد افكن بود زورش * كه تا يكدم بياسايم ز دنيا و شر و شورش « 3 » \r\nو همين جذبات جلاليّه است كه بسيار ذىقيمت است ، و نتيجه و حاصل يك عمر سلوك را كه وصول به مقام فَناء فى الله است متحقّق مىسازد ؛ چنان كه در كلمات آمده است :\r\n\r\n\r\n","description":"","footnote":"\r\n( 1 ) ذيل آيه 21 ، از سورهء 76 : الدَّهر\r\n( 2 ) در تفسير « مجمع البيان » مجلّد 5 ، ص 411 ، در ذيل اين آيه شريفه آمده است : و قيل يطهِّرهم عن كلِّ شىءٍ سِوى اللهِ إذ لا طاهرَ مِن تَدنّس بشىءٍ مِنَ الاكوان إلّا الله ؛ روَوْه عن جعفرِ بنِ محمّدٍ عليهما السّلام . ( م )\r\n( 3 ) « ديوان حافظ » طبع پژمان ( سنهء 1318 ) ، ص 125\r\n","page_name":" 456 ","page_number":456},
  {"content":"\r\n\r\nجَذْبَةٌ مِن جَذَباتِ الْحَقِّ تُوازى عِبادَةَ الثَّقَلَيْن « 1 » .\r\n« يك كشش از كشش‌هاى حضرت خداوند رحمن ، برابر با عبادت جنّ و انس است » .\r\n\r\nتأثير علوم و معارف جلاليّه در سالك\r\nاگر اين علوم و معارف توأم با حرارت طلب باشد و پيوسته عشق در سالك زنده باشد ، قدرى از مادّهء زنجبيل كه مادّهء گرمى است ، به آن علوم ضميمه مىشود :\r\n وَ يُسْقَوْنَ فِيها كَأْساً كانَ مِزاجُها زَنْجَبِيلًا .  « 2 »\r\n« و در آن بهشت آشامانيده مىشوند از كاسه‌هاى شرابى كه با آن زنجبيل ممزوج شده است . »\r\nو چون خداوند بخواهد قدرى آنان را آرامش بخشد و بواسطهء\r\n\r\n\r\n","description":"","footnote":"\r\n( 1 ) اين جمله در كتب اهل سلوك دائر است ، و شيخ نجم الدّين رازى در « مرصاد العباد » در ص 212 و ص 225 و ص 369 و ص 511 ، و نيز در كتاب « عشق و عقل » ص 64 آورده است . و معلِّق و مصحِّح و شارح لغات آن در ص 109 و 110 از مصحِّح كتاب « فيه ما فيه » مثنوى نقل كرده است كه اين جمله از سخنان أبو القاسم إبراهيم بن محمّد نصرآبادى است .\r\nو جامى در شرح حال إبراهيم بن أدْهَم با مختصر اختلافى آورده است كه : جَذْبَةٌ مِن جذباتِ الحقّ تُرْبى علَى عملِ الثَّقلَين .\r\nأبو سعيد أبو الخير نيز با تعبير كما قال الشّيخ اين عبارت را ذكر كرده است . ( « أسرار التّوحيد » چاپ طهران ، ص 247 )\r\nو مولانا جلال الدّين نيز در « مثنوى » فرموده است :\r\n اين چنين سيرى است مستثنى ز جنس * كان فزود از اجتهاد جنّ و انس\r\nاين چنين جذبى است نى هر جذب عام * كه نهادش فضل أحمد و السّلام \r\n( 2 ) آيه 17 ، از سورهء 76 : الدَّهر\r\n","page_name":" 457 ","page_number":457},
  {"content":"\r\n\r\nتجلّيات جمال ، سكونى پيدا كنند ، از چشمهء كافور كه مادّهء خنك و سردى است ، در كأس آنان مىريزد :\r\n إِنَّ الْأَبْرارَ يَشْرَبُونَ مِنْ كَأْسٍ كانَ مِزاجُها كافُوراً  « 1 » .\r\n« بدرستى كه ابرار از كاسه‌هائى مىآشامند كه در آن كافور ريخته و ممزوج شده است . »\r\nهمچنان كه اگر اجمال ادراك علوم توأم با إنكار و جحود و استكبار باشد ، آن علوم به صورت آب‌هاى داغ و گداخته در كام آنان ريخته مىشود ، كه جز زيادى تشنگى و حِدّت و سوزندگى اثرى ندارد .\r\n  تَصْلى ناراً حامِيَةً * تُسْقى مِنْ عَيْنٍ آنِيَةٍ   . « 2 »\r\n« و در قيامت ، دسته اى كه عذاب آنان را فرا گيرد و چهره‌هايشان را درهم شكند و ذليل كند ، به آتش گداختهء دوزخ مىسوزند و از چشمهء آب گرم و سوزنده مىنوشند . »\r\n\r\nآب كوثر ممزوجى از چشمهء تسنيم و چشمهء مَعين است\r\nچشمهء تَسْنيم كه قدرى از آن را با رَحيق مختوم مخلوط كرده و به ابرار ميدهند « 3 » اصل آن از أعراف جارى است . أعراف چنان كه خواهد آمد ، حجابى است بين بهشت و جهنّم ، و بر آن ائمّهء طاهرين\r\n\r\n\r\n","description":"","footnote":"\r\n( 1 ) آيه 5 ، از سورهء 76 : الدَّهر\r\n( 2 ) آيه 4 و 5 ، از سورهء 88 : الغاشية\r\n( 3 ) -      إِنَّ الْأَبْرارَ لَفِي نَعِيمٍ * عَلَى الْأَرائِكِ يَنْظُرُونَ * تَعْرِفُ فِي وُجُوهِهِمْ نَضْرَةَ النَّعِيمِ * يُسْقَوْنَ مِنْ رَحِيقٍ مَخْتُومٍ * خِتامُهُ مِسْكٌ وَ فِي ذلِكَ فَلْيَتَنافَسِ الْمُتَنافِسُونَ .      ( آيات 22 تا 26 ، از سورهء 83 : المطفّفين )\r\n","page_name":" 458 ","page_number":458},
  {"content":"\r\n\r\nعليهم السّلام كه حاكم بر بهشت و دوزخند قرار دارند .\r\nچشمهء تسنيم از زير قدم أمير المؤمنين عليه السّلام جارى است ، و به حوض كوثر مىريزد . و آب كوثر كه ممزوجى است از چشمهء تسنيم و چشمهء مَعين ، براى شستشوى دلهاى گناهكاران بسيار مفيد و حيات بخش است .\r\nماء مَعين ، علوم و معارف إلهى است ؛ و ماء تسنيم ، محبّت و ولايت . و چون اين دو با هم مخلوط گردد ، مزاجى از علوم إلهيّه توأم با ولايت كه حقيقت توحيد است بدست مىآيد ؛ و آن است كه جگرهاى سوخته را سيراب مىكند ؛ و هر كس بنوشد ، ديگر أبداً تشنه نمىشود ؛ و هر كس ننوشد ، هيچ آشاميدنى دگرى نمىتواند او را سيراب كند .\r\nآرى ، على دَرِ علم پيامبر بود كه : أَنَا مَدِينَةُ الْعِلْمِ وَ عَلِىٌّ بَابُهَا « 1 » .\r\n« پيغمبر فرمود : من شهر علم هستم ، و على دَرِ آن شهر است . »\r\nو آرى ، على صاحب ولايت رسول الله بود كه : أَنتَ وَلِىُّ كُلِّ مُؤْمِنٍ وَ مُؤْمِنَةٍ مِنْ بَعْدِى . « 2 »\r\n\r\n\r\n","description":"","footnote":"\r\n( 1 ) « كنز العُمّال » ج 12 ، ص 201 ، حديث 1130 ( طبع هند - 1384 ) ؛ و « وسائل الشّيعة » ، طبع حروفى ، ج 18 ، ص 52\r\n( 2 ) اين جمله از كلمات مشهور رسول الله است ، و بزرگان از محدّثين و مورّخين نقل كرده‌اند . و ما اينك آن را - در ضمن حديث عشيره كه به امر رسول الله ، حضرت أمير المؤمنين قوم و عشيره را در مجلسى براى دعوت به اسلام گرد آوردند - مىآوريم : كه رسول الله فرمود : أيُّكُمْ يَنْتَدِبُ أن يَكونَ أخى وَ وَزيرى وَ وَصيّى و خَليفَتى فى أُمَّتى وَ وَلىَّ\r\n","page_name":" 459 ","page_number":459},
  {"content":"\r\n\r\n« پيغمبر فرمود : تو اى على ! ولىّ هر مرد مؤمن و هر زن مؤمنه اى بعد از من باشى ! »\r\nو در اين صورت هر كس به مقام ولايت نزديك شود و از علم و ولايت أمير المؤمنين بهرمند گردد ، حقّاً از حوض كوثر مىنوشد .\r\nعلىّ عليه السّلام مَعدن علم است ، و متحقّق به حقّ و حقيقت ، و منبع ولايت است و عبوديّت محضه . و بنابراين هر كس با او دشمن باشد و مقام او را ارج ننهد و ميثاق و عهد او را بر ذمّه نگيرد ، حقّاً از حقّ دور است ، او تشنه و جگر سوخته است ، و او راهى به حوض ندارد ؛ زيرا اين آب بر كافران و معاندان حرام است .\r\n وَ نادى أَصْحابُ النَّارِ أَصْحابَ الْجَنَّةِ أَنْ أَفِيضُوا عَلَيْنا مِنَ الْماءِ أَوْ مِمَّا رَزَقَكُمُ اللَّهُ قالُوا إِنَّ اللَّهَ حَرَّمَهُما عَلَى الْكافِرِينَ .  « 1 » .\r\n« و هم صحبتان آتش به هم صحبتان بهشت ندا ميدهند كه : قدرى از آب يا از چيزهائى كه خداوند به شما روزى كرده است ، به ما إفاضه كنيد و بريزيد ! در جواب بهشتيان ميگويند : آب و آن چيزهاى ديگر را خداوند بر كافران حرام كرده است . »\r\n\r\nحوض كوثر ، مقام ظهور و بروز ولايت است\r\nعالم آخرت ، عالم ظهور حقيقت است . كسى كه در دنيا با ايمان و عمل صالح و اطاعت و ولايت أئمّهء اطهار عليهم السّلام راهى براى خود باز نكرده است ، از آبشخوار آب حيات و زندگى معنوى و از\r\n\r\n\r\n","description":"","footnote":"\r\nكُلِّ مُؤْمِنٍ بَعْدى ؟ فَسَكَتَ الْقَوْمُ حَتَّى أعادَها ثَلاثًا . فَقالَ عَلىُّ : أنَا يا رَسُولَ اللهِ . ( « الغدير » ج 2 ، ص 282 )\r\n( 1 ) آيه 50 ، از سورهء 7 : الاعراف\r\n","page_name":" 460 ","page_number":460},
  {"content":"\r\n\r\nچاشنى ولايت محروم است ، او سياه چهره و لَه لَه زنان در تشنه كامى فرود ميرود ؛ و صاحبان ولايت و محبّان ، سپيد چهره و سيراب هستند .\r\nو بنابراين ، حوض كوثر ، مقام ظهور و بروز ولايت است .\r\nاين اجمالى بود كه مىتوان دربارهء كوثر و ساقى آن ، حضرت مولى الموالى عليه السّلام بيان كرد ، امّا حقائق آن در تحت هيچ عبارتى نمىگنجد و به فكر تنزّل نمىكند ، و به صورت و شكل متصوَّر و متشكّل نميگردد .\r\nو آنچه از بزرگى حوض بيان شده است كه ما بين أيْلَه و صنعاء است ، و ابريق‌ها و كاسه‌هاى آن به عدد ستارگان است ، و ريگش ياقوت است ، و گياهش زعفران است ، و خيمه‌هاى اطرافش از زبرجد و ياقوت و دُرّ زده شده است ، و همچنين ساير خصوصيّات ؛ همگى صحيح و در عالم ملكوتِ صورت بجاى خود محفوظ است ؛ ولى همگى ظهور و بروز همان حقيقت مقام علم و ولايت است . رَزَقَنا اللهُ وَ إيّاكُم أن نَرْوَى مِنَ الحَوْضِ رِوآءً مَرْويّينَ بِمُحَمَّدٍ وَ ءَالِهِ الطَّيِّبِينَ .\r\nغاية الامر بايد سعى كنيم كه بواسطهء شدّت اتّصال و ربط ما ، ظرفيّت ما زياد گردد ، و بهرهء ما از آن حوض افزون باشد .\r\nدر اينجا مناسب است خوابى كه از حضرت امام رضا عليه السّلام روايت شده است بياوريم تا اهمّيّت حوض كوثر و قصيدهء غرّاى شاعر اهل بيت سيّد إسمعيل حِمْيَرى ، و ارزش مقام\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nولايت و تمسّك به آن روشن شود .\r\n\r\nرؤياى حضرت رضا عليه السّلام دربارهء حوض كوثر\r\nعلّامهء مجلسى در جلد يازدهم از « بحار الانوار » ص 203 از طبع كمپانى گويد :\r\nمن در بعضى از تأليفات اصحاب ما : شيعه اماميّه چنين يافتم كه : او با إسناد خود از سَهل بن ذِبيان روايت ميكرد كه مىگفت : من روزى از روزها قبل از اينكه أحدى از مردم به خدمت حضرت عليّ بن موسى الرّضا عليهما السّلام بيايد به محضرش مشرّف شدم .\r\nحضرت فرمود : خوش آمدى اى پسر ذبيان ! همين الآن قاصد ما اراده داشت كه به نزد تو بيايد و پيغام ما را بياورد ، كه تو در نزد ما بيائى .\r\nمن عرض كردم : براى چه امرى ، اى پسر رسول خدا ؟ !\r\nحضرت فرمود : براى رؤيا و خوابى كه ديشب ديده‌ام ، خوابى كه راحت از من ربوده و مرا بيدار و متفكّر داشته است !\r\nمن عرض كردم : إن شاء الله خير است !\r\nحضرت فرمود : اى پسر ذِبْيان ! گويا نردبانى براى من نصب شده بود كه داراى صد پلّه بود من از آن بالا رفتم و به آخرين درجهء آن رسيدم !\r\nمن عرض كردم : تو را به طول عمر ، تهنيت ميگويم و چه بسا صد سال عمر ميكنى ؛ به ازاء هر پلّه اى يك سال !\r\nحضرت فرمود : آنچه خداوند اراده كند همان خواهد شد . و سپس فرمود : چون من به بالاترين پلّهء نردبان بالا رفتم ، چنين ديدم كه من در زير يك قبّهء سبز رنگى قرار دارم كه خارج آن قبّه از داخل آن\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nديده مىشد . و ديدم كه جدّم رسول الله صلّى الله عليه و آله و سلّم در ميان قبّه نشسته است ، و دو جوان نيكو صورت كه نور از صورتشان مىدرخشيد ، در طرف راست و در طرف چپ رسول الله بودند .\r\nو چنين ديدم كه يك زن نيكو خلقت و يك مرد نيكو خلقت در برابر او نشسته بودند .\r\nو ديدم كه مردى در مقابل او ايستاده بود و اين قصيده را ميخواند : لِامِّ عَمْرٍو بِاللِّوَى مَرْبَعُ .\r\nچون حضرت رسول الله صلّى الله عليه و آله و سلّم مرا ديدند ، به من گفتند : مرحبا ، خوش آمدى ! اى فرزند من ! اى علىّ بن موسى الرّضا ! بر پدرت علىّ سلام كن ! من بر او سلام كردم . و پس از آن گفتند : بر مادرت فاطمهء زهراء سلام كن ! من بر او سلام كردم . و سپس گفتند : بر دو پدرت « 1 » حسن و حسين سلام كن ! من بر آن دو سلام كردم .\r\n\r\n\r\n","description":"","footnote":"\r\n( 1 ) چون مادر حضرت باقر عليه السّلام ، فاطمه دختر امام حسن مجتبى بود ، لذا حضرت باقر را ابن الخيرتين گويند ؛ يعنى از طرف پدر و مادر هر دو پسنديده و نيكوست . فلذا حضرت باقر از طرف پدر حسينى ، و از طرف مادر حسنى هستند . و حضرت امام حسن هم همچون حضرت امام حسين ، جدّ آن حضرت است . و على هذا أئمّهء طاهرين از حضرت باقر تا حضرت صاحب‌الامر همگى از اولاد حسنين هستند . و اينكه مىبينيم در زيارات به لفظ يا بن الحسن و الحسين آمده است ، براى اين جهت است . و بر همين اساس حضرت رسول الله در اين رؤيا و خواب به حضرت رضا فرمودند : بر دو پدرت يعنى بر حسن و حسين عليهما السّلام سلام كن !\r\n","page_name":" 463 ","page_number":463},
  {"content":"\r\n\r\nو سپس گفتند : بر شاعر ما و مدّاح ما در دنيا : سيّد إسمعيل حِمْيَرى سلام كن ! من سلام كردم و نشستم .\r\nدر اين حال حضرت رسول الله صلّى الله عليه و آله و سلّم رو به سيّد إسمعيل كرده و گفتند : حال برگرد به انشاد قصيده اى كه ما در آن بوديم ! سيّد إسمعيل شروع كرد به خواندن :\r\n لِامِّ عَمْرٍو بِاللِّوَى مَرْبَعُ * طَامِسَةٌ أَعْلَامُهُ بَلْقَعُ \r\nحضرت رسول صلّى الله عليه و آله و سلّم شروع كردند به گريه كردن ؛ و سيّد همينطور ميخواند تا رسيد به اين بيت : وَ وَجْهُهُ كَالشَّمْسِ إذْ تَطْلُعُ ، حضرت رسول الله و فاطمهء زهراء سلام الله عليهما هر دو گريه كردند ، و كسانى كه با آن حضرت بودند گريه كردند . و چون به اين بيت رسيد كه :\r\n قَالُوا لَهُ لَوْ شِئتَ أعْلَمْتَنَا * إلَى مَنِ الْغايَةُ وَ الْمَفْزَعُ \r\nرسول الله دستهاى خود را بلند كردند و گفتند :\r\nإلَهِى أَنْتَ الشَّاهِدُ عَلَىَّ وَ عَلَيْهِمْ أَنِّى أَعْلَمْتُهُمْ أَنَّ الْغايَةَ وَ الْمَفْزَعَ عَلِىُّ بْنُ أَبِى طَالِبٍ ! وَ أَشَارَ بِيَدِهِ إلَيْهِ وَ هُوَ جَالِسٌ بَيْنَ يَدَيْهِ صَلَوَاتُ اللهِ عَلَيْه .\r\n« خداوندا ! تو گواه بر من و بر امّت كج‌رو و منحرف من هستى كه من به آنها خبر دادم ! و آنان را آگاه كردم كه غايت و مقصود و پناه و ملجأ بعد از من علىّ بن أبى طالب است ! و با دست خود اشاره به علىّ نمود كه روبروى آن حضرت نشسته بود . »\r\n\r\nقصيدهء عينيّهء حِميريّه و دستور حضرت رسول الله دربارهء حفظ نمودن آن\r\nحضرت رضا عليه السّلام گفتند : چون سيّد إسمعيل حميرى از\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nانشاد اين قصيده فارغ شد ، حضرت رسول الله متوجّه من شدند و گفتند : اى علىّ بن موسى ! اين قصيده را از بر كن و شيعيان ما را امر كن آن را حفظ كنند و بدانها بگو : هر كس اين قصيده را حفظ كند و بر قرائت آن مداومت نمايد ، من بر خداى متعال ضامن مىشوم كه او را به بهشت ببرد .\r\nحضرت امام رضا عليه السّلام فرمودند : رسول الله پيوسته در خواب اين قصيده را بر من تكرار كردند تا آن را حفظ شدم و اينست آن قصيده :\r\n\r\nقصيدهء عينيّهء حميريّه دربارهء ولايت و خصائص كوثر\r\n لِامِّ عَمْرٍو بِاللِّوَى مَرْبَعُ « 1 » * . طَامِسَةٌ أعْلَامُهُ بَلْقَعُ ( 1 ) « 2 »\r\nتَرُوحُ عَنْهُ الطَّيْرُ وَحْشِيَّةً * وَ الاسْدُ مِنْ خِيفَتِهِ تَفْزَعُ ( 2 )\r\nبِرَسْمِ دَارٍ « 3 » مَا بِهَا مُونِسٌ * إلَّا صِلَالٌ « 4 » فِى الثَّرَى وُقَّعُ ( 3 )\r\nرُقْشٌ يَخافُ الْمَوْتُ مِنْ نَفْثِهَا « 5 » * وَ السَّمُّ فِى أَنْيَابِهَا مُنْقَعُ ( 4 ) « 6 » . \r\n\r\n\r\n","description":"","footnote":"\r\n( 1 ) امّ عَمرٍو : كنايه از محبوبه است . اللِوى بر وزن إلى بالكسر و القصر : مُنقطَع الرَّمْل أو هو ما التَوى مِن الرَّمل ، و ألْوَى القومُ : صاروا إلى لِوَى الرّمل . مَربَع : منزل در فصل بهار ، رَبعُ بنى فلان : محلّهء آنها .\r\n( 2 ) طَمْس : ناپديد شدن و محو شدن و از بين رفتن . بَلْقَع : زمين خشك و بى آب و علفى است كه چيزى در آن نيست .\r\n( 3 ) رسم الدّار : نشانهء منزل .\r\n( 4 ) صِلال جمع صِلّ : مارگزنده كه هيچ افسون نپذيرد .\r\n( 5 ) رُقْش جمع رَقْشاء : مار داراى نقطه‌هاى سياه و سفيد . نَفْث : دميدن .\r\n( 6 ) نَقَعَ الماءُ فِى الوادى : اجتمع و طال مكثه . أنقَعَ السّمَّ : سمّ را باقى گذاشت تا كهنه و كارى شود . و أنْقعت الحيّةُ السّمَّ فى أنيابها : سمّ را در زير دندانهايش جمع نمود . مُنْقَع : جمع شده ، كهنه و پرورده شده .\r\n","page_name":" 465 ","page_number":465},
  {"content":"\r\n\r\n لَمَّا وَقَفْنَ الْعِيسُ « 1 » . فِى رَسْمِهِ * وَ الْعَيْنُ مِنْ عِرْفَانِهِ تَدْمَعُ ( 5 )\r\nذَكَرْتُ مَا قَدْ كُنْتُ أَلْهُو بِه * فَبِتُّ وَ الْقَلْبُ شَجٍ « 2 » مُوجَعُ ( 6 )\r\nكَأَنَّ بِالنَّارِ لِمَا شَفَّنِى « 3 » * مِنْ حُبِّ أَرْوَى كَبِدِى تُلْذَعُ ( 7 ) « 4 »\r\nعَجِبْتُ مِنْ قَوْمٍ أَتَوْا أَحْمَدًا * بِخُطَّةٍ « 5 » لَيْسَ لَهَا مَوْضِعُ ( 8 )\r\nقَالُوا لَهُ لَوْ شِئْتَ أَعْلَمْتَنَا * إلَى مَنِ الْغايَةُ وَ الْمَفْزَعُ ( 9 )\r\nإذَا تَوَفَّيْتَ وَ فَارَقْتَنَا * وَ فِيهِمُ فِى الْمُلْكِ مَنْ يَطْمَعُ ( 10 )\r\nفَقَالَ لَوْ أَعْلَمْتُكُمْ مَفْزَعًا * مَا ذَا عَسَيْتُمْ فِيهِ أَنْ تَصْنَعُوا ( 11 )\r\nصَنِيعَ أَهْلِ الْعِجْلِ إذْ فَارَقُوا * هارُونَ فَالتَّرْكُ لَهُ أَوْدَعُ ( 12 ) « 6 » .\r\nوَ فِى الَّذِى قَالَ بَيانٌ لِمَنْ * كَانَ إذَا يَعْقِلُ أَوْ يَسْمَعُ ( 13 )\r\nثُمَّ أَتَتْهُ بَعْدَ ذَا عَزْمَةٌ « 7 » * مِنْ رَبِّهِ لَيْسَ لَهَا مَدْفَعُ ( 14 )\r\nأَبْلِغْ وَ إلَّا لَمْ تَكُنْ مُبْلِغاً * وَ اللهُ مِنْهُمْ عَاصِمٌ يَمْنَعُ ( 15 )\r\nفَعِنْدَهَا قَامَ النَّبِىُّ الَّذِى * كَانَ بِمَا يَأْمُرُهُ يَصْدَعُ ( 16 ) « 8 » . \r\n\r\n\r\n","description":"","footnote":"\r\n( 1 ) عيس جمع عيساء : شتر سفيدى كه سفيديش با رنگ مايل به شقره يعنى شبيه به سرخى ، مخلوط باشد .\r\n( 2 ) شَجِىَ - شَجًا : حَزِنَ فهو شَجٍ .\r\n( 3 ) شَفَّ : لاغر كرد .\r\n( 4 ) أرْوَى : نام محبوبه است . لَذَعتْه النّارُ : أحرَقَتْه ، و لَذعَ فلاناً بكلامه : أوْجَعَه و ءَالَمَه ، تُلْذَعُ : محترق مىشود و مىسوزد .\r\n( 5 ) خُطّهء : امر و طريق را گويند .\r\n( 6 ) أوْدَعُ از دَعَة است يعنى راحتتر و آسان‌تر . فَالتَّركُ لَهُ أودعُ يعنى : إن كنتم تَصنعون مثلَ صَنيعِهم ، فالتّركُ لهذا السؤالِ أودعُ لكم .\r\n( 7 ) عَزْمَهء : ثبات و نيّت و صبر است ، يعنى تصميمى از جانب خداوند .\r\n( 8 ) صَدْع : به معناى شكافتن و سخن حقّ گفتن و آشكارا إعلان نمودن است .\r\n","page_name":" 466 ","page_number":466},
  {"content":"\r\n\r\n يَخْطُبُ مَأْمُورًا وَ فِى كَفِّهِ * كَفُّ عَلِىٍّ نُورُهَا يَلْمَعُ ( 17 )\r\nرَافِعُهَا أَكْرِمْ بِكَفِّ الَّذِى * يَرْفَعُ وَ الْكَفِّ الَّذِى يُرْفَعُ ( 18 )\r\nيَقُولُ وَ الامْلَاكُ « 1 » . مِنْ حَوْلِه * وَ اللهُ فِيهِمْ شَاهِدٌ يَسْمَعُ ( 19 )\r\nمَنْ كُنْتُ مَوْلَاهُ فَهَذَا لَهُ * مَوْلًى فَلَمْ يَرْضَوْا وَ لَمْ يَقْنَعُوا ( 20 )\r\nفَاتَّهَمُوه و انْحَنَتْ مِنْهُمُ * عَلى خِلَا فالصَّادِقا لاضْلُعُ ( 21 ) « 2 »\r\nوَ ضَلَّ « 3 » قَوْمٌ غَاظَهُمْ فِعْلُهُ * كَأَنَّمَا ءَانَافُهُمْ تُجْدَعُ ( 22 ) « 4 »\r\nحَتَّى إذَا وَارَوْهُ « 5 » فِى قَبْرِهِ * وَ انْصَرَفُوا عَنْ دَفْنِهِ ضَيَّعُوا ( 23 )\r\nمَا قَالَ بِالامْسِ وَ أَوْصَى بِهِ * وَ اشْتَرَوُا الضُّرَّ بِمَا يَنْفَعُ ( 24 )\r\nوَ قَطَّعُوا أَرْحَامَهُ بَعْدَهُ * فَسَوْفَ يُجْزَوْنَ بِمَا قَطَّعُوا ( 25 )\r\nوَ أَزْمَعُوا غَدْراً بِمَوْلَاهُمُ * تَبًّا لِمَا كَانُوا بِهِ أَزْمَعُوا ( 26 ) « 6 » .\r\nلَا هُمْ عَلَيْهِ يَرِدُوا حَوْضَهُ * غَداً وَ لَا هُو فِيهِمُ يَشْفَعُ ( 27 )\r\nحَوْضٌ لَهُ مَا بَيْنَ صَنْعَا إلَى * أيْلَةِ « 7 » . أَرْضِ الشَّامِ أَوْ أَوْسَعُ ( 28 ) \r\n\r\n\r\n","description":"","footnote":"\r\n( 1 ) أملاك جمع مَلِك : به معناى صاحب قدرت و سلطنت بر عشيره و قوم .\r\n( 2 ) أضلُع جمع ضِلْع : استخوان پهلو ، دنده . و انحنى ضلعُه و حَنى ضلعَه مانند طَوى كَشْحَه و ثَنى عِطْفَه يعنى : إعراض كرد و روگرداند . ( م )\r\n( 3 ) در بعضى نسخ ظلّ آمده است كه در اين صورت ، ترجمه اينچنين مىشود : « چنان شدند آن گروهى كه اين فعل پيامبر آنان را به غيظ و كينه تحريك كرد كه گويا بينىهاى آنان را مىبرند . » ( م )\r\n( 4 ) جَدَعَ جَدْعاً الانفَ و ما شاكَلَه : قَطَعَه ، يعنى بريد آن را . تُجْدَعُ يعنى بريده مىشود .\r\n( 5 ) و ارَى مُواراةً الشّىءَ : أخْفاهُ ، مخفى و پنهان كرد .\r\n( 6 ) تَبًّا : بريده باد . أزْمَعَ الامرَ : اراده كرد و بر عزم بر آن ثابت بماند .\r\n( 7 ) أيْلَة : شهر كوچكى است در ساحل بحر قُلْزُم پهلوى شام .\r\n","page_name":" 467 ","page_number":467},
  {"content":"\r\n\r\n يُنْصَبُ فِيهِ عَلَمٌ لِلْهُدَى * وَ الْحَوْضُ مِنْ مَآءٍ لَهُ مُتْرَعُ ( 29 ) « 1 »\r\nيَفِيضُ مِنْ رَحْمَتِهِ كَوْثَرٌ * أَبْيَضُ كَالْفِضَّةِ أَوْ أَنْصَعُ ( 30 ) « 2 »\r\nحَصَاهُ يَاقُوتٌ وَ مَرْجَانة * وَ لُؤْلُؤٌ لَمْ تَجْنِهِ « 3 » أَصْبَعُ ( 31 )\r\nبَطْحَآؤُهُ مِسْكٌ وَ حَافَاتُهُ « 4 » * يَهْتَزُّ مِنْهَا مُونِقٌ مُونِعُ ( 32 ) « 5 »\r\nأخْضَرُ مَا دُونَ الْوَرَى نَاضِرٌ « 6 » * وَ فَاقِعٌ أَصْفَرُ مَا يَطْلُعُ ( 33 ) « 7 » .\r\nوَ الْعِطْرُ وَ الرَّيْحَانُ أَنْوَاعُه * تَسْطَعُ إنْ هَبَّتْ بِهِ زَعْزَعُ ( 34 ) « 8 »\r\nرِيحٌ مِنَ الْجَنَّةِ مَأْمُورَةً * ذَاهِبَةً لَيْسَ لَهَا مَرْجِعُ ( 35 ) \r\n\r\n\r\n","description":"","footnote":"\r\n( 1 ) أتْرَعَ الإناءَ : مَلَأهُ . مُتْرَع : مملوّ و پر و سرشار .\r\n( 2 ) نَصَعَ الْحَقُّ : وَضَحَ وَ بانَ . نَصَعَ اللَوْنُ : اشْتَدَّ بَياضُه . أنْصَع : يعنى رنگ روشن‌تر .\r\n( 3 ) جَنىِ جَنْيا و جَنًى الثَّمَرَ : تَناوَلَه مِن شَجَرَتِه ، از درخت چيد .\r\n( 4 ) بَطْحآء : مسيل پهن و وسيعى كه در آن رمل و ريگ ريز باشد . حافَهء : طرف و جانب ، جمع : حافات .\r\n( 5 ) مُونِق : نيكو و زيبا و مُعجب . يَنَعَ و أينَعَ الثَّمَرُ : طابَ و أدرَكَ و حانَ قِطافُه ؛ فهو يانِعٌ و مُونِعٌ ، يعنى : ميوهء رسيده . و بنابراين ، معنى چنين مىشود كه : « مسيل و زمين آن كوثر ، از مشك فرش شده است و درختان پر از ميوه‌هاى خوب و رسيده در اطراف آن در اهتزاز و حركت است . »\r\n( 6 ) وَرَى : خلق و مخلوق . نَضرَة و نَضارة : طراوت و تازگى . ناضر : تازه و باطراوت . أخضَر ناضر : سبز درخشان و خوشرنگ .\r\n( 7 ) فاقِع : رنگ خالص و صاف و روشن ، و مشهور صفت براى أصفَر يعنى زرد مىآورند . طَلَعَ طُلوعًا : ظاهر شد .\r\n( 8 ) سَطَعَ الغبارُ أو الرّائحةُ أو النّورُ : ارْتَفَعَ وَ انْتَشَرَ . هَبَّتِ الرّيحُ : ثارَتْ و هاجَتْ . زَعْزَعَهُ زَعْزَعَةً : حَرَّكَهُ شَديدًا . ريحٌ زَعْزَعٌ : باد تند و حركت دهنده .\r\n","page_name":" 468 ","page_number":468},
  {"content":"\r\n\r\n إذَا مَرَّتْهُ فَاحَ « 1 » مِنْ رِيحِهِ * أَزْكَى مِنَ الْمِسْكِ إذَا يَسْطَعُ ( 36 )\r\nفِيهِ أَبَارِيقُ وَ قِدْحَانُهُ * يَذُبُّ عَنْهُ الرَّجُلُ الاصْلَعُ ( 37 ) « 2 »\r\nيَذُبُّ عَنْهُ ابْنُ أَبِى طَالِبٍ * ذَبًّا كَجَرْبَى « 3 » إبِلٍ شُرَّعُ ( 38 ) « 4 »\r\nإذَا دَنَوْا مِنْهُ لِكَىْ يَشْرَبُوا * قِيلَ لَهُمْ تَبًّا لَكُمْ فَارْجِعُوا\r\nدُونَكُمُ « 5 » فَالْتَمِسُوا مَنْهَلًا * يُرْوِيكُمُ أَوْ مَطْعَمًا يُشْبِعُ \r\n\r\n\r\n","description":"","footnote":"\r\n( 1 ) فاحَ المِسْكُ أو الطّيبُ : انتشرتْ رائحتُه . و بنابراين ، معنى اين مىشود كه : چون آن زعزع و باد بهشتى مرور كند بر كوثر ، انتشار پيدا مىكند از بوى كوثر بوئى كه از مشك در حال انتشار بوى او پاكيزه‌تر و لطيف‌تر است .\r\n( 2 ) أصْلَع : كسى كه جلو سر او مو ندارد .\r\n( 3 ) جَرَبًا - جَرِبَ : أصابَهُ الجَرَبُ . و جَرَب همان مرض گرى و سوداست كه در پوست بدن دانه‌هاى كوچكى پيدا مىشود و به شدّت خارش مىكند ؛ و أجْرَب و جَربان ، گر و سودا زده را گويند و مؤنّث آن جَرباء و جَرْبى و جمع آن جِراب و جَربى است . و اين مرض در شتران بيشتر است ؛ و چون بسيار مسرى است لذا شتران جرب دار را خصوصاً آنهائى كه در آب رفته و خيس شده باشند از شتران ديگر دور مىكنند و نمىگذارند به حوض و آب نزديك شوند تا شتران ديگر مبتلا نشوند .\r\n( 4 ) شَرَعَ شَرْعًا و شُروعاً فى الماءِ : داخل آب شد ، يا با دو كف خود آب خورد . شُرَّع جمع شارع : واردشوندهء در آب را گويند . و يُقال : إبِلٌ شُرَّعٌ و شُروعٌ يعنى : شتران داخل در آب شده .\r\n( 5 ) دونَكَ اسم فعل است به معناى خُذْ ، و صرف مىشود مثل دونَكُما و دونَكُم . و ليكن ظاهراً در قصيدهء فوق ظرف و به معناى عِنْد است ؛ و ضمير كُمْ ضمير جمع است ؛ يعنى : شما در نزد خود و از پيش خود منهل و آبشخوارى بجوئيد كه شما را سيراب كند .\r\n( و ممكن است دون به معنى وراء باشد و متعلّق به ارْجِعوا در بيت قبل ، و اشاره باشد به آيه شريفهء :  قِيلَ ارْجِعُوا وَراءَكُمْ فَالْتَمِسُوا نُوراً  . ( آيه 13 ،\r\n","page_name":" 469 ","page_number":469},
  {"content":"\r\n\r\n هَذَا لِمَنْ وَالَى بَنِى أَحْمَدَا وَ * لَمْ يَكُنْ غَيْرُهُم يَتْبَعُ ( 41 )\r\nفَالْفَوْزُ لِلشَّارِبِ مِنْ حَوْضِهِ * وَ الذُّلُّ « 1 » . وَ الْوَيْلُ لِمَنْ يُمْنَعُ ( 42 )\r\nفَالنَّاسُ يَوْمَ الْحَشْرِ رَايَاتُهُمْ * خَمْسٌ فَمِنْهَا هَالِكٌ أَرْبَعُ ( 43 )\r\nفَرَايَةُ الْعِجْلِ وَ فِرْعَوْنِهَا * وَ سَامِرِىِّ الامَّةِ الْمُشْنِعُ ( 44 ) « 2 »\r\nوَ رَايَةٌ يَقْدُمُهَا أدْلَمُ * عَبْدٌ لَئِيمٌ لُكَعٌ أَكْوَعُ ( 45 ) « 3 »\r\nوَ رَايَةٌ يَقْدُمُهَا حَبْتَرٌ « 4 » * لِلزُّورِ وَ الْبُهْتَانِ قَدْ أَبْدَعُ ( 46 )\r\nوَ رَايَةٌ يَقْدُمُهَا نَعْثَلٌ « 5 » * لَا بَرَّدَ اللهُ لَهُ مَضْجَعُ ( 47 ) « 6 » . \r\n\r\n\r\n","description":"","footnote":"\r\nاز سورهء 57 : الحديد ) و روايتى نيز با همين مضامين در تفسير « برهان » در ذيل اين آيه آمده است . - م )\r\n( 1 ) ذُلّ ضد عِزّ است .\r\n( 2 ) شَنَعَهُ : اسْتَقْبَحَهُ . شَنُعَ : قَبُحَ فَهُوَ شَنيعٌ و شَنِعٌ و أشنَعُ . و مُشْنِع در اينجا به معناى شنيع است . ( و در بعضى نسخ المُفظِعُ آمده كه به معناى « بسيار قبيح و شنيع » است . - م )\r\n( 3 ) دَلِمَ - : اشْتَدَّ سَوادُه ، أدْلَم : سياه بدن . لَكُعَ - : لَؤُمَ وَ حَمُقَ ، لُكَع : لَئيم ، عبد و احمق را گويند . كَوِعَ يَكْوَعُ كَوَعاً : عَظُمَ كُوعُه أوِ التَوى و اعْوَجَّ فَهُوَ أكْوَع ، مؤنّث : كَوْعاء ، الكاع و الكُوع : طَرَفُ الزَّنْدِ ممّا يَلِى الإبْهامَ ، جمع : أكْواع ، أكْوَع به كسى گويند كه مچ او به طرف شست پيچيده و كج شده باشد .\r\n( 4 ) در « صحاح اللغهء » گويد : حَبْتَر - به فتح - به معناى كوتاه است مثل بُحْتُر . و در « لسان العرب » گويد : حَبْتَر و حُباتِر به معناى كوتاه است مثل حَتْرَب و بُحْتُر ، و مؤنّث آن حَبْتَرَة مىباشد . و همچنين حَبْتَرْ از اسامى روباه است . و همين معنى را مجلسى ( ره ) اختيار كرده است و گفته است : الحَبْتَرُ هُوَ الثَّعْلَبُ . البتّه به مناسبت روايتى كه در كتاب عدل و معاد ذكر مىكند . ( « بحار » طبع حروفى ، ج 8 ، ص 301 )\r\n( 5 ) نَعْثَل : الشّيخ الاحمق ( پيرمرد احمق ) .\r\n","page_name":" 470 ","page_number":470},
  {"content":"\r\n\r\n أَرْبَعةٌ فِى سَقَرٍ أُودِعُوا * لَيْسَ لَهُمْ مِنْ قَعْرِهَا مَطْلَعُ ( 48 )\r\nوَ رَايَةٌ يَقْدُمُهَا حَيْدَرٌ * وَ وَجْهُهُ كَالشَّمْسِ إذْ تَطْلُعُ ( 49 )\r\nغَداً يُلَاقِى الْمُصْطَفَى حَيْدَرٌ * وَ رَايَةُ الْحَمْدِ لَهُ تُرْفَعُ ( 50 )\r\nمَوْلًى لَهُ الْجَنَّةُ مَأْمُورَة * وَ النَّارُ مِنْ إجْلَالِهِ تَفْزَعُ ( 51 )\r\nإمَامُ صِدْقٍ وَ لَه شِيعَةٌ * يَرْوَوْا « 1 » . مِنَ الْحَوْضِ وَ لَمْ يُمْنَعُوا ( 52 )\r\nبِذَاكَ جَاءَ الْوَحْىُ مِنْ رَبِّنَا * يَا شِيعَةَ الْحَقِّ فَلَا تَجْزَعُوا ( 53 )\r\nالْحِمْيَرِى مَادِحُكُمْ لَمْ يَزَل * وَ لَوْ يُقَطَّعْ أَصْبَعًا أَصْبَعُ ( 54 )\r\nوَ بَعْدَهُ صَلُّوا عَلَى الْمُصْطَفَى * وَ صِنْوِهِ حَيْدَرَةَ « 2 » الاصْلَعُ ( 55 ) \r\n\r\nتوضيحى دربارهء قصيدهء سيّد حميرى\r\nسيّد إسمعيل حِمْيَرى كه معاصر حضرت امام جعفر صادق عليه السّلام بوده است ، در اين قصيده به روش و سبك قصيده سازان فنّ بلاغت و فصاحت عرب ، كه چون بخواهند بر أيّام گذشته و عمر بر باد رفته و كاميابىها و لذّت و سرورهائى كه در مقام محبّت داشته‌اند و فعلًا دستخوش زوال گرديده است ، تأسّف خورند و آن حالات خوش و بهجت‌ها و سرورها و تعشّق‌ها را بطور تفصيل بيان كنند ؛\r\nأوّلًا منزل آن محبوب و مطلوب را به وادى قَفْر و خشك و بدون آب و گياه ، و منزل خراب و از پى درآمده و از سقف فرو ريخته\r\n\r\n\r\n","description":"","footnote":"\r\nبنا بر ظاهر عبارت بايد مضجعًا به نصب بوده باشد و ليكن چون در نسخه اين‌طور آمده بود ، ما همينطور آورديم .\r\n( 1 ) ، رَوِىَ : سيراب شد از آب .\r\n( 2 ) حيدر و حيدرة : شير را گويند .\r\n","page_name":" 471 ","page_number":471},
  {"content":"\r\n\r\nاستعاره مىآورند ؛ كه آن آبادانىهاى معنوى بدين خرابى تبديل شده ، و اساس و بنيان محبّت فرو ريخته است ؛\r\nو بر اساس فنّ غزل‌سرائى ، آن لذّت معنى و محبّت به منظور و مقصود را ، به عشق ؛ و آن محبوب و مطلوب را ، به محبوبه و معشوقه ؛ و زائل شدن آن حالات خوش و سرورها را به مسكن و مأواى ويران و منهدم شده او تشبيه كرده ، بدون ذكرى از مشبَّه و وجه شَبَه مىآورند ؛\r\nو ثانياً وارد در بيان تفصيلى آن نعمت‌ها و رحمت‌هاى از دست رفته ميگردند ؛\r\nمرحوم سيّد حميرى نيز در اينجا ميخواهد داستان حقّانيّت و مظلوميّت أمير المؤمنين عليه السّلام را در نصب غدير خم ، و نصب به ولايت و إمارت و إمامت بيان كند ، و مخالفت مخالفان و بالاخره غصب خلافت ، و عناد و دشمنى با خاندان طهارت و أهل بيت ، و بالاخره بر سر كار آمدن حكومت جائره و ضالّه را به ياد آورد ؛ و سپس با بيان نتيجهء تمسّك به ولايت ، و پاداش دورى از آن ، بنا به روايت وارده از رسول الله صلّى الله عليه و آله و سلّم ، ظهور حوض كوثر در موقف عرصات روز قيامت ، و خصوصيّات و مزاياى آن را به ياد آورد كه : آن نعمت و نسيم و تسنيم و كوثر و هواى لطيف و رياحين معطّر و جواهرات گرانقدر ، همه از آنِ محبّان و پيروان و شيعيان است ، كه آنان از آن آب سيراب مىشوند ؛ و منافقان و دشمنان و معاندان و منكران أهل بيت از آن بهره و نصيبى ندارند .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nو بنابراين در وهلهء أوّل ، ذكرى از منزل محبوبهء تخيّلى به نام ارْوى و تغزّل با او ، و انهدام آن بنيان و خرابى و ويرانى آن مسكن كه به جايگاه اژدهاها و مارهاى گزندهء افسون ناپذير تبديل شده است ، و ذكرى از توقّف كاروان هنگام عبور از آن خرابىها ، با به ياد آوردن يكايك آن نعمت‌هاى از دست رفته ، و آن صفا و محبّت‌هاى تبديل به عداوت و دشمنى شده را ، با حسرت و آه و اندوه و أسف ، به ميان مىآورد .\r\nو سپس وارد در بيان داستان و قضيّه و تفصيل واقعه ميگردد .\r\nو ما اينك براى طالبان معناى يكايك از أبيات اين قصيده ، به ترتيب به ترجمهء آن مىپردازيم :\r\n\r\nترجمهء اشعار سيّد حميرى دربارهء ولايت\r\n1 - أُمّ عَمْرو ( كه محبوبهء من است ) در منتهى إليه زمين شنزار ، و مجمع رَمْل‌ها و ريگ‌ها ، يك خانهء خرّم بهارى داشت ، كه اينك تمام علامات و نشانه‌هاى آن منزل دستخوش زوال و نابودى گرديده ، و به يك زمين خشك و لم يزرعى تبديل شده است .\r\n2 - اينك آن خانه به گونه اى خراب است كه پرندگان آسمان ، چون بدانجا رسند ، عبور مىكنند و هرگز فرود نمىآيند ، و آن‌قدر وحشت‌زا و دهشت انگيز است كه شيران قوى دل ، دل تهى مىكنند ، و از ترس آن به هراس مىافتند .\r\n3 - و فقط در آن ، آثار خرابى و ويرانى مشهود است ، كه أبداً در آن هيچ مونسى نيست مگر مارهاى گزنده و افسون ناپذيرى كه در زمين افتاده‌اند .\r\n\r\n","description":"","footnote":"","page_name":" 473 ","page_number":473},
  {"content":"\r\n\r\n4 - مارهاى سپيد و سياهى كه از دَم و نَفس آنها ، مرگ به وحشت و ترس مىآيد ؛ آن مارهائى كه در زير دندان‌هاى پيشين آنها ، سمّ جانكاه نهفته و مجتمع است .\r\n5 - كاروان شتران در حين عبور چون بدانجا رسيد و در آثار و خرابىهاى آنجا متوقّف شد و نتوانست بگذرد ، و چون سيلاب ، اشك از ديدگان ، به جهت علم و اطّلاع بر سوابق آن منزل فرو مىريخت ،\r\n6 - در اين حال من به ياد آوردم آن خاطرات خوش و آن محبّت‌ها و عشق‌هائى را كه با آن معشوق و محبوب خود داشتم ؛ پس شب را در آنجا گذراندم با دلى غمگين و سرشار از غم و اندوهِ دردآميز .\r\n7 - و گويا از محبّت محبوبهء خودم : أروَى كه مرا پژمرده و ضعيف و لاغر كرده بود ، جگر من در آتش مىسوخت و محترق مىشد .\r\n8 - و من در شگفت آمدم از جماعت و گروهى كه به نزد أحمد ( رسول خدا ) آمدند ، دربارهء امرى كه هيچ موضع و محلّى براى آن نبود .\r\n9 و 10 - و به آن حضرت گفتند : اى كاش ما را مطّلع مىكردى كه در صورتى كه مرگ تو را دريابد و از ميان ما مفارقت كنى ، مقصود امّت و ملجأ و پناه آنان كيست ؟ ! و البتّه در ميان آن گروه ، أفرادى بودند كه در حكومت و رياست بر مسلمين طمع داشتند .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\n11 و 12 - حضرت فرمود : اگر من شما را از ملجأ و مقصودى و از پناه و پناهگاهى مطّلع كنم ، بيم چه رفتارى از شما با او مىرود ؟ ! همان رفتارى را كه گوساله پرستان چون از هارون برادر موسى جدا شدند ، با هارون كردند ؟ ! بنابراين ، ترك اين خواسته و رها كردن اين تقاضا ، براى شما راحت‌تر و سبكتر تمام مىشود .\r\n13 - و در آنچه رسول خدا گفت ، حجّت و بيانى است براى كسى كه اهل تفكّر باشد و يا اهل استماع و إطاعت .\r\n14 - و پس از اين جريان ، تصميم و عزمى براى معرّفى وصىّ خود از طرف خداوند براى او پيدا شد ، كه هيچ مانع و رادعى نمىپذيرفت .\r\n15 - چنين خطاب شد كه : اى محمّد ! وصىّ خود را إبلاغ كن ! و اگر تو إبلاغ نكنى أصلًا وظيفهء رسالت خود را ابلاغ ننموده اى ! و نگران مباش كه خداوند تو را از گزند ايشان حافظ و نگهبان است !\r\n16 - و در چنين وضعى ، پيامبرى كه در برابر اوامر خداوند ، مطيع بود ، و بطور آشكارا إعلان مىنمود ، ايستاد ،\r\n17 - و به امر خدا مشغول خطبه خواندن شد ، و در دست او دست على بود ، كه نورش لمعان داشت و مىدرخشيد .\r\n18 - پيامبر دست على را بلند كرد ؛ به به چقدر گرامى و بزرگوار است آن دستى كه بلند كرده است ! و به به چقدر گرامى و بزرگوار است آن دستى كه بلند شده است !\r\n19 - رسول خدا مىگفت - درحالىكه صاحبان قدرت و سلطنت\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nبر عشيره و قوم ، در اطراف او بودند ، و در حالى كه خداوند در ميان آنان شاهد و ناظر بود و مىشنيد - :\r\n20 - هر كس كه من ولىّ و صاحب اختيار او هستم ، پس اين على ولىّ و صاحب اختيار اوست ! امّا آن طمع كنندگان در إمارت و حكومت ، بدين گفتار راضى نشدند ، و بدان اكتفا نكردند !\r\n21 - پس او را متّهم كردند كه روى ميل نفسانى و محبّت شخصيّه ، على را برگزيده است ؛ و پهلوهايشان بر خلاف پيامبر راستگو و امين برگشت و از او اعراض كردند .\r\n22 - و گمراه شدند آن گروهى كه اين فعل پيامبر ، چنان آنان را به غيظ و حسد و كينه تحريك كرد ، كه گويا بينىهاى آنان را مىبرند و با كارد و خنجر جدا مىكنند .\r\n23 و 24 - و كار به جائى كشيد كه چون پيامبر أكرم را در قبرش پنهان كردند و خاك بر روى آن انباشتند ، همين كه از دفنش برگشتند ، ضايع و خراب نمودند آنچه را كه ديروز فرموده بود و توصيه و سفارش كرده بود ؛ آرى آنان ضرر را به منفعت خريدند ، و زيان بردند .\r\n25 - و حقّ أرحام و ذَوى القرباى رسول الله را بعد از مرگش به هيچوجه رعايت نكردند ؛ آرى به زودى به پاداش اين قطع رحم نمودن خواهند رسيد .\r\n26 - و آنان بر غَدر و پيمان‌شكنى با مولاى خود علىّ بن أبى طالب پافشارى كردند و إصرار ورزيدند ؛ نابود و مرده باد آن\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nمنظور و مقصودى كه براى وصول آن به چنين خيانتى إقدام كردند .\r\n27 - فرداى قيامت نه آنان مىتوانند در حوض على وارد شوند ، و نه على دربارهء آنها شفاعت مىكند .\r\n28 - براى علىّ بن أبى طالب حوضى است كه مساحتش به اندازهء ما بين صنعاء تا أيله - از أراضى شام - است ، بلكه آن حوض مساحتش افزون‌تر است .\r\n29 - در آنجا نشانه و علامتى براى راهنمائى محبّان و شيعيان على نصب مىكنند ، و آن حوض از آبى كه از آنِ حضرت است مملوّ و مالامال است .\r\n30 - از وجود مقدّس على است كه كوثر جارى مىشود ، كه آبش در سپيدى و صفا چون نقرهء خام است بلكه درخشنده‌تر و تابناك‌تر .\r\n31 - ريگ‌هاى ته حوض كوثر ، از ياقوت و مرجان و لؤلؤى است كه تا به حال دست كسى به آن نرسيده است و انگشتى آن را لمس نكرده و برنداشته است .\r\n32 - زمين كوثر ، از مشك مفروش است . و در اطراف آن درخت‌هاى زيبا و دلفريب با ميوه‌هاى رسيده در اهتزاز و حركت است .\r\n33 - و به قدرى رنگ سبز برگهاى درختان آن خوشرنگ ، و رنگهاى زرد و طلائى آن دلربا است ، كه هيچ چشمى از خلائق تا به حال نديده است .\r\n\r\n","description":"","footnote":"","page_name":" 477 ","page_number":477},
  {"content":"\r\n\r\n34 - و چون باد بهشتى به حركت آيد و بر آن بگذرد ، از آن حوض بوى انواع عطريّات و انواع رياحين معطّر بر مىخيزد و فضا را خوشبو و عِطرآگين مىسازد .\r\n35 - نسيمى هميشگى و دائمى كه از بهشت به امر خدا مىوزد ، و هيچ گاه از حركت نمىايستد ، و پيوسته مىرود و بازگشتى ندارد .\r\n36 - چون به وزش درآيد ، از بوى عِطر كوثر ، بهتر از بوى مشك در وقت انتشار آن ، به مشام جان مىرسد .\r\n37 و 38 - در اطراف كوثر قَدَح‌ها و إِبْريق‌هائى است براى سيراب شدن مُواليان و محبّان ، و ليكن رجُل أَصلَع : علىّ بن أبى طالب ، دشمنان خدا را مانند شترهاى گرى كه در آب وارد مىشوند ، از آن حوض دور مىكند . »\r\n39 - چون بخواهند دشمنان قدرى به حوض نزديك شوند تا از آب آن بياشامند ، بدانها ندا مىرسد : دور شويد ! و نابود شويد ! و برگرديد !\r\n40 - شما آبشخوارى در نزد خودتان پيدا كنيد كه شما را سيراب كند ! يا غذائى كه شما را سير نمايد !\r\n41 - اين آب ، اختصاص به كسانى دارد كه با فرزندان رسول خدا مهربانى كرده و ولايت آنها را بر ذمّهء خود گرفته باشند ، و به هيچ وجه از غير آنان تبعيّت و پيروى ننموده باشند .\r\n42 - و بنابراين رستگارى و نجات براى آن كسى است كه از حوض علىّ بن أبى طالب بياشامد ؛ و ذلّت و بدبختى براى آن كسى\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nاست كه از آشاميدن آن جلوگيرى شود .\r\n43 - و بطور كلّى ، رايت‌ها و پرچم‌هاى مردم در روز حشر و در عرصهء قيامت پنج تاست و مردم به پنج گروه تقسيم مىشوند ، كه از آن پنج گروه ، چهار گروهِ آن اهل هلاك و بَوار هستند ؛\r\n44 - پس يكى ، رايت و پرچم گوساله و فرعون و سامرىّ اين امّت است ، كه چقدر آن رايت زشت و قبيح است .\r\n45 - و ديگرى ، رايتى است كه در پيشاپيش آن شخص سياه چهره و سياه بدن حركت مىكند ؛ و آن عبد لئيم و احمقى است كه مچ دست او به طرف شست او پيچيده و كج شده است .\r\n46 - و ديگرى ، رايتى است كه در جلوى آن روباهى ( و يا شخص كوتاه قدّى ) است ، كه براى امور باطل و بهتان و گزاف ، بى مانند و بى مثال است .\r\n47 - و ديگرى ، رايتى است كه در برابر آن ، شيخ احمق و نادانى است ، كه خداوند هيچگاه خوابگاه او را خنك نگرداند .\r\n48 - اين چهار دسته در قَعْر سَقَر نهاده شده ، و به درون دوزخ سپرده شده‌اند ، كه البتّه از قعر آن هيچوقت اميد بيرون آمدن را ندارند .\r\n49 - و ديگرى ، رايتى است كه در مقابل آن حيدر حركت مىكند ، و چنان چهرهء او مىدرخشد كه گوئى خورشيد است كه طلوع كرده و از افق سر بر آورده است .\r\n50 - آرى در فرداى قيامت است كه حيدر با مصطفى ملاقات\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nمىكند ، و لواء و رايت حمد است كه براى او بالا ميرود .\r\n51 - حيدر : علىّ بن أبى طالب ، آن أميرمؤمنانى است كه بهشت در زير فرمان اوست ، و آتش از جلال و ابَّهَت او در فَزع و ترس است .\r\n52 - اوست ، تنها امام صدق و پيشواى راستين ؛ و براى او پيروان و شيعيانى است كه از حوض كوثر سيراب ميگردند ، و هيچگاه منع نمىشوند .\r\n53 - به اين مطالب و اين حقائق ، از جانب پروردگار ما وحى رسيده است ؛ و بنابراين اى شيعهء حقّ ! هيچگاه جزع مكنيد !\r\n54 - حِميرى مَدّاح شماست ، پيوسته و بر دوام ؛ گرچه او را انگشت به انگشت قطعه قطعه كنند .\r\n55 - و بعد از درگذشت حميرى ، شما پيوسته بر مصطفى و صِنو و همتاى او : حيدر أصلع ، درود و صلوات بفرستيد !\r\n\r\nعلمائى كه قصيدهء سيّد حميرى را نقل كرده‌اند\r\nاين قصيده را مجلسى رضوان الله عليه در ج 11 « بحار » كمپانى از ص 202 تا ص 204 آورده است . و سيّد شهيد ، قاضى نور الله شوشترى در « مجالس المؤمنين » در ص 462 إلى ص ، حالات حميرى را نقل كرده ، و در ص 465 اين قصيده را ذكر نموده است . و حاج ميرزا حسين نورى ، در « دار السّلام » ج 1 ، ص 44 آورده است . و علّامهء أمينى در « الغدير » ج 2 ، از ص 213 إلى ص 289 ، ترجمه و شرح حالات سيّد را بيان كرده و بيست و سه قصيدهء غديريّه از سيّد نقل كرده ، و در ص 219 غديريّهء دهمين را همين قصيده ذكر كرده است . و نيز أحمد أمين در « ضُحَى الإسلام » ج 3 ، ص 309 آورده\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nاست و نيز در آخر مجموعه اى كه در آن شرح معلّقات سبع و أشعار ديگرى آمده ، به طبع رسيده است .\r\n\r\nبحث پيرامون قصيدهء غديريّهء حميريّه\r\nو در « ديوان حميرى » در ص 262 اين قصيده را ذكر كرده است و آن را از كتاب « ظَرافهء الاحلام » روايت كرده و گفته است كه روايت كتاب « ظرافهء الاحلام » منقّح و منقول از نسخه‌هاى خطّى قبل از ششصد سال است ، و مجموع ابيات آن را پنجاه بيت آورده است . و مرحوم مجلسى در « بحار » و مرحوم نورى در « دار السّلام » ابيات را پنجاه و چهار بيت ذكر كرده‌اند ، و بيت سى و ششم :\r\n إذَا مَرَّتْهُ فَاحَ مِنْ رِيحِهِ * أَزْكَى مِنَ الْمِسْكِ إذَا يَسْطَعُ \r\nرا ذكر نكرده‌اند .\r\nو علّامهء أمينى در « الغدير » گويد كه : مجموع اين قصيده پنجاه و چهار بيت است .\r\nو در « مجالس المؤمنين » مجموع ابيات پنجاه و يك بيت است ؛ زيرا أوّلًا بيت 36 را نياورده است . و ثانياً بيت 46 و 48 و 50 و 51 را نيز ذكر نكرده است ؛ و چون يكى از ابيات را به دو مضمون مكرّر :\r\n هَذَا لِمَنْ وَالَى بَنِى أَحْمَدَا * وَ لَمْ يَكُنْ غَيْرُهُم يَتْبَعُ\r\nهَذَا لِمَنْ وَالَى بَنِى أَحْمَدَا * وَ الحُبُّ فِى غَيْرِهِمُ لَا يَنْفَعُ \r\nآورده است ، لذا مجموع ابيات را 51 بيت ذكر كرده است .\r\nو امّا در « ديوان حميرى » كه اين أشعار را از « ظرافة الاحلام » نقل كرده است ، و مجموعاً پنجاه بيت آورده است ، أوّلًا بيت 36 را آورده ، و ثانياً پنج بيت ديگر را كه عبارت‌اند از 46 و 47 و 48 و 54 و\r\n\r\n","description":"","footnote":"","page_name":" 481 ","page_number":481},
  {"content":"\r\n\r\n55 نياورده است .\r\nو به نظر حقير روايت « مجالس المؤمنين » كه بيت 46 را نياورده است به واقع نزديك ، و روايت « ظرافهء الاحلام » كه هم بيت 46 و هم بيت 47 را نياورده است به واقع نزديك‌تر است .\r\nچون معلوم است كه حميرى ميخواهد ، چهار رايت و پرچم ضلال را به دست چهار تن بسپارد كه آخرين آنها معاوية بن أبى سفيان است ؛ و در صورتى كه ما بيت 46 و 47 را جزءِ قصيده بياوريم ، از جهاتى وضع ترتيب بهم مىخورد ، و لازم مىشود كه سامرىّ را عطف تفسير براى عِجْل و گوساله قرار دهيم ، و اين خلاف معهود است .\r\nليكن همانطور كه ذكر شد در « مجالس المؤمنين » بيت 46 ، و در « ظرافهء الاحلام » بيت 46 و 47 را ذكر نكرده است . و بنا به نقل « ديوان حميرى » از « ظرافة الاحلام » ترتيب ابيات اين‌طور مىشود :\r\n فَالنَّاسُ يَوْمَ الْحَشْرِ رَايَاتُهُمْ * خَمْسٌ فَمِنْهُمْ هَالِكٌ أَرْبَعُ ( 1 )\r\nقَائِدُهَا الْعِجْلُ وَ فِرْعَوْنُهَا * وَ سَامِرِىُّ الامَّةِ الْمُفْظِعُ ( 2 )\r\nوَ مَارِقٌ مِنْ دِينِهِ مُخْدِجٌ * أَسْوَدُ عَبْدٍ لُكَعٌ أَوْكَعُ ( 3 )\r\nوَ رَايَةٌ قَائِدُهَا وَجْهُهُ * كَأنَّهُ الشَّمْسُ إذَا تَطْلُعُ ( 4 ) \r\n1 - پس بنابراين ، در روز قيامت و عرصات محشر ، رايات مردم پنج دسته است ، كه از آنها چهار دسته در هلاكتند .\r\n2 - پيشوا و جلودار آن چهار رايت ، گوساله و فرعون و سامرىّ اين امّت است كه بسيار فظيع و شنيع است .\r\n\r\n","description":"","footnote":"","page_name":" 482 ","page_number":482},
  {"content":"\r\n\r\n3 - و ديگر كسى كه از دينش خارج شده و داراى نقصان است ؛ و اوست بندهء سياه چهره و لئيم و احمق ( و يا كسى كه شست پاى او كج شده است ) .\r\n4 - و رايتى است كه جلودار آن داراى سيما و چهره اى است كه چون خورشيد در وقت طلوع خود مىدرخشد .\r\nو بنا بر آنچه گفته شد ، ترتيب ، واضح و روشن است ؛ و مراد از مارقِ از دين و مُخْدج و عبد أسود لُكَع و أوكَع معاويه مىباشد كه تمام اين صفات در او جمع بوده است .\r\nو شاهد بر گفتار ما روايتى است كه علّامهء مجلسى در « بحار الانوار » ج 11 ( كمپانى ) ص 202 بيان مىكند و در آن روايت دو بيت 46 و 47 را ذكر نكرده است .\r\nعلّامهء مجلسى از « رجال كشّى » از نصر بن صبّاح ، از إسحق بن محمّد بصرى ، از علىّ بن إسمعيل ، از فُضَيل رَسّان روايت مىكند كه او ميگويد : بعد از آنكه زيد بن علىّ بن الحسين را شهيد كردند ، من بر حضرت صادق عليه السّلام وارد شدم ، مرا در اطاقى كه داخل در اطاق ديگرى بود وارد كردند ، و حضرت به من فرمود :\r\nيَا فُضَيْلُ ! قُتِلَ عَمِّى زَيْدٌ ! قُلْتُ : جُعِلْتُ فِدَاكَ ! قَالَ : رَحِمَهُ اللهُ ! أَمَا إنَّهُ كَانَ مُؤْمِناً ، وَ كَانَ عَارِفًا ، وَ كَانَ عَالِمًا ، وَ كَانَ صَدُوقًا ؛ أَمَا إنَّهُ لَوْ ظَفِرَ لَوَفَى ! أَمَا إنَّهُ لَوْ مَلَكَ لَعَرَفَ كَيْفَ يَضَعُهَا !\r\n« اى فضيل ! زيد عموى مرا كشتند ! من گفتم : من فداى تو گردم !\r\nحضرت فرمود : خداوند رحمتش كند ! او مردى مؤمن بود ، و\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nعارف بود ، و عالم بود ، و راستگو بود . آگاه باش ! كه هر آينه اگر او بر دشمن پيروز مىشد وفا مىنمود ، و اگر حاكم مىگشت ميدانست حكومت را كجا قرار دهد . »\r\nمن به حضرت عرض كردم : آيا ميل داريد من در اين باره شعرى بخوانم ؟ !\r\nحضرت فرمود : قدرى درنگ كن ! و حضرت امر فرمود تا پرده‌هائى را آويزان كردند و درهائى را باز نمودند .\r\nو پس از آن گفتند : اينك بخوان ! و من شروع كردم به خواندن :\r\n لِامِّ عَمْرٍو بِالِلوَى مَرْبَعُ * طَامِسَةٌ أَعْلَامُهُ بَلْقَعُ \r\nو مرتّباً ابيات را مىخوانَد تا چون مىرسد به اين بيت :\r\n وَ رَايَةٌ قَائِدُهَا وَجْهُهُ * كَأَنَّهُ الشَّمْسُ إذَا تَطْلُعُ \r\nمىگويد : صداى گريهء بلندى از پشت پرده شنيدم ، و حضرت به من گفتند : اين أشعار از كيست ؟ !\r\nمن عرض كردم : از سَيِّد بن مُحمَّد حِميَرى است ! حضرت گفتند : خدا او را رحمت كند .\r\nمن عرض كردم : من خودم ديدم كه او نبيذ مىخورد ! حضرت گفتند : خدا او را رحمت كند .\r\nمن گفتم : من خودم ديدم كه او نبيذ رستاق مىخورد ! فرمود : يعنى شراب و خَمر مىخورد ؟ !\r\nگفتم : آرى ! حضرت گفتند : خداوند او را بيامرزد و اين بر خداوند سنگين نيست كه مورد غفران خود قرار دهد دوست و محبّ\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nعلى عليه السّلام را !\r\nبارى شاهد از ذكر اين روايت آن بود كه طبق نقل مجلسى أشعار حميرى را از زبان فضيل در محضر حضرت صادق عليه السّلام بيت 46 و 47 را ذكر نكرده و بر همين ترتيبى كه ما ترجيح داديم آورده است .\r\nدر اينجا لازم است به ذكر چهار فائده اشاره كنيم :\r\nفائدهء اوّل آنكه : همانطور كه ذكر شد ، قاضى نور الله در « مجالس المؤمنين » اين قصيده را آورده است ، ليكن أوّلًا شرح خواب حضرت رضا عليه السّلام را همانطور كه مجلسى از بعضى از تأليفات اصحاب ذكر كرده است ، او از أبو عَمرو كَشّى در كتاب رجال خود از سهل بن ذبيان روايت نموده است .\r\nثانياً شرح خوابى را كه او بيان كرده است ، با شرح خوابى را كه مجلسى بيان كرده است ، در چند مورد تفاوت دارد :\r\nاز جمله آنكه سَهل بن ذبيان ميگويد : چون خدمت حضرت رضا عليه السّلام رسيدم ، آن حضرت را متفكّر ديدم ، كه سر مبارك را پيش انداخته و با انگشت بر روى زمين اشاراتى داشتند ؛ و چون حضرت مرا ديدند فرمودند : - الخ .\r\nو نيز آنكه حضرت رضا عليه السّلام ميفرمايد : چون در قبّهء خضراء وارد شدم ، ديدم رسول خدا صلّى الله عليه و آله و سلّم نشسته بودند ، و از جانب راست ايشان ، جوانى خوبروى بر سر زانوى پيرمردى نشسته ، كه آن مرد پير از غايت پيرى ، موى ابروى\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nاو بر روى چشمانش ريخته و حاجب باصرهء او شده بود ؛ و آن مرد پير سيّد إسمعيل حميرى بود .\r\nو نيز آنكه چون حميرى ، در موقع قرائت أشعار نزد رسول الله ، به اين ابيات رسيد كه :\r\n قَالُوا لَهُ لَوْ شِئْتَ أَعْلَمْتَنَا * إلَى مَنِ الْغايَةُ وَ الْمَفْزَعُ \r\n« به پيامبر گفتند : ايكاش كه ما را مطّلع مىكردى كه : بعد از تو پناه و ملجأ و مقصود امّت كيست ؟ »\r\nحضرت دست مبارك خود را به جانب آسمان برداشتند و گفتند :\r\nإلَهِى وَ سَيِّدِى أَنْتَ الشَّاهِدُ عَلَيْهِمْ وَ عَلَى أَنَّنِى قَدْ أَعْلَمْتُهُمْ أَنَّ الْغايَةَ وَ الْمَفْزَعَ إلَيْهِ ، وَ أَوْمَأَ بِيَدِهِ إلَى أَمِيرِ الْمُؤْمِنِينَ وَ قَالَ : يَا عَلِىُّ ! احْفَظْ هَذِهِ الْقَصِيدَةَ وَ مُرْ شِيعَتَنَا بِحِفْظِهَا !\r\n« بار پروردگار من و آقاى من ! تو گواه هستى بر ايشان ، و بر اينكه من آنان را آگاه و مطّلع گردانيدم كه : ملجأ و پناه و مقصود امّت اوست ؛ و با دست خود اشاره به أمير المؤمنين كردند و گفتند : اى علىّ ! اين قصيده را حفظ كن ! و امر كن شيعيان ما را كه آن را حفظ كنند ! »\r\nدرحالىكه طبق روايت مجلسى ، در وقتى كه رسول الله به خدا عرض كردند : خدايا من به آنها فهماندم كه ملجأ و پناه آنان كيست ، اشاره به أمير المؤمنين كردند . و سپس به حضرت رضا عليه السّلام امر كردند به حفظ آن و امر نمودنِ شيعيان را به حفظ آن ؛ نه به أمير المؤمنين عليه السّلام كه در آن‌وقت از دنيا رحلت كرده بودند .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nبارى مرحوم نورى در « دار السّلام » اشاره به اختلاف روايت مجلسى با روايت قاضى نور الله مىنمايد ، و سپس مىگويد : من اين روايتى را كه قاضى نور الله از « رجال كشّى » نقل كرده است ، در رجال او نيافتم ، با آنكه نسخه‌هاى عديده از رجال كشّى در نزد من موجود است . و سپس ميگويد : احتمال بعيدى مىرود كه قاضى نور الله ، بر نسخهء اصل رجال كشّى دست يافته است و اين روايت را از آن نسخهء اصل نقل كرده باشد ؛ چون اين « رجال كشّى » فعلى ، مختصرى است از اصل رجال كشّى كه شيخ طوسى رحمة الله عليه آن را مختصر نموده است ، و الآن از آن كتابِ اصل رجال ، عين و اثرى نيست .\r\nفائدهء دوّم : براى قصيدهء عينيّهء حميريّه آنچه مسلّم است دو روايت وارد است :\r\nاوّل : روايت علّامهء مجلسى در « بحار الانوار » « 1 » از بعضى از تأليفات اصحاب از سهل بن ذبيان كه خواب حضرت رضا عليه السّلام را نقل كرده است ، و همين قضيّهء خواب است كه قاضى نور الله در « مجالس المؤمنين » آورده ، و آن را به « رجال كشّى » نسبت داده است . « 2 »\r\nدوّم : روايت علّامهء مجلسى از « رجال كشّى » از نصر بن صبّاح ، از إسحق بن محمّد بَصرى ، از علىّ بن إسمعيل ، از فضيل بن\r\n\r\n\r\n","description":"","footnote":"\r\n( 1 ) « بحار الانوار » طبع كمپانى ، ج 11 ، ص 203 ؛ و از طبع حروفى ج 47 ، ص 328 تا ص 332\r\n( 2 ) « مجالس المؤمنين » طبع سنگى ، ص 464 و 465\r\n","page_name":" 487 ","page_number":487},
  {"content":"\r\n\r\nزبير رسّان است ؛ « 1 » و اين روايت مسند ، اينك در نسخ « رجال كشّى » موجود است « 2 » ، و ليكن در آن ذكرى از رؤيا و خواب نيست ، بلكه فقط دوازده بيت از قصيده را كه فضيل نزد حضرت صادق عليه السّلام انشاد كرده است ، آورده است .\r\nعلّامهء أمينى گويد : « اين قصيده را بو على در رجال خود : « منتهى المقال » ص 143 ، از « عيون أخبار الرّضا » ى شيخ صدوق آورده است ؛ و شيخ معاصر : مامَقانى در « تنقيح المقال » ج 1 ، ص ، و سيّد محسن أمين در « أعيان الشّيعة » ج 13 ، ص 170 ، از بو على در رجال او پيروى كرده و آورده‌اند ؛ و ليكن ما در نسخه‌هاى مخطوطه و مطبوعهء از « عيون الاخبار » نيافتيم . « 3 » »\r\nفائدهء سوّم : براى قصيدهء عينيّهء حميريّه ، شروح بسيارى علماء و بزرگان آورده‌اند :\r\nدر كتاب « الذَّريعة إلى تصانيف الشّيعة » تأليف استاد و شيخ ما در علم رجال و درايه و حديث : علّامه حاج شيخ آقا بزرگ طهرانى ، شانزده شرح به زبان عربى و فارسى و اردو ، از أعلام در تحت شماره‌هاى 1510 تا 1523 نقل كرده است . « 4 » و عالم خبير و\r\n\r\n\r\n","description":"","footnote":"\r\n( 1 ) « بحار الانوار » طبع كمپانى ، ج 11 ، ص 202 ؛ و از طبع حروفى ، ج 47 ، ص 325 و 326\r\n( 2 ) « رجال كشّى » طبع بمبئى ، ص 184 و 185 ؛ و طبع دانشگاه مشهد ، ص 285 و 286\r\n( 3 ) « الغدير » ج 2 ، ص 223\r\n( 4 ) « الذّريعة » ج 14 ، ص 9 تا 11 ؛ ( البتّه دو شرح از اين شروح به علّت\r\n","page_name":" 488 ","page_number":488},
  {"content":"\r\n\r\nمعاصر ما : علّامهء أمينى در « الغدير » پانزده شرح ذكر كرده و متذكّر شده است كه : ما بعضى از آنها را خود يافتيم ، و بعضى را از كتاب « الذّريعة » نقل كرده‌ايم . و نيز جمعى از علماء از جمله شيخ حرّ عاملى ، و نوادهء او شيخ عبد الغنىّ عاملى ، و شيخ حسن بن مجلى خطّى ، و سيّد على نقى نقوى هندى ، آن را تخميس كرده‌اند . « 1 »\r\nفائدهء چهارم : در اين قصيده آمده است كه وسعت حوض كوثر به قدر وسعت ما بين أيْلَة و صَنْعاء است ، يا بيشتر از آن ؛ و در بسيارى از روايات چنين است . و در بعضى از روايات چون روايت ثقلين كه از مقدّمهء « تفسير علىّ بن إبراهيم » آورديم ، وسعت آن را ما بين بُصرَى و صَنعاء ذكر فرموده است .\r\nأيلة همانطور كه « معجم البلدان » آورده است ، شهرى است در ساحل بحر قُلْزُم نزديك به شام . و بعضى گفته‌اند : أيلة آخرِ سرزمين حجاز ، و أوّل سرزمين شام است .\r\nو در « لغت نامهء دهخدا » گويد : « قُلْزُم نام شهرى است ميان مصر و مكّه ، نزديك كوه طور . و به سوى آن مضاف است بحر قُلْزُم ، بدان جهت كه بر طرف آن واقع است . ( منتهَى الإرَب ) ( أقرب الموارد ) . »\r\nو نيز در « معجم » گويد : بُصرَى نام قريه ايست از اطراف دمشق ، و آن قصبهء قريهء حَوران است .\r\n\r\n\r\n","description":"","footnote":"\r\nآنكه به نام ديگرى موسوم است و در محلّ ذكر آن نام ، رقم خورده است ، در اينجا بدون شماره آمده است . - م )\r\n( 1 ) « الغدير » ج 2 ، ص 223 تا ص 225\r\n","page_name":" 489 ","page_number":489},
  {"content":"\r\n\r\nو صَنعاء موضعى است در يمن .\r\nو بنابراين مراد از بحر قُلزُم ، درياى أحمر و يا درياى سرخ است ، كه از بحر الرّوم : درياى مديترانه شروع مىشود و به باب المَنْدَب منتهى ميگردد ؛ و چون شهر قلزم كه در مصر است ، در نزديكى اين بحر است لذا آن را بحر قلزم گويند . و أمّا أيلة در مصر نيست ، بلكه در طرف ديگر اين درياست ، و نسبت به كسانى كه با كشتى از فلسطين به مكّه مىروند در سمت چپ واقع است ، و اين شهر در ساحل بحر أحمر است و از أراضى شامات است . و البتّه چون چنين حوضى كه وسعتش بين أيلة و صنعاء باشد ، از طرف عرض نيز بسيار وسيع است ؛ لذا طبعاً جانب شمالى آن از بُصرى ميگذرد كه از نواحى دمشق است .\r\nو على هذا بين روايات تنافى نيست ، و أيلة و بصرى دو ناحيهء نزديك بهم هستند كه در بعضى از روايات بصرى را حدّ معيّن كرده ، و در برخى أيلة را ، و حقيقت يكى است با دو عنوان مُعرّف .\r\nو چون صنعاء از نواحى يمن است و يمن در جنوب حجاز و عربستان است ، معلوم مىشود كه بزرگى اين حوض تمام سرزمين عربستان را از شام تا آخرين نقطهء جنوبى فرا گرفته است ؛ و اين تشبيه و تنظيرى است بسيار لطيف براى سعهء مقام ولايت ، همچنان كه قدح‌ها و إبريق‌ها كه به عدد ستارگان است دلالت بر چنين سعه اى دارد .\r\n\r\nصلوات محيى الدّين عربى بر أمير المؤمنين عليه السّلام\r\n( وَ صَلَواتُ اللهِ وَ مَلائِكَتِهِ وَ حَمَلَةِ عَرْشِهِ وَ جَميعِ خَلْقِهِ مِن أَرْضِهِ وَ سَمائِهِ ) :\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nعَلَى سِرِّ الاسْرارِ ، وَ مَشْرِقِ الانْوارِ ، الْمُهَنْدِسِ فِى الْغُيوبِ اللاهوتيَّةِ ، السَّيّاحِ فى الْفَيافِى الْجَبَروتيَّةِ ، المُصَّوِّرِ لِلْهَيولَى الْمَلَكوتيَّةِ ، الْوالى لِلْوَلايَةِ النّاسوتيَّةِ ، أُنْموذَجِ الْواقِعِ وَ شَخْصِ الإطْلاقِ ، الْمُنْطَبِعِ فِى مَرايَا الانْفُسِ وَ الآفَاقِ ، سِرِّ الانْبيَاءِ وَ الْمُرْسَلينَ ، سَيِّدِ الأوْصِياءِ وَ الصِّدّيقينَ ، صورَةِ الامانَةِ الإلَهيَّةِ ، مَآدَّةِ الْعُلومِ الْغَيْرِ الْمُتَناهيَةِ ، الظّاهِرِ بِالْبُرْهانِ ، الْباطِنِ بِالْقُدرَةِ وَ الشّانِ ، بَسْمَلَةِ كِتابِ الْمَوْجودِ ، فاتِحَةِ مُصْحَفِ الْوُجودِ ، حَقيقَةِ النُّقْطَةِ الْبائيَّةِ ، الْمُتَحَقِّقِ بِالْمَراتب الإنْسانيَّةِ ، حَيْدَرِ ءَاجامِ الإبْداعِ ، الْكَرّارِ فى مَعارِكِ الاخْتِراعِ ، السِّرِّ الْجَلىِّ ، وَ النَّجْمِ الثّاقِبِ : عَليِّبْنِ أبى طالِبٍ عَلَيْهِ الصَّلَاةُ وَ السَّلَامُ . « 1 » . « درود و تحيّات بى شائبهء خداوند و فرشتگان او و حمل كنندگان عرش او ، و جميع آفرينش او از مخلوقات آسمانى و زمينى ، بر حقيقت مقام ولايت باد ؛ كه او سرّ أسرار كاخ آفرينش است ، و محلّ إشراق و طلوع أنوار حضرت أحديّت ؛ و او در عوالم لاهوت و غيوب صفات و ذات ، مهندسى خبير است ؛ و در فضاى عوالم جبروت ، سيّاحى بصير و داناست ؛ و در عوالم مَلَكوت ، مصوِّر هَيُولاى عالم صورت است ؛ و در عوالم ناسوت ، والى و حكمران ولايت است .\r\nنمونه و مختصر و شالوده و جوهرى از واقع است ؛ و شخص\r\n\r\n\r\n","description":"","footnote":"\r\n( 1 ) جزء صلوات معروفه و مشهورهء محيى الدّين عربى است كه مرحوم ملّا صالح موسوى خلخالى آن را به فارسى شرح كرده ، و به قطع كوچك به طبع سنگى رسيده است ( ص 141 و 142 ) .\r\n","page_name":" 491 ","page_number":491},
  {"content":"\r\n\r\nمُجسَّم عالَم كلّى و وجود إطلاقى .\r\nشعاع نور أحديّت ذات ، منعكس در آئينه‌هاى آفاق و نفوس است ؛ و ولايت ساريه و جاريه ، در ظواهر و بواطن و سرّ و حقيقت تمام أنبياء و مرسلين است ؛ و سروَر و سالار تمامى أوصياء و صدّيقين ؛ صورت امانت خداوندى است ؛ و مادّه و ريشهء علوم نامتناهى ؛ هويّت آن حقيقت در نظرها آشكار و هويدا است ؛ و جلالت و عظمت او بر عقول انسان‌ها مخفى و پنهان .\r\nبسم الله الرّحمن الرّحيمِ كتاب موجود است ؛ و فاتحه و آغاز مُصحَف وجود ؛ حقيقت نقطهء بائيّه است ، كه تحقّق جميع مراتب موجودات از اوست ؛ و تحقّق مراتب انسانيّت بدوست ؛ شير نِيِستان كاخ إبداع ؛ و صاحب حملات مكرّره در معركه‌هاى اختراع ؛ سرّ آشكاراى حضرت خداوندى ؛ و ستارهء درخشان جناب سرمدى : عَلىّ بنِ أبى طالب عَلَيه الصَّلَاةُ وَ السَّلامُ . »\r\n\r\nقصيدهء فؤاد كرمانى در مدح أمير المؤمنين عليه السّلام\r\n نه مراست قدرتِ آنكه دم زنم از جلال تو يا علىّ * نه مرا زبان ، كه بيان كنم صفت كمال تو يا علىّ\r\nشده ماتْ عقلِ موحّدين ، همه در جمال تو يا علىّ * چو نيافت غير تو آگهى ، ز بيان حال تو يا علىّ\r\nنَبَرد به وصف تو ره كسى * ، مگر از مقال تو يا علىّ\r\nتوئى آنكه غير وجود خود ، به شهود و غيب نديده اى * همه ديده اى نه چنين بود ، شه من تو ديدهء ديده اى \r\n\r\n","description":"","footnote":"","page_name":" 492 ","page_number":492},
  {"content":"\r\n\r\n فقرات نفس شكسته اى ، سُبُحات وهم دريده اى * ز حدود فصل گذشته اى ، به صعود وصل رسيده اى\r\nز فناى ذات به ذات حقّ ، بود اتّصال تو يا علىّ * چو عقول و أفئده را نشد ، ملكوت سرّ تو منكشف\r\nز بيان وصف تو هر كسى ، رقم گمان زده مختلف * همه گفته‌اند و نگفته شد ، ز كتاب فضل تو يك الف\r\nفُصَحاى دهر به عجز خود ، ز اداى وصف تو معترف * بُلغاى عصر به نطق خود ، شده‌اند لال تو يا على\r\nنه فرشته يافته در بشر ، چو تو ذو الكرم چو تو ذو العفا * نه بشر شنيده فرشته را ، به چنين صفت به چنين صفا\r\nبه خدا ظهور عجائبى ، چو تو نيست در بشر از خدا * كه تعجّب است بحقّ حقّ ، ز تو آن قناعت و اين سخا\r\nبه طرازِ سورهء هَلْ أتى ، چه نكوست فال تو يا علىّ * نرسيد كشتىِ همّتم ، ز يَم غمت به كناره اى\r\nبشكست فُلك مرا فَلَك ، به حِجاره اى ز اشاره اى * به همين خوشم كه نشسته‌ام ، به شكسته اىّ و به پاره اى\r\nچكنم ز غرق شدن مرا ، نه علاج هست و نه چاره اى * مگرم ز غيب مدد كند ، يكى از رجال تو يا علىّ « 1 » \r\n\r\n\r\n","description":"","footnote":"\r\n( 1 ) از فؤاد كرمانى ، در ديوان « شمع جمع » ص 86 تا ص 90 ، منتخب از قصيدهء وارده در مدح أمير المؤمنين عليه السّلام\r\n","page_name":" 493 ","page_number":493},
  {"content":"\r\n . \r\n","description":"","footnote":"","page_name":" 494 ","page_number":494},
  {"content":"\r\n . \r\n","description":"","footnote":"","page_name":" 495 ","page_number":495},
  {"content":"\r\n . \r\n","description":"","footnote":"","page_name":" 496 ","page_number":496},
  {"content":"\r\n . \r\n","description":"","footnote":"","page_name":" 497 ","page_number":497},
  {"content":"\r\n . \r\n","description":"","footnote":"","page_name":" 498 ","page_number":498},
  {"content":"\r\n . \r\n","description":"","footnote":"","page_name":" 499 ","page_number":499},
  {"content":"\r\n . \r\n\r\n","description":"","footnote":"","page_name":" 500 ","page_number":500}
  ]