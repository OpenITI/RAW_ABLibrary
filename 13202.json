[
  {"content":"\r\n\r\n\r\n[ جلد سوم 
  ]\r\nسخنوران نامى معاصر ايران تأليف : سيّد محمّد باقر برقعى\r\nجلد سوم\r\nنشر خرّم\r\n\r\n","description":"","footnote":"","page_name":" 1449 ","page_number":1},
  {"content":"\r\n\r\nPir برقعى ، سيد محمد باقر ، 1306 -\r\n3543 سخنوران نامى معاصر ايران / سيد محمد باقر برقعى . . .\r\n3 س 4 ب / قم : نشر خرم ، 1373 ، 1329 - 1334 .\r\n1373 6 ج . ج 3 . واژه نامه ها .\r\n6 / 1 فا 8 1 . شاعران ايرانى - سرگذشتنامه . 2 . شعر فارسى - مجموعه ها .\r\nالف . عنوان .\r\nنشر _ خرم\r\nقم ، خيابان صفائيه تلفن 26575\r\n\" سخنوران نامى معاصر ايران \"\r\n( جلد اول )\r\nتأليف : سيد محمد باقر برقعى\r\nناشر : نشر خرم\r\nتيراژ : 3300 دوره\r\nنوبت چاپ : اول\r\nتاريخ انتشار : 1373\r\nحروفچينى وصفحه آرايي : پژوهش\r\nليتوگرافى : واصف\r\nچاپ : قدس\r\nصحافى : ناصر\r\n\r\n","description":"","footnote":"","page_name":" 1450 ","page_number":2},
  {"content":"\r\n\r\n\r\nفهرست مندرجات\r\nر\r\n251 - رازى ( عبد اللّه رازى همدانى ) 1457\r\n252 - راضى ( ابو القاسم رضايت ) 1464\r\n253 - رباب ( رباب تمدن ) 1470\r\n254 - ربانى ( محمد حسين قريب ) 1477\r\n255 - رجا ( على خليليان ) 1481\r\n256 - رجايى ( دكتر احمد على رجايى ) 1485\r\n257 - رجايى ( محمد رجايى ) 1490\r\n258 - رجب‌زاده ( كريم رجب‌زاده ) 1493\r\n259 - رحمانى ( محمد رضا رحمانى ) 1498\r\n260 - رحمانى ( صادق رحمانيان ) 1502\r\n261 - رحمت ( سيد عبد العلى موسوى ) 1505\r\n262 - رخ ( ركن الدّين همايون‌فرخ ) 1513\r\n263 - رزاقى ( تقى رزاقى ) 1518\r\n264 - رسا ( دكتر قاسم رسا ) 1523\r\n265 - رشيد ( غلامرضا رشيد ياسمى ) 1528\r\n266 - رضايى ( دكتر جمال رضايى ) 1535\r\n267 - رضايى ( عبد العلى رضايى ) 1542\r\n\r\n","description":"","footnote":"","page_name":" 1451 ","page_number":3},
  {"content":"\r\n\r\n268 - رضوان ( سيد عبد الوهاب ابى ابراهيمى ) 1546\r\n269 - رضوانى ( سيد محمد رضوانى ) 1551\r\n270 - رعدى ( دكتر غلامعلى آذرخشى ) 1557\r\n271 - رفعت ( حاج محمد صادق رفعت ) 1566\r\n272 - رفيع ( عبد الرفيع حقيقت ) 1570\r\n273 - رنجى ( هادى پيشرفت ) 1576\r\n274 - روح القدس ( سيد ابو الحسن روح القدس ) 1584\r\n275 - روحانى ( روحانى وصال ) 1588\r\n276 - روحانى ( سيد غلامرضا روحانى ) 1593\r\n277 - روشن ( دكتر كيومرث وثوقى ) 1598\r\n278 - رؤيايى ( دكتر يد اللّه رويايى ) 1606\r\n279 - رهرو ( حسن شيرانى ) 1613\r\n280 - رهى ( محمد حسين معيرى ) 1616\r\n281 - رياحى ( دكتر محمد امين رياحى ) 1625\r\n282 - رياضى ( سيد محمد على رياضى ) 1633\r\n283 - ريتا ( ريتا احمدپناهى ) 1638\r\n284 - ريحان ( يحيى سميعيان ) 1644\r\nز\r\n285 - زروان ( دكتر مير جلال الدّين كزازى ) 1650\r\n286 - زرين‌كوب ( دكتر عبد الحسين زرين‌كوب ) 1656\r\n287 - زنگنه ( عزت اللّه زنگنه ) 1661\r\n288 - زهره ( منصوره اتابكى ) 1665\r\n289 - زهرى ( دكتر محمد زهرى ) 1668\r\n290 - زيادى ( عزت اللّه زيادى ) 1675\r\nژ\r\n291 - ژاله ( عالم‌تاج قائم‌مقامى ) 1679\r\n292 - ژاله ( ژاله سلطانى ) 1673\r\n\r\n","description":"","footnote":"","page_name":" 1452 ","page_number":4},
  {"content":"\r\n\r\nس\r\n293 - ساعى ( سيد محسن حريرچيان ) 1689\r\n294 - سالار ( ناصر الدّين ) 1694\r\n295 - سالم ( عيسى قلى شيرانى ) 1701\r\n296 - سالمى ( غلامحسين سالمى ) 1707\r\n297 - سايه ( هوشنگ ابتهاج ) 1711\r\n298 - سپاس ( اصغر سپاسگزار ) 1720\r\n299 - سپانلو ( محمد على سپانلو ) 1724\r\n300 - سپنتا ( عبد الحسين سپنتا ) 1732\r\n301 - سپيده ( سپيده كاشانى ) 1736\r\n302 - سپيده ( سپيده سامانى ) 1742\r\n303 - ستاره ( ستاره كاظميان حدادپور ) 1747\r\n304 - ستوده ( سيد ابراهيم ستوده ) 1752\r\n305 - سخنور ( حسين سخنور ) 1758\r\n306 - سرمد ( سيد صادق سرمد ) 1763\r\n307 - سروى ( قاسم سروىها ) 1769\r\n308 - سروى ( حسن سروى ) 1773\r\n309 - سعيد ( سيد على نجفىزاده ) 1777\r\n310 - سعيد ( محمد سعيد اعتمادى ) 1782\r\n311 - سعيدى ( على اكبر سعيدى ) 1787\r\n312 - سفير ( سيد محمد تقى مير ابو القاسمى ) 1793\r\n313 - سلمانى ( محمد سلمانى ) 1798\r\n314 - سليمى ( على اكبر سليمى ) 1802\r\n315 - سنا ( جلال الدّين همايى ) 1807\r\n316 - سوسن ( طاهره حاجىخانى ) 1813\r\n317 - سوگند ( جلال ميزبان ) 1817\r\n318 - سها ( سيد ضياء الدّين دهشيرى ) 1821\r\n319 - سهراب ( سهراب سپهرى ) 1826\r\n320 - سهى ( ذبيح اللّه صاحب‌كارى ) 1832\r\n\r\n","description":"","footnote":"","page_name":" 1453 ","page_number":5},
  {"content":"\r\n\r\n321 - سهيل ( سيد حسن ثابت محمودى ) 1838\r\n322 - سهيلى ( احمد سهيلى خوانسارى ) 1844\r\n323 - سهيلى ( مهدى سهيلى ) 1849\r\n324 - سياره ( نور ارفع معينى ) 1855\r\n325 - سياسى ( دكتر محمد سياسى ) 1859\r\n326 - سياوش ( سياوش كسرايى ) 1863\r\n327 - سيف ( عباس عضدى ) 1870\r\n328 - سيمين ( سيمين بهبهانى ) 1875\r\n329 - سيمين ( سيميندخت صحت ) 1882\r\n330 - سينا ( مصطفى قلى خان ) 1887\r\nش\r\n331 - شاطر ( شاطر مصطفى انتظارى ) 1892\r\n332 - شاهين ( مهندس سيد رضا جمالى ) 1898\r\n333 - شايان ( اسد اللّه شهريارى ) 1904\r\n334 - شايگان ( غلامحسين شايگان ) 1909\r\n335 - شباب ( محمد جواد كرمانشاهى ) 1912\r\n336 - شجره ( حسين شجره ) 1917\r\n337 - شرف ( سيد شريف الدّين خراسانى ) 1921\r\n338 - شريف ( على شريف ) 1927\r\n339 - شريفى ( محمد على شريفى ) 1932\r\n340 - شريفى ( محمود شريفى ) 1937\r\n341 - شعاع ( محمد حسين خان شعاع الملك ) 1942\r\n342 - شعله ( دكتر اسماعيل آشتيانى ) 1948\r\n343 - شعله ( منوچهر محجوبى ) 1953\r\n344 - شفق ( محمد حسين بهجتى ) 1956\r\n345 - شفق ( محمد جواد غفورزاده ) 1961\r\n346 - شفيعى ( هارون شفيعى ) 1965\r\n347 - شفيعى ( دكتر محمد رضا شفيعى كدكنى ) 1972\r\n\r\n","description":"","footnote":"","page_name":" 1454 ","page_number":6},
  {"content":"\r\n\r\n348 - شكرريز ( عزيز اللّه شكرريز ) 1983\r\n349 - شكسته ( مرتضى ميرزا قهرمان ) 1987\r\n350 - شكوهى ( سيد حسن شكوهى ) 1995\r\n351 - شكيبا ( مرتضى باقريان ) 2000\r\n352 - شمس ( شيخ اسد اللّه ايزدگشسب ) 2005\r\n353 - شمس ( شمس الضحى نشاط ) 2010\r\n354 - شمس ( دكتر مرتضى شمس ) 2014\r\n355 - شمس ( سيد اصغر شمس الواعظين ) 2020\r\n356 - شمسا ( رضا شمسايى ) 2024\r\n357 - شمس الادباء ( سيد محمد رضا شمس الادباء ) 2027\r\n358 - شمس معطر ( محمد شمس معطر ) 2029\r\n359 - شورش ( امير مختار كريم‌پور ) 2034\r\n360 - شوريده ( محمد تقى شوريده ) 2039\r\n361 - شوريده ( ذبيح اللّه تقىپور ) 2045\r\n362 - شوقى ( ميرزا جواد شوقى ) 2050\r\n363 - شهاب ( سيد محمد طاهرى ) 2055\r\n364 - شهاب ( شهاب ابراهيم‌زاده ) 2060\r\n365 - شهاب ( شهاب تشكرى ) 2066\r\n366 - شهدى ( عباس اخوان تقوى ) 2070\r\n367 - شهدى ( محمد شهدىنژاد لنگرودى ) 2075\r\n368 - شهرآشوب ( محمد ثنايى ) 2081\r\n369 - شهراز ( هوشنگ ترابى ) 2085\r\n370 - شهران ( جمال شهران ) 2090\r\n371 - شهره ( احمد نعمت‌اللّهى ) 2096\r\n372 - شهرى ( عباس شهرى ) 2102\r\n373 - شهريار ( محمد حسين شهريار ) 2107\r\n374 - شهلا ( شهلا جمال‌پور ) 2116\r\n375 - شيبانى ( منوچهر شيبانى ) 2121\r\n376 - شيدا ( ميرزا عباس شيدا ) 2128\r\n\r\n","description":"","footnote":"","page_name":" 1455 ","page_number":7},
  {"content":"\r\n\r\n377 - شيدا ( محمد بيرياى كهن ) 2132\r\n378 - شيدا ( يحيى شيدا ) 2140\r\n379 - شيدا ( حسين آزادگان ) 2145\r\n380 - شيدا ( على رضا نسائى ) 2148\r\n381 - شيوا ( محمود تندرى ) 2152\r\n382 - شيوا ( منصوره فيلى ) 2158\r\nفهرست اعلام 2163\r\n\r\n","description":"","footnote":"","page_name":" 1456 ","page_number":8},
  {"content":"\r\n\r\n\r\n[ ر 
  ]\r\n\r\nرازى ( 1334 - 1273 )\r\nعبد اللّه رازى همدانى ، فرزند ابراهيم در سال 1273 هجرى شمسى از مادر زاد . وى علوم مقدماتى را در ايران فراگرفت ، ازآن‌پس به هندوستان سفر كرد و از آنجا براى تكميل معلومات به پاريس رهسپار گرديد و در رشتهء حقوق به تحصيل پرداخت و به دريافت ليسانس توفيق يافت .\r\nرازى پس از اتمام تحصيلات به مصر عزيمت كرد و چندى در آنجا بزيست و به نشر آثارى سودمند پرداخت و نيز به نشر مجله‌هاى رستاخيز ، سودمند ، و عصر پهلوى همّت گماشت و از اين رهگذر به بيدارى ايرانيان كمك مؤثرى كرد . لكن مجله‌هاى مذكور چندان نپاييد و يكى پس از ديگرى توقيف گرديد . با اين وصف ، دست از مبارزه برنداشت و با روزنامه‌هاى حبل المتين ، ايرانشهر ، و فرنگستان همكارى نمود . آنگاه به ايران مراجعت كرد و با مشكلات زيادى بار ديگر مجلهء سودمند را چند شماره نشر داد . چون وضع و موقعيت را براى ادامهء آن مناسب نديد از انتشار آن منصرف گرديد .\r\nرازى پس از بازگشت از مصر ، به عنوان متخصص آمار از طرف وزارت كشور در كلاس اختصاصى ادارهء آمار به تدريس تاريخ ايران پرداخت و تاريخ ايران را از دورهء مادها تا سال 1318 شمسى در آن كلاس تدريس كرد و سپس همان تقريرات به صورت كتابى تأليف و در هزار صفحه انتشار يافت كه تاريخى جامع و مفيد است .\r\nرازى از دانشمندان نامور ايران و از وكلاى برجسته و درستكار وزارت دادگسترى بود كه همواره عمر را در مطالعه و تحقيق در رشتهء حقوق و تاريخ ادبيات و فلسفه مصروف داشت و از اين رهگذر خدمات او شايان توجه گرديد و در نتيجهء همان خدمات بود كه به اخذ نشان علمى درجهء اول نايل شد .\r\n\r\n","description":"","footnote":"","page_name":" 1457 ","page_number":9},
  {"content":"\r\n\r\nرازى در سال 1324 شمسى روزنامهء آزاد شرق را داير كرد و در مدت انتشار همواره با عوامل فساد و ديكتاتورى مبارزه نمود . آثار و تأليفاتش بدين شرح است : 1 - آيين زردشت ، 2 - تاريخ ايران ، 3 - آخوندنامه ، 4 - نارنج مفقوده ، 5 - وجدان ويكتور هوگو .\r\nدو اثر اخير پليسى است كه چندين مرتبه به معرض نمايش گذاشته شده است .\r\nرازى در شعر شيوهء اساتيد باستان شعر فارسى را پيروى كرد و اشعارش ازاين‌روى كه نشان‌دهندهء صحنه‌هاى زندگى است ، قابل توجه مىباشد . سرانجام در سال 1334 به علت سكته در اوشان تهران درگذشت .\r\n\r\nبهاريه\r\n دوش پراكند باد نافهء آهوى چين * فرش زمرد فكند سبزه به روى زمين\r\nكرد پديدار گل قدرت گل‌آفرين * بلبل حيرت‌زده گفت به گل آفرين\r\nكز تو نمودار شد صنعت پروردگار * سقف بلند فلك بود جواهرنشان\r\nديدهء دل خيره كرد جلوهء استارگان * كرده چراغان مگر ز اختران آسمان\r\nليك چو سرگشتگان جمله به سويى روان * با همه سرگشتگى نظم فلك برقرار\r\nتوسن انديشه رفت تا به حد لا مكان * هر طرفى رفت ديد عالم ديگر عيان\r\nجمله پر از اختران هزارهء كهكشان * مقصدشان ناپديد منزلشان بىنشان\r\nچو توسنى تندرو در آسمان رهسپار * مقصد اين كاروان تا به ابد ناپديد\r\nپردهء اين راز را كس نتواند دريد * گوش سخن‌سنج كو تا بتواند شنيد\r\nاين سخن از اهل دل هست يكى كافريد * اين فلك آبگون چرخ كواكب شمار\r\nبانگ برآمد ز دل كاى دل ديوانه بس * چند برانى بر اين وادى حيرت فرس\r\nبر سر اين رهگذر بسته ره پيش و پس * هيچ نيايد به گوش غير صداى جرس\r\nهيچ نيايد به چشم غير سراب و غبار * گرچه فرح‌بخش بود باد به وقت سحر\r\nخاصه شب فرودين موسم گلهاى تر * سيل غم روزگار كرد مرا ره‌سپر\r\nجانب دير مغان خسته و خونين جگر * داروى مى تا برد غم ز دل هوشيار \r\n\r\n","description":"","footnote":"","page_name":" 1458 ","page_number":10},
  {"content":"\r\n\r\n همچو دل‌تنگ ما دكهء پير مغان * بود يكى تنگ جاى نور ضعيفى در آن\r\nنشسته جمعى جوان مضطرب و ناتوان * قلب پراندوه و غم چهره چو ديوانگان\r\nكينه و حرمان و يأس از رخشان آشكار * جمله عبوس و دژم ز زندگى نااميد\r\nبه زندگى بىثمر همچو درختان بيد * حاجتشان ناروا مطلبشان ناپديد\r\nخسته ز سعى و عمل دشمن گفت و شنيد * معتقد اينكه نيست چاره بجز انتحار\r\nخانهء ويرانشان منزل جغدان و بوم * جمله گريزان از آن خانهء ويران و شوم\r\nساحت ميخانه را كرده همى مرز و بوم * كه چارهء اهل دل صاحب فضل و علوم\r\nنيست بجز بىهُشى در همه ايران ديار * با همه فرزانگى جمله ضعيف و زبون\r\nقلب چو آتشكده ديده چو درياى خون * نه همدمى در برون نه محرمى در درون\r\nنالهء اطفالشان كرده ز خانه برون * چون نتوانند ديد حالت طفلان زار\r\nجام زجاجى شكست شيشهء ناموس و نام * چهرهء غمخوارگان به يكدگر گشت رام\r\nبه شادى يكدگر جمله گرفتند جام * تيغ زبان برهنه ، گشت برون از نيام\r\nعقدهء دل برگشود چو خنجر آبدار * جمله بگفتند ما اهل دل و آگهيم\r\nدر آسمان هنر رشك درخشان مهيم * گرچه كنون بينوا پست چو خاك رهيم\r\nز دودمان كيان‌زاده شاهنشهيم * پرچم علم و هنر در كف ما استوار\r\nجمله نياكان ما معرفت آموختند * شمع هدايت چنان هر طرف افروختند\r\nحرمت و جاه و جلال يكسره انداختند * در ره علم و ادب خنده‌كنان سوختند\r\nتا كه از اين سوختن نور برآيد ز نار * در همه ايران زمين دزد چو شد پاسبان\r\nرفت درون گله گرگ به شكل شبان * گشت چنين ناتوان زادهء ساسانيان\r\nمستحق نان شب بر در بيگانگان * مسخرهء اين و آن ملعبهء روزگار\r\nعرصهء غارتگرى كشور جمشيد شد * موى جوانان ما يكسره اسپيد شد\r\nتيره چو ابر سيه چشمهء خورشيد شد * آتش بيدادگر قاطع اميد شد\r\nدشمن غدّار كرد رخنه به هر سو كنار \r\n\r\n","description":"","footnote":"","page_name":" 1459 ","page_number":11},
  {"content":"\r\n\r\n حاكم و آمر نگر چند تنى بىخرد * دشمن ايرانيان حامى ديوان و دد\r\nبر در بيگانه ميش نزد خودى چون اسد * باهنران را عدو ، بىهنران را مدد\r\nبر در ميخانه‌ها چو عنكبوتى به تار * بر در ميخانه‌ها چند بگشتى اسير\r\nچند تو را همنشين مردم زار و فقير * خيز به طرف چمن جام مرصّع بگير\r\nبا صنمى سيم‌تن ماهرخى بىنظير * گاه در آغوش تو گاه تو اندر كنار\r\nتا به كى از فرط غم سربه‌گريبان شدى * از غم دنياى دون واله و حيران شدى\r\nگر دمى از عمر خود جانب بستان شدى * طالب آب حيات از لب جانان شدى\r\nجام دگر يافتى زان لب ياقوت‌وار * موسم جشن كيان پير بگردد جوان\r\nخاصه كه گيرد به بر نو صنمى مهربان * بر لب آب روان بر طرف بوستان\r\nاز گل رخسار او گل بربايد عيان * چو كودكى بوالهوس در چمن و لاله‌زار\r\nبر رخ گلهاى باغ ابر فشاند گلاب * غنچه برافكنده است از رخ زيبا نقاب\r\nگيسوى سنبل‌پريش ديدهء نرگس به خواب * نغمهء بلبل بلند حالت زارت خراب\r\nشكوه ز گلبن كند بر زبر شاخسار * آهوى دشت ختن سوى چمن تاخته\r\nقمرى و كبك و درى بزم طرب ساخته * مرغ گرفتار باغ دل به سمن باخته\r\nشاخهء مجنون بيد سايه برانداخته * روى رياحين باغ هر طرف جويبار\r\nچند نشينى خَمُش موسم چنگ است و جام * بىنى و معشوق و مى زندگى آمد حرام\r\nهرچه بجز عيش و نوش مكر و فريب است و دام * حيف ز سالى كه شد بىرخ ماهى تمام\r\nحيف ز روزى كه رفت بىشب گيسوى يار * گفتمش اى مه‌جبين حال دل ما نگر\r\nبر دل بيچارگان چند زنى نيشتر * گوش چسان بشنود نغمهء مرغ سحر\r\nديده چسان بنگرد چهرهء گلهاى تر * لشكر غم بسته است راه يمين و يسار\r\nگوش من از نالهء زار يتيمان كر است * سينه ز سوز درون كورهء آهنگر است\r\nهر طرفى بنگرم ناله و چشم تر است * خاك‌نشين ملّتى بر سر خاكستر است\r\nبر سر او ريخته خاك غم روزگار \r\n\r\n","description":"","footnote":"","page_name":" 1460 ","page_number":12},
  {"content":"\r\n\r\n چون‌كه شنيد اين سخن آن صنم ماهروى * گفت نگر اين زمان چهرهء من روبه‌روى\r\nچند چو بيوه‌زنان كرده به پا هاىوهوى * شكوه ز دور زمان لابه‌كنان ياوه‌گوى\r\nآخر از اين هاىوهوى يك‌نفسى شرم دار * ز دست مشتى دنى ملت ايران‌زمين\r\nگشته ضعيف و زبون جان‌به‌سر و دل غمين * كجا دليران كار مردم با عزم و كين\r\nشيردل و سر به كف صفدر و چين در جبين * نه چون شما مردمى چون بيوه‌زن اشكبار\r\nبه كنج ميخانه‌ها شكوه ز دور زمان * كجا نمايد اثر در دل اهريمنان\r\nاشك كباب ار چكد بر رخ آتش عيان * زبانهء او شود بيشتر آتش‌فشان\r\nچيره شود خصم دون در بر مظلوم زار * مام طبيعت اگر طفل ضعيف آورد\r\nطفل سيه‌بخت را مىدرد و مىخورد * شير نگشتى اگر گرگ تو را مىدرد\r\nخصم ضعيف است او طفل قوى پرورد * لقمه بلاشك شود طعمهء بر لقمه‌خوار\r\nخيز كه تا مىچكد بر سر نرگس گلاب * لشكر فصل بهار كرده به پا انقلاب\r\nتازه به بستان كنيم دورهء عهد شباب * زنيم با گلرخان يك‌دوسه جامى شراب\r\nكه خندهء ما زند بر دل دشمن شرار \r\n\r\nبه مناسبت بازگشت جريده‌نگاران ايرانى از لندن\r\n خيرمقدم اى مديرانى كه لندن ديده‌ايد * بارها روى بوين و شكل ايدن ديده‌ايد\r\nگاه اندر مجلس دعوت گهى اندر كلوب * رسم آزار و ستم فنّ دريدن ديده‌ايد\r\nبوق استعمار را با گوش خود بشنيده‌ايد * همچو زالو خون مظلومان مكيدن ديده‌ايد\r\nسروران و رهبران شرق را در آن ديار * زير شولا چون گل مولى خزيدن ديده‌ايد\r\nهندى و مصرى و آفريقايى و ترك و عجم * يوغ استعمارخواهان را كشيدن ديده‌ايد\r\nدر كنار رود « تايمز » در بر سوداگران * نفت را بفروختن طرز خريدن ديده‌ايد\r\nاز براى بردن ميراث جمعى ناتوان * شرقيان را سر ز گردنها بريدن ديده‌ايد\r\nدر ميان قصرهاى باشكوه و پرجلال * تارهاى عنكبوتان را تنيدن ديده‌ايد\r\nآنكه در مشرق زند لاف خداوندى و زور * دست دربر نزد بيگانه خميدن ديده‌ايد\r\nتا نمايد كاخ دين احمدى را واژگون * شيخ را با كافران گفت و شنيدن ديده‌ايد \r\n\r\n","description":"","footnote":"","page_name":" 1461 ","page_number":13},
  {"content":"\r\n\r\n صوفيان آسيا و جوكيان هند را * جملگى در خانهء شيطان رسيدن ديده‌ايد\r\nدر ميان مرغزاران كورى اتباع خويش * پير اسماعيليان را در چريدن ديده‌ايد\r\nشرق ادنى را ميان فتنه و آشوب و كين * شرق اقصر را به خاك و خون طپيدن ديده‌ايد\r\nراز ويرانى عالم ، سرّ بحران جهان * رمز خون از تيغ پولادين چكيدن ديده‌ايد\r\nاشك مظلومان گيتى نالهء بيوه‌زنان * خار اندر پاى مسكينان خليدن ديده‌ايد\r\nچند روزى نوكرى بر درگه بيگانگان * بعد از آن در خانه آسوده لميدن ديده‌ايد\r\nسرّ آقايى دونان در همه مشرق‌زمين * وز مقام پست تا بالا پريدن ديده‌ايد\r\nبعد از اين بىشك شما باشيد در ايران وزير * چون‌كه باد از جانب لندن وزيدن ديده‌ايد\r\nراه و رسم ديپلماسى را شما آموختيد * سرّ گاهى بوسه دادن گه گزيدن ديده‌ايد\r\nبايد اكنون ميوه‌ها چينيد از مجهود خويش * چون طريق دانه كشتن طرز چيدن ديده‌ايد \r\n\r\nدادگسترى\r\n تا خداوند دو گيتى خالق‌الأشياستى * ملك ايران ساحت دزدان بىپرواستى\r\nاز برونش همچو شير و اندرونش همچو قير * كاخ بيداد و ستم در ملك جم برپاستى\r\nظاهرش چون گور كافر باشكوه پرجلال * باطنش قهر خداوند جهان آراستى\r\nدرگه بارفعتش باب سقر بر روى خلق * مرمر كاشانه‌اش چون سنگ استنجاستى\r\nنه به شرع مصطفى نى بر قوانين فرنگ * روى خبث و شهوت آن كاخ ستم برجاستى\r\nداديارانش عدوى داد و ياران ستم * بازپرسانش ز جيب اين و آن پرساستى\r\nبدتر از بدوى است استيناف زان بدتر تميز * « صورتى در زير دارد آنچه در بالاستى »\r\nقاضيان نوخط و پيران فرتوت عجوز * لايق بوس و كنار و سيلى و تيپاستى\r\nچار مدرك باشد اندر نزد قاضى معتبر * توصيه يا زور يا زر يا رخ زيباستى\r\nگر ندارى توصيه يا زور يا زر يا جمال * گوش قاضى بر كلامت صخرهء صمّاستى\r\nقاضيان پاك‌دامن زردرخسار و خجل * مستحقّ قرص نان و كاسهء حلواستى\r\nنالهء اطفالشان در هر زمان آيد به گوش * خانهء ويرانشان پرشيون و غوغاستى\r\nگر مصدّق گفت مجلس را كه باشد دزدگاه * گو بيا بنگر چپاول كاندر اين در كاستى\r\nطعنه بر قاضى مزن « رازى » كه در اين دستگاه * آنچه بينى جمله از دون‌همّتى ماستى \r\n\r\n","description":"","footnote":"","page_name":" 1462 ","page_number":14},
  {"content":"\r\n\r\n\r\nحكايت صعوه و باز\r\n شنيدم صعوه‌اى در روى كهسار * بشد در پنجهء بازى گرفتار\r\nبگفتا صعوه كاى باز قوىچنگ * جهان را كرده‌اى بر ديده‌ام تنگ\r\nنمىترسم كه زير آرى سرم را * به سختى بركنى بال‌وپرم را\r\nولى در لانه من را جوجكانند * كه آب ديده از غم مىچكانند\r\nتمامى منتظر در آشيانه * برم از بهر آنان آب و دانه\r\nنبينند ار مرا طاقت نيارند * تمامى گرسنه جان مىسپارند\r\nنما رحمت رها كن كمترين را * بخر زين لطف فردوس برين را\r\nجوابش داد باز تيزچنگال * كه من را جوجكان باشند بىبال\r\nدرون خانه من را چند باز است * دهانشان بهر آب و قوت باز است\r\nرها سازم تو را آنان بميرند * همه خرد و ضعيف‌اند و صغيرند\r\nكنى گر چاره‌اى از بهر آنان * رهايت مىكنم خندان و شادان\r\nچو نتوانست گفتن راه چاره * نمودش باز او را پاره‌پاره\r\nدر اين ديرى كه پرراز و معماست * نزاع آكل و مأكول برپاست\r\nبدانند آن كسانى كَاهل راهند * همه تقصيركاران بىگناهند\r\nيكى را چاره نبود جز دريدن * يكى را حيله نبود جز چريدن\r\nچه تقصيرى است آن شير ژيان را * كه درد آهوان ناتوان را\r\nنشد در نزد من اين راز معلوم * كه ظالم را بود حق يا كه مظلوم\r\nجهان را زور باشد مذهب و كيش * هرآن‌كو زور دارد او برد پيش \r\n\r\n","description":"","footnote":"","page_name":" 1463 ","page_number":15},
  {"content":"\r\n\r\n\r\nراضى ( 1345 - 1283 )\r\nابو القاسم رضايت ، كه در شعر راضى و گاهى دستور تخلص كرد ، فرزند ميرزا آقا ، در سال 1283 هجرى شمسى در تهران از مادر زاد . هنگامى كه دوران كودكى را مىپيمود پدر و مادر خود را از دست داد .\r\nرضايت تحصيلات مقدماتى خود را در تهران فراگرفت ، آنگاه به تحصيل علوم ادبيه پرداخت و از اساتيد اين فن در تهران و بيرجند كسب فيض كرد و از سال 1306 وارد خدمات دولتى گرديد و در وزارت كشاورزى به كار پرداخت تا بازنشسته گرديد .\r\nرضايت در شعر بيشتر به جنبه‌هاى اجتماعى و اخلاقى و انتقادى آن پرداخت و در موضوعاتى شعر مىسرود كه به اوضاع عمومى و زندگى مردم بستگى داشت . مهمترين و ارزنده‌ترين اثرى كه از او چاپ و نشر شده منظومه‌اى است به نام دستور كه به بحر تقارب سروده است .\r\nاين مثنوى را به سبك بوستان سعدى به رشتهء نظم كشيده و حاوى مضامين اخلاقى و تربيتى است كه در اندك‌زمان شهرت و معروفيت زيادى كسب كرد و قسمتهايى از آن در كتب درسى و كلاسيك چاپ شد .\r\nرضايت شاعرى خوش‌قريحه و توانا بود و در سرودن انواع شعر مهارت و استادى داشت . او مردى متواضع و دوست‌داشتنى ، و از تظاهر و خودنمايى بيزار و از زندگى شاعرانه خود راضى و خشنود بود . سرانجام در سال 1345 چشم از جهان فروبست .\r\nنمونه‌هاى زير از شعر اوست :\r\n\r\n","description":"","footnote":"","page_name":" 1464 ","page_number":16},
  {"content":"\r\n\r\nاز منظومهء دستور\r\n\r\nوطن‌پرستى\r\n سخن‌گستران تا سخن گفته‌اند * سخن در ثناى وطن گفته‌اند\r\nسخن هيچ در آب و در خاك نيست * كه جز در وطن دل طربناك نيست\r\nچه مرغ و چه مور و چه گرگ و چه ميش * همه دوست دارند بنگاه خويش\r\nسخن كاشنا گفت دلكش بود * سخنهاى بيگانه ناخوش بود\r\nوطن خوش بود گرچه ويرانه است * دل از خانه بركنده بيگانه است\r\nاگر مرغ را آب و دانه دهند * همان به كه در آشيانه دهند \r\n\r\nدر اوضاع زمان\r\n هرآن‌كس كه چيزيش باشد به دست * بخواهد از اين مملكت رخت بست\r\nرفيقان به درياى وحشت غريق * بَرَد رَخت خويش از ميان نارفيق\r\nبرفتند و بردند با خويشتن * همه هرچه‌شان بود الّا وطن\r\nمرا راى جستن از اين بند نيست * كه در وى گرفتار چو من بسيست\r\nگرفتم توان بىوطن شاد بود * كجا دل توان كندن از ياد بود\r\nمن از اين اسيران جان در گرو * نيارم بريدن تو خواهى برو\r\nاگر بر خلاص كسم روى نيست * بر احوال زارش توانم گريست\r\nنيارم اگر دفع بيداد كرد * در امكان من هست فرياد كرد\r\nاگر دست ظالم نبندم ز پشت * كنم باز پيش جهانيش مشت\r\nاگر حق نگيرم ستمديده را * تسلّى دهم جان رنجيده را\r\nرمق گر نماندش حوادث به تن * منش روح خواهم دميد از سخن\r\nگرفتم ز ياران توانم گسيخت * دل اينجا ، كجا مىتوانم گريخت\r\nمن اين آب و خاك بلاديده را * چنان دوست دارم كه دو ديده را\r\nچرا من نباشم طلبكار او * كه بيگانه باشد خريدار او\r\nنشايد گذشت از سر دودمان * كه نااهل چندش بود در ميان\r\nبه جرمى كه گل همنشين گياست * رخ از گلستان تافتن نارواست\r\nگرفتم كه فرزند دلبند نيست * و ليكن گزيرت ز پيوند نيست \r\n\r\n","description":"","footnote":"","page_name":" 1465 ","page_number":17},
  {"content":"\r\n\r\n برو اهليت بخش نااهل را * نه داننده‌اى چاره كن جهل را\r\nز پيوند شيرين به بادام تلخ * خردمند شيرين كند كام تلخ\r\nيكى همّت آور به كف مردوار * كه تا سنبلستان كنى شوره‌زار\r\n* * ندارد چنان كشورى اعتبار * كه دولت نماند در او برقرار\r\nكلافى كه دستيست هردم در او * سررشته بيهوده در وى مجوى\r\nگناهى كه مجرم ندانند كيست * كسى در حقيقت گنهكار نيست\r\nاز آن مكتبى چشم دانش مدار * كه نبود دو روزش يك آموزگار\r\nز دانش كجا بهره‌اى برگرفت * كه هر روز الف بى تى از سر گرفت\r\nدو صد جملهء معترض در كلام * به ناچار مانَد سخن ناتمام\r\nچو پهناى كارى بود نابساز * به ناچار خواهد كشيدن دراز\r\nكى آسودگى دارد آن بدمعاش * كه هر شب بخسبد به ديگر فراش \r\n\r\nاشتهاى كاذب\r\n دلم به عشق مهى چند روز راغب بود * ولى دريغ كه آن عشق نيز كاذب بود\r\nفريب بود و خطا بود و ميل بود و هوس * نه عشق بود و محبّت كه نفس غالب بود\r\nبسا نياز كز آن مرد بىنياز بود * گرسنه‌چشمى ما اشتهاى كاذب بود\r\nز چار جانب اگر نااميد شد نه عجب * كسى كه چشم اميدش به چار جانب بود\r\nهميشه خواه نديدم هميشه ياب بود * و گرنه قسمت ايّام نامناسب بود\r\nروا بود كه به مطلوب خويشتن نرسد * كه احتياج به هيچش نبود و طالب بود\r\nعجب مدار كه ما را حضور ذهن نماند * كه شخص حاضر ما را ضمير غايب بود\r\nنهان شخص عجب همنشين همدردى است * درون خسته ما بين كه بىمصاحب بود\r\nميان ما و عزيزان رو نهان كرده * همان‌كه واسطه پنداشتيم حاجب بود\r\nشباب نيست كه گنجد اميد و عشق در آن * و گرنه باز مرا آرزو به قالب بود\r\nشباب دور درخشان عمر بود ولى * چنان گذشت كه گفتى شهاب ثاقب بود\r\nز كنجكاوى مردم دمى نياسودم * به هركجا كه برفتيم صد مراقب بود\r\nرسيده بود به « دستور » خط آزادى * پس از مطالعه ديدم خطاى كاتب بود \r\n\r\n","description":"","footnote":"","page_name":" 1466 ","page_number":18},
  {"content":"\r\n\r\n\r\nآفت\r\n به فصلى كه اشجار بار آورد * پس از گل ثمر در كنار آورد\r\nتفرّج‌كنان جانب بوستان * برفتيم در خدمت دوستان\r\nدل از رنج ديرينه پيراستيم * كمى نوبر از باغبان خواستيم\r\nتمنّاى ، ما را به هر سو شتافت * نگهبان بستان و چيزى نيافت\r\nچو هيچش نشد حاصل از جستجوى * پى پوزش آمد عرق كرده روى\r\nكه اى دوستان ميوه را زاغ خورد * دگر آفت آمد همه باغ خورد\r\nتطاول كه آمد بر اين بوستان * خجل كرد ما را بر اين دوستان\r\n* * همان بوستان است ايران‌زمين * شغالان در او كرده هر سو كمين\r\nنچيديم از او ميوه‌اى سالهاست * به‌جاى گل و ميوه در آن گياست\r\nز آفت كه افتاد در اين چمن * نه گل ماند و نه سرو و نه ياسمن\r\nيكى شاخه زين باغ بر بار نيست * در آن غير مرغ گرفتار نيست\r\nخدايا ندانم حوادث چه كرد * به ايران كه ديگر نپرورد مرد \r\n\r\nسر گوشت محكم ببند\r\n به تأديب دختر زنى دست برد * كه اى بىخبر گوشت را گربه برد\r\nندانى به هرجا كه بويى بود * در آن لاجرم جستجويى بود\r\nاگر گربه بر خوردنى بو برد * به تو آيد و سر به پستو برد\r\nنشايد زدن گربه را پوزبند * تو بارى سر گوشت محكم ببند \r\n\r\nكار و كوشش\r\n اگر زندگى رنج و زحمت نداشت * چنان زندگى قدر و قيمت نداشت\r\nخوشا حال آنان كه زحمت كشند * كه زحمت‌كشان طعم راحت چشند\r\nتن بىتعب سنگ خارا بود * پس از رنج راحت گوارا بود\r\nبه امّيد راحت ببر رنج كار * كز افطار لذّت برد روزه‌دار\r\nبهاى سعادت چه داند كه چيست * كه يك روز در تيره‌بختى نزيست \r\n\r\n","description":"","footnote":"","page_name":" 1467 ","page_number":19},
  {"content":"\r\n\r\n\r\nترازوى حدس و گمان\r\n يكى كشتگر بار در ره گذاشت * كه بفروشد امّا ترازو نداشت\r\nمتاعى به سنگ گمان مىفروخت * نسنجيده سود و زيان مىفروخت\r\nبگفتم تو را سنگ و پيمانه نيست * رهاييت از دست پرچانه نيست\r\nنبيند خريدار جز سود خويش * چو ميزان ندارى كند عذر بيش\r\nفروشنده چندانكه درويش‌تر * همان مشترى را طمع بيشتر\r\nترازوى حدس و گمان راست نيست * از او حاصلى جز كم و كاست نيست \r\n\r\nشادى كودكى\r\n برقصيد طفلى به آهنگ ساز * به خشم پدر آمد از رقص باز\r\nكسى گفت مرد جفاجوى را * خوش است اين تو درهم مكش روى را\r\nتو در خردسالى نديدى خوشى * كه با كودكان روى درهم كشى\r\nنديدى برقصد بره در بهار * برقصند اطفال هم برّه‌وار\r\nطبيعيست اين مستى و وجد و شور * طبيعت دگرگون نگردد به زور\r\nز وقت خوش كودكى ياد كن * دل از شادى كودكان شاد كن\r\nرها كن كه امروز بازى كنند * كه فردا بدين سرفرازى كنند \r\n\r\nاميدوارى\r\n اگر نااميدى گر امّيدوار * همان به كه سرگرم باشى به كار\r\nگر امّيدوارى ز كارى كه هست * توانى به مقصود خود يافت دست\r\nچه امّيد دارد كه در كار نيست * جز از كار كالاى بازار نيست\r\nكجا بهره گيرد كه تخمى نكشت * بود بهرهء كاهلان سنگ و خشت\r\nاگر خود در بسته باشد اميد * بجز كار آن را ندانم كليد\r\nو گر نااميدى غمت كم شود * هم اسباب عيشت فراهم شود\r\nغم و غصّهء دايم بود گرم كار * تو بارى به كارى سرت گرم دار\r\nجهان گيرودار و كشاكش بود * چه در كار باشى دلت خوش بود\r\nاگر صرف كارى كنى روز را * به كار آورى بخت پيروز را \r\n\r\n","description":"","footnote":"","page_name":" 1468 ","page_number":20},
  {"content":"\r\n\r\n كسى را كه توفيق يارى كند * جهان همچنان سازگارى كند\r\nمگو كار هركس ز هركس مجوى * بهانه‌ست اين‌ها ازاين‌پس مجوى\r\nمگو كار از امّيدوارى كنند * كه از شوق خدمتگزارى كنند\r\nبه كار آورد مرد را شوق كار * شود دل ز مشتاقى امّيدوار \r\n\r\nحيف و صد حيف\r\n سرخوش آمد ز در و مىزد و سرمست برفت * فرصتى بود ولى حيف كه از دست برفت\r\nآن‌همه گرد كدورت كه ز دل خاسته بود * آن گل تازهء شاداب چو بنشست برفت\r\nلحظه‌اى چند نشست و سخنى چند بگفت * تا بگفتم كه مرا هم سخنى هست برفت\r\nگفته بودى چه شد آن حوصله و صبر و قرار * ظرف اين‌ها همه دل بود چو بشكست برفت\r\nالفتى بود ولى بسته به پيوند نبود * آمد و رشتهء پيمان چو بپيوست برفت\r\nحالى از غيبت او به كه زبان بربنديم * كه اگر خاطر ما جست و اگر خست برفت\r\nپيش از اين رقص حريفان به يكى قانون بود * حيف و صد حيف كه آن دف زن تردست برفت\r\nپيش از اين كار تو « راضى » نه چنين درهم بود * حيف از آن رشتهء توفيق كه از دست برفت \r\n\r\n","description":"","footnote":"","page_name":" 1469 ","page_number":21},
  {"content":"\r\n\r\n\r\nرباب ( 1308 )\r\nخانم رباب تمدّن ، كه تخلص شاعرانهء خود را از نامش برگزيد ، فرزند محمد عطا ، از مالكان خوشنام و متدين فارس بود . وى در سال 1308 هجرى شمسى در جهرم شيراز ديده به جهان گشود . خاندان تمدن بيشترشان شاعر يا داراى ذوق شعر و ادب بوده‌اند .\r\nرباب تمدن تحصيلات ابتدايى و متوسطه را تا سوم متوسطه در زادگاهش فراگرفت ، ازآن‌پس به تهران آمد و دورهء متوسطه را به انجام رسانيد ، آنگاه به استخدام وزارت فرهنگ درآمد و به تدريس در مدارس اشتغال ورزيد .\r\nسپيده سامانى ، شاعرهء جوان و هنرمند و تنها دختر رباب ، دربارهء مادرش چنين مىگويد : « رباب از سال 1328 به فعاليت ضد سلطنتى كشيده شد و در شهر خود از مبارزين سرشناس محسوب مىگرديد ، او كه از مدتها پيش به طنز سياسى و اجتماعى روى آورده بود ، پس از انتشار روزنامهء چلنگر ، همكارى خود را با آن آغاز كرد و با نامهاى مستعار \" دوشيزه رباب ت . \" و \" دوشيزه ر . اميدوار \" به چاپ اشعار خود پرداخت . او به سبب انديشه‌هاى نوع‌دوستانه و ضد رژيم ، بعد از كودتاى بيست و هشتم مرداد 1332 تحت پيگرد مقامات امنيتى قرار گرفت و مدتى در جهرم و لار به صورت اختفا بسرمىبرد و در سال 1336 با سامانى ( موج ) ازدواج كرد و از همان زمان انجمن ادبى صائب را تشكيل دادند و موج تا سال 1360 كه زنده بود ، نشريهء انجمن صائب را منتشر ساخت . »\r\nرباب در سال 1348 به بيمارى  MS  دچار گرديد و دست و پايش سنگين و سست شد و پس از مدتى دست و پاى ديگرش از كار بازماند و در سال 1353 مدت شش ماه براى معالجه به پاريس رفت ، اما معالجات مؤثر واقع نشد و به ايران بازگشت و از سال 1357 ديگر قادر به حركت نگرديد و در سال 1360 كه همسرش درگذشت ، ضربهء سختى بر او\r\n\r\n","description":"","footnote":"","page_name":" 1470 ","page_number":22},
  {"content":"\r\n\r\nوارد آمد و مسئوليت پرستارى به‌عهدهء سپيده قرار گرفت و تا آن حد كه سلامتىاش به خطر افتاد و ناگزير او را به آسايشگاه سالمندان بردند .\r\nرباب شاعره‌اى توانا و گوينده‌اى آزادانديش كه شعرش از استوارى و انسجام و لطف و ظرافت خاصى برخوردار است . او مضامين شعر خود را از واقعيات زندگى كسب مىكند و مردم‌دوستى صفت بارز اوست و عقيده دارد كه بايد هنر در خدمت مردم و ارشاد جامعه به كار گرفته شود . مجموعه‌اى از شعرش به نام \" شبيخون \" به كوشش سپيده دخترش و با مقدمهء فاضلانهء احمد پناهى و غلامرضا جولايى به‌چاپ‌رسيد .\r\n\r\nچرا ؟\r\n خالى ز مرغ حق شده صحن چمن چرا ؟ * اين باغ و راغ مسكن زاغ و زغن چرا ؟\r\nصيّاد دل‌سياهى اگر گرم صيد نيست * از خون بلبلان شده سرخ اين چمن چرا ؟\r\nچون سومنات ملك ز بتهاى فتنه شد * همچون خليل نيست يكى بت‌شكن چرا ؟\r\nمرد وطن ز حال وطن از چه غافل است * فرياد اى وطن ، به لب بىوطن چرا ؟\r\n« اين ما و من نتيجهء بيگانگى بود » * در جمع يكدلان سخن از ما و من چرا ؟\r\nزن از حقوق خود زچه‌رو بهره‌مند نيست * اينجا ز حق خويش بدوزم دهن چرا ؟\r\nقانون ما نداده اگر برترى به مرد * حاكم به زندگانى خود نيست زن چرا ؟\r\nبسته‌ست اوستاد سخن لب ز گفتگوى * خاموش شو « رباب » بيان سخن چرا ؟ \r\n\r\nگوهر اميد\r\n كسى نگشايد از يارى در كاشانهء ما را * به چاه افكنده‌اند آرى كليد خانهء ما را\r\nمنم صيد به دام افتادهء صياد بىرحمى * كه با خون جگر آميخت آب و دانهء ما را\r\nدل بيگانه‌اش از غم شود پرخون كه مىخواهد * ز شاديها تهى سازد دل فرزانهء ما را\r\nبه افسون گر زبان قصّه‌ام را بست بر ياران * ولى طبع خموشم باز گفت افسانهء ما را \r\n\r\n","description":"","footnote":"","page_name":" 1471 ","page_number":23},
  {"content":"\r\n\r\n كدامين اختر امشب بزم ما را گرمى افزايد * چراغ آه گر روشن نسازد خانهء ما را\r\nمنم آن زن كه سر از روسپيدى بر فلك سايم * ندارد هر سيه‌دل همّت مردانهء ما را\r\nمرا پنهان بود در كنج دل بس گوهر اميد * به چشم كم مبين اى بىخبر ويرانهء ما را\r\n« رباب » افتاده‌ام در دست گوهر ناشناسانى * كه نشناسند قدر گوهر يك‌دانهء ما را \r\n\r\nچراغ آفتاب\r\n در راه دوست راهبرى چاره‌جو نبود * پاى طلب و گرنه به چاهى فرونبود\r\nخودكامه ننگ يافت و ليكن رسيد نام * ما را كه جز سعادت خلق آرزو نبود\r\nگل بىشمار ديد به هر باغ و بوستان * اين دل و ليك طالب هر رنگ و بو نبود\r\nاز سر گرفتم آخر و افكندمش به خاك * كز چادر سياه مرا آبرو نبود\r\nبودش بسا ز هركس و ناكس هزار رقص * آن را كه در ميانهء مردم عدو نبود\r\nشد كمترين چراغ شبش آفتاب چرخ * ملك اميد را چه بگويم ، چگونه بود\r\nبود از صفا هميشه لبالب دلم بلى * زان چشمه هيچ‌گاه تهى اين سبو نبود\r\nچون زنگبار جان و دلم داشت تيرگى * آيينهء صفا اگرم روبه‌رو نبود\r\nآنجا كه مىرسيد نواى وفا به گوش * ساز « رباب » بود به شور و جز او نبود \r\n\r\nبىگناه\r\n دامن‌كشان به باغ ، نسيم سحر وزيد * نرگس شكفت و يافت طراوت گياه او\r\nبر سبزه خون مرغ حق از آشيان چكيد * شد لاله داغدار ز حال تباه او\r\nآن دم كه با سكوت هماغوش بود شب * وانگه كه خفته بود امير و سپاه او\r\nدژخيم ، مرد پاكدلى را برون كشيد * از دخمه‌اى به تارى روز سياه او\r\nتا پاى دارش از دل هر تيره كوچه برد * وز بىكسى سپيد نشد كس به راه او\r\nبر گردن آشنا چو شدش حلقهء طناب * نور اميد گشت عيان در نگاه او . . . \r\n\r\n","description":"","footnote":"","page_name":" 1472 ","page_number":24},
  {"content":"\r\n\r\n\r\nپيام مادر ايرانى به مادر فلسطينى « 1 »\r\nاى مادر شريف فلسطينى ، اى عزّت عرب !\r\nاى ارمغان ز خون پسر داده ، در مقدم هدف ، اى گوهر شرف\r\nمن نيز مادرم . . .\r\nمن مادر ستمكش ايرانم ، من نيز داغدار شهيدانم\r\nدر اين خروش جنگ ، تنها دمى درنگ . . .\r\nدر رهگذار خويش ، بنگر مرا\r\nمن را كه در نبرد تو هم‌رزمم\r\nدر ماتم تو ، خشم تو ، همدردم\r\nمن نيز مادرم\r\nدر سنگر نبرد ، با عزم و استوار\r\nآنجا تويى\r\nدر سنگر اميد ، سرسخت و پايدار\r\nاينجا منم\r\nدر كوهها و دشت ، در كوره‌راه سخت\r\nآواره و فقير با ملتى دلير . . .\r\nآنجا تويى\r\nدر حسرت رهايى لبها و دستها ، با مردمى اسير\r\nاينجا منم\r\nدر جوشش رهايى « بيت‌المقدّست »\r\nاز چنگ غاصبان و ستمكاران ، آنجا تويى ،\r\nدر كوشش رهايى محراب « احمدى »\r\nكز آن صداى شرك بلند است بر فلك ، اينجا منم\r\nاى مادر شهيد فلسطينى\r\nدر سنگر نبرد تو هم‌رزمم\r\n\r\n\r\n","description":"","footnote":"\r\n( 1 ) - شعر فوق را در سال 1353 هنگامى كه براى معالجه به پاريس رفته بود ، سروده است .\r\n","page_name":" 1473 ","page_number":25},
  {"content":"\r\n\r\nدر ماتم تو ، خشم تو ، همدردم\r\n* * اى شاهد سركش يتيمان ، تو\r\nاى ناظر شكنجه و زندان ، من\r\nاى شاهد تباهى و ظلمت ، تو\r\nاى ناظر گناه و مذلّت ، من\r\nاى در غم اسارت مردان ، تو\r\nاى داغدار مرگ شهيدان ، من\r\nاى شير شيرپرور دوران ، تو\r\nپيغام‌بخش خون دليران ، من\r\nاى مادر دلير فلسطينى ، اى عزّت عرب\r\nدر ماتم تو ، خشم تو ، همدردم\r\nهان اى زن بزرگ . . .\r\nدر اين خروش جنگ ، تنها دمى درنگ\r\nدر بين اين مبارزهء مرگ و زندگى\r\nاز ملك بندگى\r\nبنگر كز آن ديار ، چه آوردم ارمغان ؟\r\nاين چيست كز ميانهء مشتم بود روان ؟\r\nخونهاى گرم و پاك شهيدان است ،\r\nاين‌ها پيام روشن ايمان است ،\r\nاهدا كنم به تو ! افشانمش به روى مقدّس زمين تو !\r\nبر سنگفرش « قدس » بر جاودانه ملك « فلسطينت » ،\r\nبر مظهر بزرگى و ايمانت\r\nايمان من و تو . . .\r\nايمان من و تو به حقيقت و اتّحاد\r\nافشانمش به روى مقدّس زمين تو\r\nآنجا كه جلوه‌هاى خدا تابيد\r\n\r\n","description":"","footnote":"","page_name":" 1474 ","page_number":26},
  {"content":"\r\n\r\nآنجا كه رستگارى جاويد ، ما را چو كوه سخت چنين پاييد\r\nتا در مقابل صف باطل ،\r\nدر سينهء تجاوز و استعمار\r\nدر ديدهء ستمگر استبداد\r\nچون آبديده ميخ فروباشيم\r\nاى مادر دلير فلسطينى\r\nدر سنگر نبرد تو هم‌رزمم\r\nدر ماتم تو ، خشم تو ، همدردم\r\nبايد كه خون پاك مسلمانان ،\r\nمردان سرفراز « فلسطينى » مردان پرشهامت « ايرانى »\r\nبا آبيارى همهء خونها\r\nروزى نهال حق و عدالت را ، خوش‌بارور كند .\r\nگلها ، شكوفه‌ها و بهاران گونه‌گون\r\nبايد تمام فصل ، بايد تمام سال ، بايد تمام قرن . . . بيارايد\r\nخاك شهيد پاك فلسطين را ، گور شهيد كشور ايران را\r\nاز خون لاله‌هاى زمين آرى\r\nبايد گل نجات برآرد سر !\r\nاز بهر كشور من و تو بايد ،\r\nحق آورد . . . اميد دهد . . . وحدت !\r\nچون راه ما يكيست ، اهداف رفتگان و شهيدان ما يكيست ،\r\nخون پشتوانه‌ايست به راه نجات خلق\r\nاى مادر دلير فلسطينى\r\nتو آن شكوهمند شهادت را ، ديدى به چشم خويش\r\nاى سرفرازتر ز همه مادران قرن ،\r\nمن آن شكوهمند شهادت را ، ديدم به چشم دل\r\nدر اوج سربلندترين مادر\r\nبنگر به شادىات همه خرسندم\r\n\r\n","description":"","footnote":"","page_name":" 1475 ","page_number":27},
  {"content":"\r\n\r\nاى عزّت عرب\r\nهر روز در غروب غم‌انگيز كشورم\r\nدر هر صباح ، در هر سپيده‌دم\r\nآن دم كه سينه‌هاى شهيدانم ،\r\nآماج تير ددمنش دون شد ،\r\nآن دم كه قسمتى ز افقهاى دوردست\r\nخونين و لاله‌گون شد\r\nبينم كه خون پاك شهيدان مردمم\r\nبا خون پاك خلق « فلسطين »\r\nتوأم يگانه‌وار همىجوشند\r\nيعنى كه ره يكيست\r\nخونها برابرند . . . آنها برادرند . . .\r\nغلطان و پرخروش چو امواجند\r\nدر قلّهء شرف همه موّاجند\r\nآرى . . .\r\nبه يك روال ، در پاى يك نهال\r\nآن هم زوال كامل استعمار\r\nآن هم نهال شادى و آزادى\r\nاى مادر دلير « فلسطينى »\r\nمن مادر ستمكش « ايرانم »\r\nدر سنگر نبرد تو هم‌رزمم\r\nدر ماتم تو ، خشم تو ، همدردم\r\n\r\n","description":"","footnote":"","page_name":" 1476 ","page_number":28},
  {"content":"\r\n\r\n\r\nربّانى ( 1305 - 1224 )\r\nمحمد حسين قريب ( شمس العلماء ) ، متخلص به ربّانى ، در سال 1262 هجرى قمرى در قريهء گركان از توابع اراك از مادر زاد . وى علوم مقدماتى را در زادگاه خود فراگرفت و براى ادامهء تحصيل به قم شتافت و فقه و اصول و تفسير را در آنجا آموخت و براى تكميل تحصيل به بين النهرين رهسپار گرديد و نزد افاضل فقيهان و اديبان دانش اندوخت و پس از سه سال به ايران بازگشت .\r\nشمس العلماء قريب سفرى به هندوستان كرد و مدت ده سال در آن كشور بزيست و به آموزش و پرورش مشغول گرديد . ازآن‌پس به ايران بازگشت و چندى به تدريس پرداخت و در سال 1323 قمرى به قفقاز و اسلامبول و حجاز سفر كرد .\r\nربّانى چندى رياست مدرسهء علميه و آنگاه رياست مدرسهء قاجاريه ( پهلوى ) را عهده‌دار بود و در سال 1332 قمرى از طرف وزارت عدليه به سمت مدعى العمومى ديوان عالى تميز و پس از چندى به سمت مستشارى ديوان تميز منصوب گرديد و در سال 1345 قمرى بدرود زندگى گفت .\r\nاز تأليفات اوست : 1 - رساله مقصد الطالب ، 2 - رسالهء زينة الاسد ، 3 - رسالهء منظوم در اصول ، 4 - نور الحديقة ، 5 - نور الحدقة ، 6 - حواشى روضه ، 7 - حواشى معالم ، 8 - حواشى قاموس ، 9 - رسالهء لؤلؤ ، 10 - تاريخ خطّاطان ، 11 - لطائف الحكم ( در سه مجلد ) ، 12 - مقامه حجيّه ، 13 - قطوف الرّبيع ( چاپ شده ) ، 14 - ابدع البدائع ( چاپ شده ) ، 15 - رساله در معانى ، 16 - رساله در بيان ، 17 - رساله در تيمّم ، 18 - تاريخ شعرا ، 19 - تاريخ وهّابى ، 20 - رسالهء امانى .\r\nاشعار زير از نظم اوست :\r\n\r\n","description":"","footnote":"","page_name":" 1477 ","page_number":29},
  {"content":"\r\n\r\n\r\nهواى گلشن\r\n چشمى كه بىمشاهدهء دوست روشن است * پندارمش نه در سر و آن سر نه در تن است\r\nگلبن نديده‌اى تو در ايوان كه خاطرت * با گلبنى خوش است كه بر طرف گلشن است\r\nاى آفتاب چرخ نگويى كه آفتاب * چون سايه اوفتاده به خاكت ز روزن است\r\nاز شوخى گل است كه پيش تو شاهد است * يا مه كه پيش مهر جمال تو روشن است\r\nمردى نه پنجه تافتن دشمن است و بس * با نفس خيره هركه برآيد تهمتن است\r\nبس آزمودم اين دم واعظ به منع عشق * بر جان خسته سردتر از باد بهمن است\r\nراه نجات پيش سفيهان پديد نيست * صد شكر كان به نزد فقيهان مبرهن است\r\nنازم به فهم شيخ كه ابواب مشكلات * بگشود و در مقام عمل سخت كودن است\r\nدل در هواى گلشن قُدست كجا كشد * اى مدّعى كه ميل طبيعت به گلخن است\r\nرفتند همرهان و بمانديم ناتوان * تقدير رفته ضعف و زبونى كه بر من است\r\nصافى همه نصيبهء صوفى شد و مرا * لاى دن است گرچه به از مشك لادن است\r\nساقيست گر امير و خُم از بادهء غدير * هر دل كه سوى آن نكشد روى و آهن است\r\nسلطان لا فتى كه دو كونش به منقبت * چون سطر موجزى ز كتابى مدوّن است \r\n\r\n","description":"","footnote":"","page_name":" 1478 ","page_number":30},
  {"content":"\r\n\r\n شاها تو دستگير كه دستان و جهد ما * همچون هواى بيهُده كردن به هاون است\r\n« ربّانى » و مديح تو مور است و حمل طور * جوينده تن به فخر دهد گرچه پرفن است \r\n\r\nصبح اميد\r\n زلف سمن‌ساى دوست بر كف باد صباست * يا به گريبان صبح نافهء مشك ختاست\r\nمهر برآمد به كوه با مه كنعان ز چاه * فجر دميد از افق با بت فرّخ‌لقاست\r\nصبح اميدى چنين صدق نويدى چنان * غايت مهر و وفا آيت لطف خداست\r\nعمر منى گرچه رفت عمر به پايان و باز * چشم‌به‌راه اميد ، گوش به بانگ در است\r\nترك جفا گر كند ور نه كند ترك ما * شيوهء خوبان جفا چارهء عاشق وفاست\r\nنغمهء « ربّانى » است گر همه اسرار غيب * گر تو پسندى صواب ور نپسندى خطاست \r\n\r\nقطعه\r\n بود در شهر « رى » يكى سره مرد * كلبه‌اى داشت نام آن زهمن\r\nديد در خواب كاو به شهر دمشق * يافته گنج خسرو بهمن\r\nطمع گنج سوى شامش برد * تا دمد صبح بختش از روزن\r\nپيرمردى دمشقى اين بشنيد * گفت تسخركنان زهى كودن\r\nغرّه نتوان شدن به خواب و خيال * ور نه چهل سال پيش ديدم من\r\nكه به « رى » كلبه‌اى است زهمى نام * گنجى آنجا نهفته‌اند به فن\r\nمرد ، نام سراى خود بشنيد * گشت تعبير خواب او روشن\r\nبازگشت و بكافت خانهء خويش * يافت زرين يكى گران هاون\r\nاى پسر نازموده رنج سفر * نتوان برد ره به گنج وطن \r\n\r\nنامهء يار\r\n صد شكر كه چشم عشرتم روشن شد * وز نامهء يار كلبه‌ام گلشن شد\r\nاكنون كه وصال يوسفم دست نداد * تسكين غمم ز بوى پيراهن شد \r\n\r\n","description":"","footnote":"","page_name":" 1479 ","page_number":31},
  {"content":"\r\n\r\n\r\nدفتر عبرت\r\n فغان زين واژگون طاق زبرجد * كه جورش وافر است و رنج بىحد\r\nنشاطى فانى و تيمار دايم * سرورش نادر و اندُه مجدّد\r\nسماك رامحش با سعد ذابح * چو رمح خطّى و سيف مهنّد\r\nاز اين سوزان ، روان پير و برنا * وز آن خونين درون شيخ و امرد\r\nنه ترس آهنين مانع از اين ترس * نه رويين جوشن و درع مزرّد\r\nز چيره‌دستى كف‌ّالخضيبش * كه آلايد به خون اهل دل يد\r\nنه با زر مىتوان رستن نه با زور * نه طبعش جيش و نه جند مجنّد\r\nزمانه دفترى باشد ز عبرت * در آن اخبار مرفوع است و مسند \r\n\r\nدر نكوهش جهل ( چند بيت از يك چكامه )\r\n متاع كذب كه دارد در اين زمانه رواج * مباد يا رب آزاده‌اى بدان محتاج\r\nتميز نيز در ابناء روزگار نكوست * كه تا همىبشناسند شمس را ز سراج\r\nگمانم آنكه نشد باورش ندانستم * كه درد جهل ندارد به‌هيچ‌روى علاج\r\nطبيب اگر دل بيمار را همىجويد * دواى تلخ بنوشاندش براى مزاج \r\n\r\n","description":"","footnote":"","page_name":" 1480 ","page_number":32},
  {"content":"\r\n\r\n\r\nرجا ( 1371 - 1276 )\r\nعلى خليليان ، متخلص به رجا ، فرزند عبد المحمود ، در سال 1276 هجرى شمسى در اصفهان قدم به عرصهء حيات گذاشت . در كودكى به مكتب رفت و خواندن و نوشتن و تعليم قرآن را فراگرفت . آنگاه به كار بافندگى پارچه و خريدوفروش ريسمان اشتغال ورزيد و از اين رهگذر معيشت كرد .\r\nخليليان از سىسالگى به شعر و شاعرى پرداخت و در انجمنهاى ادبى شهر خود ، مانند : انجمن ادبى شيدا ، انجمن ادبى كمال ، انجمن ادبى سعدى ، و انجمن ادبى صائب شركت جست و از محضر اساتيد شعر و ادب چون مرحوم شيدا و صغير اصفهانى و گلزار و غمگين و شكيب و فايض كسب فيض كرد و با رموز شعر و فنون آن آشنا گرديد و به شعر خود رونق بخشيد .\r\nرجا شاعرى متدين و مذهبى بود و اشعارش بيشتر اندرزگونه و در مدح و منقبت ائمهء اطهار عليهم السلام است . وى مردى خليق و متواضع و فروتن بود و همنشينى و مصاحبت با اهل شعر و ادب را مغتنم مىشمرد و اوقات فراغت را به مطالعه كتاب مىگذرانيد .\r\nرجا داراى پنج پسر و يك دختر است كه از ميان آنان احمد خليليان طبع شعر دارد و خليل تخلص مىكند . بارى ، رجاء در سال 1371 چشم از جهان فروبست و در باغ رضوان در قطعهء مقبرة الشعراء اصفهان مدفون گرديد . از آثار اوست : مناقب الائمه ، مثنوىنامه ، و ديوان اشعار كه طبع و نشر شده است .\r\n\r\nدر منقبت حضرت محمّد ( ص )\r\n چون از افق هلال ربيع آشكار شد * عالم منوّر از مه و رخسار يار شد \r\n\r\n","description":"","footnote":"","page_name":" 1481 ","page_number":33},
  {"content":"\r\n\r\n بنهاد پا به عرصهء گيتى شهنشهى * كز مقدمش زمين و زمان برقرار شد\r\nبرگو به آنكه گفت ز يك گل بهار نيست * بنگر چگونه دهر ز يك گل بهار شد\r\nگاه تولّدش ملك از عرش بر زمين * نازل برون ز حدّ و حساب و شمار شد\r\nصيت جلال او به جنوب و شمال رفت * اوصاف حسن او به يمين و يسار شد\r\nگفتم كه شرح موى سياهش كنم رقم * ديدم كه نوك خامهء من مشكبار شد\r\nاز ماسوى مقدم و خاتم بر انبيا * چشم حسود چون به رخش ديده تار شد\r\nبىسايه بود جسم لطيفش ولى ز لطف * خود سايه بر سر افكن خرد و كبار شد\r\nآورد زير سايهء خود قاف تا به قاف * اندر حجاز چون عملش استوار شد\r\nچوگان عشق او همه دلها چو گل ربود * تا ملك دل مسخّر آن شهسوار شد\r\nاز گرد سُم مركب آن تاج‌بخش گل * هرجا كه بود پادشهى تاجدار شد\r\nگر جمله انس و جنّ و ملك مدح او كنند * باور مكن يكى ز هزاران هزار شد\r\nشهد كلام او به جهان هركه نوش كرد * در هر دو كون طبع ورا سازگار شد\r\nآنكو نكرد امر وى از جان و دل قبول * از فعل خويشتن خجل و شرمسار شد\r\nبر خاك آستانهء او هركه سود سر * آن سر به صاحبش سبب افتخار شد\r\nدر كام دوستان سخن وى ز روى صدق * صاف و زلال همچو عسل خوشگوار شد\r\nوان شهد در مذاق ابوجهل‌طينتان * مانند حنظل آمد و چون زهر مار شد\r\nخود قطره بردن است به دريا چكامه‌ام * در شأن آنكه مدح وى از كردگار شد\r\nليكن ز مور ، ران ملخ هم شود قبول * چون لطف بيكران سليمانش يار شد\r\nاميدوار بر كرم او « رجا » ز جان * در سال و ماه و هفته و ليل و نهار شد \r\n\r\nبگذرد\r\n يار از برم چو جانب اغيار بگذرد * روزم به ديده همچو شب تار بگذرد\r\nهر دل كه شد اسير كمند دو زلف يار * داند چها به مرغ گرفتار بگذرد\r\nمىخور كه بعد ما و تو از بهر ديگران * آيد بهار و با گل و گلزار بگذرد\r\nهشدار تا ستم نرسانى به ديگران * چون سخت روزگار ستمكار بگذرد\r\nيا رب دو روز عمر دگر را نصيب كن * كاندر جوار حيدر كرّار بگذرد\r\nمدفون به خاك كوى على هركه شد « رجا » * از كرده‌هايش ايزد غفّار بگذرد \r\n\r\n","description":"","footnote":"","page_name":" 1482 ","page_number":34},
  {"content":"\r\n\r\n\r\nابر رحمت\r\n دل برده يار از من و صبر و قرار هم * دانم كه از كفم ببرد اختيار هم\r\nچشمم سفيد گشت به راهش در انتظار * ننمود آن پرىرخ از اين رهگذار هم\r\nاين غم كجا برم كه نشسته است با رقيب * از غمزه عشوه‌ها برد او را به كار هم\r\nعمرم تمام شد به فراق و ز بخت بد * ترسم نبينمش به گه احتضار هم\r\nدارم چه غم ز هول قيامت كه باشدم * احمد شفيع و حيدر دلدل سوار هم\r\nزان رو كه ذكرشان به زبانم بود همى * در سال و ماه و هفته و ليل و نهار هم\r\nروزى كه ابر رحمت حق بارد اى « رجا » * بر گلستان ببارد و بر شوره‌زار هم \r\n\r\nوصل يار\r\n دلارامى كه نام او مرا چون بر زبان آيد * ز شور اشتياق اندر تنم در رقص جان آيد\r\nدهم گر نقد جان را در بهاى يك‌دم وصلش * در اين سودا كجا ديگر به كار من زيان آيد\r\nبه درگاه خدا هرگز ندارم غير از اين حاجت * كه در بزمم شبى آن ماه طلعت ناگهان آيد\r\nيقين وصل اگر باشد ز هجرانش چه غم دارم * ولى بر لب مرا ترسم رخش ناديده جان آيد\r\nتحمّل كن دو روزى زردى برگ خزانى را * رسد از پى بهار و سرخ‌گل در گلستان آيد\r\nپى ترويج دين جدّ پاك تاجدار خود * بشارت باد ياران مهدى صاحب زمان آيد\r\nگدايى درش را تا نمودم اختيار ، از جان * مرا عار از مقام پادشاهى جهان آيد\r\nظهورش را بكن نزديك بهر دوستان يا رب * كه طعن دشمنان او « رجا » را بس گران آيد \r\n\r\nبزم نشاط\r\n دل ز اغيار اگر پاك و مبرّا نشود * طلعت يار در اين خانه هويدا نشود\r\nمگر آن يار دهد باده مرا ور نه غمى * از دل من به در از ساغر صهبا نشود\r\nگوهر وصل نيفتد به كَفَت در شب هجر * اگر از اشك تو را ديده چو دريا نشود\r\nرو ، ز آيينهء دل زنگ كدورت بزداى * كه ز هرآينه آن روى هويدا نشود\r\nدامن آلوده نكرد آنكه چو يوسف ز گناه * سخت رسواى جهان همچو زليخا نشود\r\nخوش بود بزم نشاط و طرب و عيش « رجا » * ليك بىخون دل اين بزم مهيّا نشود \r\n\r\n","description":"","footnote":"","page_name":" 1483 ","page_number":35},
  {"content":"\r\n\r\n\r\nمهر دوست\r\n بىدوست بزم عيش فراهم نمىشود * بىجام مى ، غم از دل ما گم نمىشود\r\nگويا به آب غم بسرشتند خاك ما * كاندر زمانه يك دل بىغم نمىشود\r\nمطرب بزن ترانه و ساقى بيار مى * كايّام عمر خوش‌تر از اين دم نمىشود\r\nدر راه سيل خانه بنا كرده‌ايم ما * اينجا بساط عيش فراهم نمىشود\r\nفانى جهان و اهل جهان ديده هركسى * چون درهمش فنا شده درهم نمىشود\r\nشاهان بسى ز تخت نشستند بر كنار * امّا يكى چو زادهء ادهم نمىشود\r\nهرگز كسى كه تابع فرمان او نشد * در پيشگاه شاه ، مكرّم نمىشود\r\nاز دل هوس برون كن و بنگر جمال دوست * كاين هر دو جمع ساخته باهم نمىشود\r\nگفتار مختصر كن و اندر عمل بكوش * طوطىصفت ز نطق كس آدم نمىشود\r\nتا مهر دوست ره ندهى در دلت « رجا » * حبّ جهان و اهل جهان كم نمىشود \r\n\r\nآخرين غزل او در پايان حيات\r\n نه مال و مكنت و جاهى ، نه تاج و تخت و كلاهى * به غير شكر نبوده‌ست بر بساط من آهى\r\nهرآن نصيب كه آمد به آن نموده قناعت * ز من نرفت شكايت إله من تو گواهى\r\nهماره بهره گرفتم ز فيض رحمت عامت * گشوده‌اى درِ نعمت به من تو از همه راهى\r\nمرا هرآنچه سزاوار بود دادى و شادم * ولى نرفت ز من آنچه رفت غير گناهى\r\nسفيد بود و مبرّا ز عيب دفترم امّا * كنون نباشد چون من به دهر نامه سياهى\r\nاز آن خوشم كه تو جرم تمام خلق ببخشى * به صبح روز قيامت ز لطف خود به نگاهى\r\nبه مهر حيدر و آلش « رجا » برفت ز دنيا * بجز محبّت آنان دگر نداشت پناهى \r\n\r\n","description":"","footnote":"","page_name":" 1484 ","page_number":36},
  {"content":"\r\n\r\n\r\nرجايى ( 1357 - 1295 )\r\nدكتر احمد على رجايى ، فرزند غلامعلى ، در سال 1295 هجرى شمسى در مشهد ديده به جهان گشود . تحصيلات ابتدايى را در مدرسهء علميه و دورهء متوسطه را در دبيرستان دانش همان شهر به‌پاى برد و در سال 1312 براى ادامهء تحصيل راهى تهران شد و در دانشكدهء كشاورزى به تحصيل پرداخت و در سال 1315 فارغ التحصيل شد و به دريافت ليسانس نايل آمد .\r\nرجايى چند سالى در املاك سلطنتى در ايلام غرب و فريمان مشغول كار شد . آنگاه به مشهد منتقل گرديد و سرپرستى شبانه‌روزى دانشسراى مقدماتى را عهده‌دار شد ، در خلال اين مدت به تحصيل علوم ادبيه و عربيه همت گماشت و از محضر اديب نيشابورى نيز كسب فيض كرد .\r\nرجايى چون استعداد و شوق فراوانى به فراگيرى دانش داشت ، بار ديگر به تهران رهسپار شد و در دانشگاه تهران در رشتهء ادبيات و زبان فارسى به تحصيل پرداخت و در همين زمان در رشتهء قضايى در دانشكدهء حقوق ثبت‌نام كرد . سرانجام در سال 1326 از دانشكدهء ادبيات و در سال 1327 از دانشكدهء حقوق فارغ التحصيل شد و به فاصلهء يك سال به دريافت دو ليسانس توفيق يافت . ازآن‌پس رشتهء دكترى ادبيات و زبان فارسى را پى گرفت و در سال 1330 فارغ التحصيل گرديد و رسالهء دكترى خود را دربارهء فرهنگ حافظ و نوادر لغات و تركيبات خاص و اصطلاحات صوفيه نوشت و اين كتاب مكرر به چاپ رسيد .\r\nدكتر رجايى ، دانشمندى محقق و اديبى فاضل و شاعرى توانا بود و در دانشگاه ادبيات علوم انسانى و دانشگاه تهران و دانشگاه ابو ريحان به تدريس اشتغال داشت و به\r\n\r\n","description":"","footnote":"","page_name":" 1485 ","page_number":37},
  {"content":"\r\n\r\nاستادى دانشگاه دست‌يافت و سرانجام در سال 1357 به‌علت ابتلاى به بيمارى سرطان درگذشت .\r\nدكتر رجايى عقيده داشت كه قريحه و استعداد شاعرى را از مادرش به ارث برده بود ، اما تشويق استاد ملك‌الشعراء بهار او را به وادى شعر و شاعرى كشانيده است . آنچه در خلال اشعار رجايى مىتوان مشاهده كرد حس بدبينى است كه در زندگى داشته و همواره از آن گلايه و شكوه سرداده و از علم و دانشى كه اندوخته ثمرى نجسته است .\r\n\r\nبهرهء من\r\n شمعم و نقش وجودم همه بگريستن است * يا حبابم كه دمى جلوهء هستى من است\r\nچون غبارم كه ز دامن بفشانندم خلق * يا چو اشكم كه ز چشم افتد و خاكش وطن است\r\nموج را مانم ، بىهيچ هدف در تب‌وتاب * روم و آيم و اين جمله مرا زيستن است\r\nهمچو برقم كه ز پا تا به سرم در شرر است * خلق گويند كه از شادى دل خنده‌زن است\r\nشبنم صبح تموزم كه مرا مهلت عمر * يك‌دم از وقت سحر تا گه خور تافتن است\r\nآتشم ، گرم ز من بزم حريفان امّا * قسمت من ز جهان سوختن و ساختن است\r\nقلم من كه سيه‌بخت و نگونسار و اسير * زير شمشير حوادث هنرم تاختن است\r\nچون نسيم سحرم ، حمله ز من شاد و مرا * نه ز شادى جبروتى خبر از خويشتن است\r\nمرغ حقم ، كه در اين گلشن ويران همه‌شب * خجل از خون دلم لاله به طرف چمن است\r\nبىنصيبى نگر اى دوست كه از هرچه نكوست * بهرهء من به همه عرصهء گيتى سخن است \r\n\r\n","description":"","footnote":"","page_name":" 1486 ","page_number":38},
  {"content":"\r\n\r\n\r\nوصف الحال\r\n در راه علم ، عمر هدر كردم * از لذّت حيات گذر كردم\r\nتن بهر كسب فضل بيازردم * جان پيش حادثات سپر كردم\r\nدوران كامرانى و عشرت را * در محنت و عذاب بسركردم\r\nدر درس و بحث روز به شب بردم * در كار علم شام سحر كردم\r\nبس ديده و شنيده كه بنوشتم * بس خوانده و نوشته ز بر كردم\r\nياران به كوى سيمبران و من * كنج كتابخانه مقرّ كردم\r\nچون راهبان ز دهر كران كردم * چو جوكيان ز عيش حذر كردم\r\nهر علم را كه نيك بيامُختم * آهنگ كسب علم دگر كردم\r\nبيست و سه سال عمر بدين‌ترتيب * در راه علم پاى سپر كردم\r\nبحبوحهء جمال و جوانى را * با دست خويش خاك بسركردم\r\nكوشيدم آن‌قدر كه به استحقاق * خود را به نام نيك سمر كردم\r\nگفتم كه كاخ عزّت من برجاست * گر كاخ عمر زير و زبر كردم\r\nليكن چو وضع خويش بسنجيدم * بر وضع ديگران چو نظر كردم\r\nديدم كه پست‌تر از ياران * من مانده‌ام چو نيك شمر كردم\r\nدانش به ملك جم نخرد كس ، من * آوردم اين متاع و ضرر كردم\r\nرو فكر چاپلوسى و رندى باش * اين است راه راست خبر كردم \r\n\r\nرنج درون\r\n چون گاو چشم‌بسته ، من از بام تا به شام * در گردشم و ليك مدامم به‌جاى خويش\r\nچنبر به بال و بار به دوش و دهان به بند * ظلمت به پيش و بيم زوال از قفاى خويش\r\nيا رب چه كرده‌ام ، كه چنين آفريدىام * وافكندىام به گوشهء محنت سراى خويش\r\nگفتى : الست ؟ روز ازل گفتمت : بلى ! * گويى به جان خويش خريدم بلاى خويش\r\nچون است ديگران همه آزاد و من به بند * عدل است يا كه گام زدن بر هواى خويش\r\nآزادى و تساوى ، دادى به ديگران * كردى نصيب من همه رنج و عناى خويش\r\nوز جمله اين بتر كه نيارم ز بيم ، گفت * رنج درون خويش مگر با خداى خويش \r\n\r\n","description":"","footnote":"","page_name":" 1487 ","page_number":39},
  {"content":"\r\n\r\n\r\nآن‌چنان را آن‌چنان‌تر مىكند\r\n ماه من از حسن محشر مىكند * كشور دل را مسخّر مىكند\r\nروى ماهش را بنازم كز فروغ * روى عالم را منوّر مىكند\r\nباد چون بر خرمن زلفش وزد * ساحت گيتى معطّر مىكند\r\nزين طرف بلبل وز آن‌سوى هزار * آن‌چنان را آن‌چنان‌تر مىكند \r\n\r\nجوابى به نامه « 1 »\r\n بر چهرهء شكستهء من نقش غم ببين * وز چشم بىفروغ ، غبار عدم ببين\r\nپيرى زودرس به سراپاى من نگر * در جلوهء حدوث ، نشان قدم ببين\r\nبرد از كفم زمانه زر و سيم و باب و مام * و اكنون به قصد جان من آمد ، ستم ببين\r\nنىنى كه مرگ نيست ستم لطف و رحمت است * وز اين قياس زندگى ملك جم بين\r\nصاحبدلان پاك‌نظر خوار و بر كران * نابخردان چرب‌زبان محترم ببين\r\nبدكارگان به نام هنرمند ارجمند * بر رغم صاحبان هنر محتشم ببين\r\nدانشوران به سيلى بنموده روى سرخ * جهّال غرق لذّت و ناز و نعم ببين\r\n* * فرزند پاك‌گوهر من پند من شنو * نه طلعت كتاب و نه روى قلم ببين\r\nخود نيم قرن تجربت من تو را بس است * اين آينه است چهرهء خود بيش و كم ببين\r\nفردوسىات بناى بزرگ است ، هوش دار * فرجام آنكه داد سخن داد هم ببين « 2 » \r\n\r\n\r\n","description":"","footnote":"\r\n( 1 ) - قصيدهء فوق را شاعر در جواب نامهء فرزندش ، كه از او خواسته است اجازه دهد به‌جاى رشتهء رياضيات ، رشتهء ادبيات را برگزيند ، سروده است .\r\n( 2 ) -\r\n الا اى برآورده چرخ بلند * به پيرى چه دارى مرا مستمند\r\nچو بودم جوان برترم داشتى * به پيرى مرا خوار بگذاشتى \r\n( شاهنامهء بروخيم ، ج 7 ، ص 1918 )\r\n دو گوش و دو پاى من آهو گرفت * تهىدستم و سال نيرو گرفت\r\nببستم بدين‌گونه بدخواه بخت * بنالم ز بخت بد و سال سخت \r\n( شاهنامهء بروخيم ، ج 6 ، ص 1729 )\r\n مرا نيست اى خرّم آنها كه هست * ببخشاى بر مردم تنگدست \r\n( شاهنامه ، آغاز داستان رستم و اسفنديار )\r\n","page_name":" 1488 ","page_number":40},
  {"content":"\r\n\r\n تا بوده است اهل حِرَف كامران نگر * تا بوده است اهل ادب را دژم ببين\r\nسعدى ميان خيل جهودان به كار گل « 1 » * حافظ وظيفه‌خواه ز مير عجم « 2 » ببين\r\nبىبرگى « بهار » خداوند ملك شعر * در برگ‌ريز عمر ز فقر درم ببين\r\nاز فرّخى و عسجدى و انورى مپرس * اقبال و دهخداى به دام الم ببين\r\nقزوينى اوستاد محقّق دمى نگر * مخدوم بىحواشى و خيل و خدم ببين\r\nور گويدت كسى كه به معنى گراى ، گوى * معنى بدون مادهء نامنتظم ببين\r\nوين‌قدر عبرت ارنه بسنده است مر تو را * رو از صمد بتاب و جمال صنم ببين\r\n« از دور بوسه بر رخ مهتاب زن » به وهم * ويران سراى خويش چو باغ ارم ببين\r\nدر بارگاه خاطر خود شاه باش ليك * همواره پشت از غم ايّام خم ببين\r\nكن نوكرى دولت و رو در پى ادب * نقش سفه به ناصيهء خود رقم ببين\r\nتا زنده‌اى به سختى و تحقير خو بگير * وز بعد مرگ نام نكو دم‌به‌دم ببين\r\nفضل و ادب به كشور ما سخت بىبها است * عمر عزيز و پند پدر مغتنم ببين\r\nبهر معاش خويش بخوان درس ديگرى * وقت فراغ دفتر شعر و حكم ببين \r\n\r\n\r\n","description":"","footnote":"\r\n( 1 ) - اسير فرنگ شدم در خندق طرابلس با جهودانم به كار گل بداشتند . . . يكى از رؤساى حلب بر حال من رحمت آورد و به ده دينار از قيدم خلاص كرد . ( باب دوم گلستان ، چاپ فروغى ، ص 45 )\r\n( 2 ) -\r\n به سمع خواجه رسان اى نديم وقت‌شناس * به خلوتى كه در او اجنبى صبا باشد\r\nلطيفه‌اى به ميان آر و خوش بخندانش * به نكته‌اى كه دلش را بدان رضا باشد\r\nپس آنگهش ز كرم اين‌قدر به لطف بپرس * كه گر وظيفه تقاضا كنم روا باشد ؟ \r\n( ديوان حافظ ، چاپ قزوينى ، ص 365 )\r\n","page_name":" 1489 ","page_number":41},
  {"content":"\r\n\r\n\r\nرجايى ( 1318 )\r\nمحمد رجايى ، در پانزدهم فروردين‌ماه 1318 هجرى شمسى در آران كاشان تولد يافت ، تحصيلات ابتدايى را در زادگاه خود به انجام رسانيد . ازآن‌پس به كاشان رفت و دورهء متوسطه را در دبيرستان محموديه به‌پاى برد و در سال 1338 براى ادامهء تحصيل به تهران عزيمت كرد و به دانشكدهء حقوق دانشگاه تهران راه يافت و در سال 1342 فارغ التحصيل شد و به اخذ ليسانس نايل گرديد . آنگاه به استخدام وزارت فرهنگ ( آموزش و پرورش ) درآمد و در دبيرستانها به تدريس اشتغال ورزيد و متجاوز از سى سال است كه در رشتهء ادبيات فارسى و عربى تدريس مىكند .\r\nرجايى از دورهء دبيرستان به نظم شعر پرداخت و در سرودن شعر بيشتر به جنبهء فكاهى آن علاقه نشان داد و در همان زمان با روزنامهء توفيق همكارى كرد و آثارش در آن روزنامه به‌چاپ‌رسيد و در ضمن در انجمن ادبى شهر خود نيز عضويت يافت .\r\nرجايى ، در ميان شعراى متقدم به اشعار فردوسى و نظامى علاقه بيشترى از خود نشان مىدهد و از ميان معاصران به اشعار رهى معيرى دلبستگى دارد .\r\n\r\nآرزو\r\n كاشكى من هم چو دريا موج زيبا داشتم * يا به قاف عشق مسكن همچو عنقا داشتم\r\nكاشكى بودم چو گلبن نوعروس بوستان * همچو بلبل بر سر هر شاخ غوغا داشتم\r\nكاشكى بودم مفيد و نور مىدادم چو شمع * بين ارباب صفا و مكرمت جا داشتم\r\nكاشكى آزاد مىبودم چو سرو بوستان * طعنه‌ها بر مردم مكار دنيا داشتم\r\nكاش اشعارم سراسر پر ز حال و شور بود * يا نشستى با سخن‌سنجان دانا داشتم \r\n\r\n","description":"","footnote":"","page_name":" 1490 ","page_number":42},
  {"content":"\r\n\r\n كاش در حشمت سليمان بودم و در عمر نوح * در وجاهت يوسف و اعجاز عيسى داشتم\r\nكاشكى غم در حريم خانه‌ام راهى نداشت * خنده‌ها بر لب چو گل در باغ و صحرا داشتم\r\nكاشكى شعرم چو حافظ بود در معنى و لفظ * يا چو سعدى در سخن‌طبعى شكرزا داشتم\r\nكاشكى محبوب مىبودم چو مردان خدا * جايگاهى در دل هر پير و برنا داشتم\r\nاى « رجايى » آرزو بىمبدأ و بىمنتهاست * گو به خود كاش از ازل من ترك دنيا داشتم \r\n\r\nشركت واحد\r\n « صبح نتابيده هنوز آفتاب » * مشدى حسن باعجله ، باشتاب\r\nكرد به تن جامهء عهد كهن * جامه‌اى از دورهء پور پشن\r\nرفت سوى باجه و ويزا گرفت * در صف واحد شد و مأوا گرفت\r\nطول صف شركت واحد چو ديد * سست شد و رنگ ز رويش پريد\r\nساعتى اندر صف واحد بماند * اسب تخيّل به همه سوى راند\r\nزمزمه‌اى خواند به گوش سروش * كاش حسن داده ز كف عقل و هوش\r\nچند بمانى به صف انتظار * به كه پياده به روى سوى كار\r\nچند قدم رفت ، ولى خسته شد * روزن امّيد بر او بسته شد\r\nگفت چه بهتر كه به تاكسى سوار * گردم و راحت شوم از گيرودار\r\nاين من و اين مزد كم و كار من * واى بر احوال دل زار من\r\nثلث حقوقم شده خرج اياب * ثلث دگر گشته فداى ذهاب\r\nمات شد از زير و بم روزگار * مشدى حسن گشت به تاكسى سوار\r\nالغرض آن‌روز به صد درد و رنج * شد متحمّل غم و نايافت گنج\r\nاز غم مركب چو دلش رسته شد * راه وى از چار طرف بسته شد\r\nتا به در كارگه خود رسيد * از همه سو بانگ اذان مىشنيد\r\nظهر شد و ماند ز كسب و ز كار * گفت يكى كارگر هوشيار\r\nصاحب كارخانه براش پخته آش * خاتمه خدمت شده امضا براش\r\nقصّه شنيدم كه وى اين جمله گفت * چونكه بشد با غم و با درد جفت\r\nتا كه چنين است عبور و مرور * رحمت حق باد بر اسب و ستور \r\n\r\n","description":"","footnote":"","page_name":" 1491 ","page_number":43},
  {"content":"\r\n\r\n\r\nترك ديار\r\n بر آن سرم كه شكايت ز روزگار كنم * محيط شهر گذارم به ده فرار كنم\r\nخوش آن زمان كه بشر توى غار مسكن داشت * رواست گر كه من اين شيوه اختيار كنم\r\nنبود سفته و چك در زمان نوح نبى * كجاست گر كه بدان دوره افتخار كنم\r\nبه جان رسيدم از اين زندگانى قسطى * نفس به قسط كشم ، گو به من چه‌كار كنم\r\nصداقت است و امانت ، دو يار رفته ز ياد * به قصّه‌هاست اگر ياد از اين دو يار كنم\r\nبه هرچه فكر كنم ، مشكلىست لاينحل * بپرس تا همه را يك‌به‌يك قطار كنم\r\nبه شهر زندگى بنده جنگ اعصاب است * به هر وسيله شده ترك اين ديار كنم \r\n\r\nبه مناسبت بزرگداشت تولد حضرت محمد هلال ابن على ( ع )\r\n امروز مولد پسر شاه اولياست * ميلاد پور حيدر و فرزند مرتضاست\r\nروز ولادت پسر شير حق عليست * آن‌كس كه درد و محنت ما را بهين دواست\r\nدارالشّفاست مرقد پاك و مطهّرش * صحن و رواق او چه دل‌انگيز و دلرباست\r\nاين روشنى ز چيست كه در آستان اوست * اين شور و شوق چيست كه از ارض تا سماست\r\nآران گرفته است در آغوش خود هلال * آن‌سان كه طوس مرقد سلطان دين رضاست\r\nآيند زائران تو با شور و اشتياق * آن‌كس كه دوستدار تو شد دوست با خداست\r\nهركس كه زائر حرمت شد ز روى صدق * گويى كه زائر شه خوبان به كربلاست\r\nغم نيست آنكه را به حريم تو معتكف * نوميد نيست آنكه به عشق تو مبتلاست\r\nدارى نسب ز مام و ز باب اى بزرگوار * مامت امامه باشد و باب تو مرتضاست\r\nبا يك جهان اميد به درگاهت آمديم * دلهاى ما مس است عطاى تو كيمياست\r\n« آران » به دور باد ز الطافت از بلا * آنجا كه بارگاه تو باشد بلا كجاست\r\nما را شفيع باش به درگاه ذوالجلال * روزى كه رازهاى نهان جمله برملاست\r\nدر حيرتم چگونه سرايم مديح تو * زيرا قلم به وصف كمال تو نارساست\r\nاز ما مدار بخشش و احسان خود دريغ * محروم اگر شديم يقين كوتهى ز ماست\r\nما را بس اين شرف كه به « آران » مزار توست * حاجت به بارگاه رفيعت يقين رواست\r\nبس كن مقال خويش « رجايى » به وصف او * ران ملخ به نزد سليمان چه نابجاست \r\n\r\n","description":"","footnote":"","page_name":" 1492 ","page_number":44},
  {"content":"\r\n\r\n\r\nرجب‌زاده ( 1326 )\r\nكريم رجب‌زاده ، در سال 1326 هجرى شمسى در يكى از روستاهاى لاهيجان چشم به جهان گشود ، اما تحصيلات ابتدايى و متوسطه را در شهرستان لنگرود كه روزگارى لنگرگاه كشتيهاى تجارتى بود به پايان رسانيد و براى خدمت سربازى به تهران اعزام شد و پس از انجام دورهء نظام‌وظيفه به قول خودش جاذبه‌هاى دروغين اين شهر فريبش داد و ماندگار گرديد . ازآن‌پس به استخدام بانك مسكن درآمد و سالهاست كه در تهران سكونت اختيار كرده و مشغول خدمت مىباشد .\r\nرجب‌زاده از دوران تحصيل كار شاعرى را آغاز كرد و اشعارش كم‌وبيش در روزنامه‌ها و مجله‌هاى هفتگى به‌چاپ مىرسيد ، نخستين مجموعهء شعرى كه از او طبع و نشر شد ، در سال 1357 بود به نام \" از شرق خون \" و در سال 1369 دومين اثر منظوم خود را به نام \" آوازخوانى بىزبان \" كه انتشارات برگ به‌چاپ آن اقدام كرد و مجموعهء ديگرى با نام \" از زخم زيتون \" كه آماده چاپ كرده و به‌زودى منتشر مىشود .\r\nرجب‌زاده در انواع شعر فارسى طبع‌آزمايى كرده ، بخصوص در قالب غزل و رباعى و دوبيتى و مثنوى و شعر نو به سبك نيمايى بيشتر ابراز علاقه نموده است و عقيده دارد كه در شعر قالب مهم نيست ، آنچه اهميت دارد محتوى و مضمون است و به تعبير خودش : « جگر سوخته به آب فكر مىكند نه به ليوان و خوانندهء تشنهء شعر ، هم از شاعر توقع شعر تازه و ناب دارد ؛ همين و بس » .\r\n\r\nسراب كو ؟\r\n يخ‌بستهء زمانهء سردم ، شراب كو ؟ * آب از سرم گذشت بگو دُرد ناب كو ؟ \r\n\r\n","description":"","footnote":"","page_name":" 1493 ","page_number":45},
  {"content":"\r\n\r\n يك جرعه از نگاه تو صد مست مىگرفت * آن خانمان به باد دادهء اهل خواب كو ؟\r\nمشتاق يك‌دو گام ، عبور از ستاره‌ام * پايى كه بود گردنه‌ها را جواب كو ؟\r\nاز تنگناى اين شب سنگى دلم گرفت * راهى به‌سوى دهكدهء آفتاب كو ؟\r\nما زودباوران ، به دروغ آشناتريم * از خير هرچه آب گذشتم ، سراب كو ؟ \r\n\r\nعشق يعنى آتش‌افروزى به باغ\r\n عشق آمد ، مهربانى زنده شد * يادمان باشد جوانى زنده شد\r\nعشق آمد ، خام‌سوزيها گذشت * روزگار تيره‌روزيها گذشت\r\nعشق آمد ، تا سحر زيبا شود * رو به دلها روزنى پيدا شود\r\nعشق آمد عاشقيها پا گرفت * كار مجنون بازهم بالا گرفت\r\nعشق آمد ، با همه دشوارىاش * تيشه خون‌آلود شيرين‌كارىاش\r\nعشق آمد ، سنگ هم گلپوش شد * خار صحرا بهترين آغوش شد\r\nعشق آمد ، تشنه ، از دريا گذشت * هم ز دست خويش بىپروا گذشت\r\nعشق آمد ، از قنارى گفت و خواند * داغ زخم يك گلو در سينه ماند\r\nعشق آمد ، لاله‌گون شد آب رود * خون مگر باريده از ابر كبود\r\nعشق آمد ، خويش را معنا كند * نان و آب تازه‌اى پيدا كند\r\nعشق يعنى آتش‌افروزى به باغ * عشق يعنى سينه‌سوزيهاى داغ\r\nعشق يعنى حرمت آيينه‌ها * دل زدودن از غبار كينه‌ها\r\nعشق يعنى غمزهء مى در سبو * غلغل انديشه در آواز هو\r\nعشق يعنى پله ، پله كاستن * مثل شمعى خويش را آراستن\r\nعشق يعنى زخم بر تن كردن است * زخم يعنى بهترين پيراهن است\r\nزخم گفتم ، نى پر از آواز شد * زير پلكش چشمهء خون باز شد\r\nعشق يعنى بىكفن زيباتر است * اين زبان از هر زبان گوياتر است\r\nعشق يعنى جان شيرين باختن * پس به روى نيزه منزل ساختن\r\nعشق يعنى تابش خورشيد يار * عشق يعنى ميوه دادن روى دار\r\nعشق يعنى سادگى ، افتادگى * عشق يعنى معنى آزادگى\r\nعشق با ما هست و از ما دور نيست * عاشقيم ، امّا كسى منصور نيست \r\n\r\n","description":"","footnote":"","page_name":" 1494 ","page_number":46},
  {"content":"\r\n\r\n\r\nاى دريغ\r\n اين روزها هواى غزل عاشقانه نيست * بيدل‌تر از زمانهء ما هم زمانه نيست\r\nبسيار نوبهار در اين باغ خيمه زد * امّا به روى هيچ درختى جوانه نيست\r\nبر سازها غبار غريبى نشسته است * يا فصل ، فصل رويش باغ ترانه نيست ؟\r\nجان مىدهيم و حسرت بسيار مىبريم * اين هستى و بال ، كم از تازيانه نيست\r\nروزى زمانه بر سر مهر آيد اى دريغ * ديگر از اين بهار جوانى نشانه نيست \r\n\r\nچراغ و چاره\r\n ماه من ، در بلند شبانه * مىدرخشى ، فراز ترانه\r\nروشنى ، روشن از جلوهء تو * رونق گلشن از جلوهء تو\r\nياد تو در شب بىستاره * گمرهان را چراغ است و چاره\r\nمىسرايم به نرماى آواز * اوج انديشه‌اى ، بال پرواز\r\nباغ دل از تو سرشار و لبريز * پيك و پيغام تو زندگى خيز\r\nاز تو گفتيم و گفتند و خواندند * عاقبت پاى وصف تو ماندند\r\nناى جان در نوا از دم تو * اى خوش آن دل كه دارد غم تو\r\nوصل اگر لحظه‌اى رخ نمايد * عالم از نو به شادى درآيد\r\nصبر ما گرچه ايّوب‌وار است * دل چنان كودكى بىقرار است\r\nاين همه شور و شوق و ترانه * از تو در جاى ما زد جوانه\r\nلاله از عشق تو داغدار است * مرغ حق بىتو بالاى دار است\r\nحسرت آتش شد و شعله برزد * از دل كشتگان تو سرزد\r\nياد تو رقص خون در سپيده * لاله از قلب عاشق دميده\r\nهمرهى كن كه وامانده فرياد * هم‌صدايى مگر رفته از ياد ؟ \r\n\r\nروح آتش\r\n خوب است شراب ، صاف و بىغش باشد * در سردى دى چون روح آتش باشد\r\nايّام اگر به كام مىخواران نيست * چون زلف پريش تو مشوّش باشد \r\n\r\n","description":"","footnote":"","page_name":" 1495 ","page_number":47},
  {"content":"\r\n\r\n\r\nتمثال بىمثال\r\n دل سنگ ، يا ستاره ، ما شاد مىنماييم * در گريه ، خنده كردن ، استاد مىنماييم\r\nهرجا سكوت سنگين از سايه مىسرايد * روشن‌تر از حضور فرياد مىنماييم\r\nدر بند مهربانى از ما اسيرتر نيست * هرچند همچو صيّاد آزاد مىنماييم\r\nاز شرم پيش شب‌تاب چون بيد سربه‌زيريم * امّا برابر شب ، شمشاد مىنماييم\r\nاى عشق تا توانى بنيان ما برافكن * گاهى هم از خرابى ، آباد مىنماييم\r\nهرچند بيستونى در كار نيست ديگر * دل‌خون‌تر از انار فرهاد مىنماييم\r\nآغاز كار اين است ، پايان كار پيداست * تمثال بىمثالى در ياد مىنماييم \r\n\r\nمفهوم بلند\r\n اى عشق به جرعه‌اى خرابم كردى * آگاه ز مشرب شرابم كردى\r\nدر گسترهء ظلمت بىصبح و سرور * مفهوم بلندآفتابم كردى \r\n\r\nآتش‌زاد\r\n هم آتش‌زاد و هم آتش‌پرستم * ز خوناب هزاران شعله مستم\r\nاگر صدبارم از آتش كنى خاك * ز خاكستر برآرم سر ، كه هستم \r\n\r\nزخم دل\r\n شب آمد ، شب ، شبيخون زد به خانه * چراغ خانه گم شد از ميانه\r\nنمىدانم چه بر عاشق گذشته است * از اين زخم دل و ظلم شبانه ؟ \r\n\r\nعالم پرواز\r\n نه از دست تو شد قفل سحر باز * نه راهى برده‌اى بر گلشن راز\r\nقفس‌زاد و قفس‌مرگى ، ندارى * خبر از عالم شيرين پرواز \r\n\r\n","description":"","footnote":"","page_name":" 1496 ","page_number":48},
  {"content":"\r\n\r\n\r\nنماز نيايش\r\nتو در متن زيباترين واژه‌ها مىدرخشى\r\nو از پشت تصويرهاى مه‌آلود\r\nيا غرقه در رنگ و رؤيا\r\nنشان تو پيداست\r\n* غروب است و باران\r\nكه در لجّهء آب\r\nو در باغ موسيقى باد\r\nصداى تو جارى است\r\nو در دشت « دشتى » و « شهناز » و « ماهور »\r\nبه هر گام تو نغمه در نغمهء گل مىشكوفد\r\nدل‌انگيز و پرشور\r\n* در اوراد هر چيز\r\nحتّى خطوط غبار و شكسته\r\nنماز نيايش به نام تو برپاست\r\nتو را هر زمان با هزاران زبان مىسرايند\r\nولى باز\r\nتو آن ناسروده سرودى ، كه پايان ندارى\r\n\r\n","description":"","footnote":"","page_name":" 1497 ","page_number":49},
  {"content":"\r\n\r\n\r\nرحمانى ( 1331 )\r\nمحمد رضا رحمانى ، از شعراى غزلسراى معاصر است كه در بانك ملّى به خدمت اشتغال دارد . با اينكه آثارش كمتر در دسترس قرار گرفته ، امّا در شاعرى رهروى است كه از استعداد كافى برخوردار مىباشد . بهتر است آنچه خود در شرح حالش نگاشته با كمى تصرّف بياورم :\r\n« در بيستم اسفندماه 1331 در تهران به دنيا آمدم . كودكىام را به‌ياد دارم ، در خانه‌اى بزرگ كه چندان بر عمارت نماند و روزگار چنان بر سرمان آواره‌اش كرد كه هنوز بر دستهاى كودكى زخمهاى بزرگ زندگى را شماره مىكنم . به گفتهء رودكى : \" گيتى است كى پذيرد هموارى \" . از همان منزلگاه گهواره رؤيايى و خوابگون بودم ، تماشاگر جهانى كه از آن مىگذشتم . پدر آن‌قدر ديوان شريف حافظ را تورق كرد تا من نيز از بىستارهء دنباله‌دار ، زمين را كه گرسنهء گندم بود و عشق ، به جانب دريا آمدم با بضاعتى اندك كه در چشمتان هست .\r\nدر آمدوشد ساليان مدرسه چه زود دلم گرفت ، حتى نتوانستم آن ورق پاره را قاب بگيرم و چون روستازادگان دانش‌مرد به وزيرى پادشاه بروم تا لن‌ترانى نان ، نمك بر زخم نپاشد .\r\nامروز كه اين سياهه را رقم مىزنم ، در دوران تنش بزرگ در دكان صرافان به كار گل مانده‌ام . نه آن‌چنان‌كه سعدى در حلب ، چرا كه او را پرستاره شب بود و هم‌خانه‌اى كه جنبشى مىگريست . هنوز چشم نگشوده بودم كه به تير مژگانى هلاك شدم و ديرى است در قفس آهكين وجود خويش فسرده مىشوم . از آن ستم كه بر من رفت دو دردانه نصيبم شد تا روزى كسى شوند ، جولاهى بافنده ، تافتهء فرهنگ بشرى ( كاش مادر بود و كوكب بختم را\r\n\r\n","description":"","footnote":"","page_name":" 1498 ","page_number":50},
  {"content":"\r\n\r\nدر برج ثور به تماشا مىنشست ، ستاره‌اى با هشت قرص ماه بر مدار رستگارى . آه . . . اى خوشبختى دير آمده ) .\r\nاز شيفتگىام به شعر بگويم ، گاه غزلى مرتكب مىشوم ، از اين دست كه مىخوانيد ؛ گاه به رفتار نوجويان تفننى مىكنم و بالاخره چند كارى هم براى بچه‌ها نوشته‌ام . امّا هميشه سخن آن عارف بزرگ را در گوش دارم كه مىگفت شاعر را نگاهى بايستى چون الماس ، خردى سوزنده چون خورشيد و بىنرم همتاى آب و سپس زبانى ، آهنگى ، دردى . »\r\n\r\nبه اميد سحر\r\n نفس عافيتى ما نكشيديم و گذشت * عمر را در پى هر سايه دويديم و گذشت\r\nكوزهء صبر زمان را بشكستم آخر * بس‌كه زين شاخه به آن شاخه پريديم و گذشت\r\nنرسيديم به انديشهء ديرينهء باغ * كال مانديم و به پاييز رسيديم و گذشت\r\nتن به تقدير فرومايه چرا بسپاريم * ما كه ديريست در اين پيله تنيديم و گذشت\r\nخوابمان را به اميد سحرى آشفتند * باز شب آمد و اين قصّه شنيديم و گذشت \r\n\r\nسرود كهنه\r\n سرود كهنهء عشقى به آشيانهء من * طلوع شعر من و شادى ترانهء من\r\nشعاع وسوسه‌انگيز ماهتاب شبى * شكوه صبح بهارى به باغ خانهء من\r\nبه برگ برگِ دلم ناب خوب تو جاريست * تو اى نهال اميد سر از جوانهء من\r\nبر عاج سينهء سيمين تو تماشاييست * صليب قصّهء غمهاى بىكرانهء من\r\nدو چشم سبز تو شعرى ز پاكى عذراست * به آيه‌آيه غزلهاى عاشقانهء من \r\n\r\nدر رهگذار باد\r\n مانده‌ايم در رهگذار بادها * ناى جانم زخمى فريادها\r\nزخمه‌اى بر تار و پودم مىزند * در هواى داد او بيدادها\r\nشور و شيرينش نمىخواهم دگر * بس‌كه ديدم محنت فرهادها\r\nمرگ را با هر نفس مىخوانمش * در غروب سادهء ميلادها\r\nاين خرابى را بيا باور كنيم * ما كجا و ناكجاآبادها \r\n\r\n","description":"","footnote":"","page_name":" 1499 ","page_number":51},
  {"content":"\r\n\r\n\r\nگريز از بخت\r\n زان لحظه‌اى كه بىخبر از آن گريختيم * با دوستى ديو ز انسان گريختيم\r\nتا گم شديم در شن پندارهاى خويش * همچون سراب تا به بيابان گريختيم\r\nاز بيم موج با شب مرداب ساختيم * چون خارها ز نعره طوفان گريختيم\r\nخشكيده‌ايم و زهره نداريم بشكفيم * ما از اميد سبز بهاران گريختيم\r\nمرديم در ميانهء ميدان زندگى * زان روز كز غبار سواران گريختيم\r\nدر اين حضيض آرزوى اوج مشكل است * دردا ز بخت خويش چه آسان گريختيم\r\nهر روز دشنه‌اى به محك مىزنندمان * زان لحظه‌اى كه بىخبر از آن گريختيم \r\n\r\nطشت روزگاران\r\n چراغى بركنيد از عشق ياران * به بانگ نوش‌نوش مىگساران\r\nبه مستى سر ز جيب جان برآريد * بگيريد آستين بىقراران\r\nبه چنگ و دشنه موى شب ببريد * بيندازيد طشت روزگاران\r\nبسوزانيد و شولاى خزان را * بشورانيد شور شب‌شكاران\r\nبياويزيد خورشيدى در اين دشت * كه ننشيند غبار تك‌سواران\r\nاگر گردى بر اين آينه بنشست * بشوييدش به انگشتان باران \r\n\r\nاسب عمر\r\n بال ما شد و بال ما اى دوست * نظرى كن به حال ما اى دوست\r\nزندگى اسب عمر را هى كرد * خسته از قيل و قال ما اى دوست\r\nچه غريب و نچيده پژمردند * آرزوهاى كال ما اى دوست\r\nسنگ در دست كودكى گرديد * حاصل ماه و سال ما اى دوست\r\nداغ خاكستر تطاول داشت * ناز كاى خيال ما اى دوست\r\nبر تن سايه‌سار شب گل داد * زخمهاى كمال ما اى دوست\r\nشوكرانى مگر بگردانى * تا بشويد ملال ما اى دوست \r\n\r\n","description":"","footnote":"","page_name":" 1500 ","page_number":52},
  {"content":"\r\n\r\n\r\nحكايت سنگ و سبو\r\n با من بيا به چشمهء خورشيد رو كنيم * با گريه‌هاى سرخ شقايق وضو كنيم\r\nبر لاله‌زار خون سياووش بنگريم * با مدّعى حكايت سنگ و سبو كنيم\r\nبا من بيا به بام سحر با چراغ عشق * سوداى شيخ را من و تو جستجو كنيم\r\nزخم هزار سالهء طاسين عشق را * بغضى شويم و صاعقه‌اى آرزو كنيم\r\nاز رود زرد و خستهء پاييز بگذريم * تا از بهار عافيتى گفتگو كنيم \r\n\r\nپنجرهء انتظار\r\n با زخمهاى تجربه از شوره‌زارها * پر مىكنيم تا به ديار بهارها\r\nدر جستجوى عطر دل‌انگيز زندگى * سر مىنهيم در قدم چشمه‌سارها\r\nدست مرا بگير در اين روزگار تلخ * تا بگذريم از ستم روزگارها\r\nافسانه نيست قصّهء حلّاج و سرّ عشق * بسيار ديده‌ايم كرامات دارها\r\nهمّت بلند دار كه نوروز مىرسد * بگذشته‌اند از شب خونين سوارها\r\nباز آيد آن بهار و گل سرخ بشكفد * بگشوده‌ايم پنجرهء انتظارها \r\n\r\n","description":"","footnote":"","page_name":" 1501 ","page_number":53},
  {"content":"\r\n\r\n\r\nرحمانى ( 1334 )\r\nصادق رحمانيان ( صادق رحمانى ) در سال 1344 هجرى شمسى در شهر گراش فارس ، در يك خانوادهء روحانى چشم به جهان گشود . پدرش در سلك روحانيت بود و مدت سى سال به‌عنوان واعظ شهر به تبليغ و ارشاد مردم اشتغال داشت .\r\nرحمانى تحصيلات ابتدايى را در دبستان برق روز به پايان رسانيد و دورهء متوسطه را در دبيرستان حاجىپور به‌پاى برد و در سال 1364 ديپلم خود را دريافت كرد . آنگاه براى ادامهء تحصيل به سنت خانوادگى به قم عزيمت نمود و در حوزهء علميه به تحصيل علوم دينيه پرداخت و اينك رسائل و مكاسب را از محضر استادان برجستهء حوزه كسب فيض مىكند و در خلال تحصيل علوم قديمه در رشتهء زبان و ادبيات فارسى به تحصيل پرداخت و ليسانس خود را از دانشگاه تهران اخذ كرد و در حال حاضر قسمت هنر و ادبيات روزنامهء جمهورى را اداره مىكند . مجموعه‌اى از اشعار خود را به نام \" يك شروه سكوت \" در دست انتشار دارد .\r\nاينك چند نمونه از شعر او :\r\n\r\nغروب\r\n غروب ، مثل هميشه كلاغ و ديگر هيچ * به دوردست افق ، دستهء كبوتر هيچ\r\nدر اين كوير عطشناكى ، اى سرودهء سبز * نشان لطف درختان سايه‌گستر هيچ\r\nبه عابران نگاهم ! كه تا سحر مىدوخت * به عمق جادهء گسترده در سراسر هيچ\r\nبيا ورود به پايان براى طلوع بزرگ * هزارويك‌شب افسانهء مكرّر هيچ\r\nمن از تو هيچ نمىخواهم و تو مىدانى * فقط تولّد مرگم ، همين و ديگر هيچ \r\n\r\n","description":"","footnote":"","page_name":" 1502 ","page_number":54},
  {"content":"\r\n\r\n\r\nبه‌سوى حيات\r\n اى ابرهاى معجزه ، توفان بياوريد * يك‌مشت خاطرات پريشان بياوريد\r\nيك كاسه از طراوت آن دستهاى سبز * يا از گلوى تشنهء باران بياوريد\r\nاى بادهاى غم‌زده ديگر دلم گرفت * بويى ز خاك پاى شهيدان بياوريد \r\n* *\r\n گفتيد با تمام وقاحت به آسمان * بر سفره‌هاى خالى ما نان بياوريد\r\nباآن‌همه ستارهء روشن كسى نگفت * من سيب سرخ دارم و ايمان بياوريد\r\nاى كوچه‌هاى سنگى بن‌بست ، حاليا * چرخى زنيد و رو به خيابان بياوريد \r\n* *\r\n من مىروم به سمت صميمانهء حيات * آيينه ، شمعدانى و قرآن بياوريد\r\nپس با تمام حنجره‌ام جار مىزنم * ايمان به انتهاى زمستان بياوريد \r\n\r\nيك شروه سكوت\r\n شب ، پنجره‌ايست رو به تنهايى * من همدم خلسه‌اى اهورايى\r\nفانوس قديم ماه آويزان * در دست فرشته‌اى تماشايى\r\nيا ساعت ماه رو به آيينه * با ثانيه‌هاش در صف‌آرايى\r\nارواح براى چاه مىخواندند * يك شروه سكوت با هماوايى\r\nيا سايه سراغ كوچه‌اى مىرفت * با اين دل‌خسته پاى هرجايى\r\nمن بودم و روح خويشتن با من * هم‌صحبت صخره در شكيبايى\r\nزندانى لحظه‌هاى ترديدم * بااين‌همه جادهء معمايى \r\n\r\nزخم هزار آواز\r\nبر چهرهء تكيدهء تقويم بنگريد\r\nبر گريه‌هاى روز\r\nبر ناله‌هاى شب\r\n*\r\n\r\n","description":"","footnote":"","page_name":" 1503 ","page_number":55},
  {"content":"\r\n\r\nبهار مىرسد از راه\r\nبىكه بدانيم\r\nهنوز توهّمى زرد\r\nخاطرات سبز درختان را\r\nآزار مىدهد\r\nبىكه بدانيم\r\nدر كوهاى ابرى هجرت\r\nنسيم نوحه‌گر است\r\n* آيا نمىبينى\r\nزخم هزار آواز را\r\nبر حنجرهء درخت ؟\r\n* بىتبسّم چشمت\r\nآفتاب آه بلنديست\r\nبايد گريست . . .\r\n\r\n","description":"","footnote":"","page_name":" 1504 ","page_number":56},
  {"content":"\r\n\r\n\r\nرحمت ( 1314 )\r\nسيد عبد العلى موسوى ، كه تخلص رحمت را در شعر برگزيد ، فرزند سيد محمد رضا موسوى ، متخلص به عزيز ، در سال 1314 هجرى شمسى در رشت از مادر زاد . او چهارمين فرزند يك خانوادهء روحانى نامور گيلان است كه نياكانش همه در كسوت روحانيت و اهل شعر و ادب بوده‌اند . عمش عارف ربانى ، مير عبد الباقى صدر الشريعة داماد ( كامران ميرزا ) كه او نيز فرزند حاج سيد محمد آقا مجتهد معروف است و همهء اين خاندان از اعقاب سيد شرفشاه گيلانى شاعر قرن هشتم هجرى مىباشند .\r\nسيد عبد العلى موسوى چهارساله بود كه پدر خود را از دست داد و تحت سرپرستى مادر فاضله‌اش قرار گرفت و با فداكارى به تربيت فرزندانش پرداخت و هريك را به ثمر رسانيد .\r\nرحمت موسوى تحصيلات ابتدايى و متوسطه را در زادگاهش به انجام رسانيد ، آنگاه به استخدام وزارت فرهنگ درآمد و به تدريس ادبيات در مدارس پرداخت و در سمت رياست آموزشگاه نيز انجام‌وظيفه كرد .\r\nرحمت ، شاعرى را از دوران دبستان درحالىكه يازده سال بيش نداشت آغاز كرد و با نخستين ديوان شعرى كه از وحشى بافقى در خانه بود ، آشنا گرديد و به مطالعه پرداخت ، تحت تأثير تركيب‌بند شورانگيزش « دوستان شرح پريشانى من گوش كنيد » قرار گرفت و شوق سرايش شعر در او آشكار گشت و نخستين بيت شعرى كه سرود اين بود :\r\n ياد روز آشنايى مىكند خون در دل من * كاش در دنيا مبادا ، هيچ روز آشنايى \r\nرحمت كه استعداد و قريحه ذاتى داشت ، در اثر مطالعهء دواوين شعرا به‌تدريج در فنون شعر مهارت يافت و با رموز آن آشنا گرديد كه امروزه يكى از برجسته‌ترين سخنوران گيلان\r\n\r\n","description":"","footnote":"","page_name":" 1505 ","page_number":57},
  {"content":"\r\n\r\nو از شاعران توانا و خوش‌ذوق آن ديار بشمار مىرود و شعرش مورد توجه محافل ادبى قرار گرفته ، بخصوص در غزلسرايى شهرت و معروفيت بيشترى يافته است و شعرش از لطف و حال خاصى برخوردار مىباشد .\r\nرحمت در سال 1343 نخستين بار مجموعه‌اى از اشعار متقدمين را به نام \" گلدستهء رحمت \" منتشر كرد و در سال 1345 دومين اثر خود را به نام \" باران رحمت \" شامل تك‌بيتهاى دل‌انگيز متقدمين و متأخرين طبع و نشر نمود و سومين اثر خود را در سال 1357 به نام \" درياى رحمت \" شامل 726 غزل از شاعران معاصر در دسترس دوستداران شعر و ادب قرار داد و چهارمين اثر او به نام \" غزاله‌هاى غزل گيلان \" تحت طبع و آماده انتشار است .\r\nرحمت با آنكه از درد مفاصل رنج مىبرد ، اما دست از تلاش برنداشته و همچنان شوق تدريس در سر ، و عشق شعر و شاعرى در دلش زنده مانده است .\r\n\r\nهفت خانه\r\n سخنورى كه به آزادگى ، علم گرديد * چو نور ، فارغ از انديشهء عدم گرديد\r\nچه سود آب تكلّم به ريگزار كلام * نمىخرند شب آنجا كه صبحدم گرديد\r\nجرس‌نواز مشو جهل را ، نمىبايد * كه گرد حلقهء زنجيرهء ستم گرديد\r\nنبرد پيش دو گامى خط رهايى را * چو پاى لنگ ، كه با سايه هم‌قدم گرديد\r\nمباش در پى جمعيت طمع ، چون بحر * كه هر گشاده بغل ، بندى درم گرديد\r\nوقار ، لازم اهل ادب بود ، ور نه * به يك‌دو كلمهء سنگين ، كه محترم گرديد ؟\r\nبر اين سه‌گاه ، مخالف بزن ، چرا بايد * مثال كاسه ، به آواز زير و بم گرديد ؟\r\nچو موم دست ، نبايد براى جيفهء دهر * به پيش مدّعيان ، راست گشت و خم گرديد\r\nنبود و بود ، به چشمم يكيست در ميزان * نيم چو كفّه ، كه در بند بيش و كم گرديد\r\nمباد ، سايهء خم ، از سر حريفان كم * به هر گِلى كه زدم دست ، جام جم گرديد\r\nز من حكايت منصور سر به دار مپرس * سرى خوش است كه با دار ، همقسم گرديد\r\nبه لوح دهر ، نصيبش بجز سياهى نيست * كس ار چو نقطه ، به دور و بر قلم گرديد\r\nبلاكش سخنم ، اى قلم چه پندارى ؟ * سرت سلامت اگر مويى از تو كم گرديد\r\nز هفت خانه زند تاب تجربت « رحمت » * به رنگ قوس و قزح ، قامتى كه خم گرديد \r\n\r\n","description":"","footnote":"","page_name":" 1506 ","page_number":58},
  {"content":"\r\n\r\n\r\nكعبهء صفا\r\n چگونه دامن از اين شعله ، برحذر داريم ؟ * كه آتشى ، چو خيال تو ، هم‌سفر داريم\r\nبه چشم خانهء ما ، خواب هست سرگردان * خيال خانه به دوشى ، به زير سر داريم\r\nتو سخت‌رويى و من نرم‌دل ، نمىدانم * بجز سلام ، چه‌كارى به يكدگر داريم ؟\r\nضمير آينه ، گرد هوس نمىگيرد * دلى ز خانهء خورشيد پاك‌تر داريم\r\nدر آسمان دل از ياد تو ، چراغانيست * به كيسه ، يك طبق از سكّه‌هاى زر داريم\r\nنگفته‌ام مرو از ره ، وليك بايد ديد * كز اين دوروزهء هستى ، چه در نظر داريم ؟\r\nچگونه با تو حكايت كنم ز غصّهء دل ؟ * كه قفل بر دهن و دشنه در جگر داريم\r\nشرار ما ، به نيستان كشد در آخر كار * كه چند بند نفس ، يك‌دهن شرر داريم\r\nبه حكم آنكه ز خلوت رسيم ، بر در دوست * هزار زمزمه در پردهء سحر داريم\r\nسرير ملك قناعت مرا ، قلم بر كف * چو تاج بر سر و شمشير بر كمر داريم\r\nبه بحر ماهى و بر شاخه گل نمىماند * اگر كه پرده ز كار زمانه ، برداريم\r\nهمان كبوتر ما ، جلد كردهء قفس است * نمىپريم به بامى ، اگرچه پر داريم\r\nحديث اول و آخر همان و نقل افزون * كه سيزده نى و يك‌بار نيشكر داريم\r\nنمىرسيم به آن كعبهء صفا ، « رحمت » * دلى ز قامت خود ، پا شكسته‌تر داريم \r\n\r\nعمر سبك‌پا\r\n گرداب هول ديد ، كه جان پيچ‌وتاب زد * اين زورق شكسته چه وقتى به آب زد ؟ !\r\nعمرم عنان‌گسسته ، سمند و سوار خام * ميدان نديده بود ، كه پا بر ركاب زد\r\nفرهاد طفل بود كه خونخواره زال عشق * اول مرا ، ز خيل محبّان خطاب زد\r\nيك‌دم ، نبود ، زندگى ما ، بر اين محيط * جفت فنا شود ، نفسى چون حباب زد\r\nدور نشاط اندكم امّا فتور ، بيش * پيرى فزود چرخ ، ز عهد شباب زد\r\nيك شب گذشت بين جوانى و پيريم * همرنگ باد ، عمر سبك‌پا ، شتاب زد\r\nبختم نداشت ، چشم بصيرت بر اين دو روز * مانند روزگار ، كه خود را به ، خواب زد !\r\nتدبير ، ره نبرد ، به فصل كتاب عمر * تقدير ، بر صحيفه ، چو مهر عذاب زد\r\nبىشك ، به خاك مىرسد از حرص سيم و زر * آن‌كس كه چنگ ، بر ورق انتخاب زد\r\nشيرازهء ورق‌ورقش بگسلد ز هم * اين قصّه را ، اگر بتوان بر كتاب زد \r\n\r\n","description":"","footnote":"","page_name":" 1507 ","page_number":59},
  {"content":"\r\n\r\n در دام ما ، هماى سعادت نمىفتد * اين سكّه را ، به نام چه كس آفتاب زد ؟\r\nاز چنگ روزگار ، خلاصى ، كه يافته است ؟ * هربار نغمهء دگرى اين رباب زد\r\nديوار اين حصار ، شود كج ، به يك نسيم * معمار ، خشت خانهء ما را خراب زد\r\nداند چرا شكسته شديم ، آنكه همچو من * از بهر زنده ماندن خود ، نان به آب زد\r\nديوان خواجه‌ام به تفأّل نمود مست * پهلونشين خم ، قدحى در شراب زد\r\nگفتى جواب تلخ از اين لعل دور باد ! * بايد كه بوسه بر لب حاضر جواب زد !\r\n« رحمت » تو باش ناقد خود ، در حصول فهم * قربان آن حريف ، كه حرف حساب زد ! \r\n\r\nوادى نام\r\n گسستگى به قلم ، از دل حزين نرسيد * در اين ليالى حسرت ، به من ، همين نرسيد !\r\nبه چهره ، ريشه دوانده‌ست غصّه‌ها ، از موج * كه ديده است ، به رخسار بحر ، چين نرسيد ؟\r\nبه كار دهر مكن اعتماد و ترديديست * بر آن حساب ، كه از جدول يقين نرسيد\r\nبه هرچه دست زدم ، در عمل كم آوردم * كه دست كوته من ، تا به آستين نرسيد\r\nكسى چرا بدود ، چون قلم به وادى نام ؟ * كه نقش راست ، به منزلگه نگين نرسيد\r\nبر اين بساط ، جگر خوردن است سفره‌پسند ! * غنيمتيست اگر خشمتان به كين نرسيد !\r\nبه سرمه‌هاى دو چشم تو مىخورم سوگند * بجز غبار ، بر اين آستان‌نشين نرسيد\r\nچه جاى نافه‌گشايى مرا از آن سرو زلف * كه دست باد ، بر آن پاى نازنين نرسيد\r\nعجب كه تير سپرافكن چپ‌اندازان * به چشم شيشهء اين اسب آهنين نرسيد\r\nچه جاى شكوه كه جز مُهر چارگوش مرا * به پهن‌دشت نشان‌خوردهء جبين نرسيد\r\nمن از قبيلهء صحرانشين تشنه لبم * كدام عضو ز من ، يك رگش به دين نرسيد « 1 »\r\nاگرچه باغ به تاراج رفته است ، چه شد * كه زخم خار ، به انگشت غنچه‌چين نرسيد ؟\r\nبه محفلى نشدم ، كز سياه‌روزيها * چراغ بخت مرا ، باد آستين نرسيد\r\nبه بندبند زند همچو نى ، گره بر باد * هرآن زبان كه به گفتار آتشين نرسيد\r\nفلك نورد شود گوشه‌گير پهنهء عشق * چو آفتاب مرا ، پاى بر زمين نرسيد\r\nاگرچه ريشهء اين ساقه خشك شد « رحمت » * كه رشح خامه ، به اين انزواگزين نرسيد \r\n\r\n\r\n","description":"","footnote":"\r\n( 1 ) -\r\n مرا جدا ز تو گفتند پشت اندر پشت * كدام عضو ز من هر رگش به دين نرسيد \r\n","page_name":" 1508 ","page_number":60},
  {"content":"\r\n\r\n\r\nزينت بستان\r\n براى غم‌زدگان ، عاشقانه‌اى بگذار * دلم گرفته ، برايم ترانه‌اى بگذار\r\nهميشه درد و بلايت ، به جان خريدارم * مرا ، اسير غم جاودانه‌اى بگذار\r\nبه دور خويش مده تاب ، گيسوى چو كمند * كه اين بلندِ رها را ، به شانه‌اى بگذار\r\nمبر ز رنجش بيهوده ، رشتهء پيوند * براى آشتى ما ، بهانه‌اى بگذار\r\nبدان نشان كه بدانم كه كس به خانه نماند * كنار پنجره‌هايت ، نشانه‌اى بگذار\r\nمچين به داس ستم ، غنچه‌هاى نورس را * براى زينت بستان ، جوانه‌اى بگذار\r\nچو نيست راه گريز از حصار طولانى * در امتداد قفس ، آب و دانه‌اى بگذار\r\nاگرچه برق بلا ، در كمين اين باغ است * تو هم به قدر توان ، آشيانه‌اى بگذار\r\nكهن شده‌ست و فتاده‌ست از دهان ، مجنون * نه‌اى ز قيس كم از خود فسانه‌اى بگذار\r\nسر است ؟ در قدم نازنين گلى افكن * دل است ؟ در گرو نازدانه‌اى بگذار\r\nعطش گداخت تنم را ، به پاى بالينم * مى صبوح و شراب شبانه‌اى بگذار\r\nبساط بادهء شب ، جمع هست و كامل نيست * كنار سفرهء ما ، تازيانه‌اى بگذار\r\nمدم به كورهء تن ، ز مهرير افيون را * براى نرم‌تنان ، گرم‌خانه‌اى بگذار\r\nدل ز قيد رها گشته ، پر مده « رحمت » * كه اين هماى سعادت ، به لانه‌اى بگذار \r\n\r\nرفت از دنيا . . .\r\n برگ‌ريز باغ ، از ياد چمن پيرا نرفت * شب نشد ما را به لب ، فرياد وا ويلا نرفت !\r\nگرچه صد ميدان خون از يك‌قلم بگشود ، ليك * پرچمى جز پرچم آزادگى ، بالا نرفت\r\nدر كمينگاه محيط آشوب ، صيادان عمر * دام گستردند ، ليكن ماهى از دريا نرفت\r\nجاده توفانى ، عطش در ذرّه ، مقصد : مرز و بوم * گردبادى آمد آن شب ، ليك تا صحرا نرفت\r\nننگ در پى داشت نام و نام اين نودولتان * سفره رنگين بود امّا ، هيچ‌كس از ما نرفت \r\n\r\n","description":"","footnote":"","page_name":" 1509 ","page_number":61},
  {"content":"\r\n\r\n نازم آن شمشادپرور دشت را ، كز بىكسى * بيد مجنونش ، به دنبال نوازشها نرفت\r\nدست شستم از اميد نارساى سست‌گام * يك‌قدم با آرزو ، پاى توانفرسا نرفت !\r\nصد بيابان شرم دارم ، در بروز عاشقى * هست مجنونى مرا ، يك كوچه با ليلا نرفت !\r\nاين‌قدر ، در بهره از فرصت ، تعلّل تا به چند ؟ * خانه آبادان ، كه امروز آمد و فردا نرفت ؟\r\nباز ، مىگويم به خود ، اى بر خرد آغشته جان * اهل معنا ، در پى مضمون بىمعنا نرفت\r\nهمچو برگ افتاده‌ام در گوشه‌اى ، حيرت مكن * آب اگر عكس مسير خويشتن بالا نرفت ؟\r\nنيست تنها شكوه از عهد شبابم ، بيش و كم * تا كدامين دوره از عمرم شهاب‌آسا نرفت ؟\r\nكهربا رخ گشتم از پيرى ، ولى شوقم ، بجاست * رنگ رفت از شيشه امّا ، مستى از مينا نرفت\r\nآفرين بادا بر آن‌كس « رحمت » از اهل سخن * رفت از دنيا ، و ليكن ، شعرش از دنيا نرفت \r\n\r\nروزگار پيرى\r\n به روال گذشته ، چست و زرنگ * آمدم ، سوى حوض ، تيزآهنگ\r\nشير آب حياط ، بگشودم * پودرها را به جامه اندودم\r\nطشت در چشم من ، بزرگ آمد * گوسفندى ، به جلد گرگ آمد\r\nچنگ با رخت ، آشنا كردم * جامه را با فشار ، تا كردم\r\nگاه بالا كشاندمش ، گه زير * كه نبودى مرا ، جز آن تدبير\r\nآب از پيرهن جدا گرديد * وزن افزون از آن رها گرديد\r\nباز ديدم كه جامه سنگين است * در گمان من ، كه جامه‌ام اين است ؟\r\nتار و پودش ، همان ، دوچندان سخت * سبكى ، پر گرفته بود از رخت \r\n\r\n","description":"","footnote":"","page_name":" 1510 ","page_number":62},
  {"content":"\r\n\r\n حيرتم شد فزون ، كه مطلب چيست ؟ * مگر اين جامه ، جامهء من نيست ؟\r\nچيست سنگينى فراوان را * شسته بودم هزار بار آن را\r\nباز پيچيدمش به پنجه و شست * جامه آن جامه بود و دست آن دست\r\nقوّتى چون به دست و پا نبود * كار سنگين بدان روا نبود\r\nبا چليدن نگشت كار ، درست * نيست نيرو ، چو گشت مفصل سست\r\nگفتم آن زور و سخت‌جانى كو ؟ * وان همه قدرت جوانى كو ؟\r\nزخم شد دستم از چكاندنها * كاين بود ، زهر بيش ماندنها\r\nضعف تن ، چونكه آشكار شود * بار ، بر آدمى ، سوار شود\r\nمىچشم ذلّت اسيرى را * زودرس روزگار پيرى را \r\n\r\nهمنشين غم\r\n نماند ، جز غم ايّام ، همنشين ما را * ز چشم ، دور نگرديد آستين ما را\r\nمگر به خلوت آغوش ، ره برم ز خيال * نديده است كسى با تو همنشين ما را\r\nاگرچه خرمن دلها بسوخت ، ليك هنوز * كمى نكرد نفسهاى آتشين ما را\r\nاگر نبود جدايى ، ميان پا و ركاب * نمىفكند كمندش ، ز پشت زين ما را\r\nحذر ز پيچ ز خم كوه كن ، كه مىباشد * پلنگ زخمى اين بيشه در كمين ما را\r\nنديده‌ايم همان پيش پاى خود ، چون شمع * چراغ راه نشد ، چشم دوربين ما را\r\nنه قصّه است نه افسانه ، كز طبيعت تلخ * به كام ، زهر شود ، جام انگبين ما را\r\nچو دانه ، بال‌كشان سر نمىكشيم از خاك * اگر دوباره بكارند ، در زمين ما را\r\nگياه خودروى دشتيم ، كز سيه‌بختى * نه باغبان بشناسد ، نه خوشه‌چين ما را\r\nزديم ، چنگ ، به دامان خود فراموشى * كه نيست راه گريزى كنون جز اين ما را\r\nمدام باد ! كه خوبان رزپسند ز شوق * كشيده‌اند در آغوش ، چون نگين ما را\r\nسرى به بستر راحت نهم ، كه عشق شريف * مگر به خويش گذارد ، در اين سنين ما را\r\nهمان ، به فطرت خود قائميم ، همچون بحر * يكيست ، عرصهء جولان مهر و كين ما را\r\nشرر ، به رشتهء شمع سخن دهم ز نفس * كه مانده است به‌جا ، در جهان همين ما را\r\nبه برگ‌ريز خزان ، مىتوان شكيبا بود * اگر خبر رسد از پيك فروردين ما را\r\nز حسن خلق بود ، آيتى دگر ، « رحمت » * گشاده است چو سجّاده ، گر جبين ما را \r\n\r\n","description":"","footnote":"","page_name":" 1511 ","page_number":63},
  {"content":"\r\n\r\n\r\nحرف حساب\r\n گرداب هول ديد ، كه جان پيچ‌وتاب زد * اين زورق شكسته چه وقتى به آب زد !\r\nعمرم عنان گسسته ، سمند و سوار خام * ميدان نديده بود ، كه پا بر ركاب زد\r\nفرهاد طفل بود كه خونخواره زال عشق * اوّل مرا ز خيل محبّان خطاب زد\r\nيك‌دم نبود زندگى ما بر اين محيط * جفت فنا شود ، نفسى چون حباب زد\r\nدور نشاط اندكم امّا فتور ، بيش * پيرى فزود چرخ ، ز عهد شباب زد !\r\nيك شب گذشت بين جوانى و پيرىام * همرنگ باد ، عمر سبك‌پا ، شتاب زد\r\nبختم نداشت چشم بصيرت بر اين دو روز * مانند روزگار ، كه خود را به خواب زد !\r\nتدبير ، ره نبرد ، به فضل كتاب عمر * تقدير ، بر صحيفه چو مهر عذاب زد\r\nبىشك به خاك مىرسد از حرص سيم و زر * آن‌كس كه دست بر ورق انتخاب زد !\r\nگفتى جواب تلخ ، از آن لعل دور باد ! * بايد كه بوسه بر لب حاضرجواب زد\r\nاز چنگ روزگار خلاصى كه يافته است ؟ * هربار نغمهء دگرى اين رباب زد\r\nشيرازه‌هايش از ورق متن بگسلد * اين قصّه را اگر بتوان در كتاب زد\r\nديوار اين حصار شود كج به يك نسيم * معمار ، خست خانهء ما را ، خراب زد\r\nدر دام ما ، هماى سعادت نمىفتد * اين سكّه را به نام چه كس آفتاب زد ؟\r\nداند چرا شكسته شدم ، آنكه همچو من * از بهر زنده ماندن خود ، نان به آب زد\r\nديوان خواجه‌ام به تفأّل نمود ، مست * پهلونشين خم ، قدمى از شراب زد !\r\n« رحمت » تو باش ناقد خود ، در حصول فهم * قربان آن حريف ، كه حرف حساب زد \r\n\r\nناله‌افشان\r\n ديوانه‌دلى ، كه ناله‌افشان شد و رفت * از جدول روزگار ، حيران شد و رفت\r\nچون نقش ، كه نيست ماندنى آينه را * يك‌چند مثال عكس ، مهمان شد و رفت ! \r\n\r\nقافلهء عمر\r\n از نامهء روز و شب ، هجايى نشنيد * شد قافله ، گوشِ جان ، درايى نشنيد\r\nمانند شكست نور ، بر آيينه * از سايهء من كسى صدايى نشنيد ! \r\n\r\n","description":"","footnote":"","page_name":" 1512 ","page_number":64},
  {"content":"\r\n\r\n\r\nرخ ( 1297 )\r\nركن الدّين همايون‌فرخ ، كه رخ تخلص كرد ، در سال 1297 هجرى شمسى به دنيا پا نهاد .\r\nپدرش عبد الرحيم همايون‌فرخ ، از اساتيد زبان و ادب فارسى بود و كتابى به نام دستور فرخ در شش مجلد نگاشت و جامع‌ترين تأليفى است كه درباره دستور زبان فارسى نوشته شده است .\r\nركن الدّين همايون‌فرخ پس از اتمام تحصيلات در چهارده‌سالگى به نظم شعر پرداخت و نخستين اثر نظمى او كه در شانزده‌سالگى به نام « سوز دل » طبع و نشر كرد ، مورد استقبال قرار گرفت .\r\nهمايون‌فرخ پس از شهريور 1320 شمسى به كار نويسندگى پرداخت و امروز يكى از نويسندگان و محققين نامور بشمار مىرود و تاكنون به تأليف آثارى توفيق يافته است : 1 - عاشق بينوا ، 2 - شهريار ، 3 - عروس گورستان ، 4 - خوئين خونين ، 5 - امپرياليست چگونه به ايران آمد ، 6 - اسكندر و دارا ، 7 - ابو مسلم خراسانى ( دو تأليف اخير نمايشنامه‌اى است كه چندين مرتبه در تماشاخانهء تهران به معرض نمايش گذارده شده است ) ، 8 - حافظ خراباتى ( در پنج مجلد ) ، 9 - حافظ عارف ( در دو مجلد ) ، 10 - تصحيح و چاپ تحفهء سامى ، و چند اثر ديگر .\r\nهمايون‌فرخ از نويسندگان و محققين معروفى است كه چندى روزنامهء رخ را نشر داد و نيز سردبيرى روزنامه‌هاى آرزو ، آزادى شرق ، نيروى ملى ، و نهضت كشاورزان را به‌عهده داشت و در شعر داراى ذوق و قريحتى تابناك است و به زبان ساده شعر مىسرايد و معتقد است كه شعر بايد براى مردم و در خدمت به خلق و راهنماى مردم و نشان‌دهندهء حقايق باشد .\r\n\r\n","description":"","footnote":"","page_name":" 1513 ","page_number":65},
  {"content":"\r\n\r\n\r\nياد دارى ؟\r\n وه ، كه باهم چه مهربان بوديم * هر دو باهم چو جسم و جان بوديم\r\nياد دارى چه سالهاى دراز * با تو بودم انيس و محرم راز\r\nيادبود من و تو بسيار است * دلم از يادبود ، بيمار است\r\nشد فراموش ، يا كه يادت هست ؟ * كز نگاهم تو مىشدى سرمست ؟\r\nچشم من ، مايهء حيات تو بود * شاه عشقم هميشه مات تو بود\r\nمىشدى گاه خيره بر رخ من * مىنمودى خطاب فرخ من ؟\r\nياد دارى تو هم چه شبهايى * مىكشيدى ز درد تنهايى\r\nخواب از چشم تو فرارى بود ؟ * درد تو درد بىقرارى بود\r\nچون نبودم كنار بستر تو * تا ببوسم دو نرگس تر تو\r\nتا سحرگاه گريه كار تو بود * خون‌فشان چشم اشكبار تو بود\r\nصبحگاهان كه مىشدم سويت * بود آشفته چشم و گيسويت \r\nترجمه از آثار لامارتين شاعر شهير\r\n\r\nانزواى عزيز\r\n گاه ، بر روى دامن كوه * آن زمانى كه مىرود خورشيد\r\nدر پس كوه ، با هزار شكوه * مىنشستم به زير سايهء بيد\r\nبا تن خسته خاطرى نوميد * نظرم همچو ديدهء شهباز\r\nهمه جا ، كنجكاو مىگرديد * درهء سبز و هرچه چشم‌انداز\r\nپيش او بود ، با ولع مىديد * هردمى رنگ تازه مىپوشيد\r\nرودى از درهء مجاور من * همچو مارى به خويش مىپيچيد\r\nبسترش گاه سبزه بود و چمن * گاه از روى سنگ مىغلطيد\r\nگاه ، آرام گشته ، مىخوابيد * آن طرف بركه آب نيلىرنگ\r\nهمچو درياچه باشكوه تمام * منعكس كرده آسمان قشنگ\r\nخواب رفته‌ست ساكت و آرام * ماه ، آنجا برآيد از پس بام \r\n\r\n","description":"","footnote":"","page_name":" 1514 ","page_number":66},
  {"content":"\r\n\r\n به خدا ، جان لاابالى من * زين همه نقش و منظر زيبا\r\nشبح مرده و خيالى من * كسب لذّت نمىكند زيرا\r\nمرده را نيست لذّت از دنيا * روح سرگشته‌ام شبح مانند\r\nدر زمين سير و گردشى دارد * ليك خورشيد و نور او هرچند\r\nمايهء زندگى فروبارد * نتواند حيات نو آرد\r\nمن از اين تپه تا به آن صحرا * از سوى باختر به‌سوى شمال\r\nنظر خود چو باز بىهمتا * مىفرستم ، چه سود در همه حال\r\nنيست جايى سعادت و اقبال * زين همه كوه و بوستان و قصور\r\nبهر من راستى چه دارد سود * همه ماتم‌فزاست همچو قبور\r\nكوه و درياچه ، صخره تا لب رود * لطفشان گشته بهر من نابود\r\nدره‌ها ، كوهها و جنگلها * اى محلهاى انزواى عزيز\r\nصخره‌ها ، اى اماكن زيبا * روزگارى چو ديگران من نيز\r\nجامى از عشق داشتم لبريز * آن زمان ، هرچه بود ، زيبا بود\r\nزان كه ( او بود ) عشق برجا بود * عشق او همچنان مسيحا بود\r\nدم او چون نسيم صهبا بود * همه‌جايى جمال پيدا بود\r\nرفت و رفتند عشق و زيبايى * رفت و رفتند ، دلرباييها\r\nرفت و رفته‌ست شور و شيدايى * رفت و رفته‌ست بهر من دنيا\r\nنيست چيزى به چشم من زيبا * دور خورشيد هرچه مىگردد\r\nآرى اين گردش دوارانگيز * خواه ثابت شود ، و يا چرخد\r\nهست يكسان به پيش چشمم نيز * زان كه از دست رفته يار عزيز\r\nكرهء خاك مبهم و تاريك * هر زمانى كه خور كند روشن\r\nبه جهان هرچه مىشود باريك * خلاء محض بينم و گلخن\r\nهمه جا ، جايگاه رنج و محن \r\n\r\n","description":"","footnote":"","page_name":" 1515 ","page_number":67},
  {"content":"\r\n\r\n هرچه خورشيد آسمان‌پيما * مىكند روشن آن نمىخواهم\r\nاز جهان فراخ و ناپيدا * آشكار و نهان نمىخواهم\r\nجز حقيقت ، نشان نمىخواهم * كس چه داند وراى چرخ كبود\r\nكه جهانى دگر نهان باشد ؟ * هم در آن آسمان بود و نبود\r\nشمس حق آفتاب آن باشد * طلبم از جهان ، همان باشد\r\nاى خوش آن دم كه لاشهء تن را * بگذارم به خاكدان زمين\r\nخانه و بوستان و گلشن را * بنهم بهر مردمان لعين\r\nوارهم از غم همان و هم اين * روم آنجا كه آسمانش را\r\nخور تابان حق كند روشن * روم آنجا كه خاكدانش را\r\nبىنشان بينم از دى و بهمن * بىنشان يابم از فراق و محن\r\nمن در آن سرزمين عشق خدا * مست از بادهء وصال شوم\r\nآرزوهاى خويش را يك جا * باز يابم خود ايده‌آل شوم\r\nفارغ از بند قيل و قال شوم * آرزويى كه در زمين فساد\r\nهيچ نامى بر آن نشايد داد * من در آن آسمان مهر و و داد\r\nدست يابم بر آن شوم آزاد * گفتم اين راز ، هرچه بادا باد \r\n\r\nاسب‌سوار\r\n وه چه زيباست اسب و اسب‌سوار * دين و دل مىبرد به يك ديدار\r\nعرصهء تركتاز او دلهاست * بگريزد ز پيش او تاتار\r\nهركجا تازد اين بت چالاك * مىبرد هستى طرف را پاك\r\nچكمه و گيسويش چو شبرنگ است * چشم و ابروش مردم زنگ است\r\nاسب تازيش نيز چون شبديز * اسب و راننده هر دو يكرنگ است\r\nاو سيه‌پوش بر سيه‌اسب است * او سياه است و ليك دلچسب است \r\n\r\n","description":"","footnote":"","page_name":" 1516 ","page_number":68},
  {"content":"\r\n\r\n گويى اندر ميان ابر سياه * رخ چون برف اوست همچون ماه\r\nدر سياهى سفيد دلچسب است * نقشى آرد پديد بس دلخواه\r\nشهسوار است و يكّه مىتازد * به زمين و زمانه مىنازد\r\nاين سوار سياه‌پوش سپيد * كه به ناگه ز دشت گشت پديد\r\nاو شكاريست آمده به شكار * چشم آهوش ديد ، دل برميد\r\nز كمند سياه و تير نگاه * كى تواند گريخت صيد ز راه\r\nراستى اين سوار چون جادوست * خودش آهو و در پى آهوست\r\nاين چه بازيست باز در پى باز * به شكار است و باز در پى اوست\r\nخود شكار است و آمده به شكار * در شگفت آمدم من از اين كار \r\n\r\n","description":"","footnote":"","page_name":" 1517 ","page_number":69},
  {"content":"\r\n\r\n\r\nرزاقى ( 1369 - 1296 )\r\nتقى رزاقى ، فرزند حاج محمد مهدى كاشانى ، در سال 1296 هجرى شمسى در شهر قم از مادر زاد . تحصيلات ابتدايى را در دبستان رضاييه آن شهر آغاز كرد و در سال 1309 پايان نامهء دورهء ابتدايى را گرفت و تحصيلات متوسطه را در خراسان به انجام رسانيد و زبان انگليسى را نزد پروفسور مولوى هندى فراگرفت .\r\nرزاقى از سال 1311 تا 1314 كارمند شركت چاپخانه خراسان بود ، ازآن‌پس به زادگاه خود بازگشت و دفتريار دفتر رسمى شماره يك قم شد و در سال 1316 كه شركت چاپخانهء قم را به سرمايه دايى و پسرعموى خود و سه نفر ديگر داير كرد ، خود به مديريت آن منصوب گرديد و در سال 1317 به خدمت نظام‌وظيفه رفت و در تيرماه 1319 در بانك كارگشايى استخدام شد و از آنجا به بانك ملى ايران منتقل گرديد و در شعبهء تجريش مشغول كار شد و سرانجام در اسفندماه سال 1369 بدرود زندگى گفت .\r\nرزاقى از شعرايى است كه با تنى چند از شعراى جوان ، انجمن ادبى قم را به رياست استاد محمود تندرى ، متخلص به شيوا تشكيل دادند و اين انجمن تا زمان حيات تندرى همچنان پابرجا بود و ديوان مرحوم تندرى به سعى و كوشش وى چاپ و نشر شد .\r\nرزاقى شاعرى خوش‌ذوق و توانا و بااستعداد بود ، شعر خوب مىسرود و در ساختن انواع شعر مهارت داشت ، بخصوص در سرودن ماده تاريخ توانايى كامل خود را نشان داده است . وى كمتر اهل تظاهر بود در اواخر عمر در مجامع ادبى كمتر ديده مىشد . از اين شاعر تاكنون مجموعه شعرى به چاپ نرسيده است . فقط در سال 1316 شمسى ترجيع‌بند هاتف اصفهانى را تخميس كرد و به نام « يكتانامه » طبع و نشر شد .\r\n\r\n","description":"","footnote":"","page_name":" 1518 ","page_number":70},
  {"content":"\r\n\r\n\r\nمهر مادر\r\n از مهر مادر است يكى داستان نغز * اكنون مجسّم آمده پيش نظر مرا\r\nزد مام خويش را پسرى ناخلف كه مام * گفتا شكست چون دل من دست و سر مرا\r\nقاضى از اين قضيه خبردار گشت و گفت * حكميست بهر آن پسر بدسير مرا\r\nبايد برهنه پاى ز آتش گذر كند * تا كس دگر نياورد اين‌سان خبر مرا\r\nمادر شنيد اين خبر از مخبرى و گفت * من دل شكسته‌ام ز چه سوز جگر مرا\r\nفرزند من اگرچه مرا دست و سر شكست * نيروى قلب باشد و نور بصر مرا\r\nبا دست خود بريد دو پستان من كه جاى * گفتا قدم به ديده نهد يك نفر مرا\r\nزان پيشتر كه پاى در آتش نهد پسر * ممنون خود كنيد از اين بيشتر مرا\r\nدر آتش افكنيد دو پستان من كه جاى * گيرد به روى اين دو ، دو پاى پسر مرا\r\nفرزند پا نهاد به پستان و ناگهان * پستان به ناله گفت تو هستى ثمر مرا\r\nمن درگذشتم از تو ، تو هم درگذر ز من * بگذار جاى پاى تو سوزد شرر مرا\r\n« رزّاقيا » به دفتر و ديوان چه احتياج * كافى است در زمانه همين يك اثر مرا \r\n\r\nچه مىكردم\r\n « گر از خون چشم و دامن تر نمىكردم چه مىكردم » * ز هجران آه و زارى سر نمىكردم چه مىكردم\r\nز فرياد و فغان با چشم گريان در دل شبها * اگر گوش فلك را كر نمىكردم چه مىكردم\r\nبه روز هجر خون دل نمىخوردم چه مىخوردم * به پاى دوست ترك سر نمىكردم چه مىكردم\r\nرياى يار جز افسانه‌اى باطل نبود امّا * گر اين افسانه را باور نمىكردم چه مىكردم\r\nگر از هجر بت سيمين‌تن سيمين بناگوشم * رخ خود را به رنگ زر نمىكردم چه مىكردم\r\nبه رغم آسمان از دانه‌هاى اشك بىپايان * اگر دامن پر از اختر نمىكردم چه مىكردم \r\n\r\n","description":"","footnote":"","page_name":" 1519 ","page_number":71},
  {"content":"\r\n\r\n چو آن خال سيه ديدم بر آن رخسار آذرگون * اگر اسپند در مجمر نمىكردم چه مىكردم\r\nاگر در خواب با يار بهشتى روى كوثر لب * حديث از جنّت و كوثر نمىكردم چه مىكردم\r\nز سوز قلب و تاب دل فتادم دوش در آتش * اگر بستر به خاكستر نمىكردم چه مىكردم\r\nز سوز قلب و تاب دل فتادم دوش در آتش * اگر بستر به خاكستر نمىكردم چه مىكردم\r\nبه استقبال شعر نغز « يغما » گفت « رزّاقى » * « گر از خون چشم و دامن تر نمىكردم چه مىكردم » \r\n\r\nبردبارى\r\n يكى ميخ در كهنه ديوار ديدم * شب و روز مشغول خدمتگزارى\r\nگهى جاى او بود ، ديوار مطبخ * گهى در اتاق و كنار بخارى\r\nاثاثيه گاهى سبك گاه سنگين * همه مىكشيدند از آن سوارى\r\nنه فرهاد كز درد يك تيشه خوردن * مر او كارش افتاد با جان‌سپارى\r\nنه شيرين كه از شدّت ناز و غمزه * فراموش گشتش ره و رسم يارى\r\nنه مانند مجنون كه از عشق ليلى * شد از شهر سوى بيابان فرارى\r\nنه مانند ليلى كه در راه مجنون * نبودش به شايستگى پايدارى\r\nنه پروانه كز شعلهء عشق شمعى * پروبال سوزد پى جان‌نثارى\r\nنه چون شمع روشن كه از بىثباتى * سحر بسپرد محفلى را به تارى\r\nچو كوه گران پايبند زمينها * برى از سبك روحى و بىقرارى\r\nفراوان خورد بر سرش سنگ و آهن * مكرّر زنندش كتكهاى كارى\r\nبه هر پايه بر سر زنندش فزون‌تر * فزون‌تر كند قوّت و پافشارى\r\nخوش است آنكه از ميخ گيريم عبرت * همى سر نپيچيم از بردبارى\r\nز « رزّاقى » اين قطعهء نغز ماند * دب دوستان را همى يادگارى \r\n\r\n","description":"","footnote":"","page_name":" 1520 ","page_number":72},
  {"content":"\r\n\r\n\r\nدر تهنيت حضرت ولى عصر ( عج )\r\n آسمان بايد گهر در مقدم شعبان بريزد * در قدوم ماه شعبان لؤلؤ و مرجان بريزد\r\nچيست لؤلؤ چيست مرجان ؟ در قدوم ماه شعبان * شيعه مىبايد به پاى ماه شعبان جان بريزد\r\nچرخ از اختر چراغان است و گيتى نيز روشن * ز آسمان بهر چراغان اختر تابان بريزد\r\nنازم آن فرزند دلبندى كه در زهدان مادر * از زبان خوش‌بيانش آيهء قرآن بريزد\r\nجلوه‌اى كامشب به كاخ عسكرى آمد هويدا * جان و دل بهر نثارش موسى عمران بريزد\r\nيار اگر سر مىنهد در گوشهء دامان عشق * ميل آن دارد كه او را مشك بر دامان بريزد\r\nآب اگر در دست يوسف باشد و بيند جمالش * يوسف كنعان بلرزد ، كاسهء لرزان بريزد\r\nطاق نصرت ، كاخ پيروزى ، بناى شادمانى * هر سه را در ماه شعبان اهل دل بنيان بريزد\r\nنرگس باغ امامت ، همسر پاك حسن را * نك به دامان غنچه‌اى چون نوگل خندان بريزد\r\nشهر قم را دارالايمانش همىخوانند مردم * بهتر آن باشد كه از پا تا سرش ايمان بريزد\r\nطبع « رزاقى » پى ابراز احساسات قلبى * نكتهء موزون به مدح حجّت يزدان بريزد \r\n\r\nدر مدح حضرت عباس ( ع )\r\n اى قهرمان عرصهء سربازى * شاهين رزم در علم‌افرازى\r\nچشم فلك نديده چو تو غازى * اى دستيار عالم سربازى \r\n\r\n","description":"","footnote":"","page_name":" 1521 ","page_number":73},
  {"content":"\r\n\r\n اى چون پدر به بيشهء هستى ، شير * دست تو حامى علم و شمشير\r\nباب تو را كه دست خدا گويند * دست خداى بود و سزا گويند\r\nآنان كه از تو مدح و ثنا گويند * هرگز نه از عليت جدا گويند\r\nدست تو را كه دست على دانند * دست خداى لم‌يزلى دانند\r\nاى پيكر تو ، ماه بنى هاشم * رويت چراغ راه بنى هاشم\r\nفرمانده سپاه بنى هاشم * همچون حسين ، شاه بنى هاشم\r\nدر جلوه رشك پرتو مهتابى * آرى ، تو آفتاب جهان‌تابى\r\nباريد بر تن تو در آن ميدان * تير عدو سريع‌تر از باران\r\nآبى كه داشت نرخ و بهاى جان * چون اشك كودكان همه شد ريزان\r\nازبس‌كه تير خورد به چشم مشك * گرديد چشم مشك تهى از اشك\r\nبودند كودكان ز عطش بىتاب * رفتى سوى فرات كه آرى آب\r\nلب‌تشنه بودى و نشدى سيراب * ياد آمدت ز تشنگى احباب\r\nلب‌تشنه از شريعه برون رفتى * خود با دلى چو لجّهء خون رفتى\r\nدائم سكينه داشت نظر بر در * تا تر كند ز آب لب و حنجر\r\nدردا كه كرد پستى آن لشكر * جاى لب سكينه زمين را تر\r\nهم آب ريخت روى زمين هم خون * حال سكينه بود ندانم چون\r\nاى درگذشته از سر دست و سر * افكنده زير پاى فرس پيكر\r\nهستند جنّ و انس و ملك يكسر * چشم‌انتظار لطف تو در محشر\r\n« رزّاقى » است و لطف فراوانت * در دست اوست گوشهء دامانت \r\n\r\n","description":"","footnote":"","page_name":" 1522 ","page_number":74},
  {"content":"\r\n\r\n\r\nرسا ( 1356 - 1290 )\r\nدكتر قاسم رسا ، فرزند شيخ محمد حسن ، در سال 1290 هجرى شمسى در تهران قدم به عرصهء حيات گذاشت . ده‌ساله بود كه به اتفاق خانواده‌اش به مشهد مهاجرت كرد و در اين شهر اقامت گزيد ، ازاين‌روى به‌عنوان شاعر خراسانى شناخته و مشهور گشت .\r\nقاسم رسا ، تحصيلات ابتدايى و متوسطه را در مشهد به پايان رسانيد و چندى نيز به تحصيل علوم ادبيه و عربيه پرداخت و با فنون شعر و رموز آن آشنا گشت و با تشويق معلمانش به نظم شعر روى آورد .\r\nرسا ، در سال 1309 براى ادامهء تحصيل به تهران عزيمت كرد و در دانشكدهء پزشكى به تحصيل پرداخت و در سال 1315 فارغ التحصيل گرديد و نشان اول پزشكى گرفت . ازآن‌پس به استخدام وزارت بهدارى درآمد و به استان خراسان اعزام گرديد و در مدت خدمات پزشكى خود صادقانه به مردم خدمت كرد و به رعايت حال بيماران پرداخت .\r\nدكتر رسا ، داراى حافظه‌اى نيرومند بود ، چندان‌كه اكثر اشعار خود را حفظ داشت و در بديهه‌سرايى استاد بود و تا زمان حيات عنوان ملك‌الشعرايى آستان قدس رضوى را داشت و در مراسم رسمى و اعياد مذهبى شركت مىجست و در مدايح و مناقب اهل بيت و ائمه اطهار عليهم السلام قصايدى بلند مىسرود و ديوان اشعارش به چاپ رسيد . سرانجام وى در سال 1356 شمسى در سن شصت‌وشش‌سالگى چشم از جهان فروبست .\r\n\r\nغم مخور\r\n غم مخور اى دل كه روزگار نماند * محنت و شاديش پايدار نماند\r\nدور تو همواره بر مراد نگردد * بخت تو پيوسته سازگار نماند \r\n\r\n","description":"","footnote":"","page_name":" 1523 ","page_number":75},
  {"content":"\r\n\r\n در غم و محنت صبور باش كه دائم * گردش دنيا به يك قرار نماند\r\nصحبت گل مغتنم شمار چو بلبل * كاين چمن و سبزه و بهار نماند\r\nمركب خود آن‌قدر متاز كه دائم * راكب بر مركبش سوار نماند\r\nظلمت دل را به نور علم توان برد * صبح چو تابيد شام تار نماند\r\nصحبت نادان مجو كه در خطر افتد * هركه از اين ورطه بر كنار نماند\r\nگر نظر حق كند ارادهء كارى * در كف مخلوق اختيار نماند\r\nزين عظمتها كه در زمانه تو بينى * جز عظمتهاى كردگار نماند\r\nتكيه مكن بر حصار ملك كه دائم * ملك بدين پايه استوار نماند\r\nنام نكو اختيار كن كه به نيكى * جز اثر نيك يادگار نماند \r\n\r\nآستان محبّت\r\n ما سر بر آستان محبّت نهاده‌ايم * از جام عشق سرخوش و سرمست باده‌ايم\r\nاز غير يار رشتهء الفت بريده‌ايم * با غير دوست دست ارادت نداده‌ايم\r\nاز پاى خويش بند علايق گشوده‌ايم * بر روى خويش باب حقايق گشاده‌ايم\r\nبر آشيان دوست نهاده سر نياز * گويد هرآنچه دوست مطيع اراده‌ايم\r\nپوشيده‌ايم جامهء آزادگى به تن * بر سر كلاه عزّ و مناعت نهاده‌ايم\r\nاى دستگير مردم افتاده ، دست ما * از راه لطف گير كه از پا فتاده‌ايم\r\nگر موج حادثات كند قصد ما « رسا » * محكم چو كوه بر سر جا ايستاده‌ايم \r\n\r\nمقام وصال\r\n به ياد روى تو در هر چمن كه رو كرديم * نداشت بوى تو را هر گلى كه بو كرديم\r\nميان آن‌همه گلها به دلربايى تو * نيافتيم گلى ، آنچه جستجو كرديم\r\nچو ابروان هلالى ز غصّه شد باريك * شبى كه روى تو با ماه روبه‌رو كرديم\r\nز دل گذشت چو ما را خيال قامت يار * به پاى سرو نشستيم و ياد او كرديم\r\nحديث آن لب شيرين چو در ميان آمد * به ياد لعل تو با غنچه گفتگو كرديم\r\nمى از سبوى محبّت بنوش اى عاشق * كه ما علاج دل خود از اين سبو كرديم\r\n« رسا » سپاس خدا را كه در مقام وصال * رسيده‌ايم به جايى كه آرزو كرديم \r\n\r\n","description":"","footnote":"","page_name":" 1524 ","page_number":76},
  {"content":"\r\n\r\n\r\nقمر بنى هاشم\r\n آمد آن ماه كه خوانند مه انجمنش * جلوه‌گر نور خدا از رخ پرتو فكنش\r\nآيت صولت و مردانگى و شرم و وقار * روشن از چهرهء تابنده و وجه حسنش\r\nز جوانمردى و سقّايى و پرچمدارى * جامه‌اى دوخته خيّاط ازل بر بدنش\r\nآنكه آثار حيا جلوه‌گر از هر نگهش * وانكه الفاظ ادب تعبيه در هر سخنش\r\nميوهء باغ ولايت به سخن لب چو گشود * خم فلك گشت كه تا بوسه زند بر دهنش\r\nكوكب صبح جوانيش نتابيده هنوز * كه شد از خار اجل چاك چو گل پيرهنش\r\nآن‌چنان تاخت به ميدان شهادت كه فلك * آفرين گفت بر آن بازوى شكرشكنش\r\nهمچو پروانهء دلباخته از شوق وصال * آن‌چنان سوخت كه شد بىخبر از خويشتنش\r\nخواست دستش كه رسد زود به دامان وصال * شد جدا زودتر از ساير اعضاى تنش\r\nكوته از دامنت اى شاه مكن دست « رسا » * از كرم پاك كن از چهره غبار محنش \r\n\r\nپيش اين مهر كه از خاك خراسان خيزد\r\n صبحدم چون ز افق مهر فروزان خيزد * وز پى ظلمت شب چشمهء حيوان خيزد\r\nاز كمانخانهء خورشيد پى راندن شب * هر زمان تير ز مژگان زرافشان خيزد\r\nخسرو روز پى روشنى عالم خاك * ز سراپردهء افلاك شتابان خيزد\r\nمهر تابنده چو لبخند زند بر رخ باغ * گل ز آغوش چمن با رخ خندان خيزد\r\nلاله با چهرهء افروخته از دامن دشت * سبزه با قامت نورسته ز بستان خيزد\r\nآيد آهنگ طرب‌خيز و دل‌انگيز ز باغ * ز چمن نغمه مرغان خوش‌الحان خيزد\r\nآمد آن ماه كه از بهر تماشاى رخش * قرص خورشيد سراسيمه ز كيوان خيزد\r\nآمد آن نوگل خندان كه ز انفاس خوشش * ز فضا بوى گل و سنبل و ريحان خيزد\r\nآمد آن چشمهء فيّاض كه از مقدم او * ابر رحمت ز پى ريزش باران خيزد\r\nآمد آن موكب مسعود كه جبريل ز عرش * از پى تهنيت خسرو خوبان خيزد\r\nسر و جان در قدمش ريزد كه دلدادهء دوست * به تمنّاى نگاهى ز سر جان خيزد\r\nآفتابا ، به فروزندگى خويش مناز ! * « نجمه » را بين كه چو خورشيد ز دامان خيزد\r\nچهره‌اى زهره بپوشان كه به بام ملكوت * زهرهء فاطمه با چهره تابان خيزد\r\nمهر هر صبحدم آرد سر تعظيم فرود * پيش اين مهر كه از خاك خراسان خيزد \r\n\r\n","description":"","footnote":"","page_name":" 1525 ","page_number":77},
  {"content":"\r\n\r\n خرّم آن تازه‌نهالى كه ز هر شاخهء آن * شاخه‌هاى ادب و حكمت و عرفان خيزد\r\nآيت شير خدا بين كه به فرمان رضا * شير از پرده پى حمله هراسان خيزد\r\nبهر روييدن خاك حرم خسرو طوس * جبرئيل از فلك و حور ز رضوان خيزد\r\nدر تن مرده دمد روح چو انفاس مسيح * هر نسيمى كه از اين طرفه گلستان خيزد\r\nمىبرد اهل نظر چون خط زر ، دست‌به‌دست * هر كلامى كه از آن لعل دُرافشان خيزد\r\nپيش فرمان همايون رضا پيك قضا * دست بر سينه پى بردن فرمان خيزد\r\nذات واجب چو كند جلوه بر اين گوهر پاك * از پى روشنى عالم امكان خيزد\r\nمطلع نور خدا آينهء طلعت اوست * كه دمادم ز رخش آيت يزدان خيزد\r\nشاخسارى كه از آن ميوهء رحمت ريزد * آفتابى كه از آن پرتو ايمان خيزد\r\nپور موسى چو كند جلوه در آيينهء طور * از پى ديدن حق موسى عمران خيزد\r\nچهره از خاك درش اى دل نوميد متاب * كه ز خاك همه سرچشمهء احسان خيزد\r\nنفخهء صور چو خيزد ، دل‌افسرده ز خاك * از پى ضامن آهوى بيابان خيزد\r\nنيست جز رشحه‌اى از چشمهء الطاف رضا * آنچه از طبع سخن‌سنج و سخن‌دان خيزد\r\nدردمندان همه از خاك درش جسته شفا * جان فدايش كه ز خاكش همه درمان خيزد\r\nهر زمان ملك شود دستخوش موج زوال * خسرو طوس پى يارى ايران خيزد\r\nگر ز طوفان حوادث شود اين ملك خراب * پى آبادى اين خانهء ويران خيزد\r\nبا چنين نعمت شاهانه محال است « رسا » * كه گدايى ز سر سفرهء سلطان خيزد \r\n\r\nمناجات\r\n الهى عاشقى شب‌زنده‌دارم * چو مشتاقان ز عشقت بىقرارم\r\nز كوى خويش نوميدم مگردان * كه جز كوى تو امّيدى ندارم\r\nالهى در دلم نورى بيفروز * كه باشد مونس شبهاى تارم\r\nز لطفت هر گل امّيدوارى * نرويد از دل امّيدوارم\r\nالهى بندهء برگشته احوال * گدايى روسياه و شرمسارم\r\nتهيدست و اسير و دردمندم * سيه‌روز و پريشان روزگارم\r\nالهى گر بخوانى يا برانى * توئى مولا و صاحب اختيارم\r\nاز آن ترسم به رسوايى كشد كار * مبادا پرده‌بردارى ز كارم \r\n\r\n","description":"","footnote":"","page_name":" 1526 ","page_number":78},
  {"content":"\r\n\r\n الهى اشك عذر از ديده جاريست * ترحّم كن به چشم اشكبارم\r\nنظر بر حال زارم كن كه جز تو * ندارد كس خبر از حال زارم\r\nالهى عزّت و خوارىست از تو * مگردان پيش چشم خلق خوارم\r\nالهى گر كند غم بر دلم روى * تويى در خلوت دل غم‌گسارم\r\nيقين دارم كز اين گرداب هايل * رهاند رحمت پروردگارم\r\nالهى ناتوانم كو توانى ؟ * كه شكر لطف احسانت شمارم\r\nالهى تا نسيم رحمت توست * ز غم بر چهره ننشيند غبارم\r\nمگر عفو تو گرداند مرا پاك * كه سر از شرمسارى برنيارم\r\n« رسا » بر شاعرانم فخر اين بس * كه مدّاح شه والاتبارم\r\nگداى آستان پور موسى * كه خاك اوست تاج افتخارم\r\nبه خويم جز رضاى او كه باشد * رضاى او رضاى كردگارم \r\n\r\nطفل يتيم\r\n مگر طفل يتيمى مىكند ياد از پدر امشب * كه خواب از شوق در چشمش نيايد تا سحر امشب\r\nپناه آورده در ويرانه امشب طاير قدسى * كه از بىآشيانى سركشد در زير پر امشب\r\nچه شد ماه بنى هاشم ، چه شد اكبر ، چه شد قاسم * سكينه بىپدر گرديد و ليلا بىپسر امشب\r\nشهيدان را فتاده در ميان خاك و خون بينى * يتيمان را ميان خيمه زار و خون جگر امشب\r\nبه روز قتل شه گر آيهء   « وَ اللَّيْلِ »   شد پيدا * ز سر شد آيهء   « وَ الشَّمْسِ »   هر سو جلوه‌گر امشب\r\nنگاهى اى امير كاروان سوى اسيران كن * كه خواهر بىبرادر مىرود سوى سفر امشب\r\n« رسا » را از در احسان مران اى خسرو خوبان * نثار خاك راهت جان كند با چشم تر امشب \r\n\r\n","description":"","footnote":"","page_name":" 1527 ","page_number":79},
  {"content":"\r\n\r\n\r\nرشيد ( 1330 - 1274 )\r\nغلامرضا رشيد ياسمى ، متخلص به رشيد ، فرزند محمد ولى خان ميرپنج ، در سال 1274 هجرى شمسى در كرمانشاه ( باختران ) از مادر زاد و از طرف مادر ، خواهرزادهء خسروى شاعر معروف بود .\r\nرشيد علوم مقدماتى را در زادگاه خود فراگرفت و در سال 1291 شمسى براى تكميل تحقيقات ادبى و آموختن زبان فرانسه به تهران شتافت و دورهء مدرسه ( سن‌لويى ) را به پايان رسانيد . مدتى در انجمن ادبى دانشكده با استاد ملك‌الشعراء بهار همكارى كرد ، آنگاه به عضويت انجمن ادبى ايران درآمد و به علت انتشار مقالات ادبى و انتقادى در روزنامهء شفق سرخ شهرت بسزايى يافت .\r\nاستاد رشيد ياسمى به زبانهاى انگليسى و فرانسه و پهلوى و عربى تسلط داشت و چندى در وزارت فرهنگ و دارايى شاغل مقامات حساسى بود و مدتى نيز كارمند دبيرخانهء سلطنتى گرديد و سپس در دانشكدهء ادبيات به تدريس تاريخ پرداخت و در اسفند ماه 1327 شمسى در تالار دانشكدهء ادبيات در حال سخنرانى درباره تأثير حافظ در افكار گوته بود كه ناگهان دچار سكته ناقص گرديد و مدتى در بيمارستان بسترى بود ، آنگاه به اروپا رفت تا آنكه در سال 1330 پس از يك سال كه در بستر بيمارى بود چشم از اين جهان فروبست .\r\nياسمى گذشته از مقالات عديده‌اى كه در جرايد و مجلات از او انتشار يافته ، داراى تأليفات چندى است : 1 - ترجمهء جلد چهارم تاريخ ادبيات ادوارد براون ، 2 - ادبيات معاصر ، 3 - ايران در زمان ساسانيان ( ترجمه از كريستنسن ) ، 4 - آيين نگارش ، 5 - دوست‌يابى ( ترجمه ) ، 6 - كرد و پيوستگى نژادى ، 7 - تاريخ مختصر ايران ، 8 - تاريخ\r\n\r\n","description":"","footnote":"","page_name":" 1528 ","page_number":80},
  {"content":"\r\n\r\nملل و نحل ، 9 - احوال ابن يمين ، 10 - نصايح فردوسى ، 11 - اندرزنامهء اسدى طوسى ، 12 - احوال سلمان ساوجى ، 13 - قانون اخلاق ، 14 - ترجمه تاريخ قرن هيجدهم ، 15 - ترجمهء تاريخ چنگيز ، 16 - ترجمهء نادر شاه ، 17 - ترجمهء اول آثار ايران ، 18 - ترجمهء نصايح اپيكتتوس حكيم ، 19 - ترجمهء رمان ديسيپل ، 20 - ترجمهء تئاتر آنوش منظوم ، 21 - ترجمهء ارداويراف‌نامه از پهلوى ، 22 - ترجمهء اندرز اوشنر از پهلوى ، 23 - ترجمهء اندرز آذرباد ماه سپندان از پهلوى ، 24 - تدوين و چاپ ديوان خسروى ، و چند اثر ديگر .\r\nياسمى در شعر به شيوهء اساتيد باستان شعر مىسرود و اشعارش از مضامين نو مشحون است و در سرودن انواع شعر قدرت بسزايى داشت در سال 1312 منتخبى قريب دو هزار بيت از اشعار او وسيله بنگاه خاور انتشار يافت و آنگاه كليات اشعارش به اهتمام دانشمند محقق و فاضل ارجمند دكتر محمد امين رياحى تصحيح و چاپ و منتشر شد .\r\n\r\nاميد دل\r\n آوخ كه دوست رشتهء الفت گسست و رفت * زنجير عمر ما به اميدى نبست و رفت\r\nچون طاير شباب هراسان بود و زود سير * بر شاخسار عمر زمانى نشست و رفت\r\nآن شيشهء اميد كه دل بود نام او * سنگين‌دلى ربود و فكندش ز دست و رفت\r\nاو جان عشق بود و چو دريافت فرصتى * از تنگناى صحبت ياران بجست و رفت\r\nتابى به زلف داد و دل از من گرفت و برد * دورى به چشم داد و مرا كرد مست و رفت\r\nصيّاد بود ، ليك ندانست رسم صيد * دشتى شكار ديد و يكايك بخست و رفت\r\nرسمى عجب گذاشت در آيين صفدرى * آن صف‌شكن كه خاطر ياران شكست و رفت\r\nجان را اسير كرده چو باز آمد از شكار * بگرفت دين و دل ز پى ناز شست و رفت\r\nگفتم روا مدار كه نالد ز غم « رشيد » * گفتا « بنال ، ناله تو را بهتر است » و رفت \r\n\r\nشمع انديشه\r\n چراغيست انديشه در مغز مرد * كه بنمايدش ره به هر كار كرد\r\nدهد روشنى راز تاريك را * نمايد به دو راه باريك را\r\nنهانخانهء جان به دو روشن است * وز او دل چو آراسته گلشن است\r\nچو خواهى كه بينش نگردد تباه * ز بادش همىداشت بايد نگاه \r\n\r\n","description":"","footnote":"","page_name":" 1529 ","page_number":81},
  {"content":"\r\n\r\n فروزنده شمعى كه در ايمنيست * مر او را بسى تابش و روشنيست\r\nچو ز آسيب بادش بلرزد زبان * بدان روشنايى درآيد زيان\r\nشود تيره در چشم تو هرچه هست * بلغزد نظر چون قدمهاى مست\r\nيكى سايه افتد ز هر پيكرى * به هر سوى پيچنده چون اژدرى\r\nنمايد از آن سايه‌هاى دراز * يقين چون گمان و حقيقت مجاز\r\nدرآميزد اشكال و الوان به هم * كند سايه از پايهء خويش رم\r\nصفتهاى هر ذات مبهم شود * حدود همه چيز درهم شود\r\nكند شمع انديشه لرزان سه چيز * سبكبارى و كاهلى و ستيز\r\nبه جان برفتد سايه‌هاى مهيب * شود رخ پرآژنگ و دل پرنهيب \r\n\r\nپردهء بينش\r\n به اميدى كه بازآيى به راهت عمر سر كردم * غبار رهگذارت توتياى چشم تر كردم\r\nتو با ما بودى و از غير مأواى تو مىجستم * تو اينجا بودى و من جستجو جاى دگر كردم\r\nنشان تو ندانستم نشان خويش كردم گم * از اين درسم همين حاصل كه اوصافى ز بر كردم\r\nدرون سينه مشتى خاك و خون ديدم به نام دل * ز مهرت كيميايى كردم و آن خاك ، زر كردم\r\nخبرهاى جهان را سربه‌سر كذب و خطا ديدم * كنون صدق خبر دانم كه خود را بىخبر كردم\r\nز كان عقل ظاهربين ، نيابى گوهر تابان * من اين خاك سيه را بارها زير و زبر كردم\r\nچو گشتم غرقه در بحرى كه پايانش نمىبينم * چه حاصل كاندر اين غرقاب دامان پرگهر كردم\r\nاز اين بيهوده كوششها كه كردم در پى جانان * نگشتم يك‌قدم نزديك و ره را دور تر كردم \r\n\r\n","description":"","footnote":"","page_name":" 1530 ","page_number":82},
  {"content":"\r\n\r\n چو جويى جام جم ، گيتى همه رنج است و ناكامى * من اينك بس پشيمانم كه اندر وى نظر كردم\r\nمنه پا در بيابانى كه نشانى ره و رسمش * از اين سرگشته جويا شو كز آن وادى گذر كردم\r\nگرفتم پند و جان دادم و زين دادوستد شادم * كه آخر سودها بردم گر از اول ضرر كردم\r\n« رشيدا » هوشيارى چون تو را شد پردهء بينش * به يك پيمانه‌ات زان روى هوش از سر بدركردم \r\n\r\nتعليم عشق\r\n تا كسى دست ز دامان تو كوتاه نكرد * حاجب حسن تواش راندهء درگاه نكرد\r\nتا دلى خيره به هر سو پى دلخواه نرفت * فلكش كار به كام دل بدخواه نكرد\r\nسيل اشكى كه برانگيختم از چشمهء چشم * كوه‌كن بود ولى در دل تو راه نكرد\r\nطالع خفتهء من بين كه سوى خضر مراد * راهبر گشت و علاج دل گمراه نكرد\r\nعقل ، استادى تعليم بياموخت ز عشق * لاجرم رنج بسى برد و كس آگاه نكرد\r\nتا زنخدان تو شد جايگه يوسف دل * سالها ماند و يكى ناله در آن چاه نكرد\r\nابر بايد كه تحمّل ز « رشيد » آموزد * كو دو صد ناوك غم خورد و يكى آه نكرد \r\n\r\nفواره\r\n گرنه آن پروانه از كان گهر بيرون شود * قطره‌هايش هر زمان چون درّ مكنون چون شود\r\nلرزلرزان است و ناموزون قفس در پيش باد * چون نشيند باد در دم قامتش موزون شود\r\nبيد مجنون راست ماننده چو خم گردد ز باد * بيد ديدستى كه خود گرينده چون مجنون شود\r\nهمچو نور مهر از گردون فروآيد به زير * همچو آه دردمند از خاك زى گردون شود \r\n\r\n","description":"","footnote":"","page_name":" 1531 ","page_number":83},
  {"content":"\r\n\r\n اين مر آن را همچو زندانى بود بربسته در * ليك خود دربند موج ديگرى مسجون شود\r\nچون بر او خورشيد تابد گردد از يك‌سو پديد * گونه‌گون قوسى كه عقل از ديدنش مفتون شود\r\nكس كمان ديده‌ست كايد در نظر بر هفت رنگ * وانگهى الوان او هر لحظه ديگرگون شود\r\nرنگ گلهاى چمن گويى در او شد منعكس * كاين‌چنين هردم به رنگى چو بوقلمون شود\r\nگه جمال لاله‌گير و گاه لوح شنبليد * گه بنفشه رنگ گردد گه چو آذريون شود\r\nطاق نصرت بسته گويى باغ تا شاه نسيم * با غنيمتها ز بوى گل سوى ماهون شود \r\n\r\nقطعه « 1 »\r\n صبح چو مرغان باغ نغمه‌سرايى كنند * ز خواب خوش كودكان ديده‌گشايى كنند\r\nاز آشيانهاى شب عزم جدايى كنند * كرده ز تأثير خواب ديده به رنگ شراب\r\nهريكى اندر دو لب نهفته خميازه‌اى * چو غنچهء سرخ‌گل بسته به لب غازه‌اى\r\nوان دو لب نيم‌باز همچو گل تازه‌اى * تبسّمى پر ز ناز نهفته زير نقاب\r\nمرا دو توأم بود به خانه چون ماه و مهر * نه چون مه و مهرشان فرقى در شكل و چهر\r\nآيت لطفند و حسن لايق عشقند و مهر * آفت مَردند و زن فتنهء شيخند و شاب \r\n\r\n\r\n","description":"","footnote":"\r\n( 1 ) - اشعار زير را در توصيف دو فرزندش كه توأمان به دنيا آمده‌اند ، سروده است .\r\n","page_name":" 1532 ","page_number":84},
  {"content":"\r\n\r\n يكى سياوش به اسم يكى سيامك به نام * يكسان در خلق و خلق يكسان در شكل و فام\r\nكسى نداند درست كه اين كدام آن كدام * چو در سؤال و جواب چه در درنگ و شتاب\r\nچو دايه نزديك خود بيند از آن دو يكى * به حيرت افتد كه اين سيا بود يا مكى\r\nشگفتى دايه‌شان فزون شود اندكى * چو نام آرد از اين وان يك گويد جواب\r\nچو اين يك از خرّمى خندهء خوش سر كند * آن دگرى در زمان خنده مكرّر كند\r\nچو ناگه اين از غمى ديده چو گل تر كند * فشاند آن ديگرى سرشكها چون سحاب\r\nبه خانه اندر انيس به يارى اندر شفيق * به خواهش اندر شريك به بازى اندر رفيق\r\nهر دو به ظاهر جميل هر دو به باطن خليق * شبيه هم در كلاه نظير هم در ثياب\r\nموى چو زرّينه نار ريخته تا دوششان * حلقهء زرّين زده گرد بناگوششان\r\nلختى آشفته‌وار ، ز خفتن دوششان * حلقه پر از پيچ و خم تار پر از چين و تاب\r\nروى بشويند و موى به دست شانه دهند * ز شانه ترسان شده دست به سر بر نهند\r\nبه ناگه از زيردست چو آهوان برجهند * شانه فتد بر زمين ريزد آب و گلاب\r\nچيست از اين خوب‌تر زير كهن آسمان * كه باشد اندر برت چو كودك توأمان\r\nبه يك نظاره دو بار شوى خوش و شادمان * به يك پياله شوى دو گونه مست و خراب \r\n\r\n","description":"","footnote":"","page_name":" 1533 ","page_number":85},
  {"content":"\r\n\r\n مهر دو توأم فزون ز مهر دو كودك است * زان كه به عين دويى نيك چو بينى يك است\r\nوان دو طفل جدا ز يكديگر منفك است * هيچ تو ديدى كه دو يكى شود در حساب\r\nچه خوش بود ديدگان به ديده‌شان دوختن * وز آتش عشق پاك خرمن غم سوختن\r\nچو گردد اين مشعله گرم برافروختن * ميان جانهاى ما بدن نماند حجاب\r\nمرد كه عشقى نباخت چگونه مردم شود * عشق چو پيدا شود هرچه جز او گم شود\r\nچنان كه هر بامداد لشكر انجم شود * نهفته رخ چون بتاخت مشعلهء آفتاب \r\n\r\nبه مهاجر ايرانى\r\n اى رفته ز بر كى ز سفر باز پس آيى * آراسته‌ام خانه مگر باز پس آيى\r\nپيراسته‌ام رهگذر ديده و دل را * باشد كه از اين رهگذرم باز پس آيى\r\nآباد شد آن خانهء ويران كه تو ديدى * وقت است ، سوى خانه اگر باز پس آيى\r\nهرچند بس آزرده برفتى كه تو ديدى * با نالهء شب آه سحر باز پس آيى\r\nبس ديده كه روشن كنى اى يوسف مصرى * روزى كه سوى كوى پدر باز پس آيى\r\nزين شوق و خيالى كه بود منتظران را * گر زان كه بيابى تو خبر باز پس آيى\r\nنفعى كه در آن سود وطن نيست زيان است * سود است ز هر جاى ضرر باز پس آيى\r\nاى نوگل مانده ز سر شاخ شجر دور * وقت است كه بر شاخ شجر باز پس آيى\r\nگر همچو « رشيد » اهل نظر را بشناسى * يك‌ره به‌سوى اهل نظر باز پس آيى \r\n\r\n","description":"","footnote":"","page_name":" 1534 ","page_number":86},
  {"content":"\r\n\r\n\r\nرضايى ( 1305 )\r\nدكتر جمال رضايى ، فرزند مهدى ، در سال 1305 هجرى شمسى در بيرجند قدم به عرصهء حيات گذاشت ، تحصيلات ابتدايى و متوسطه را در زادگاه خود و مشهد به پايان رسانيد ، ازآن‌پس به تحصيل در رشتهء زبان و ادبيات فارسى پرداخت و به اخذ ليسانس توفيق يافت .\r\nآنگاه به استخدام وزارت فرهنگ درآمد و در دبيرستانهاى تهران مأمور تدريس گرديد و در خلال كار آموزشى رشتهء دكترى زبان و ادبيات فارسى را پى گرفت و فارغ التحصيل شد .\r\nسپس به سمت دانشيار دانشكدهء ادبيات مشهد منصوب گرديد و بعد به استادى دانشكدهء ادبيات و علوم انسانى دانشگاه تهران ارتقاء يافت و تا پايهء ده استادى پيش رفت و به دريافت دو مدال درجه دو و يك علمى دست‌يافت .\r\nاستاد دكتر جمال رضايى در مدت خدمات فرهنگى خود در سمتهاى رياست دبيرستان محمد قزوينى ، معاونت دانشكدهء ادبيات مشهد ، معاونت دانشكدهء ادبيات و علوم انسانى دانشگاه تهران ، سرپرستى مؤسسهء زبانهاى خارجى دانشگاه تهران ، مديريت گروه آموزشى زبان‌شناسى و زبانهاى باستانى دانشگاه تهران ، معاونت دانشگاه تهران ، معاونت وزارت علوم و آموزش عالى انجام‌وظيفه كرد .\r\nدكتر رضايى علاوه بر سمتهاى فوق در چندين سازمان و شوراهاى علمى و پژوهشى مانند : انجمن استادان زبان و ادبيات فارسى ، شوراى فرهنگستان زبان ايران ، هيئت‌رئيسهء كنگرهء تحقيقات ايرانى مميزه دانشگاه تهران ، شوراى دانشگاه تهران ، و هيئت امناى دانشگاه تهران عضويت داشت و همچنين در چندين كنگرهء علمى داخلى و خارجى شركت كرد ، از جمله كنگرهء تحقيقات ايرانى دانشگاههاى كشورهاى تركيه ، روسيه ، ارمنستان ، سويس ، فرانسه ، افغانستان ، آلمان و انگلستان .\r\n\r\n","description":"","footnote":"","page_name":" 1535 ","page_number":87},
  {"content":"\r\n\r\nدكتر جمال رضايى از استادان برجسته و محققين عالىمقام كشور است كه آثار و تأليفات و مقالات علمى و پژوهشى زير را از خود به‌جا گذاشت : تحقيق در شرح احوال و آثار نزارى قهستانى ، مضامين قرآنى در بوستان سعدى ، نثر سنايى ، قلعهء رستم ، گزارش نوشته‌ها و پيكرهاى كال‌چنگال ، ساختمان واژه‌هاى مركب فارسى و سوابق آنها در زبانهاى باستان ايران ، درفش ايران ، تصحيح و تحشيهء فرهنگ صبوحى با شرح واژه‌ها ، نامهاى روزهاى ماه در ايران باستان ، بو سهل زوزنى در تاريخ بيهقى ، صرف فعل ماضى در گويش كهن هرات ، واژه‌نامهء گويش بيرجند ، واج‌شناسى و دستور گويش بيرجند ، و چند اثر ديگر .\r\nاستاد رضايى از شاعران توانا و متبحر شعر فارسى است كه به سبك و شيوهء اساتيد كهن ، شعر مىسرايد و اشعارش از انسجام و استوارى كلام و حسن انتخاب مضامين بهرهء كافى دارد . نمونه‌هاى زير از شعر اوست :\r\n\r\nمژدهء بهار « 1 »\r\n مژده اى دل كه دگرباره بهار آيد * باغ سرما زده بينى كه به بار آيد\r\nگلشن و گلبن ، خرّم شود و خندان * تا نوازشگرشان باد بهار آيد\r\nنغز و پدرام شود سبزه و كشت و خويد * راغ و هامون ز در گشت و گذار آيد\r\nدشت چون نامهء مانى شود و آن را * از گل و سبزه بسى نقش و نگار آيد\r\nكوه از سر بِهِلد خودِ يَخينِ خود * طبله‌ها بر سرش از مشك تتار آيد\r\nابر كامروز بجز برف نمىبارد * بينى آن‌روز كه مُروارى بار آيد\r\nآبشاران به خروش آيد و جو در جوش * روى فَرغَر ز نسيم آژده‌دار آيد\r\nلاله باز آتش زردشت برافروزد * گرد آن فاخته چون عابد نار آيد\r\nآتش سورى گل تا كه شود روشن * زندبافش به مثل صد نه هزار آيد\r\nگونهء نسترن و چهرهء سوسن را * آب و رنگ از گل و از لاله نثار آيد\r\nزلف مرغول گره‌گير بريشم باز * دلربا چون شكن طرّهء يار آيد \r\n\r\n\r\n","description":"","footnote":"\r\n( 1 ) - اين چكامه را به قصد طبع‌آزمايى به اقتفاى قصيدهء معروف ناصر خسرو با اين مطلع سروده است :\r\n چند گويى كه چو هنگام بهار آيد * گل بيارايد و بادام به بار آيد \r\n","page_name":" 1536 ","page_number":88},
  {"content":"\r\n\r\n جعد سيسنبر زُرفين شود و مشكين * ديدهء نرگس پرخواب و خمار آيد\r\nطرّهء سنبل و گيسوى بنفشه ، نيز * پر ز تاب آيد و بىعيب و عوار آيد\r\nباد رامشگر و مرغان همه خنياگر * زان تغنّى به طرب بيد و چنار آيد\r\nسرو آزاد شود ، ناژ به شور افتد * پرزنان نغمه‌سرا قمرى و سار آيد\r\nاز دلِ هامون فريادِ تذروِ نر * از سر گلبن آواى هزار آيد\r\nكبك را بينى با جفت به كوه و در * با خرام آيد و در بوس و كنار آيد\r\nپوپك از شوق كله بر فلك اندازد * كوكو از شادى بىتاب و قرار آيد\r\nصلصل آواز برآرد كه بهار آمد * هدهد آرد خبرى خوش كه نگار آيد \r\n\r\nاين چه بهاريست ؟ « 1 »\r\n اين چه بهاريست مرگ‌ريز و غم‌انگيز * گرم‌فزاى و روان‌گزاى و بلاخيز\r\nبايد آرد بهار شادى و عشرت * بايد باشد بهار نغز و دلاويز\r\nبايد ريزان شود سحاب به كهسار * بايد جوشان شوند چشمه و كاريز\r\nبايد گلخن شود ز لاله چو گلشن * بايد هامون شود ز سبزه چو پاليز\r\nبايد گل بشكفد به گلبن بسيار * بايد گردد عروس گل هوس‌انگيز\r\nبايد بلبل سرود عشق بخواند * و آتش عشّاق شعله‌ور شود و تيز\r\nبايد ساغر شود ز باده لبالب * بايد مينا شود ز صهبا لبريز\r\nبايد مردم در سرور بكوبند * ز آن‌سوى نيريز تا فراسوى تبريز\r\nاين چه بهاريست جان‌شكار و روان‌كاه * غصّه‌فزاى و غم‌آور و تعب‌آميز\r\nهردم خواند مرا به ماتم و اندوه * گويد اى دون ز شادمانى بگريز\r\nگويد از لب نشان خنده فروشوى * گويد سيلاب خون ز ديده فروريز\r\nروزى خواند مرا به ماتمِ « فرزان » « 2 » * ماتم آن مرد دين و دانش و پرهيز\r\nروز دگر آردم يكى خبر هول * جان‌شكر و جانگداز و سهم و بلابيز\r\nمرگ « فروزانفر » آن بديع زمانه * صاحب آن علم و راى و بينش و تمييز \r\n\r\n\r\n","description":"","footnote":"\r\n( 1 ) - اين قصيده را در سوگ و رثاى استاد بزرگ دانشمند شادروان بديع الزمان فروزانفر سروده است .\r\n( 2 ) - شادروان سيد محمد فرزان در اواخر فروردين 1349 روى در نقاب خاك كشيد و زنده‌ياد فروزانفر در نيمهء ارديبهشت‌ماه همان سال چشم از جهان بربست .\r\n","page_name":" 1537 ","page_number":89},
  {"content":"\r\n\r\n آن ستمى كاين بهار كرد به دانش * هرگز با آن نكرد لشكر چنگيز\r\nپهنهء دانش كه درنوردد امروز * كز ستم وى نه رخش ماند و نه شبديز\r\nاين چه بهاريست كم به جان زده آذر * آذر با گل چنين نكرده و دى نيز\r\nاين نه بهار است ، اين خزان جهان است * يا رب چون اين بهار نايد پاييز \r\n\r\nطرفه مادر « 1 »\r\n اى طرفه مادرى كه در اين گيتى * لختى ز جور دهر نياسوده\r\nاى مادر عزيز كه در دوران * گوى فضيلت از همه بربوده\r\nاى جاى اشك ريخته بر دامان * صدها هزار لؤلؤ ناسوده\r\nاى ساخته به سختى و ناكامى * دامن به ننگ عجز نيالوده\r\nبر من هرآنچه داشته بخشيده * صدها گناه ديده و بخشوده\r\nدر بحر پرتلاطم طوفان‌زاى * با زورقى شكسته و فرسوده\r\nجان بىدريغ غرق بلا كرده * چون نوح ناخدايى فرموده\r\nتا راستى و پاكى در گيتى * باشد به هر زبانى بستوده\r\nخواهم كه شادمانى و جاويدان * با خاطرى مرفّه و آسوده \r\n\r\nبت نوآيين\r\n آمد بهار باده مهيّا كن * بزمى چنان كه بايد بر پا كن\r\nفصل بهار فصل گل و باده‌ست * برخيز و جام باده مهيّا كن\r\nچون بشكفد به باغ گل سورى * فكرى براى رامش و خنيا كن\r\nاز تابخانه گام فراتر نه * زى گلستان شتاب و تماشا كن\r\nبر طرف جوى بر لب كشت و خويد * بنشين و ديدهء دل خود وا كن\r\nبنگر كه بتگريست بهار و تو * با دست او يكى بت زيبا كن\r\nاز برگ گل دو گونهء گلگون ساز * وز قد سرو قامت رعنا كن \r\n\r\n\r\n","description":"","footnote":"\r\n( 1 ) - اين قطعه نخستين سرودهء استاد است كه آن را در بهمن‌ماه 1327 گفته و به شادروان مادرش كه در آن هنگام در قيد حيات بود ، پيشكش كرده است .\r\n","page_name":" 1538 ","page_number":90},
  {"content":"\r\n\r\n آن ديدهء خمارى عبهر بين * او را از آن دو نرگس شهلا كن\r\nوان غنچهء به ناز گشوده لب * بنگر ، وز آن دهان شكرخا كن\r\nاز جعد تابدادهء سيسنبر * او را دو طرّه زلف چليپا كن\r\nبر رغم زال جادوى دى ماهى * او را چو نوعروسان آرا كن\r\nرويش چو برف دى مه سيمين‌ساز * مويش به گونهء شب يلدا كن\r\nآن قطرهء ز دودهء باران را * در گوش وى چو لؤلؤ لالا كن\r\nوان دانه‌هاى گوهر شبنم را * در گردنش چو عقد ثريّا كن\r\nآنگه به روى اين « بت نوآيين » * ديرينه مى به ساغر مينا كن\r\nتا زندباف گنج فريدون زد * از شاخ بيد چنگ نكيسا كن\r\nتا برفروخت آتش سورى گل * ياد از سرودهاى اوستا كن\r\nدلهاى مرده را به نوا آور * كارى چو كار مهر و مسيحا كن\r\nدر جام لاله بادهء گلگون ده * از بوى گل بخور مطرّا كن\r\nبزداى زنگ غم ز دلت با مى * دل را چو روى آينه تابا كن\r\nتا نشكند زمانه دل ما را * بشكن دل زمانه و غوغا كن\r\nآسايش دو گيتى تا يا بى * بارى به قول « خواجهء » دانا كن\r\nبا دوستان خويش مروّت دار * با دشمنان خويش مدارا كن « 1 » \r\n\r\nمن چه كردم ؟\r\n من چه كردم تا ز من برتافت روى * دلبر نوشين‌لب زنجيرموى\r\nمن چه كردم تا كه مهر از من بريد * آن نگار زودرنج تندخوى\r\nمن چه كردم تا مرا از ياد برد * آن بت نامهربان كينه‌جوى\r\nمن چه كردم جز وفادارى به دوست * گر گناهى كرده‌ام جز اين بگوى\r\nمن كه در راهش به دادم نام و ننگ * من كه در پايش فشاندم آبروى\r\nمن كه از بيداد بىپرواى يار * خيل غم تازد به من از چارسوى \r\n\r\n\r\n","description":"","footnote":"\r\n( 1 ) - با استفاده از مضمون اين معروف شعر خواجه حافظ شيرازى :\r\n آسايش دو گيتى تفسير اين دو حرف است * با دوستان مروّت ، با دشمنان مدارا \r\n","page_name":" 1539 ","page_number":91},
  {"content":"\r\n\r\n من كه از جور روان‌كاه نگار * داده‌ام از كف قرار و آرزوى\r\nمن كه دارم ديده‌اى پرخون و اشك * من كه دارم گونه‌اى بىرنگ و بوى\r\nمن كه بر لب مهر خاموشى زدم * در نهان ، در سينه دارم هاىوهوى\r\nمن كيم ؟ ديوانهء آن لعل لب * من كيم ؟ پروانهء آن شمع‌روى\r\nمن كيم ؟ بيچاره‌اى گم‌كرده‌راه * من كيم ؟ آواره‌اى از شهر و كوى\r\nمن به دل گويم كه دست از من بدار * دل به من گويد كه دست از من بشوى\r\nمن وفادارى نديدم همچو خويش * من جفاكارى نديدم همچو اوى\r\nمهر اگر خواهى بيا از من بخواه * قهر اگر جويى برو از وى بجوى \r\n\r\nدستم شكست « 1 »\r\n دستم شكست و گشت حمايل به گردنم * پاداش كار نيك همه عمر كردنم\r\nدستى كه دور بود چو فكر من از كژى * دستى كه پاك بود چو چشمم چو دامنم\r\nدستى سبك ز مال و ليكن گران به فضل * دستى به گاه فيض چو دريا و معدنم\r\nدستى كه بار از سر هر دوش مىگرفت * سربار دوش من شده و بار گردنم\r\nدستى كه زنگ غم ز دل دوست مىزدود * زنگار غم نشسته از آن بر دل و تنم\r\nدستى كه بس چراغ فرا راه خلق داشت * تاريك كرده است چو شب روز روشنم\r\nدستى كه باز كرده گره‌ها ز كارها * گچ‌بند گشته گچ شده دست‌آورنجنم\r\nدستى كه بهر آز نشد سوى كس دراز * دارد نياز تاش به گردن درافكنم\r\nدست چپم شكست كه مىزد به گاه خير * پهلو به دست راست كه من چون تو ذوفنم\r\nدستم شكست بارى بر رغم ميل دوست * دستم شكست ، آرى بر كام دشمنم\r\n* * دستم شكست چرخ ستمگر كه بشنود * آه و فغان و ناله و فرياد و شيونم\r\nافراسياب من شده اين چرخ و دم‌به‌دم * در چاه فتنه مىفكند همچو بيژنم \r\n\r\n\r\n","description":"","footnote":"\r\n( 1 ) - سالهاى پيش دست استاد شكست و دوست و همشهرى عزيزش ، پزشك حاذق و جراح عاليقدر ، دكتر محمود لطفى آن را از راه مهر و لطف درمان كرد . اين قصيده را بدان مناسبت و به قصد سپاسگزارى از آن بزرگوار سروده است .\r\n","page_name":" 1540 ","page_number":92},
  {"content":"\r\n\r\n خواهد به گوشه‌اى بنشينم زبون و زار * مهر سكوت بر لب گوياى خود زنم\r\nغافل كه من از او نهراسم به‌هيچ‌روى * غافل كه هست طاقت سنگ فلاخنم\r\nدست مرا شكستى ؟ اى چرخ كج‌مدار * پنداشتى كه از ستمت ناله سركنم ؟\r\nمىخواستى ز تو بشكوهم ؟ تو كيستى ؟ * پنداشتى ز تور بستوهم ؟ نه من منم\r\nمن سنگ آسيابم و دارم توان و تاب * اين نكته گشته است مكرّر مبرهنم\r\nاى چرخ گر مدار تو بر علم و فضل بود * جز بر فراز ماه نبودى نشيمنم « 1 »\r\nاى چرخ سفله‌پرور اى ديو فتنه‌گر * گر در مثَل تو سيلى من كوه قارنم\r\nخود آزموده‌اى تو مرا پيش از اين بسى * خود ديده‌اى كه دانش و تقواست جوشنم\r\nبازم بيازماى به انواع درد و رنج * تا بنگرى كه سخت و شكيبا چو آهنم\r\nبازم بيازماى كه بينى به چشم خويش * ديو سپيد اگر كه شوى من تهمتنم\r\nدست مرا شكستى ؟ باشد تو را به ياد * دستم اگر رسيد تو را پشت بشكنم\r\nدستم اگر رسيد به توفيق كردگار * بنيان ظلم و بيداد از ريشه بركنم\r\n* * دستم اگر شكست چه غم ، چاره گشت زود * قهر فلك به مهر حبيب مهيمنم\r\n« محمود لطفى » آن هنرى مردِ دانشى * كاو هست فخر شهر من و فخر ميهنم\r\nدرمان نمود دست مرا از طريق لطف * آسان نمود مشكل اين چرخ ريمنم\r\nبهبود يافت دست من آرى به لطف دوست * پايان گرفت درد من و رنج بردنم\r\nمرهون مهر اويم و دارم از او سپاس * هرچند در بيان سپاس وى الكنم\r\nاز چشم زخم چرخ تو او را نگاه‌دار * اى كردگارِ قادرِ بىچونِ ذوالمنم \r\n\r\n\r\n","description":"","footnote":"\r\n( 1 ) - با استفاده از مضمون اين بيت ناصر خسرو :\r\n گر بر قياس فضل بگشتى مدار دهر * جز بر مقرّ ماه نبودى مقرّ مرا \r\n","page_name":" 1541 ","page_number":93},
  {"content":"\r\n\r\n\r\nرضايى ( 1307 )\r\nعبد العلى رضايى كيخاژاله ، روزنامه‌نگار و طنزپرداز ، فرزند غلامحسين ، در دىماه سال 1307 هجرى شمسى در يكى از روستاهاى سيستان در خانواده‌اى كشاورز از مادر زاد ، تحصيلات ابتدايى و مقدمات صرف و نحو را در زادگاهش فراگرفت و در سال 1335 شمسى به اتفاق همسر و سه فرزندش به مشهد مهاجرت كرد و در اين شهر رحل اقامت افكند و مدت شش سال در بخشهاى ادارى و هيئت تحريريهء روزنامهء خراسان و هشت سال با عنوان سردبير دو روزنامهء آفتاب شرق و نور ايران عهده‌دار مسئوليت بود .\r\nرضايى شاعر و نويسندهء طنزپرداز علاوه بر مقالات اساسى روزنامه ، نوشته‌ها و اشعار طنزگونه‌اى زير عنوان \" تاريك ، روشن \" ، \" در بين خودمان بماند \" ، \" دست به عصا \" و \" پرت و پلا \" با نام مستعار عبيد ، به‌طور مرتب تا قبل از پيروزى انقلاب اسلامى در روزنامه‌هاى مشهد چاپ مىشد تا جايى كه برخى از نشريات تهران بخصوص مجله خواندنيها آن را نقل مىكرد و براثر نوشتن اين‌گونه طنزها همواره مورد تعقيب ساواك قرار داشت و گاهى روزها و هفته‌ها و ساعتهاى متوالى و متناوب در بازداشت بسرمىبرد . در سال 1359 امتياز نشريه‌اى به نام \" آواى هامون \" گرفت كه متجاوز از يك سال به‌صورت هفته‌نامه در مشهد و بعد در تهران به‌صورت يك مجلهء علمى ، هنرى و اجتماعى به فاصلهء ده روز تا سال 1364 به‌طور مرتب انتشار داد و هم‌اينك نيز با وجود كهولت و خستگى ناشى از كار با روزنامهء خراسان ، وابسته به بنياد شهيد همكارى مستمر دارد .\r\nرضايى دربارهء شعر و شاعرى خود چنين مىگويد : « اغلب سروده‌هاى من طنزگونه و اجتماعى است كه براى نمونه دو قطعه حضورتان تقديم مىشود ، نخستين دفتر شعر من حاوى قريب دوازده هزار بيت و دوّمين آن حدود پنج هزار بيت را در بر گرفته است كه\r\n\r\n","description":"","footnote":"","page_name":" 1542 ","page_number":94},
  {"content":"\r\n\r\nاميدوارم زمانى به‌چاپ آن توفيق يابم . »\r\nرضايى داراى ده فرزند است ، هفت پسر و سه دختر كه همگى از استعداد بالايى برخوردارند و مدارج دانشگاهى را در رشته‌هاى كارشناسى مهندسى شيمى ، كارشناسى ارشد ژئوفيزيك ، زمين‌شناسى ، شيمى و پرستارى طى نموده و يا در مرحلهء پايانى هستند و تنى چند از آنان در دورافتاده‌ترين نقاط محروم كشور ( هرمزگان ، سيستان و بلوچستان ، و مسجد سليمان ) در خدمت مردم و مملكت تلاش مىكنند .\r\n\r\nيادها و يادبودها !\r\n ياد باد آن سالها ، آن پارها ، پيرارها * خلوت دلدارهاى خالى از اغيارها\r\nياد باد آن عشوه‌ها ، آن نازها ، لبخندها * آشتىها ، قهرها ، افسانه‌ها ، پندارها\r\nآن رميدنهاى دين بربادده ، صد بار ، ياد * وان طپيدنهاى دل ، در حسرت ديدارها\r\nآن ترنّمهاى سكرآميز ، با آهنگ عشق * بوسه‌هاى آتشين بر گونهء تب‌دارها\r\nعطر گيسوى بتان ماهرو را ، صد درود * نازكردنها ، رميدنها ، پسِ ديوارها\r\nياد باد آن روزهاى سرخوشى و شور و حال * فارغ از رنج ريال و درهم و دينارها\r\nسينه از زنگار غم ، پاكيزه‌تر از آينه * چشمها بگرفته از انوارها ، معيارها\r\nجز جوانمردى و انصاف و صفا حاكم نبود * در ميان مردمان كوچه و بازارها\r\nآدميّت بود در فرهنگ ما بس زورمند * مهربانى و مودّت بود ، در كردارها\r\nگر حسادت بود تا اين حد زيان‌آور نبود * ور سعايت بود ، كى بود اين همه اضرارها ؟\r\nكينه‌توزى بود ، امّا اين همه مهلك نبود * ژاژخايى بود امّا ، نى چنين ، غم‌بارها\r\nدر پى نابودى مردم چنين اندر تلاش * كى بُدندى اين همه گرگان آدمخوارها\r\nرنگ و نيرنگ و ريا ، دون همّتى ، نامردمى * بود ، امّا ، كى بدين ابرامها ، اصرارها ؟\r\nبود فرهنگ اخوّت با مروّت هم‌قدم * هر دو با جهل و مفاسد سخت در پيكارها\r\nگر فريبى بود ، اين‌سان رايج و شايع نبود * روزگار خلق كى بود اين‌چنين دشوارها\r\nبود دزدى ليك در محدوده‌اى كم‌عرض و طول * بود پستى ، ليك بىمقدار در بازارها\r\nبس دغلبازان خائن در مسير اجتماع * سدّ همىبستند از احجار و از الوارها\r\nلاف‌زن بودند ، امّا مشترى كم داشتند * حيله‌گر بودند ، امّا سخت در انكارها\r\nقصّه كوته مىكنم ، فصل جوانى بود خوش * ياد باد آن سالها ، آن پارها ، پيرارها \r\n\r\n","description":"","footnote":"","page_name":" 1543 ","page_number":95},
  {"content":"\r\n\r\n\r\nبه ياد نيزار هامون\r\n سيستان ، زادگه پاك من است * آرى اين خاك چو جانم به تن است\r\nموطن پاكدلان است اينجا * مهد گردان و يلان است اينجا\r\nسام و رودابه در اين خاك درند * زال و تهمينه در اين رهگذرند\r\nرستم پيلتن آن زادهء پاك * سر نهاده ز شرف بر اين خاك\r\nاوست گر زادهء فردوسى طوس * هست آثار و شواهد ملموس\r\nسيستانيست به جان رزمنده * روز هيجاست بسى بالنده\r\nپاى تيمور به زابل شد لنگ * هم ز پيكان و هم از قلواسنگ\r\nفرّخى زبده سخن‌دان و اديب * شاهواريست در اين بحر غريب\r\nگر ز مسعود ستايش مىكرد * ثروت و مال نيايش مىكرد\r\nليك پرمغز به توصيف بهار * گفت از دامن دشت و كهسار\r\nتوسن شعر و ادب را هى كرد * با سخن اسب حريفان پى كرد\r\nپور صفّار همان گرد دلير * بين چسان تاخت به تازى چون شير ؟\r\nبهر احياى وطن كرد قيام * تا كند پاك زمين ، از « اصنام »\r\nسيستان سنگر تقوا باشد * پايگاه شرف ما باشد\r\nشوره‌زارش ، به خدا رشك جنان * « قلعهء سوخته » اش مأمن جان\r\nروستايش شده گر ويرانه * مانده در حسرت آب و دانه\r\nهيرمندش تهى از آب شده * تهى از گوهر ناياب شده !\r\nگر ز هامون تو گذر بنمايى * گره از عقدهء دل بگشايى\r\n« سابورى » نام همان « هامون » است * كز عطش طالع او وارون است\r\nروزگارى نى و نيزارى داشت * گلّه‌ها ، دام و علفخوارى داشت\r\nآوخ ، از بخت بد « سابور » شاه * نى و دامش شده يكباره تباه\r\n« كوه خواجه » ست مرا سنبل عشق * نى و نيزار ، مرا چون گل عشق\r\nگر « ميان كنگى » مانده‌ست كوير * كشتزارش همه پژمان و حقير\r\n« پشت آب » از عطش ار بىتاب است * « شيب آب » ار نگران آب است\r\n« شهركى - ناروئى » ار بىحاصل * برزگر خانه‌نشين و عاطل\r\nصادراتش همه گر شد نابود * وارداتيش دمادم افزود ! \r\n\r\n","description":"","footnote":"","page_name":" 1544 ","page_number":96},
  {"content":"\r\n\r\n گر كشاورز بود افسرده * نان ز توليد « خوارج » خورده\r\nروستايى شده گر آواره * مانده در دشت مغان بيچاره\r\nبازهم عاشق اين بوم و بر است * كشته و مردهء اين پهنه در است\r\nگر ز « كانال » كشيها دمغ است * توى امواج بلا چون وزغ است !\r\nنه ز « چانيمه » اميدى در دل * نه ز « گلمير » نويدى حاصل\r\nگر ز « نهراب » خجالت دارد * وز « زهك » درد و ملالت دارد\r\nگوشها گرچه نباشد شنوا * ناله‌ها گرچه نباشد گيرا\r\nبازهم عاشق اين دشت و دريم * در ره حفظ وطن جان سپريم \r\n\r\nبواسير ، به‌جاى پروستات ! « 1 »\r\n پزشكى كاردان و دانش‌اندوز * به ميدان طبابت شاد و بهروز\r\nبه بيمارى گرفتار پروستات * تفقّد كرد ، بهر دفع آفات\r\nپس از چانه‌زدنهاى غريزى * پى حقّ العلاج و زير ميزى\r\nمريض بينوا را بسترى كرد * رخ مهتابىاش خاكسترى كرد\r\nسرم جارى بشد توى وريدش * سلامت بود ، امّيد و نويدش\r\nسرنگ و چاقو و قيچى بشد تيز * نوار دل عمل را كرد تجويز\r\nبخواباندند او را بر روى تخت * كه بشكافد پروستات از نگون‌بخت\r\nولى دكتر حواسش نابجا بود * به پيمانكارى و ارز و طلا بود\r\nپى صرّافى و كسب و تجارت * دلار و ليره و باغ و عمارت\r\nبه‌جاى آنكه چاقو بىمكافات * بدرّد پردهء سخت پروستات\r\nبواسيرش در آن حالت عمل كرد * اميدش را به نوميدى بدل كرد\r\nبه هوش آمد زمانى بعد بيمار * ولى بگذشته او را كار ، از كار\r\nدوباره نيش چاقو جستجو كرد * پروستات طرف را زير و رو كرد\r\nز ضرب شست آن جرّاح مشهور * بشد بيمار با اجداد محشور \r\n\r\n\r\n","description":"","footnote":"\r\n( 1 ) - در يكى از بيمارستانهاى مشهد ، پزشك جراح به‌جاى آنكه پروستات بيمار را عمل كند ، بواسير او را عمل كرد . و چون دوباره بيمار را به اتاق عمل بردند ، در اثر ضعف و ناتوانى درگذشت . ( روزنامهء خراسان )\r\n","page_name":" 1545 ","page_number":97},
  {"content":"\r\n\r\n\r\nرضوان ( 1353 - . . . )\r\nسيد عبد الوهاب ابى ابراهيمى ، متخلص به رضوان ، فرزند سيد محمد و نوادهء سيد قندى ، از سادات جليل القدر همدان بود .\r\nابى ابراهيمى ، تحصيلات خود را ابتدا در مكتب صادق عبقرى با تعليم قرآن و خواندن و نوشتن شروع كرد ، ازآن‌پس به دبستان نصرت رفت و دورهء ابتدايى را به پايان رسانيد ، سپس به تحصيل علوم دينيه پرداخت و در سلك طلاب درآمد و در ايام محرم و صفر جهت تبليغ به همدان و كرمانشاه مىرفت و به موعظهء دينى مىپرداخت .\r\nابى ابراهيمى ، در شهر همدان دبستانى به نام \" رضوان \" با اجازهء وزارت فرهنگ تأسيس كرد و خود مديريت آن را به‌عهده گرفت و به تعليم و تربيت نوباوگان پرداخت و در اثر خدمات صادقانه‌اى كه در اين رهگذر انجام داد ، مورد تشويق قرار گرفت .\r\nرضوان در سال 1334 منتخبى از اشعار خود را به چاپ رسانيد . او علاوه بر سرودن شعر داراى صوتى خوش و آوازى دلكش بود و سرانجام در سال 1353 چشم از جهان فروبست . از نظم اوست :\r\n\r\nدشمنان دوست‌نما\r\n كسان كه گرد تو گردند و مدحتت خوانند * گداى لقمهء نانند و بندهء خوانند\r\nبسا كسان كه چو ميش‌اند رام در دستت * چو نيك درنگرى ، گرگ گلّه آنانند\r\nچو رفت روز سلامت ، نمىدهند سلام * به روز محنت و سختى ز تو گريزانند\r\nقفايى ار بزند از جفا تو را ايّام * چو روزگار ، ز تو روى خود بگردانند\r\nفغان و آه ! از اين دشمنان دوست‌نما * رفيق قافله ، امّا شريك دزدانند ! \r\n\r\n","description":"","footnote":"","page_name":" 1546 ","page_number":98},
  {"content":"\r\n\r\n دلم گرفت از اين روزگار سفله‌نواز * وز آن كسان كه بر اين سفله ، مهرورزانند\r\nبه خطوخال نكويان شهر ، دل مسپار * كه رهزن دل و دين ، آفت تن و جانند\r\nگشايش ار طلبى از خدا طلب ، كه بشر * گشايش گره از كار خويش نتوانند\r\nمبين ز اختر و گردون ، سياه‌روزى خويش * كه اين دو ، مصلحت كار خود نمىدانند\r\nگله ز كار قضا و قدر مكن « رضوان » * كه در امور خود اين هر دو نيز حيرانند \r\n\r\nراز آشكار\r\n رميدى از چه از من همچو آهوى تتار آخر ؟ * بريدى رشتهء مهر و وفا اى گل‌عذار آخر\r\nز دستت خوب دادى دوستان خويشتن جانا * كشيدى پاى خود از خانه‌ام بيگانه‌وار آخر\r\nبه پاى سروبالايت بسى خون جگر خوردم * ندانستم درخت سرو ، ننشيند به بار آخر\r\nجوانا ! در حذر مىباش از آه دل پيران * خدنگ آه از پا بفكند اسفنديار آخر\r\nجدا شد دستم از دامان وصلت ، دلبرا ديدى * به دام و بند هجران تو ، گرديدم دچار آخر ؟\r\nخوشا آن روزگار خوش كه بودى در كنارم خوش * گرفتى از جفاى چرخ دون از ما كنار آخر\r\nز عشقت همچو پروانه ، شدم در دهر افسانه * به گيتى گشت همچون شمع ، رازم آشكار آخر\r\nمشو مغرور بر حسنت ، نظر بر گوشه‌گيران كن * ز دود آه من آيينه‌ات گيرد غبار آخر\r\nمن و صبر و شكيبايى ، كه باشد كار بيجايى * ز هجر يار كى باشد به دل صبر و قرار آخر ؟\r\nز حال عاشقت « رضوان » ، نپرسى ازچه‌رو اى جان ؟ * نگيرى از چه از عاشق خبر اى گل‌عذار آخر ؟ \r\n\r\n","description":"","footnote":"","page_name":" 1547 ","page_number":99},
  {"content":"\r\n\r\n\r\nنگار پاىبرجا\r\n دلا ، در كوى خوبان شو ، مه ما را تماشا كن * به تاريكى نشين و روشنايى را تماشا كن\r\nتويى آيينه‌دار روى خوبان در جهان اى دل * ز رنگ ريب و شك ، آيينهء خاطر مصفّا كن\r\nبه دفع عيب خود مىكوش و عيب ديگران مىپوش * هرآنچه مىتوانى خويش را پاك و مبرّا كن\r\nبه گرد يار هرجايى مگرد اى دل زيان دارد * دل‌وجانت به قربان نگارى پاى برجا كن\r\nمن آن روزى كه ديدم چشم مستت را ، به خود گفتم : * برو « رضوان » دل خود ، بهر خون خوردن مهيا كن \r\n\r\nمحرم اسرار نيست\r\n من مهين فرزند كارم ، سستىام در كار نيست * افتخار من به كار و ، كار و كوشش عار نيست\r\nاز براى هر مقامى لايق و شايسته‌ام * اى دريغا ، يار با من بخت بدكردار نيست\r\nچند بايد خوار بودن پيش هر خار و خسى ؟ * اندر اين گلشن گلى كو ، كاو قرين خار نيست ؟\r\nفكرهاى روشنى باشد به كانون سرم * با كه گويم راز خود ؟ كس محرم اسرار نيست ؟\r\nگر شود بر كام هر ناكس جهان دون‌پرست * اعتبارى بر وفا و مهر اين غدّار نيست\r\nخواب‌آلوده ، اسير بند دنياى دنيست * پايبند بند دنيا ، بندهء هشيار نيست\r\nخودستايى ، خودپرستى چند ؟ اى نادان برو ! * خويش ديدن ، خودپرستى ، شيوهء هشيار نيست \r\n\r\n","description":"","footnote":"","page_name":" 1548 ","page_number":100},
  {"content":"\r\n\r\n گر بود بهر فريب خلق اين تحت الحنك * خود بده انصاف ، كاو صد بدتر از زنّار نيست ؟\r\nدركش اى « رضوان » زبان ، حرف حسابى كم بزن * هركه حق گويد ، مگر جايش فراز دار نيست ؟ \r\n\r\nحقّ نمك\r\n كسى كه عيب تو را در بر تو بشمارد * مسلّم است وجود تو دوست مىدارد\r\nدريغ جان و دل خويشتن مكن زان دوست * كه قدر صحبت و حق نمك نگه دارد\r\nنمىبرد سر مويى زيان ز خرمن خويش * كسى كه در دل خود تخم دوستى كارد\r\nطواف خانهء كعبه چه سود حاجى را ؟ * بگو كه يك دل بشكسته‌اى به دست آرد\r\nمريز آبروى خود به پيش هر ناكس * كه در جواب تو پشت و گوش و سر خارد\r\nدو روز هركه شود پادشاه كشور حسن * نه مردمى است دل مردمان بيازارد\r\nحقيقت من و زاهد ، گهى شود معلوم * كه دست غيب از اين راز پرده بردارد\r\nز وصل دوست ، توانم گرفت كام دلى * اگر رقيب جفاكار و زشت بگذارد\r\nنمىدهم سر مويش به حورى و رضوان * پرىوشى كه به دل ذرّه‌اى وفا دارد \r\n\r\nنرخ بوسه\r\n طاير جان عزيزم سخت افتاده به بندت * همچو صيد لاغرى هستم اسير و پايبندت\r\nفكر ديدار رخت هرگز نمىآرم به خاطر * بس لطيف و نازكى ، ترسم ز فكر آيد گزندت\r\nدانه از خال و ز زلفت دام ، در را هم ميفكن * با تمام زيركى ، نتوان گريزم از كمندت\r\nنازنينا ، مركب نازت سر نعشم متازان * خون عاشق شوم باشد ، افكند از پا سمندت\r\nبوسه نرخ جان شيرينم خريدارم ، كرم كن * از رخ همچون گل خود ، وز لبان همچو قندت \r\n\r\n","description":"","footnote":"","page_name":" 1549 ","page_number":101},
  {"content":"\r\n\r\n نرم خواهم كرد قلب سنگ تو با گريه آخر * رام خود خواهم نمودن با دو صد اندرز و پندت\r\nگفت « رضوان » آفرين بر طبع موزون چو آبت * مىرساند عاقبت جايى تو را طبع بلندت \r\n\r\nكوى نگار\r\n صبا ، گر بگذرى از لطف در كوى نگار ما * بده از جاى ما بوسه به خاك پاى يار ما\r\nبگو يادى كن اى شيرين شيرين‌لب ز فرهادت * چرا آخر نمىپرسى ز قلب بىقرار ما ؟\r\nاگر خواهى ز حال من ، بزن بر گيسويت شانه * كه باشد زلف مشگينت گواه روزگار ما\r\nرسيده جان به لب از غم ، طبيبا بر سرم بگذار * مفرما بيش از اين غفلت تو از احوال زار ما\r\nخوش آن ديده كه هر شام و سحر روى تو مىبيند * ز فيض ديدنت محروم ، چشم اشكبار ما\r\nخبر دارى نگار من ز كار و بار « رضوانت » ؟ * چو زلفت درهم و برهم پريشان است كار ما \r\n\r\n","description":"","footnote":"","page_name":" 1550 ","page_number":102},
  {"content":"\r\n\r\n\r\nرضوانى ( 1324 - 1240 )\r\nسيد محمد رضوانى ، ملقب به فصيح الزّمان ، فرزند سيد ابو القاسم ، در سال 1240 هجرى شمسى در فسا از مادر زاد .\r\nرضوانى در شانزده‌سالگى از زادگاه خود براى تحصيل علم به اصفهان شتافت و مدت دو سال در آن شهر به كسب دانش پرداخت و از آنجا به قم رهسپار گرديد و قريب ده سال نيز در اين شهر به تكميل علوم عقليه و نقليه اشتغال ورزيد .\r\nرضوانى در سىسالگى به تهران كوچيد و در سلك وعاظ منظوم گرديد و چون مردى اديب بود به دربار ناصر الدّين شاه راه يافت و به فصيح الزّمان ملقب گرديد و پس از قتل ناصر الدّين شاه به تبريز رفت و با مظفر الدّين شاه آشنايى يافت و از آنجا به اتفاق او به تهران عزيمت كرد و لقب سلطان الواعظين يافت و در سال 1324 شمسى بدرود حيات گفت و در ابن بابويه به خاك رفت .\r\nرضوانى مردى اديب و شاعرى توانا و گوينده‌اى زبردست بود . كليات اشعارش در حدود پنج هزار بيت مىباشد و منتخبى از آن در شيراز طبع و نشر يافت و در سال 1363 ديوان اشعارش به كوشش سيد هادى حائرى ( كورش ) در تهران به چاپ رسيد . نمونه‌هاى زير از نظم اوست :\r\n\r\nآرزوى روى تو\r\n كسى كه گفت به گل نسبتيست روى تو را * فزود قدر گل و كاست آبروى تو را\r\nز پند من عرقت بر رخ است نى ز رقيب * رقيب روى تو خواهد من آبروى تو را\r\nستاده سر به فلك دست ، بر دعا شمشاد * كه شانه گردد و گيرد به چنگ موى تو را \r\n\r\n","description":"","footnote":"","page_name":" 1551 ","page_number":103},
  {"content":"\r\n\r\n نگاه خشم تو مفتون نمود مردم را * بنازم آن نگه چشم فتنه‌جوى تو را\r\nهميشه رشك محبّان به تيغ ابرويت * از آن بود كه چرا مىكشد عدوى تو را\r\nنرويد از گل من بعد مرگ جز گلزار * اگر به خاك برم آرزوى روى تو را\r\nگرم بيايى و گويى چه برده‌اى در خاك * ز خاك نعره برآرم كه آرزوى تو را\r\nبه هيچ گرچه تو ما را نمىخرى امّا * به عالمى نفروشيم تار موى تو را\r\nبه حشر ، بار گناهش ز دوش بردارند * گناهكار به دوش ار كشد سبوى تو را\r\nمخور ز سفرهء دون‌همّتان لقمه‌شمار * كه دست منّتشان بفشرد گلوى تو را\r\nبه خاك درگه او چهره‌ساى ، « رضوانى » * كه خاك درگهش افزايد آبروى تو را \r\n\r\nگوهر رخشنده\r\n مژده كه يارم ز سفر آمده * شاخهء اميد ثمر آمده\r\nطالع فرخنده ز در آمده * زيور پاكيزه گهر آمده\r\nگوهر رخشندهء والاى من * باز سرم گرمى ديگر گرفت\r\nباز دگر مرغ دلم پر گرفت * عشق كهن تازگى از سر گرفت\r\nخانهء دل زينت و زيور گرفت * از قدم شاهد يكتاى من\r\nزيور من زينت آغوش جان * رشك ملك عبرت جور جنان\r\nدلبر سنگين دل نامهربان * مايهء پيرى من نوجوان\r\nيار دل‌آزار و دلاراى من * دلبر بىمهر و مه بىوفا\r\nخصم وفا دشمن اهل صفا * بحر ستم قلزم جور و جفا\r\nلعبت فرخندهء فرّخ‌لقا * روشنى ديدهء بيناى من\r\nزيور تاج سر شهزادگان * سرو خرامندهء آزادگان\r\nدلبر فرخندهء دلدادگان * يار من و ياور افتادگان\r\nشاهد بىهمسر و همتاى من \r\n* *\r\n\r\n","description":"","footnote":"","page_name":" 1552 ","page_number":104},
  {"content":"\r\n\r\n مژده كه آن تازه‌نگار آمده * فصل خزان تازه بهار آمده\r\nخرمن گل پهلوى خار آمده * گل به بر بلبل زار آمده\r\nناله برآيد چو نى از ناى من * غارت جان آفت دل دزد دين\r\nراهزن زاهد خلوت‌نشين * سنگدل و صاحب عزم متين\r\nآه خدايا چه كنم بعد از اين * واى به حال دل شيداى من\r\nتازه‌نگارا تو نديم منى * ياور من يار قديم منى\r\nحور جنان باغ نعيم منى * ليك به جان نار جحيم منى\r\nمىزنى آتش به سراپاى من * در دوجهان ملتمس من تويى\r\nميرم اگر دادرس من تويى * مريم عيسى نفس من تويى\r\nاز كه بنالم كه كس من تويى * نيست به غير از تو تمنّاى من\r\nاى تو چراغ شب تاريك من * كن نظرى بر من و تيرنگ من\r\nموى تو دام ره باريك من * انده دورى تو نزديك من\r\nرحم بكن بر تن تنهاى من \r\n\r\nدو شاهد\r\n سررشته‌ايست مويت از عمر جاودانى * چونان كه خاك كويت از آب زندگانى\r\nبر عمرت اى دل‌آزار ايمن مشو كه جاويد * بر خصم هم نماند اين عمر جاودانى\r\nجايى كه دوست دارد دلبستگى به دشمن * سهل است كار مردن سخت است زندگانى\r\nبودم به باغ با يار ، كامد رفيق ناگاه * كس را خبر نباشد ز آفات ناگهانى\r\nهركس رود پى نام گردد نشان آفات * خوش نعمتيست الحق بىنام و بىنشانى\r\nديگر نمىتوانم كز شاهدان كشم بار * دارم دو شاهد حال پيرى و ناتوانى\r\nگيرم به گاه پيرى هم‌بسترم شود يار * زين به چه باشد امّا كو حالت جوانى\r\nروى زمين گر آرى زير نگين عجب نيست * باشندت ار موافق اوضاع آسمانى\r\n« رضوانى » ار به گيتى خواهى نيفتى از پاى * رو دست ناتوان گير وقتى كه مىتوانى \r\n\r\n","description":"","footnote":"","page_name":" 1553 ","page_number":105},
  {"content":"\r\n\r\n\r\nگلهء عاشق\r\n مرنج از اينكه دلم از لب تو در گله باشد * كسى كه كام نديده‌ست تنگ‌حوصله باشد\r\nدهن به شكوه مكن باز از تو گر گله‌مندم * هميشه تنگدل از روزگار در گله باشد\r\nدريد پردهء دل اشك و ديدگان مؤاخذ * خطا ز طفل ، چو سر زد ديت به عاقله باشد\r\nهزار جان پى يك بوسه‌ات دهند و تو غافل * كه صد هزار زيانت در اين معامله باشد\r\nبريد ليلى من از چه روى گيسوى خود را * مگر نخواست كه مجنون اسير سلسله باشد\r\nبه راه كعبهء آن كوى از چه خار مغيلان * خلد هميشه به پايى كه پر ز آبله باشد\r\nشويم خسته‌دماغ از خيال بُعد مسافت * ميان ما و تو مويى اگر كه فاصله باشد\r\nبه ناز خفته به محمل چه دارد آگهى اى دل * ز خسته‌اى كه چه گرد از قفاى قافله باشد\r\nندانم اين چه زمانى بود كه فضل و هنر را * بر كريم نه مزد و نه شعر را صله باشد\r\nسخن بگوى كه « رضوانى » تو را نظر اين دم * به لعل توست كه حلّ نكات مشكله باشد \r\n\r\nگره‌ها\r\n به اختيار زدم دل به زلف يار گره * به كار خويش فكندم به اختيار گره\r\nصبا چگونه گشايد ز زلف يار گره * كه هست هر گره زلف او هزار گره\r\nشمارهء گره زلف او به سبحه مكن * كه صد گره چكند در بر هزار گره\r\nز ابروى عرق‌آلوده‌ات گره بگشاى * مخواه بر دم شمشير آبدار گره \r\n\r\n","description":"","footnote":"","page_name":" 1554 ","page_number":106},
  {"content":"\r\n\r\n به هم گره زده‌اى از فسون ، دو گيسو را * كسى بجز تو نزد مار را به مار گره\r\nگره به زلف فكندى و دل ز ناله فتاد * فتد ز نغمه ، چو افتد به سيم تار گره\r\nمحبّت از دو طرف خوش بود كه عاشق زار * كند چو گريه فتد در گلوى يار گره\r\nز جور مدعيانم گره فتاده به كار * مگر گشايد از او دست كردگار گره\r\nگره‌گشاى دوعالم على عمرانى * كه مىگشايد از كار روزگار گره\r\nبه كار دين گره افتاده بود تا محشر * نمىگشود گر از بند ذو الفقار گره\r\nمگر اشاره به صدر جهان كند كه ز لطف * گشايدم ز كف مرحمت ز كار گره\r\nپى گشوده شدن از كفش به صد امّيد * به كار خلق بود چشم‌انتظار گره\r\nگره فتاد ز لطفش به كار « رضوانى » * براى آنكه بماند به يادگار گره \r\n\r\nروضهء رضوان\r\n هست گيسوى تو در دست پريشانى چند * بود اين سلسله را ، سلسله‌جنبانى چند\r\nدوش در انجمنى بود سخن زان سر زلف * جمع بودند در آن حلقه ، پريشانى چند\r\nپيش چشم و خطوخالت ، دلم آن بيماريست * كه دم نزع فتد در كف شيطانى چند\r\nيك دل و اين همه غم ؟ بار خدايا مپسند * كه خورد لطمه يكى گوى ز چوگانى چند\r\nاين عزيزان ، غمشان چشم مرا كرده سپيد * هست يعقوب مرا يوسف كنعانى چند\r\nدرد و محنت غم و حسرت همه رو كرده به دل * در چنين خانهء تنگ ، آمده مهمانى چند\r\nرفته دل ، گه به زنخ ، گاه به خط ، گاه به زلف * با رهايى گنه افتاده به زندانى چند\r\nجا گرفتند به قلب همه شمشادقدان * اين صنوبر شده اورنگ سليمانى چند \r\n\r\n","description":"","footnote":"","page_name":" 1555 ","page_number":107},
  {"content":"\r\n\r\n همه دلها نگرم جاى تو و ، اين عجب است * كه بود مسكن يك گنج ، به ويرانى چند\r\nكم مبين دانهء اشكم كه همين در غم تو * قطره‌اى هست كز او سر زده عمّانى چند\r\nبه چمن چون گذرى ، چشم به نرگس مفكن * تاخت كم كن به سر ، سربه‌گريبانى چند\r\nهمه از چاك گريبان تو معلومم گشت * كه چرا چاك شد از عشق ، گريبانى چند\r\nبه اميدى كه به دامان تو دست‌آويزى * دست اميد كشيديم ز دامانى چند\r\nبه زمان ، طبع « فصيح » از شرف صحبت دوست * بود ايجاد كُنِ روضهء رضوانى چند \r\n\r\nدر راه عشق\r\n خوب شد اين دل سودازده از كار بماند * خوب‌تر اينكه در آن زلف گرفتار بماند\r\nبه خم گيسوى دلدار دلم ماند نزار * به از او چيست كه در گيسوى دلدار بماند ؟\r\nگفتم آيد چو برم سر فكنم در پايش * عاقبت نامد و بر دوش من اين بار بماند\r\nمن ندانم ز كجا شهره شدم در همه شهر * رازهايى كه ميان من و دلدار بماند\r\nخون عشّاق نشد ريزد از ابروى وسيم * كار از آن تيغ نيايد كه به زنگار بماند\r\nخواست دل تا كه برم دست بر آن زلف دوتا * غمزه‌اى كرد و مرا دست و دل از كار بماند\r\nنتواند كه مسيحا كندش درد ، دوا * آنكه از نرگس بيمار تو بيمار بماند\r\nابد الدّهر كسى نعمت آزادى يافت * كه ببيند سر زلف تو گرفتار بماند\r\nگرد آن نقطهء خال تو نگرديم كه چرخ * اندر اين دايره سرگشته چو پرگار بماند\r\nروشن آن ديده كه تا وقت سحر بهر وصال * به خيال تو شب هجر تو بيدار بماند\r\nتا توانى ز ستم دست بكش زان كه به كس * نه ستم ماند به‌جا و نه ستمكار بماند\r\nنه عجب چشم تو گر هوش ز سرها بربود * همه باشد عجب از مست كه هشيار بماند\r\nداد « رضوانى » آزاده سر اندر ره دوست * در طريق سفر عشق ، سبكبار بماند \r\n\r\n","description":"","footnote":"","page_name":" 1556 ","page_number":108},
  {"content":"\r\n\r\n\r\nرعدى ( 1288 )\r\nدكتر غلامعلى آذرخشى ، متخلص به رعدى ، فرزند محمد على افتخار لشكر ، در سال 1288 هجرى شمسى در تبريز از مادر زاد . نياكان پدرى و مادرى او از دو قرن پيش از آشتيان و فراهان به تبريز كوچيدند و در آنجا رحل اقامت افكندند .\r\nرعدى علوم ابتدايى و متوسطه را در زادگاهش به‌پاى برد ، در سال 1306 به تهران شتافت و به تحصيل در دانشكدهء حقوق پرداخت و به دريافت ليسانس توفيق يافت .\r\nرعدى چندى در دبيرستانهاى تبريز به تدريس اشتغال ورزيد و پس از بازگشت به تهران در ادارهء كل نگارش وزارت فرهنگ به خدمت مشغول شد . ازآن‌پس به رياست دبيرخانه فرهنگستان برگزيده گرديد و در آبان‌ماه 1315 براى تكميل تحصيل به پاريس رهسپار شد و به اخذ دكترى در ادبيات نايل آمد . سپس به ايران مراجعت كرد و به خدمات فرهنگى اشتغال ورزيد تا به مديريت كل وزارت فرهنگ ارتقاء يافت .\r\nدكتر رعدى در سال 1324 براى شركت در كنفرانس سازمان تربيتى و فرهنگى و علمى بين المللى يونسكو نامزد شد و به اتفاق على اصغر حكمت به انگلستان عزيمت كرد و پس از بازگشت هيئت مزبور ، نمايندهء ايران در كميسيون مقدماتى يونسكو انتخاب و به نيابت رياست منصوب گرديد . پس از يك سال كه اولين كنفرانس يونسكو در پاريس منعقد شد به رياست هيئت نمايندگى ايران در آن شركت جست و سالها به‌عنوان نمايندهء ثابت ايران در آن انجمن به خدمت اشتغال داشت و در ارديبهشت‌ماه 1329 به تهران آمد و جشن باشكوهى از طرف وزير فرهنگ ( مسعود كيهان ) به پاس خدمات فرهنگى وى در تالار فرهنگ بر پا شد كه جمعى از استادان دانشگاه و رجال سياست حضور داشتند .\r\nدكتر رعدى كار شاعرى را از دورهء دبيرستان آغاز كرد و اولين شعر او مسمط\r\n\r\n","description":"","footnote":"","page_name":" 1557 ","page_number":109},
  {"content":"\r\n\r\nنوروزى و نيز قطعات آزمند ، منظومهء مرگ كودك ، غزل پاك‌دامن ، و . . . بود . قصيدهء « نگاه » او كه مشهورترين و شيواترين قصايد زبان فارسى است در سال 1314 سرود و موجب شهرتش گرديد .\r\nدكتر خطيبى در مقدمهء ديوانش درباره او مىنويسد : « دكتر رعدى در ادب معاصر پارسى سيمايى است مشخص و متشخص ؛ سخن‌سرايى بهروز از ميراث گرانقدر چندين قرن تطوّر و تكامل شعر و ادب پوياى زبان پارسى ؛ و برخوردار از سرمايه‌اى پربار ، كه دستاورد انديشهء خود اندوخته و بدان افزوده است . »\r\nاز آثار چاپ‌شدهء او رسالهء رستاخيز ادبى و رسالهء جهان‌بينى فردوسى است كه داراى نثرى فصيح و بلند فارسى مىباشد . ديوان اشعارش نيز به نام « نگاه » چاپ و منتشر شد .\r\nبه برادر بىزبانم\r\n\r\nنگاه\r\n من ندانم به نگاه تو چه رازيست نهان * كه مر آن راز توان ديد و گفتن نتوان\r\nكه شنيده‌ست نهانى كه درآيد در چشم * يا كه ديده است پديدى كه نيايد به زبان\r\nيك جهان راز درآميخته دارى به نگاه * در دو چشم تو فروخفته مگر راز جهان\r\nچو به‌سويم نگرى لرزم و با خود گويم * كه جهانيست پر از راز به‌سويم نگران\r\nبس‌كه در راز جهان خيره فروماندستم * شوم از ديدن همراز جهان سرگردان\r\nچه جهانيست [ جهان نگه 
  ] آنجا كه بود * از بد و نيك جهان هرچه بجويند نشان\r\nگه از او داد پديد آيد و گاهى بيداد * گه از او درد همىخيزد و گاهى درمان\r\nنگه مادر پرمهر نمودى از اين * نگه دشمن پركينه نشانى از آن\r\nگه نمايندهء سستى و زبونيست نگاه * گه فرستادهء فر و هنر و تاب‌وتوان\r\nزود روشن شودت از نگه برّه و شير * كاين بود برّهء بيچاره و آن شير ژيان\r\nنگه برّه تو را گويد بشتاب و ببند * نگه شير تو را گويد بگريز و مَمان\r\nنه شگفت از نگه اين‌گونه بود زان كه بود * پرتوى تافته از روزنهء كاخ روان\r\nگر ز مهر آيد چون مهر بتابد بر دل * ور ز كين زايد در دل بخلد چون پيكان\r\nياد پرمهر نگاه تو در آن‌روز نخست * نرود از دل من تا نرود از تن جان \r\n\r\n","description":"","footnote":"","page_name":" 1558 ","page_number":110},
  {"content":"\r\n\r\n چو شدم شيفتهء روى تو از شرم مرا * بر لب آوردن آن شيفتگى بود گران\r\nمن فرومانده در انديشه كه ناگاه نگاه * جست از گوشهء چشم من و آمد به ميان\r\nدر دمى با تو بگفت ، آنچه مرا بود به دل * كرد دشوارترين كار به‌زودى آسان\r\nتو به پاسخ نگهى كردى و در چشم زدن * گفتنى گفته شد و بسته شد آنگه پيمان \r\n* *\r\n من برآنم كه يكى روز رسد در گيتى * كه پراكنده شود كاخ سخن را بنيان\r\nبه نگاهى همه گويند به هم ، راز درون * وان در آن‌روز رسد روز سخن را پايان\r\nبه نگه نامه نويسند و بخوانند سرود * هم بخندند و بگريند و برآرند فغان\r\nبنگارند نشانهاى نگه در دفتر * تا نگهنامه چو شهنامه شود جاويدان\r\nخواهم آن‌روز شوم زنده و با چند نگاه * چامه در مهر تو پردازم و سازم ديوان\r\nبىگمان مهر در آينده بگيرد گيتى * چيره بر اهرمن خيره‌سر آيد يزدان\r\nآيد آن‌روز و جهان را فتد آن فرّه به چنگ * تير هستى رسد آن‌روز خجسته به نشان\r\nآفريننده برآسايد و با خود گويد * تير ما هم به نشان خورد زهى سخت كمان \r\n* *\r\n در چنان روز مرا آرزويى خواهد بود * آرزويى كه همىداردم اكنون پژمان\r\nخواهم آن دم كه نگه جاى سخن گيرد و من * ديده را برشده بينم به سر تخت زبان\r\nدست بيچاره برادر كه زبان بسته بود * گيرم و گويم هان داد دل خود بستان\r\nبه نگه باز نما هرچه در انديشهء توست * چو زبان نگهت هست به زير فرمان\r\nاى كه از گوش و زبان ناشنوا بودى و گنگ * زندگى نو كن و بِستان ز گذشته تاوان\r\nبا نگه بشنو و برخوان و بسنج و بشناس * سخن و نامه و داد و ستم و سود و زيان\r\nنام مادر به نگاهى بر و شادم كن از آنك * مُرد با اندُه خاموشىات آن شادروان\r\nگوهر خود بنما تا گهرى همچو تو را * بدگهر مادر گيتى نفروشد ارزان \r\n\r\nكارگاه و كارگر\r\n زى كارگه فرش كن گذر * در كارگر فرش كن نظر\r\nآن دخمه كه خوانيش كارگاه * وان مرده كه گوييش كارگر\r\nبا ديدهء دل اندر اين ببين * با چشم خرد اندر آن نگر \r\n\r\n","description":"","footnote":"","page_name":" 1559 ","page_number":111},
  {"content":"\r\n\r\n تا پاى تو گردد به‌جاى خشك * تا چشم تو گردد ز اشك تر\r\nنمناك يكى تيره جايگاه * بشكافته سقف و شكسته در\r\nجولاهه به سقفش تنيده تار * خركوف به بامش فشانده پرتيمار\r\nو غم و درد را مكان * بيمارى و آسيب را مقر\r\nاز سردى در دى چو زمهرير * از گرمى در تير چون سَقَر\r\nهم ديو در آن گفته الفرار * هم غول در آن خوانده الحذر \r\n* *\r\n بيچاره گروهى ز بهر نان * جانها همه افكنده در خطر\r\nدر كارگهى اين‌چنين به كار * از مرد و زن و دختر و پسر\r\nهم از نه و ده‌ساله كودكان * بىخانه و بىمام و بىپدر\r\nچون ناى ز زردى و لاغرى * بربسته همه مرگ را كمر\r\nبر فرش نگارند نقش باغ * وز عمر نبينند خود ثمر\r\nبىجان همه همچون صور و ليك * جان يافته از رنجشان صور\r\nبافند همى گونه‌گون نقوش * از سرخ‌گل و كوه و جوى و جر\r\nآن نقش گل سرخ دل‌فريب * دانى چه بود لختى از جگر\r\nوان كوه نشانيست كآورد * ز اندوه دل بيوگان خبر\r\nوان چشمه سرشكى كه شد روان * از چشم يتيمان دربه‌در \r\n* *\r\n وان خواجه كه از رنج آن گروه * اندوخته صد گنج بيشتر\r\nآن مايه نفرموده مزدشان * كارند به راحت شبى به سر\r\nدر كار همه روز تا به شب * همه شام تا سحر\r\nبندند گهى سنگ بر شكم * بنهند گهى خشت زير سر\r\nآن را كه نه آماده خان و نان * پيداست كه چون است خواب و خور\r\nبيهوده نباشد كه اين متاع * پرارز متاعيست مشتهر\r\nبس جان گرامى شود تباه * بس جسم گرامى شود هدر\r\nبس مردم بيچاره را رود * نيرو ز تن و نور از بصر\r\nتا از در زندان كارگاه * فرش چو نگارى شود به در \r\n\r\n","description":"","footnote":"","page_name":" 1560 ","page_number":112},
  {"content":"\r\n\r\n وانگاه هرآنچش بها دهند * بىقدر بهاييست مختصر\r\nجان را بسزا كى بود بها * گيتى همه گر پر كنى ز زر \r\n* *\r\n اى چيره خداوند كارگاه * تا چند و كى اين ظلم جان‌شكر\r\nباآن‌همه بيدادگرى و سود * مپسند به بيچارگان ضرر\r\nاى تن زده از مردمى به حرص * وى درشده در غفلت از بطر\r\nگر بر ره دينى به كار بند * گفتار خداى پيامبر\r\nاز راستى و داد سر متاب * نامردى و پستى ز حد مبر\r\nور مردم دنيايى اى دنى * از خير نه بگراى سوى شر\r\nدانى كه در اين تيره جايگاه * رنجور شود جان رنجبر\r\nزين گور به گور دوم رود * و آسوده بخسبد به خاك در\r\nوان كشتهء قاتل نهفته را * جز تو نبود قاتلى دگر\r\nنابخرديست اينكه بشكنى * شاخى كه از او مر تو راست بر\r\nبر ريشهء آن بارور درخت * از چه زنى اى بدگهر تبر\r\nبس بىهنرى گر نپرورى * آن را كه بزايد از او هنر\r\nهم زنده به گور اندرش كنى * او را چه گناهى بود مگر\r\nنشگفت گر از دود آه وى * تيره شود اين شهره بوم و بر\r\nتنها نه كه در تار و پود فرش * در خرمن عالم فتد شرر\r\nوز سيل سرشكش شود پديد * وز مشرب عيشش جهان كدر \r\n* *\r\n يا رب چه شود گر زبر به زير * اندر شود و زير بر زبر\r\nدر خشم رود عامل قضا * بىباك شود مجرى قدر\r\nدر جنگ شود زهره با زحل * بىمهر شود مهر با قمر\r\nريزد ز سپهر فنا شهاب * بارد ز سحاب بلا مطر\r\nاز ابر گسسته شود زره * وز ماه شكسته شود سپر\r\nهم زلزله افتد به برّ و بحر * هم ولوله افتد به بحر و برّ\r\nتا زين حشر شوم در جهان * بر جاى نماند يكى اثر \r\n\r\n","description":"","footnote":"","page_name":" 1561 ","page_number":113},
  {"content":"\r\n\r\n و آسوده شود پهنهء زمين * از شرّ و ستمكارى بشر\r\nاى قادر قهّار منتقم * وى داور دادار دادگر\r\nبر باد ده اين خاك و لا تبل * در آب بر اين نار و لا تذر \r\nترجمه از : كريلف شاعر روسى\r\n\r\nكودك و سايه\r\n كودكى رفت پى سايهء خويش * سايه از رفتن او رفت به پيش\r\nكودك از نو به‌سوى سايه شتافت * بس بكوشيد و بر او دست نيافت\r\nگفت ناچار دويدن بايد * بر سر سايه رسيدن بايد\r\nشد چو صيّاد روان از پى صيد * ليك آن صيد نيامد در قيد\r\nگرچه مىتاخت جوان چابك و چست * سايه مىآمد و سبقت مىجست\r\nاين يكى هرچه دويدى پرشور * آن يكى بيشترك مىشد دور\r\nسايه هرچند نبود آب حيات * كودك آواره شد اندر ظلمات\r\nچون از اين كوشش خود سود نديد * شد پشيمان و عنان باز كشيد\r\nگفت تا چند و كى اين ناز و نياز * برو اى سايه كه من نايم باز\r\nاين بگفت و ز همان ره برگشت * وز سر كوشش بيهوده گذشت\r\nپشت بر سايه چو مىرفت به پيش * شبحى ديد به پشت سر خويش\r\nماند و حيرت‌زده واپس نگريست * تا بداند كه به دنبالش كيست\r\nديد آن سايهء پرناز و غرور * كه به صد عشوه از او مىشد دور\r\nآيد اندر پى وى همچو گدا * نشود يك‌نفس از خواجه جدا\r\nكودك از چشم دوان شد چون باد * سايه بازآمد و بر خاك افتاد\r\nيعنى از كرده پشيمان شده‌ام * آمده دست به دامان شده‌ام\r\nكه تو از سايهء خود رم نكنى * سايه را از سر ما كم نكنى\r\nليك كودك به فسون رام نشد * رفت و همسايهء اوهام نشد \r\n* *\r\n بارى آن سايه و كودك به جهان * عبرت‌افزاست به پيدا و نهان\r\nاى بسا دلبر طنّاز كه ناز * پيشه كرده‌ست چو ديده‌ست نياز \r\n\r\n","description":"","footnote":"","page_name":" 1562 ","page_number":114},
  {"content":"\r\n\r\n وان كه برتافته زين معركه رو * دلبر افتاده به خارى پى او\r\nگرچه زين قصّه بسى دارم ياد * ليك عشق است و هزاران بيداد\r\nبه كه در عشق شكايت نكنيم * زانچه رفته‌ست حكايت نكنيم\r\nپرتو عشق كه سرمايهء ماست * مَثَلش جز مَثَل سايهء ماست\r\nسايه با نور برابر نشود * سنگ همپايهء گوهر نشود\r\nقصّه‌ها راست هزاران مصداق * عشق صادق مثلش باشد طاق \r\n* *\r\n بخت را چون نگرى بىكم‌وكاست * قصّهء سايه بر او آيد راست\r\nاين يكى در پى نام و زر و جاه * مىكند عمر گرانمايه تباه\r\nكوشد و جوشد و جويد بسيار * افتد و خيزد و پويد بسيار\r\nعاقبت بخت به دو رو نكند * نگهى هم به‌سوى او نكند\r\nدگرى فارغ از اين گفت‌وشنود * چشم پوشيده ز جاه و زر و سود\r\nبخت سر در قدمش بنهاده * سايه‌وش در پى وى افتاده\r\nاو چو خورشيد سراپا شده نور * گفته كاى سايه ز من باش به دور\r\nچون نِيَم كمتر از آن كودك خرد * منّت سايه چرا بايد برد ؟\r\nدر جهان هركه دلى دانا داشت * خانه در قلهء استغنا داشت \r\n\r\nچگونه بودن بايد . . . ؟\r\n مىبندانم چگونه بودن بايد * عقدهء حيرت چسان گشودن بايد\r\nبودن بهتر و يا نبودن بهتر * بودن بايد و يا نبودن بايد\r\nنخل اميدى به باغ دهر نشاندن * يا همه كشت امل درودن بايد\r\nقومى گويند عمر خواب و خيال است * گفته ايشان مگر شنودن بايد\r\nوز همه كوشش همىبريدن پيوند * روز و شب اندر جهان غنودن بايد\r\nنز خوشى روزگار بودن خرّم * نز كژيش عارضين شخودن بايد\r\nبا چو گروهى دگر جهان جهان را * نغز و نكو ديدن و ستودن بايد\r\nگفتن كاين عرصه جاى كوشش و كار است * كار در اين كارگه فزودن بايد\r\nيك‌دم بر داشته بسنده نكردن * تارك خواهش به چرخ سودن بايد \r\n\r\n","description":"","footnote":"","page_name":" 1563 ","page_number":115},
  {"content":"\r\n\r\n وز پى نام و نوا به پهنهء هستى * گوى هنر در سبق ربودن بايد\r\nزين دو كدامين ره گزيده سپردن * زين دو كدامين سخن سرودن بايد\r\nمىبندانم به كنج عزلت ماندن * يا يد بيضاى خود نمودن بايد\r\nاين همه نادانى اندُه آرد و ناچار * زنگ غم از دل به مى زدودن بايد\r\nور همه دانش از آزمايش خيزد * زيستن از بهر آسودن بايد \r\n\r\nخلوت عشق\r\n يار باز آمد و غم رفت و دل آرام گرفت * بخت خنديد و لبم از لب او كام گرفت\r\nآن سيه‌پوش چو از پردهء شب رخ بنمود * جان من روشنى از تيرگى شام گرفت\r\nتا نهانخانهء شب خلوت عشّاق شود * مه ره خيمه‌گه ابر سيه‌فام گرفت\r\nآسمان گفت كه با تابش خورشيد صفا * شمع انجم نتوان بر لب اين بام گرفت\r\nشُكر لِلّه كه پس از كشمكش وهم و يقين * لطف او دادِ من از فتنهء اوهام گرفت\r\nغم بيداد خزان دور شد از گلشن جان * دست تا دامن آن سرو گل‌اندام گرفت\r\nخواستم راز درون فاش كنم يار نخواست * نگهى كرد و سخن شيوهء ابهام گرفت\r\nگفت دور از لب و كامم لب و كام تو چه كرد ؟ * گفتمش بوسهء تلخى ز لب جام گرفت\r\nگفت در آتش هجران تن و جانت كه گداخت ؟ * گفتم آن شعلهء عشقى كه مرا خام گرفت\r\nگفت در محنت ايّام دلت گشت صبور ؟ * گفتم اين پند هم از گردش ايّام گرفت \r\n\r\n","description":"","footnote":"","page_name":" 1564 ","page_number":116},
  {"content":"\r\n\r\n گفت « رعدى » رقم رمز فصاحت ز كه يافت ؟ * گفتم از « حافظ » اسرار سخن وام گرفت \r\n\r\nباشم ، باشى ، باشد . . .\r\n آرزو مىكندم دل كه بتى داشته باشم * سر به فخر و شرف از فرّ وى افراشته باشم\r\nديده از نقش و دل از مهر وى انباشته باشم * دائمش همره و همراز خود انگاشته باشم\r\nجز كه يكرويى وى هيچ نپنداشته باشم * خواهم اين خواسته نورسته و نوخاسته باشى\r\nرخ خود همچو دل از سادگى آراسته باشى * زلف مشكين نه فروچيده نه پيراسته باشى\r\nشرمت افزون شده وز ناز بسى كاسته باشى * من هم آن‌گونه شَوَم كش تو چنان خواسته باشى\r\nخواهم از بهر رخت در برم افروخته باشد * دلم از پرتو آن روشنى اندوخته باشد\r\nچشمهامان ز سر شوق به هم دوخته باشد * نگهت از نگهم راز دل آموخته باشد\r\nخرمن هستى بدخواه ز غم سوخته باشد * من و تو چون مى و شادى به هم آميخته باشيم\r\nگل و بوسه به سر و ديدهء هم بيخته باشيم * لحظه‌اى نيز به عمد از هم بگريخته باشيم\r\nقدر اين مرگ گرانمايه چو نشناخته باشيم * ور نه واى از حسد چرخ برانگيخته باشيم\r\nاى حسودان كه همه جنگ مرا ساخته باشيد * وز پى كشتن من تيغ جفا آخته باشيد\r\nگر مرا در بر او سر ز تن انداخته باشيد * قدر اين مرگ گرانمايه چو نشناخته باشيد\r\nمن از اين مرگ برم سود و شما باخته باشيد * چو حسودان به سر كشته فراز آمده باشند\r\nلب پرخندهء من ديده و حيرت‌زده باشند * روى از اين خندهء بيگاه به چين آزده باشند\r\nمرگ خواهند در اين آرزوى بيهُده باشند * كه كس از مرگ چو من خرم و خندان شده باشند \r\n\r\n","description":"","footnote":"","page_name":" 1565 ","page_number":117},
  {"content":"\r\n\r\n\r\nرفعت ( 1310 - . . . )\r\nحاج محمد صادق رفعت ، از شاعران بنام و از صوفيان وارسته‌اى كه در سمنان قدم به عرصهء هستى نهاد و علوم متداولهء زمان را در زادگاهش فراگرفت و ازآن‌پس رهسپار تهران شد و در اين شهر رحل اقامت افكند .\r\nرفعت سفرى به حج رفت و پس از بازگشت به راه و رسم درويشى قدم گذاشت و در سلك صوفيان و درويشان نعمت‌اللّهى سلطان على شاهى منظوم گشت ، آنگاه قدم به وادى سير و سياحت نهاد و پس از آنكه سالها در شهرهاى ايران سفر كرد و به گناباد و نيشابور و نهاوند و ساير بلاد به ديدار مشايخ صوفيه رسيد و از مصاحبتشان كسب فيض كرد سفرى نيز به هندوستان و عراق نمود و سرانجام در سال 1310 شمسى چشم از جهان فروبست و در صحن حضرت عبد العظيم شهر رى مدفون گرديد .\r\nديوان اشعارش كه متجاوز از هفت هزار بيت است ، در سال 1339 با كوشش دوست فاضل و شاعر ارجمند ، نصرت اللّه نوحيان ( نوح ) طبع و نشر يافت . از آثار منظوم ديگر او \" مثنوى سرّ الاسرار \" و \" مثنوى يوسف و زليخا \" ى اوست كه به ضميمه چاپ دوم ديوانش طبع گرديده است .\r\n\r\nتمنّاى وصال\r\n تا باد صبا ، پرده ز رخسار وى انداخت * دل رفت همان‌جا كه عرب رفت و نى انداخت\r\nآن ناوك دل‌دوز كه در سينهء جان است * از غمزهء غماز ندانم كه كى انداخت\r\nآن شوخ حجازى من از نغمهء منصور * بس شور و ز شهناز به عشّاق رى انداخت\r\nبس مركب عزمم به تمنّاى وصالش * در باديهء صبر و سكون تاخت پى انداخت \r\n\r\n","description":"","footnote":"","page_name":" 1566 ","page_number":118},
  {"content":"\r\n\r\n آن را به كف ، خاتم آن لعل لب آمد * جام از كف جم ، تاج زر از فرق كى انداخت\r\nاز هجر ، دلم خون شد و از ديده فروريخت * ديدى چه شررها به دل رود جى انداخت\r\nاز گردش پيمانه چشمان خود آن شوخ * ناى از نى مخمورى و مستى ز مى انداخت\r\nدر حلقهء چين و شكن و زلف سياهش * هى غمزهء او برد دل خلق هى انداخت\r\nاين شور و شرر در دل « رفعت » نه خود افتاد * شوريست كه آن نرگس فتّان وى انداخت \r\n\r\nهجر نگار\r\n دوستان ! دست بدان زلف پريشان مزنيد * نيشتر بر دل صد سلسله‌جنبان مزنيد\r\nهوس غمزه ، از آن نرگس فتّان مكنيد * خويشتن را به دم خنجر برّان مزنيد\r\nسير يغماى سر و جان كند آن ترك اگر * نه نثار قدمش حرف سر و جان مزنيد\r\nطلب مهر و وفا از دل چون آهن او * منماييد و دگر مشت به سندان مزنيد\r\nدوش لعل لب نوشين وى آمد به سخن * تهمت هيچ ، بدان غنچه خندان مزنيد\r\nمگشاييد ز خورشيد رخش بند نقاب * آتش كين به دل گبر و مسلمان مزنيد\r\nبگذاريد رخ افروخته آيد به چمن * طعنه بر سرو و گل و لاله نعمان مزنيد\r\nخرمن صبر مرا سوخته از هجر نگار * باز بر آتش اين سوخته دامن مزنيد\r\nمستانيد ز مستان قدح بادهء ناب * سنگ بر شيشهء بشكستهء رندان مزنيد\r\nاى خرابات‌نشينان قدم ! بهر خدا * طعنه بر خانقه حضرت نادان مزنيد\r\nبجز از رندى و مجنونى و جز دربه‌درى * پيش « رفعت » سخنى از سروسامان مزنيد \r\n\r\nمجمع دلها\r\n شب شمع يك طرف رخ جانانه يك طرف * من يك طرف در آتش و پروانه يك طرف\r\nافكنده بهر صيد دل من ز زلف و خال * دام بلا ز يك طرف و دانه يك طرف\r\nاز عشق او به گريه و در خنده روز و شب * عاقل ز يك طرف دل ديوانه يك طرف\r\nبرهم زدند مجمع دلهاى عاشقان * باد صبا ز يك طرف و شانه يك طرف\r\nترك شراب كردم و ساقى به عشوه گفت * پيمان ز يك طرف من و پيمانه يك طرف\r\nايمان و كفر زلف و رخش دل چو ديد گفت * از كعبه يك طرف ره و بتخانه يك طرف\r\nدر حيرتم كه دل زچه‌رو مىبرند و دين * جانان ز يك طرف دل ديوانه يك طرف \r\n\r\n","description":"","footnote":"","page_name":" 1567 ","page_number":119},
  {"content":"\r\n\r\n\r\nوصل و هجر\r\n عشق از آن لحظه كه در كشور دل منزل كرد * دل خود را به خرابى دلم يكدل كرد\r\nغرقه بحر فنا را چه غم ؟ از سيل سرشك * كشته هستى عالم همه بىحاصل كرد\r\nهر خدنگى كه ز مژگان سوى جانم افكند * سينه پيش آمد و خود را به‌ميان حايل كرد\r\nشمع رخسار برافروخت چو در غيب و شهود * همچو پروانه ، مرا عاشق هر محفل كرد\r\nصبر و آرام و قرارم ، همگى داد به باد * زهد صدساله‌ام از نيم نگه باطل كرد\r\nوصلش اوّل قدم اندر نظرم آسان بود * هجر آمد به ميان ، كار مرا مشكل كرد\r\nكشت و بنشست و سيه‌پوش شد از زلف سياه * عاشقان را پى جانبازى خود مايل كرد\r\nبس‌كه خون از مژهء مردمك مجنون ريخت * ناقهء ليلى « رفعت » را ، پا در گل كرد \r\n\r\nكمند عشق\r\n كسى كه چشم تو از سرمه بىنياز كشيد * به‌جاى سرمه به چشم تو بار ناز كشيد\r\nبه غير مهر توام در قمارخانهء عشق * ز هست و نيست به يكباره پاكباز كشيد\r\nنخواست سرّ وجود و عدم شود معلوم * لب و دهان تو سربسته‌تر ز راز كشيد\r\nبه يك كرشمه دل صد هزار چون محمود * اسير زلف خم اندر خم اياز كشيد\r\nدو چشم مست تو بر صفحه رخت ز ابرو * به قتل خسته‌دلان سرخط جواز كشيد\r\nز راه راست نوايت زدى بسى عشّاق * به شور از خط شهناز در حجاز كشيد\r\nمپرس شرح پريشانىام از آن سر زلف * نشايد آنكه چنين قصّه را دراز كشيد\r\nكمند عشق تو « رفعت » نه بلكه يوسف را * هزار مرتبه در چَه فكند و باز كشيد \r\n\r\nولاى دوست\r\n عشق تو مىكشاندم شهر به شهر و كو به كو * مهر تو مىدواندم پهنه به پهنه سو به سو\r\nسيل سرشك و خون دل از دل و ديده شد روان * قطره به قطره شط به شط بحر به بحر و جو به جو\r\nبافته با محبّتم رشتهء تار و پود جان * تار به تار و نخ به نخ رشته به رشته پو به پو \r\n\r\n","description":"","footnote":"","page_name":" 1568 ","page_number":120},
  {"content":"\r\n\r\n آنچه دل از فراق او كرد به من نمىكند * آتش هجر من به من آب وصال او به او\r\nنيست جز او چو بنگرى در صحف ولاى من * آيه به آيه خط به خط صفحه به صفحه هو به هو\r\nبود و نبود جز دلم در خم زلف او نهان * طرّه به طرّه خم به خم رشته به رشته مو به مو\r\n« رفعت » و شرح عشق او تا ننهد نمىكند * سينه به سينه لب به لب ، چهره به چهره رو به رو \r\n\r\nمژدهء وصل\r\n نه ز ياقوت روان ، قوّت دلها طلبم * از لب لعل تو اعجاز مسيحا طلبم\r\nمژدهء وصل دهد ، هجر شب و روز مرا * صبح وصل تو من اندر شب يلدا طلبم\r\nعقرب از برج قمر رفت سوى منزل مهر * من مه نو سفر خويش ز جوزا طلبم\r\nترسم از آه ، دل سوختهء دلشدگان * ور نه موسىِ خود از سينهء سينا طلبم\r\nعشق دامن زد و افروخت ز نو آتش دل * آه اگر آه دل ، از عشق به فردا طلبم\r\nرفت از بر دل و دلبر ز پى دل مىگشت * من ندانم به كجا رفت كز آنجا طلبم\r\nاگر از سبحه و سجاده نشد كامروا * « رفعت » آن به كه مراد از دل دانا طلبم \r\n\r\n","description":"","footnote":"","page_name":" 1569 ","page_number":121},
  {"content":"\r\n\r\n\r\nرفيع ( 1313 )\r\nعبد الرفيع حقيقت ، فرزند كريم رفيع‌زاده حقيقت ، فرزند عبد الرفيع واعظ معروف ، در سال 1313 هجرى شمسى در سمنان از مادر زاد . شش‌ماهه بود كه پدر خود را از دست داد و سرپرستى او را عمويش حاج محمد قاسم حقيقت و همسرش كه خالهء او نيز بود ، عهده‌دار گرديدند .\r\nرفيع تحصيلات ابتدايى و متوسطه را در زادگاهش به‌پاى برد و در ضمن از محضر آية اللّه شيخ محمد صالح علامهء حايرى مازندرانى مقيم سمنان كسب فيض كرد و در سال 1335 به استخدام دولت درآمد و به تدريس پرداخت و در سال 1341 به تهران منتقل شد و در شهر رى و تهران مشاغل متعددى يافت تا در سال 1355 بازنشسته گرديد و در عين حال در بالا بردن سطح دانش خود از پاى ننشست و دوره‌هاى تخصصى تاريخ را ضمن خدمات ادارى در دانشگاه ادبيات و علوم انسانى و رشتهء مديريت ادارى در مدرسهء عالى بازرگانى گذرانيد .\r\nرفيع از سال 1336 فعاليتهاى مطبوعاتى خود را آغاز كرد و با نوشتن مقالات تحقيقى در مجله‌هاى ارمغان ، مهر ، وحيد ، يغما ، گوهر ، تهران اكونوميست ، آينده ، دانشمند ، هلال ( چاپ پاكستان ) فعاليت چشمگيرى از خود نشان داد و چندى نيز عضو گروه تاريخ راديو تلويزيون ملى ايران بوده است . در حال حاضر عضو هيئت‌مديره و مدير عامل مؤلفان و مترجمان ايران و مدير انتشارات آفتاب حقيقت و دبير مركز پژوهش و نشر آزادانديشان ايران است .\r\nرفيع يكى از نويسندگان محقق و پركار و تلاشگر است و آثار باارزشى از خود به‌جا گذاشته و كتابهاى مطبوع او به شرح زير است : تاريخ سمنان ، تاريخ قومس ، تاريخ\r\n\r\n","description":"","footnote":"","page_name":" 1570 ","page_number":122},
  {"content":"\r\n\r\nنهضتهاى فكرى ايرانيان ( در 12 مجلد ) ، تاريخ نهضتهاى ملى ايران ( در 4 مجلد ) ، خمخانهء وحدت ( تصحيح ديوان كامل شيخ علاء الدوله سمنانى ) ، اقبال شرق ، اعتقاد و دلبستگى عميق ايرانيان به آيين كهن ملى ، نگين سخن ( در 6 مجلد ) ، تصحيح و چاپ چهل مجلس شيخ علاء الدّين سمنانى ، جنبش زيديه در ايران ، قيام سربداران ، تصحيح كتاب نور العلوم شيخ ابو الحسن خرقانى ، سلطان العارفين بايزيد بسطامى ، آزادانديشى و مردم‌گرايى در ايران ، تاريخ جنبش سربداران و ديگر جنبشهاى ايرانيان در قرن هشتم هجرى ، كتاب آفتاب ( كندوكاو ) ، ايران از ديدگاه علامه محمد اقبال لاهورى ، طبع و نشر ديوان كامل فروغى بسطامى همراه با شرح حال وى ، تجلى تاريخ ايران ( مجموعه سخنرانيها و مقالات ادبى و تاريخى ) ، فرهنگ شاعران زبان پارسى ، تاريخ هنرهاى ملى و هنرمندان ايرانى ( در 2 مجلد ) .\r\nرفيع در آغاز شاعرى اشعار خود را با نام \" ستيغ البرز \" منتشر كرد و بعد با تخلص \" رفيع \" به نشر اشعار خود پرداخت .\r\n\r\nشور مهر وطن\r\n تا بر طريق مهر وطن پا گذاشتيم * سر را ز شور عشق به سودا گذاشتيم\r\nدر موج‌خيز فتنه و آشوب جاهلان * مردانه پا به پهنهء دريا گذاشتيم\r\nما را نبود و نيست هراسى ز دشمنان * دانسته پا به صحنهء غوغا گذاشتيم\r\nدر جستجوى جلوهء آزادى وطن * مال و مقام را به خسان واگذاشتيم\r\nماييم و سوز سينه و شور و نواى خويش * شادى براى مردم رسوا گذاشتيم\r\nغم شد نصيب ما ز گران‌گوشى فلك * روى دل از ملال به صحرا گذاشتيم\r\nسودى نداشت گفتهء ما نزد غافلان * داغى ز درد بر دل دانا گذاشتيم\r\nآسوده‌ايم از ضرر و سود زندگى * تا دست رد به سينهء دنيا گذاشتيم\r\nجز خار گلشن وطن نيش و نوش آن * هر گل كه داشت خار تمنّا گذاشتيم\r\nقانع شديم از همه عالم به لطف دوست * لطف و عطاى خلق به آنها گذاشتيم\r\nحاصل نشد چو وعدهء آزادى بيان * اين آرزو به وعدهء فردا گذاشتيم\r\nبيدل از آن شديم كه در قلّهء « رفيع » * دل را به شوق مهر وطن جا گذاشتيم\r\nزين عشق دل‌فروز كه پنهان به جان ماست * رسمى براى مردم شيدا گذاشتيم \r\n\r\n","description":"","footnote":"","page_name":" 1571 ","page_number":123},
  {"content":"\r\n\r\n\r\nشور كلام\r\n دل آزردهء من شاد نگردد به مقامى * كه در آنجا نبود سوز دل و شور كلامى\r\nدل به حسنى نسپارم كه بود فاقد فهمى * فهم آن نكته ندارم كه بود گفتهء خامى\r\nبه كسى خو نكنم تا نبود صاحت ذوقى * به كسى رو نكنم تا نبود اهل پيامى\r\nنشوم شيفتهء رنگى و بويى به نگاهى * نشوم پيرو هر مكتب و رايى به سلامى\r\nندهم دست ارادت به لئيمان بدانديش * نه پى مخزن گنجى نه پى نيل به كامى\r\nنخورم حسرت آنجا كه بود محفل عيشى * خوش بود محفل جانان كه جهانيست به جامى\r\nخاك بيگانه نبويم ، بود ار مشك تتارى * رام بيگانه نگردم ، بود ار قبلهء عامى\r\nهرگز از بيم ز راهى كه روم باز نگردم * مردهء زنده ، به از زندهء پى مشت عوامى\r\nمرغ آزادم و دربند نيفتم به فريبى * مگر آن بند كه دامش بود از بهرهء عامى\r\nناگزير ار شوم از همرهى مردم نادان * مىگريزم به نهان ار چه بود گام به گامى\r\nخرّم آن‌روز كه با بهرهء بينش به شب آيد * روشن آن شب كه در آغوش بود ماه تمامى\r\nچون « رفيعم » به بر اهل ادب در همه گيتى * هرگزم دل نكند شاد نه مالى نه مقامى \r\n\r\nهاىوهوى وطن\r\n عجب نباشد اگر من در آرزوى تو باشم * مرا تو قبلهء جانى كه رو به‌سوى تو باشم\r\nتويى ستاره بختم به نام دلكش « ايران » * از آن به گردش گردون به جستجوى تو باشم\r\nجهان و هرچه در او هست گر دهند نخواهم * جز اينكه هم‌نفس روى مشكبوى تو باشم\r\nبه كوه و دشت و كويرت قسم كه مىخواهم * به زندگانى و مرگم ، به خاك كوى تو باشم\r\nبه ياد دامن البرز و جلوه‌گاه دماوند * چنان خوشم كه تو گويى كنار روى تو باشم\r\nنمىدهم به دوعالم صفاى مردم خوبت * چو در حريم حرم زاده‌ام به خوى تو باشم \r\n\r\n","description":"","footnote":"","page_name":" 1572 ","page_number":124},
  {"content":"\r\n\r\n بهشتيان همه حسرت برند سخت به حالم * در آن زمان كه به جان گرم گفتگوى تو باشم\r\nهميشه نام تو ورد زبان من بود از عشق * شكر دهان شده‌ام زان كه قصّه‌گوى تو باشم\r\nبيان وصف جمالت مرا به شوق درآرد * به اوج ذوق خيالم چو ياد روى تو باشم\r\nچنان به مهر تو دل‌بسته‌ام به عشق تو پابند * هزار سال دگر باز گرد كوى تو باشم\r\nز مويه‌هاى غريبانهء « رفيع » تو بشنو * اگر ز روى تو دورم به هاىوهوى تو باشم \r\n\r\nشتاب زمان\r\n ما را به ديده شوق تماشا نمانده است * از شور عشق جز دل رسوا نمانده است\r\nصد حيف از آن حكايت شيرين بامداد * كاكنون به شام تيره از او جا نمانده است\r\nافسانه بود آن‌همه شوق و شرار عشق * كامروز جز به پردهء رؤيا نمانده است\r\nاى مايهء اميد كجا رفتى از برم ! * در سينه آه ، بىتو به سودا نمانده است\r\nفرياد از شتاب و فرار زمان كه چرخ * يك‌دم براى مردم شيدا نمانده است\r\nگفتى به صبر كار تو نيكو شود « رفيع » * ما را دگر حكايت فردا نمانده است \r\n\r\nنقش آرزو\r\n هنوز هم كه هنوز است داغ او دارم * به ياد او همه‌شب گريه در گلو دارم\r\nز نقشهاى فريبندهء جهان خيال * جمال اوست اگر نقش آرزو دارم\r\nبه شوق لعل سخنگوى او به حسرت و آه * مدام با دل‌آشفته گفتگو دارم\r\nبه جستجوى نگاه پر از محبّت او * ميان خلق شب و روز جستجو دارم\r\nنظر به ظاهر آرام من مكن اى دوست * كه در نهان به غم يار هاىوهو دارم\r\nاميد نيست چو ديگر ببينمش با خويش * غمى كه مانده از او در دلم نكو دارم\r\n« رفيع » ناز وفايت كه در غم جانان * به خون نشستى و گويى هواى او دارم \r\n\r\n","description":"","footnote":"","page_name":" 1573 ","page_number":125},
  {"content":"\r\n\r\n\r\nكلك هنر\r\n دل را اگر به جلوهء جانان نظر نبود * هرگز بساط حسن چنين جلوه‌گر نبود\r\nگر طاير خجستهء غم پر نمىگشود * اوج بيان به ملك سخن اين‌قدر نبود\r\nغوّاص فكر گر به خطر ره نمىسپرد * در گنج طبع اين همه درّ و گهر نبود\r\nگر شوق و شور عشق شرارى نمىفكند * در اين ديار تيره ، اميد سحر نبود\r\nدر بوتهء نياز اگر جان نمىگداخت * گلگون رخ حيات به كلك هنر نبود\r\nبا ما اگر مساعدتى كرده بود بخت * اين‌سان دل‌شكستهء ما دربه‌در نبود\r\nزان رو به آشيانهء غم خو گرفته‌ايم * كز بىغمان دهر يكى باخبر نبود\r\nايّام اگر به ساغر جانم شرنگ ريخت * شادم ز بخت چون غم من بىاثر نبود\r\nاى غم به آشيانهء دل جاودان بمان * زيراكه بىوجود تو ما را ثمر نبود\r\nآرى ، سعادتيست غم جاودان « رفيع » * گر غم نبود شعر تو را اين اثر نبود \r\n\r\nدر بارگاه حافظ\r\n باز آمدم بر درگهت تا عقده از دل واكنم * آزرده‌ام از قيد تن در ملك جان مأوا كنم\r\nكس محرم رازم نشد از مهر دمسازم نشد * خوش اينكه از سوز درون در گوش تو نجوا كنم\r\nنجوا ز بيداد زمان وز جاهلان و غافلان * پنهان ز چشم اين و آن در كوى تو غوغا كنم\r\nاز عالمان بىعمل ، وز بىسوادان دغل * از خودفروشان خجل ، آواى غم‌افزا كنم\r\nاز دست نادانان به دل ، هردم جفاها مىرسد * از نكبت دور فلك زارى ز خواريها كنم\r\nاز سوز غمهاى نهان وز بيم اظهار بيان * با اشك خون‌پالاى خود دامان دل دريا كنم\r\nدر نفرت از اهل ريا ، از سوز دل در هركجا * خواهم به آواز رسا ، بيگانه را رسوا كنم \r\n\r\n","description":"","footnote":"","page_name":" 1574 ","page_number":126},
  {"content":"\r\n\r\n من طايرى آزاده‌ام در دام غم افتاده‌ام * كو دشت آزاد چمن تا نغمه در آنجا كنم\r\nمن رهروى دلخسته‌ام در خون دل بنشسته‌ام * از سوز جان در آتشم از شعله كى پروا كنم\r\nاى حافظ اسرار من در عشق و مستى يار من * با شعر شورانگيز تو غوغاى جان بر پا كنم\r\nاى شاهد رؤياى من اى همدم شبهاى من * چون با تو هستم همنشين كى وحشت از فردا كنم\r\nمن عاشقى سرگشته‌ام شيداى جانان گشته‌ام * هرگز ز پا ننشسته‌ام تا ره به او پيدا كنم\r\nاندر غم ميهن شدم چون ناى بىآوا دژم * آهى به دل نبود كه تا با ناله‌اى سودا كنم\r\nطبع « رفيعم » شد عجين با آتش مهر وطن * زان رو به سوز شعر خود شور وطن بر پا كنم \r\n\r\nگلشن ياد\r\n هرگه كه خيال تو كنم شاد شوم * در گلشن يادت ز غم آزاد شوم\r\nبا آنكه خراب از غم ايّامم باز * با سرو خيال قدت آباد شوم \r\n\r\nساقى باقى\r\n در نهانخانهء دل نقش تو باقيست هنوز * در طرب‌خانهء جان چشم تو ساقيست هنوز\r\nگر به ظاهر ز تو دورم به نهان هر شب و روز * شوق ديدار توام ساقى باقيست هنوز \r\n\r\nنيكخواه و بدخواه\r\n آن شنيدم مولوى خوش گفته است * همچو ديگر نكته‌ها دُر سفته است\r\nاز سلام مردم دنيا عيان * مىتوانى بشنوى بوى نهان\r\nاز سلام نيك‌خواهان بوى عود * از سلام بدنهادان بوى دود \r\n\r\n","description":"","footnote":"","page_name":" 1575 ","page_number":127},
  {"content":"\r\n\r\n\r\nرنجى ( 1339 - 1286 )\r\nهادى پيشرفت ، متخلص به رنجى ، فرزند مهدى ، در سال 1286 هجرى شمسى در تهران قدم به عرصه هستى نهاد . در كودكى شش ماه او را به مكتب فرستادند و توانست خواندن و كمى نوشتن بياموزد .\r\nهنوز دوران كودكى را طى نكرده بود كه بار سنگين زندگى بر دوشش افتاد و ناگزير به كارگرى و زحمت تن درداد تا عائله‌اى را كه سرپرستى آن برعهده‌اش بود اداره كند و به همين لحاظ تخلص خود را در شعر رنجى قرار داد . چون قريحت شعر در نهاد او مكتوم بود ، روزى فرارسيد كه در مجالس سوگوارى به مرثيه‌سرايى پرداخت .\r\nرنجى از دوازده‌سالگى به نظم شعر پرداخت و در آغاز به مرثيه‌سرايى و مديحه‌گويى ائمهء اطهار ( ع ) طبع‌آزمايى كرد و رموز شعر را نزد چند تن از شعرا و ادبا آموخت ؛ تا آنگاه كه تحت تأثير صائب قرار گرفت و غزل‌سرا گرديد و به مجامع ادبى راه يافت . شعرش توجه محافل ادبى را به خود معطوف داشت و شهره گرديد .\r\nرنجى شاعرى توانا بود و در غزلسرايى مهارت كامل داشت و در شعر پيرو سبك صائب ( هندى ) بود و مضامين دقيق و لطيف را با بيانى ساده و روشن در قالب شعر مىريخت و در ميان اساتيد شعر باستان به حافظ و صائب بيشتر از ديگر شاعران عشق مىورزيد .\r\nمن با رنجى از سال 1327 به‌طور اتفاقى و بدون شناسايى قبلى آشنا شدم . داستان اين آشنايى از اين قرار بود كه روزى در خيابان حشمت الدوله ( سابق ) نرسيده به ميدان قزوين قدم مىزدم مغازه‌اى توجهم را جلب كرد ؛ آن‌هم به خاطر شعرى كه بر ديوار مغازه نوشته شده بود و اين شعر با شغل مغازه‌دار مناسبت كامل داشت و شعر اين بود :\r\n\r\n","description":"","footnote":"","page_name":" 1576 ","page_number":128},
  {"content":"\r\n\r\n به نااميدى از اين در مرو اميد اينجاست * فزون‌تر از عدد قفلها كليد اينجاست \r\nتوقفم قدرى طولانى شد . صاحب مغازه تعارف كرد بفرماييد كارى داشتيد ؛ گفتم اين شعر را مىخواندم . پرسيدم گويندهء اين شعر را مىشناسيد ؟ گفت بلى . پرسيدم نامش چيست ؟ گفت براى اينكه با نام او آشنا شويد يك شرط دارد و آن هم اين است كه ناهار را مهمان من باشيد ؛ بعد شما را در منزل با شاعر آشنا مىكنم . عذر خواستم ؛ اصرار كرد ؛ ناچار دعوتش را پذيرفتم و ساعتى به دنبال كار خود رفتم . نزديك ظهر به مغازه‌اش آمدم .\r\nصاحب مغازه با همان لباس كارگرى بيرون آمد و مرا به چلوكبابى كه در همان حوالى بود برد . ناهار خورديم به اتفاق به منزلش رفتم . اول سؤال من اين بود بالاخره شاعر را معرفى نكرديد . گفت اين بيت از يك غزل است كه براى شما مىخوانم . تمام غزل را خواند و بعد خود را معرفى كرد و از اشعارش مقدارى برايم خواند . ساعتى چند پس از نوشتن چند غزل از اشعارش و شرح حالى از او ، با وى خداحافظى كردم و براى اولين بار شاعر را در تذكره‌ام به خوانندگان معرفى نمودم .\r\nسرانجام رنجى در اسفندماه 1339 پس از عمرى رنج و زحمت زندگى را بدرود گفت . ديوان اشعارش به همّت برادر و فرزندش چاپ و منتشر گرديد .\r\n\r\nخلوت دل\r\n به نااميدى از اين در مرو اميد اينجاست * فزون‌تر از عدد قفلها كليد اينجاست\r\nبعيد نيست خطابخشى از كرامت دوست * اگر كريم نبخشد خطا ، بعيد اينجاست\r\nبه هر درى كه روى جز عزا نخواهى ديد * مگر مقيم در دل شوى كه عيد اينجاست\r\nدرآ به خلوت دل تا به چشم جان نگرى * كه دوست را رخ بهتر ز مه پديد اينجاست\r\nمباش در پى خودبينى و خدابين باش * كه آنچه فرق يزيد است و بايزيد اينجاست\r\nبكوش در عمل امروز و فكر فردا كن * كه فرصتى كه شقى دارد و سعيد اينجاست\r\nبه سازوبرگ سفر جهد كن در اين بازار * كه آنچه شايد و بايد تو را خريد اينجاست\r\nبيا به ميكده تا آنكه روسپيد شوى * كه روسيه نشود هركه روسپيد اينجاست\r\nاز آن به كوى خراباتيان مقام من است * كه از جهان ، دلم آنجا كه آرميد اينجاست\r\nسحر ز عرش سروشم به گوش جان فرمود * كه هركه سربه‌گريبان دل كشيد اينجاست\r\nقدم نمىنهد از كوى دل برون « رنجى » * مراد مىطلبد ، از دل و مريد اينجاست \r\n\r\n","description":"","footnote":"","page_name":" 1577 ","page_number":129},
  {"content":"\r\n\r\n\r\nفتنه‌هاى نفس\r\n من ز دشمن مىگريزم دشمن از من مىگريزد * من ز روبه خصلت او از شيرافكن مىگريزد\r\nبا همه اعجاز بود از ابله گريزان * آرى آرى هركه دانا شد ز كودن مىگريزد\r\nمىكند وقت عزيزش را معلّم صرف امّا * طفل بازيگوش از مكتب به صد فن مىگريزد\r\nمىشود از ديدن خادم فرارى خائن آرى * باغبان كز ره رسد گلچين ز گلشن مىگريزد\r\nعشق اگر شد خضر راهت عقل مىگردد گريزان * رهنما را چون توانا ديد رهزن مىگريزد\r\nبرد مىبايد پناه از فتنه‌هاى نفس برحق * كز بلا هركس گريزد سوى مأمن مىگريزد\r\nآنكه دعوت مىكند ما را پى ميهن‌پرستى * زودتر روز فداكارى ز ميهن مىگريزد\r\nرو گريزان باش اى تاريك‌دل از صحبت ما * همچو خفاشى كه او از روز روشن مىگريزد\r\nپيرو « پرتو » شدم در اين غزل « رنجى » كه گويد * « من ز دنيا مىگريزم دنيى از من مىگريزد » \r\n\r\nآتش افسرده\r\n دوش از بىمهرى آن ماه‌سيما سوختم * با كمال تشنه‌كامى پيش دريا سوختم\r\nآنكه با هجران به امّيد وصالش ساختم * در كنارش ز آتش شرم تمنّا سوختم\r\nحسرت ديدار خورشيد رخش دارم هنوز * گرچه از تاب رخش گاه تماشا سوختم \r\n\r\n","description":"","footnote":"","page_name":" 1578 ","page_number":130},
  {"content":"\r\n\r\n سوختم امّا نبودم شمع‌سان يك جا مقيم * چون چراغ كاروان هر شب به صد جا سوختم\r\nخصم جان خويشتن چون آتش افسرده‌ام * لاله‌وش زان رو دل ناشاد خود را سوختم\r\nمن كه دانى ز آتش قهرش دلم جايى نسوخت * با رقيبان گرم صحبت بود و اينجا سوختم\r\nدر دل سنگش شد آخر برق آهم كارگر * اين منم كز آه آتشبار خارا سوختم\r\nگفت روزى ، مىشوى فردا ز وصلم كامياب * شامها در انتظار صبح فردا سوختم\r\nگرچه دارد عاشق دلداده از اندازه بيش * ز آتش هجرش من دلخسته تنها سوختم\r\nعشق بىپروا سبب شد تا ميان انجمن * گرد شمع عارضش پروانه‌آسا سوختم\r\nبا « رهى » همراه در اين معنىام « رنجى » كه گفت * « آن‌قدر با آتش دل ساختم ، تا سوختم » \r\n\r\nنقد جوانى « 1 »\r\n با هركه فاش كرديم راز نهانى خويش * از غم درى گشوديم بر شادمانى خويش\r\nگر گل به روى بلبل هر صبحدم نخندد * بلبل كند فراموش اين نغمه‌خوانى خويش\r\nبر ما به مهر چون كرد آن ماهرو نگاهى * شرمنده ساخت ما را از مهربانى خويش\r\nاكرام ميزبان بين كز لطف چون صلا زد * از مور تا سليمان بر ميهمانى خويش\r\nدر طور عشقت اى جان دل از تو برنگيرم * صد ره گَرَم برانى با لن‌ترانى خويش\r\nاى دوست از در خويش پيرانه‌سر نرانم * كاندر ره تو دادم نقد جوانى خويش \r\n\r\n\r\n","description":"","footnote":"\r\n( 1 ) - ميان مرحوم رنجى و استاد احمد گلچين معانى كدورتى رخ داد و كار اين كدورت و گلايه به شعر كشيده شد و هريك در اين زمينه غزلى سرود . رنجى غزل فوق را در جواب گلچين سروده است .\r\n","page_name":" 1579 ","page_number":131},
  {"content":"\r\n\r\n اى خواجهء توانا رحمت به ناتوان كن * آخر دمى بينديش بر ناتوانى خويش\r\nنور صفا ندارى از ظلمت كدورت * اهل يقين نباشى از بدگمانى خويش\r\nاز عشق خانمان‌سوز خشنود خاطر ماست * دارى تو گر شكايت از زندگانى خويش\r\nلاف از خرد نشايد با عاشقان كه زشت است * ديوانه‌اى كه بالد از نكته‌دانى خويش\r\nگر يار تندخو كرد آغاز تلخ‌گويى * بر وى درى بگشا از شيرين‌زبانى خويش\r\nگلچين ز باغ طبعم دامن كند پر از گل * پس من چرا نبالم از باغبانى خويش\r\n« رنجى » به روح « صائب » رحمت ز حق كه خوش گفت * « بر دشمنان شمردم عيب نهانى خويش » \r\n\r\nساختن و سوختن\r\n حرف حق گفتن و بر دار شدن پيشهء ماست * اين شرابيست كه بىواهمه در شيشهء ماست\r\nتا كه پروانهء آن شمع شب‌افروز شديم * ساختن چارهء ما ، سوختن انديشهء ماست\r\nدل ما با دل او الفت ديرين دارد * آنكه با سنگ بسازد به جهان شيشهء ماست\r\nساعتى نيست كه فارغ ز خيالت باشيم * روى و موى تو شب و روز در انديشهء ماست\r\nمكن انديشه ز دل‌سنگى اغيار اى يار * كآنچه بر سنگ اثربخش بود تيشهء ماست\r\nشعله در بيشهء ما راه نيابد هرگز * چون نى ما قلم و ملك سخن بيشهء ماست\r\nگرچه در ذائقه ، تلخيم ولى داروييم * درد را چاره شدن خاصيت ريشهء ماست\r\nريشهء خصم بدانديش ز بن كنده شود * تا فغان ارّهء ما ، آه و نوا تيشهء ماست\r\n« رنجى » اين جان و سر ما و حقيقت‌گويى * حرف حق گفتن و بر دار شدن پيشهء ماست \r\n\r\n","description":"","footnote":"","page_name":" 1580 ","page_number":132},
  {"content":"\r\n\r\n\r\nمحرم راز\r\n با دست خويش كردمت اى گل نهان به خاك * امّا چو من نكرده گلى باغبان به خاك\r\nرفتى ز ديده‌ام ولى از دل نمىروى * كردت اجل چو گنج اگرچه نهان به خاك\r\nدر خاك ، جان خويش كسى نسپرد ولى * من خود تو را سپرده‌ام اى به ز جان به خاك\r\nبىعارض تو خار بود گل به ديده‌ام * رفتى تو چون‌كه با قد سرو روان به خاك\r\nخواهم كه جان برآيد از سينه با نفس * تا رفتى از كنار من اى دل‌ستان به خاك\r\nاى دوست جز تو محرم رازى نداشتم * رفتى تو هم ز دشمنى آسمان به خاك\r\nتا روى تو به خاك نهان شد به حيرتم * تابند از چه مهر و مه آسمان به خاك\r\nتا از كفم برون شدى اى گوهر اميد * شد ديده‌ام ز هجر تو دريافشان به خاك\r\n« رنجى » ز كوى دوست به جنّت نمىرود * زان رو كه سر نهاده بر اين آستان به خاك \r\n\r\nكالاى ملاحت\r\n به‌سوى مصر كالاى ملاحت مىبرد يوسف * متاع حسن از كنعان به غربت مىبرد يوسف\r\nبود لطف الهى شامل احوال بىياران * كه جان از كينهء اخوان سلامت مىبرد يوسف\r\nتوان با حسن ظاهر صيد كردن اهل باطن را * دل اهل بصيرت را به صورت مىبرد يوسف \r\n\r\n","description":"","footnote":"","page_name":" 1581 ","page_number":133},
  {"content":"\r\n\r\n ز كار زشت نادان مىخورد خون جگر دانا * زليخا مىكند تقصير و خجلت مىبرد يوسف\r\nچو باشد پاك‌دامن ناخدا گردد خدا يارش * كه با آن كشتى از گرداب تهمت مىبرد يوسف\r\nبه غير از يار ما ، كو شهريار خيل خوبان شد * به نيكويى ز نيكان گوى سبقت مىبرد يوسف\r\nزليخا شد ز نزديكى غمين يعقوب از دورى * دل اين هر دو را با يك محبّت مىبرد يوسف\r\nعزيز مصر مىسازد غلامى ماه كنعان را * سعادت را به‌جاى حسن خدمت مىبرد يوسف\r\nنكويى چون ز حد بگذشت گردد باعث زحمت * ز فرط حسن و زيبايى مشقّت مىبرد يوسف\r\nاگر خوبان عالم را ز هر حسنى بود حسرت * به حسن طبع « رنجى » نيز حسرت مىبرد يوسف \r\n\r\nدل‌شكسته\r\n ما را دل از كشاكش دنيا شكسته است * اين كشتى از تلاطم دريا شكسته است\r\nتنها ننهالم از غم ايّام و جور يار * باشد مرا دلى كه ز صد جا شكسته است\r\nاى گل برون نياوردش سوزن مسيح * خارى كه عشق تو بدل ما شكسته است\r\nاين حسرتم كشد كه ز مرغان گلشنت * بال من فلك‌زده تنها شكسته است\r\nاز آنچه پيش دوست بود درخور نثار * تنها مرا دلى بود امّا شكسته است\r\nيك دل به سينه دارم و يك شهر دل‌ستان * بازار من ز گرمى سودا شكسته است\r\nبس نادر اوفتد كه بماند دلى درست * زان طرّهء شكسته كه دلها شكسته است\r\nما دل‌شكسته از مى مهر و محبتيم * ميناى ما ز نشئهء صهبا شكسته است\r\nهر چيز بشكند ز بها اوفتد و ليك * دل را بها و قدر بود تا شكسته است\r\nخواهى اگر به درگه مقصود سر نهى * دست از طلب مدار گرت پا شكسته است\r\nهركس به ملك صبر و قناعت نهاد پاى * دست هزار گونه تمنّا شكسته است\r\n« رنجى » كجا روم ز سر كوى او كه من * پاى جهان دويده‌ام اينجا شكسته است \r\n\r\n","description":"","footnote":"","page_name":" 1582 ","page_number":134},
  {"content":"\r\n\r\n\r\nحال دل\r\n تا در وسط روز شب تار شود سبز * خواهم كه خط پشت لب يار شود سبز\r\nحال دل ما يافته از جور تو تغيير * چون آب كه از ماندن بسيار شود سبز\r\nبر كِشتهء امّيد خود از اشك دمادم * صد بار دهم آب كه يك‌بار شود سبز\r\nچون بلبل اگر پاى گذارم به سر گل * زير قدم از بخت بدم خار شود سبز\r\nمرسوم ز حق گفتن منصور شد اين رسم * كاين تلخ ثمر بر زبر دار شود سبز\r\nغافل نتوان بود ز نيك و بد اعمال * كاين دانه در اين مزرعه ناچار شود سبز\r\nبگراى به نيكى كه از اين دانه به هر جاى * يك مشت‌فشانى دوسه خروار شود سبز\r\nدر باغ جهان شادى و غم را مثل اين است * كانجا كه گلى جلوه كند خار شود سبز\r\nگفتم صنما باغ رخت پر شده از خار * گفتا كه گل است آنچه به گلزار شود سبز\r\n« رنجى » بود از ضعف مرا تكيه به ديوار * چون خار ضعيفى كه به ديوار شود سبز \r\n\r\nناى شكسته\r\n برنمىآيد نواى دلكش از ناى شكسته * آرى از بشكسته نايد غير آواى شكسته\r\nدرخور شادى كجا باشد دل بشكستهء من * مىنشايد ريختن هرگز به ميناى شكسته\r\nگوى سبقت را ربود از عاشقان با بردبارى * آنكه راه عشق را پيمود با پاى شكسته\r\nاز شكستن اوفتد هر چيز از قيمت بجز دل * آرى اين بشكسته ممتاز است اشياى شكسته\r\nچون خليل و نوح ، « رنجى » ز آب و آتش نيست با كم * ترسم از سيلاب اشك و آه دلهاى شكسته \r\n\r\n","description":"","footnote":"","page_name":" 1583 ","page_number":135},
  {"content":"\r\n\r\n\r\nروح القدس\r\nسيد ابو الحسن روح القدس ، فرزند سيد موسى ، نوادهء سيد هادى روح القدس شاعر توانا و بنام همدانى كه ديوان اشعارش در سال 1358 طبع و نشر گرديد . وى نيز عمه‌زادهء سيد جمال الدّين اسدآبادى فيلسوف و خطيب انقلابى اسلام‌گراى نامور است .\r\nروح القدس در اسدآباد همدان پا به عرصهء حيات گذاشت ، تحصيلات ابتدايى و متوسطه را در زادگاهش به انجام رسانيد و فوق ديپلم خود را از دانشگاه رازى كرمانشاه گرفت . ازآن‌پس به خدمت آموزش و پرورش درآمد و پس از سالها تدريس در دبيرستانهاى همدان سرانجام بازنشسته گرديد .\r\nروح القدس قريحهء شاعرى را از نياى خود به ارث برد و در جوانى به سرودن شعر پرداخت و به انجمنهاى ادبى شهر خود راه يافت و اكنون عضويت انجمن ادبى بو على سيناى همدان را پذيرا شده و در همان شهر سكونت اختيار كرده است .\r\nروح القدس در سال 1369 مجموعه‌اى از اشعار خود را به نام \" گلبانگ عارفان \" شامل سيصد غزل طبع و نشر كرد .\r\n\r\nحسرت دل\r\n ازبس درون سينهء تنگم تپيد دل * شد لخت خون و مرد و به آخر رسيد دل\r\nديگر ز دلفشان وجودى نمانده است * ازبس‌كه قطره‌قطره ز مژگان چكيد دل\r\nدر گيرودار عشق تو و ماجراى آن * يك‌عمر از رقيب ، ملامت شنيد دل\r\nبود آن زمان كه غرقهء درد و ملال بود * در روزگار روز خوشى گر كه ديد دل\r\nديد آنچه ديد رنگ و ريا بود و جور و قهر * بى جا نه پا ز محفل ياران كشيد دل \r\n\r\n","description":"","footnote":"","page_name":" 1584 ","page_number":136},
  {"content":"\r\n\r\n رنجيده شد ز محنت ايّام سالها * يك‌لحظه در فراقت اگر آرميد دل\r\nبا آنكه طاق طاقت سنگ صبور كرد * پيراهن شكيب و صبورى دريد دل\r\nدر سوك روزگار جوانى كه مرد و رفت * روزم سياه كرده و مويم سپيد دل\r\nهر محنت و بلا كه در اين روزگار بود * در راه عشق يك‌تنه بر جان خريد دل\r\nشكر خدا كه ديده ز ديدن خلاص شد * زيرا هرآنچه ديد از اين ديده ديد دل\r\nدر نوبهار عمر دريغا ز باغ عشق * جز خار محنت و گل حسرت نچيد دل\r\nما را به راه بىسروپايى كشيده است * ازبس براى كوى تو با سر دويد دل\r\nگويم به كاتبان زمان تا رقم زنند * بيچاره دل ، فلك‌زده دل ، نااميد دل\r\nبىخون‌بها ز تير نگاهى به خون نشست * مقتول بىگناه دل ، آرى شهيد دل\r\n« روح القدس » اميد ز دل داشتم دريغ * در واپسين عمر ز ما هم بريد دل \r\n\r\nشكوه تنهايى\r\n اگرچه بغض گلويم ز بىهم‌آواييست * مرا كمال سكون در شكوه تنهاييست\r\nاگر به جذبه كشد شور ما و حسن حبيب * جنون بىحد و مرز دلم تماشاييست\r\nز شرم سرو به گِل مانده پاى دانستم * كه قامت بت ما در كمال رعناييست\r\nز كفر زلفش اگر دل ز دين بدر آيد * شگفت نيست كه هر حلقه‌اش چليپاييست\r\nنگاه كار سخن مىكند به مسلك عشق * هرآن حديث در اين گيرودار ايمايىست\r\nز هفت خوان محبّت ، تهمتنى نگذشت * چرا كه خوان نخستين عشق ، رسواييست\r\nبه غمزه مىكشى و زنده مىكنى با ناز * به جود ببال كه اين شيوهء مسيحاييست\r\nگناه عشق تو سنگين و من گنهكارم * گر اعتراف كنم توبه‌ام كليساييست\r\nزهين قهقه مينا و هق‌هق بغضم * كه دادخواه من از جور چرخ ميناييست\r\nبه غير كنج قناعت مراد دلخواهم * مقام خانه به دوشى و بىسروپاييست\r\nمباش غرّه به حسن جمال خود ، زيرا * غرور خانه‌برانداز حسن و زيبايىست\r\nبنازم آن قلم حسن‌آفرينى را * كه شيوه‌اش همه حسن جمال‌آراييست\r\nهميشه پيشهء « روح القدس » چو سنگ صبو * صبور بودن و غم خوردن و شكيباييست \r\n\r\n","description":"","footnote":"","page_name":" 1585 ","page_number":137},
  {"content":"\r\n\r\n\r\nنرد محبّت\r\n نرد محبّت اى صنم با همه‌كس نمىشود * تا كه بود گل ، عندليب ، عاشق خس نمىشود\r\nاين دل‌خسته را دگر ناله به لب نمىرسد * مرغ اسير نغمه‌گر ، كنج قفس نمىشود\r\nخسته و مانده‌ام ز ره ، گرد حريم كوى تو * طىّ طريق كعبه با نفس‌نفس نمىشود\r\nقافله گر چنين رود ، كس نرسد به منزلى * نغمهء حق شنيده از بانگ جرس نمىشود\r\nبا پر معرفت بيا ، بر سر بام دل‌نشين * عرصهء جلوهء هما ، جاى مگس نمىشود\r\nساقى بزم ازچه‌رو ، مى به سبو نمىكند * مست و خراب عشق را باده كه بس نمىشود\r\nگر سر مرحمت تو را با من دل‌شكسته است * حال بيا وفا نما ، چون‌كه سپس نمىشود\r\nاز پى ديدن رُخت ، باك ندارم از رقيب * دزد ز جان گذشته چون رام عسس نمىشود\r\nاسب ستم بتاز بر اين دل « روح قدسى » ات * خسته كه دشت تفته از نعل فرس نمىشود \r\n\r\nشرار گريه\r\n چنان به خرمن دل زد شرار گريهء من * كه شد ز دست برون اختيار گريهء من\r\nدو چشم ژاله‌فشان دامنى پر از گل داغ * به باغ عشق بود برگ و بار گريهء من\r\nدلم به گوشهء خلوت گريستن خوش بود * شكست بغض و شكست اعتبار گريهء من\r\nگرفته خواب ز همسايه ، راحت از مردم * طنين بغض من و زارزار گريهء من\r\nبه حال من دل سنگ صبور مىشكند * دمى اگر بنشيند كنار گريهء من\r\nبگو بيايد و اكنون گريستن بيند * كسى كه داشت به دل انتظار گريهء من\r\nز باده چهرهء « روح القدس » نشد گلگون * نشسته بر رخ زردش ، غبار گريهء من \r\n\r\nسفر\r\n تا چند در هواى لب يار سر كنيم * برخيز تا لبى ز لب جام تر كنيم\r\nگرديده‌ايم گرد جهان را ، ولى عبث * اكنون بر آن سريم كه از خود سفر كنيم\r\nدر راه عشق عقل به جايى نمىرسد * ساقى بيار باده كه فكرى دگر كنيم\r\nاز راز ما تمامى اين شهر آگه‌اند * ديگر كسى نمانده كه او را خبر كنيم\r\nما را به رنگ زردى رخسار مىخرند * ديگر چرا نظر به‌سوى گنج زر كنيم\r\nمرغان عشق را پر پروانه مىبرند * حالى صلاح ماست كه سر زير پر كنيم \r\n\r\n","description":"","footnote":"","page_name":" 1586 ","page_number":138},
  {"content":"\r\n\r\n زاهد بكن هرآنچه كه خواهى به عاشقان * ما اين ستم حوالهء بر دادگر كنيم\r\nعصيانگريم و خرمن گردون سفله را * ويران شبى به سيل سرشك سحر كنيم\r\nپا مىتوان نهاد به بام بلند چرخ * پرهيز اگر ز مردم كوته‌نظر كنيم\r\nما هم ز جمع مردم صاحب‌هنر شويم * گر صادقانه خدمت اهل هنر كنيم\r\n« روح القدس » به بزم حريفان خود نگر * بايد به جام ، باده ز خون جگر كنيم \r\n\r\nنامهء دل\r\n اى رقم زن به كتاب دل ما غم بنويس * جوهر از سرمه كن و قصّهء ماتم بنويس\r\nخط بكش بر سر نقش طرب و شادى دل * حسرت و غربت دل را بغل هم بنويس\r\nرقم روز سياه من و گيسوى نگار * چو زنى ، تيره و آشفته و درهم بنويس\r\nقصّهء بخت من و دانهء خال سيه‌اش * به حساب پدرم ، حضرت آدم بنويس\r\nهرچه خون آمده بر ديدهء من بر دامن * همه با خون بصر كم‌كم و نم‌نم بنويس\r\nقصّهء غصّهء دل را همه با جوهر خون * با الفباى شكسته ، كج و مبهم بنويس\r\nقلم از نى كن و با شكوهء شب هجران را * به الف تا كه رسى چون قد ما خم بنويس\r\nيادى از داغ شهيدان به خون خفتهء عشق * به سحر داغ گل لاله به شبنم بنويس\r\nقلم عفو خدا بر ورق دفتر عشق * هر دو را پاك‌تر از دامن مريم بنويس\r\nنسخه‌اى همچو طبيبان به علاج تب دل * شربت وصل بر آن بيش ز مرهم بنويس\r\nداستان غم « روح القدس » غم‌زده را * تا نرنجد دل پيران ولا ، كم بنويس \r\n\r\n","description":"","footnote":"","page_name":" 1587 ","page_number":139},
  {"content":"\r\n\r\n\r\nروحانى ( 1333 - 1257 )\r\nروحانى وصال ، فرزند عبد الوهاب يزدانى ، نوادهء وصال شيرازى ، شاعر معروف قرن سيزدهم است كه در سال 1257 هجرى شمسى در شيراز قدم به عرصهء هستى نهاد و به كسب علوم قديمه پرداخت و از افاضل شهر خود دانش اندوخت و در فنون ادب مهارت پيدا كرد .\r\nروحانى وصال كه در شعر روحانى تخلص كرد ، غير از شعر و شاعرى در نوشتن خطوط شكسته و نسخ استاد بود و هر دو خط را نيكو و خوش نوشت و در فن نقاشى از مهارت كافى برخوردار بود .\r\nروحانى در سال 1328 هجرى قمرى به هندوستان سفر كرد و در شهر بمبئى با نجف قلى ميرزا ، مؤلف كتاب بحور الالحان درآميخت و به اتفاق او در كشور هندوستان به گردش پرداخت و نتيجهء مطالعات خود را دربارهء اوضاع اجتماعى و آثار و ابنيهء دهلى و آكرا در كتابى به نام « سفرنامه » نوشت و ازآن‌پس كه به ايران بازگشت در سال 1337 قمرى ديگربار به اتفاق ابراهيم قوام شيرازى و شيخ محمد على ، امام جمعه فارس به بمبئى سفر كرد .\r\nروحانى وصال ، در خاندان شعر و ادب و هنر پرورش يافت و كمتر خاندانى را مىتوان سراغ داشت كه تا اين اندازه شاعر و هنرمند به جامعهء ايران عرضه كرده باشد و روحانى وصال در كتابى به نام « گلشن وصال » شرح حال و آثار دودمان خود را تأليف كرده است و از ديگر آثار او ، كتاب بينوايان ويكتور هوگو مىباشد كه به رشتهء نظم كشيده است . سرانجام وى در سال 1333 شمسى بدرود زندگى گفت .\r\n\r\n","description":"","footnote":"","page_name":" 1588 ","page_number":140},
  {"content":"\r\n\r\n\r\nدر شكايت از دوران\r\n كبود گشت مرا طالع از سپهر كبود * به غير صبر مرا از كف آنچه بو ربود\r\nفكند آتشى از غم به مغز من چونان * كه رفت از سر من تا به چرخ هفتم دود\r\nهميشه گوشه‌اى از باغ و راغ بود مرا * به دست جام شراب و به گوش نالهء رود\r\nچه پايها كه به دامان من بُد اندر رقص * چه دستها كه حمايل مرا به گردن بود\r\nزدم به زخمهء مطرب چه زخمها بر دل * كه تا به ميل من از زحمه نغمه‌اى بسرود\r\nدلم ز باده به جوش و سرم ز مى سرمست * دو چشم من ز خمار شراب ، خواب‌آلود\r\nميان محفل من بُد هميشه دلدارى * كه مهر و ماه به چهرش ز شرم داد درود\r\nگشادروى و شكرخنده‌اى كه در گفتار * كسى به حسن و لطافت چو او دهن نگشود\r\nبه محفلى كه همه رند و باده‌نوش بُدند * به چشم مست ، دل از مست و هوشيار ربود\r\nچو خواست عقده‌گشايى نمايد از دل تنگ * نمود بالش سر دست و در برم بغنود\r\nدلم به هرزه پى اين و آن شد و ديدم * به روى خويش نياورد و داشت گفت‌وشنود\r\nمرا كه روز و شبى آن‌چنان به عيش گذشت * كنون ببين كه چه پيش آمده‌ست و پيش چه بود\r\nيگانه‌اى كه بدون دوگانه و طاعت * درى به روى من از رحمت آن‌چنان بگشود \r\n\r\n","description":"","footnote":"","page_name":" 1589 ","page_number":141},
  {"content":"\r\n\r\n كجا سپاس نمودم چه شكر آوردم * بدان صفت كه مرا بود طالعى فر بود\r\nبراى كيفر كفران ناسپاسى هست * كه خاطر است پر از رنج و ديده خون‌پالود\r\nكنون كه چاره‌ام از دست رفت و تير از شست * نشايد از ستم و غصّه جان و تن فرسود\r\nچرا كه هرچه بود قسمتم ز روز نخست * نمىتوان كه از او كاست يا بر آن افزود\r\nمگر كه طالع پيروز باز بازآيد * و گرنه بهر من اكنون غم گذشته چه سود\r\nز سعدى اين سخن نغز هست و اصل سخن * نگفت سعدى و مولاى ما چنين فرمود\r\nچو دى برفته و موجود نيست فردايى * ميان هر دو غنيمت شمر ، دمى را زود\r\nچرا كه اطلس گردون براى جامهء خلق * هميشه داشته تار از جفا و جور از پود\r\nكلاه بر سر خويش از كسى طمع دارى * كه از سر افسر كاوس و كيقباد ربود\r\nفزود بر دل كيخسرو از ستم داغى * به‌جاى كين سياوش بريخت خون فرود\r\nز تلخكامى فرهاد بود از شيرين * كه تيشه زد به دل سنگ و روى خود بشخود\r\nمدام حنظل از او آشكار بايد داشت * اگر به دست تو روزى نهاد سيب و مرود\r\nز تيره‌بختى خود رو نمود « روحانى » * به درگهى كه از او رنگ غم ز دل بزدود \r\n\r\n","description":"","footnote":"","page_name":" 1590 ","page_number":142},
  {"content":"\r\n\r\n\r\nقطعه « 1 »\r\n نه به تنها دل من رفته به زلف تو به راز * همه را با حبش امروز بود راز و نياز\r\nاز سر زلف دراز تو حبش رونق يافت * زان حريفان جهان كرده بر او دست دراز\r\nمعدن مشك بود زلف تو ترسم ز خطا * به ختا همچو حبش چشم طمع گردد باز\r\nزلف تو داد حبش را ز كف و بينى زود * به ختا و به ختن هم شده جنگى آغاز\r\nشاه حسن از رخ تو آتشى افروخت كه هست * لشكر چين سر زلف تو در سوز و گداز\r\nبر رخ سرخ تو خال تو چو شاه حبش است * كه ميان سپه روم بود در تك و تاز\r\nتكيه بر روى تو موى تو نموده‌ست و يا * خفته بر بالش نسرين حبشىزاده به ناز\r\nتا كه محراب دو ابروى تو شد منظر چشم * از سر صدق همه پيش تو آرند نماز\r\nپنجه با نيروى عشق تو فكندم ليكن * صعوه را طاقت نيرو نبود با شهباز\r\nخواستم دل به ره عشق دهم سر دادم * عاقبت كرد مرا دولت حسنت سرباز\r\nبىاجازت ز سر كوى تو چون خواهم رفت * به كجا ره بودم تا نبود خطّ جواز\r\nباز در مجمع حسن تو حريفان شده جمع * همه در شعبده‌بازى و به ظاهر دمساز\r\nاز حريفان جهان آشتى و صلح مجوى * كى حقيقت بود آن را كه بود اهل مجاز\r\nعشقبازى و حقيقت به هم آميخته است * طبع « روحانى » شيرين‌سخن اندر شيراز \r\n\r\nتضمين غزل حافظ\r\n بود چون در سر هركس طمع خامى چند * كه به كامى رسد از لطف تو ناكامى چند\r\nصبح شد چونكه در اين آرزويم شامى چند * حسب حالى ننوشتيم و شد ايامى چند\r\nقاصدى كو كه فرستم به تو پيغامى چند * گرچه داده‌ست به ما هركسى امروز نويد\r\nكه به مقصد بود از هر طرفى راه اميد * آنچه در آينهء خاطر ما هست پديد\r\nما بدان مقصد عالى نتوانيم رسيد * هم مگر پيش نهد لطف شما گامى چند\r\nدر خرابات مغان جايگه شاه و گداست * همه را ديدهء امّيد در آنجا به خداست\r\nجز خدا ياورى از هركه بجوييد خطاست * اى گدايان خرابات خدا يار شماست\r\nچشم انعام مداريد ز انعامى چند \r\n\r\n\r\n","description":"","footnote":"\r\n( 1 ) - در موقع جنگ حبش گفته شد .\r\n","page_name":" 1591 ","page_number":143},
  {"content":"\r\n\r\n گر دهد دست دمى چند به عشرت بشتاب * خاصه گر دور جوانى بود و عهد شباب\r\nآنچه مىگويمت از روى حقيقت درياب * چون مى از خم به سبو رفت و گل افكند نقاب\r\nفرصت عيش نگه دار و بزن جامى چند * نظر مهر تو ما را چو به هر درد دواست\r\nبه پزشك از پى درمان گرويدن بيجاست * چون دواى دل بيمار غم عشق جداست\r\nقند آميخته با گل نه علاج دل ماست * بوسه‌اى چند بياميز به دشنامى چند\r\nشرح دادم غم دل را به يكى بىكم‌وبيش * تا نهد مرهمى از مهر مرا بر دل‌ريش\r\nنوش مىجستم و زد بر دل‌ريشم سر نيش * پير ميخانه چه خوش گفت به دُردىكش خويش\r\nكه مگو حال دل سوخته با خامى چند * زاهدا گرچه نصيحت نكند در تو اثر\r\nعيب رندان مشمر آبروى خويش مبر * ديرگاهيست كه گفتند تو را اهل نظر\r\nزاهد از كوچهء رندان به سلامت بگذر * تا خرابت نكند صحبت بدنامى چند\r\nآنچه « روحانى » دلخسته به عمرى اندوخت * در خريدارى عشقت همه را پاك فروخت\r\nسوخت در مهر و ز گفتار بزرگان آموخت * حافظ از تاب رخ مهر فروغ تو بسوخت\r\nكامكارا نظرى كن سوى ناكامى چند \r\n\r\n","description":"","footnote":"","page_name":" 1592 ","page_number":144},
  {"content":"\r\n\r\n\r\nروحانى ( 1360 - 1275 )\r\nسيد غلامرضا روحانى ، فرزند سيد شكر اللّه ، متخلص به آزادى ، در سال 1314 هجرى قمرى در مشهد ديده به جهان گشود ، پس از فراگرفتن علوم متداوله عصر به خدمت دولت درآمد .\r\nروحانى چندى در شهردارى تهران به خدمت پرداخت و مدتى نيز در اداره غله و نان تبريز به خدمت اشتغال داشت ؛ سپس به وزارت دارايى منتقل شد و در مشاغل متعدد در شهرستانها و تهران انجام‌وظيفه كرد تا اينكه در سال 1333 بازنشسته گرديد .\r\nروحانى از دوازده‌سالگى به سرودن شعر پرداخت و در شعر به جنبهء فكاهى آن بيشتر توجه كرد و در انتقاد از نقايص امور اجتماعى سهم بسزايى ايفا نمود و با سرودن اشعار طنزآميز به بيدارى مردم كمك شايانى كرد و بيشتر اشعارش را با امضاى مستعار « اجنه » انتشار داد و در آغاز در روزنامهء فكاهى اميد كه به مديريت كاظم اتحاد اداره مىشد اشعارش به‌چاپ مىرسيد ، آنگاه به‌طور گسترده در روزنامه‌ها و مجلات آثارش طبع گرديد و كليات اشعارش به نام « اجنه » مكرر به‌چاپ‌رسيد و در سال 1360 شمسى در تهران بدرود زندگى گفت .\r\n\r\nازدواج فقير\r\n پيرمردى سياه‌بخت و فقير * شد به چنگال ازدواج اسير\r\nروز و شب فكر زن گرفتن بود * هرچه مىبرد زن نمىشد سير\r\nتحت امر تناكحوا مىرفت * بىخبر از تناسل بىپير\r\nسر پيرى زنى گرفت جوان * تا جوانى ز سر بگيرد پير \r\n\r\n","description":"","footnote":"","page_name":" 1593 ","page_number":145},
  {"content":"\r\n\r\n هم زمين قابل زراعت بود * هم زراعتگرش نداشت نظير\r\nقائل لا إله الّا اللّه * هى پس انداخت آن فقير حقير\r\nليك از بهر تربيت مىكرد * همه را واگذار بر تقدير\r\nبچه‌ها جمع گشته گرد پدر * كچل و كور و لاغر و اكبير\r\nشب پلو را به خواب مىديدند * روز هم در خمار نان و پنير\r\nفرششان زير آسمان كبود * نمد پاره بود و كهنه حصير\r\nبه فلك جيرجيرشان مىرفت * ساعتى جيره‌شان چو مىشد دير\r\nكودكان از گرسنگى به فغان * پير مسكين ز عمر خود شده سير\r\nجفت او جفت‌جفت مىزاييد * هم نمىشد بزادنش تأخير\r\nپير بهر حفاظت اطفال * بعد چندى تأمّل و ترديد\r\nگفت با زن كه از براى خدا * آن سبد را بيار و جوجه بگير \r\n\r\nآمدن ما\r\n ما بدين در ز پى خوردن سور آمده‌ايم * نه پى فاتحهء اهل قبور آمده‌ايم\r\nخوردنى هرچه بود زود بياور به حضور * كز پى خوردنش اينجا به حضور آمده‌ايم\r\nدر سر سفرهء خود اطعمهء رنگ به رنگ * ساز آماده كه ما جور به جور آمده‌ايم\r\nاز شكم نيست چو نزديك‌تر امروز به ما * به پذيرايى آن از ره دور آمده‌ايم\r\nآن شكم بندهء مسكين فقيريم كه خود * به جهان بهر چرانيدن سور آمده‌ايم\r\nبهر ما هيچ‌كسى رقعهء دعوت ننوشت * قدغن شد كه نياييم به زور آمده‌ايم\r\nلذّت از چشم نبرديم و تمتّع از گوش * اندر اين عالم هستى كر و كور آمده‌ايم\r\nمخفى از ما مكنيد آنچه خوراكى باشد * كز پى سورچرانى به حضور آمده‌ايم \r\n\r\nآدم پرچانه\r\n اگر عمرى به زندانخانه افتى * و يا چون جغد در ويرانه افتى\r\nبه سوراخى پناه آرى ز گرگى * به گير خرس در آن لانه افتى\r\nو يا كت بسته در دارالمجانين * به چنگ مردم ديوانه افتى\r\nاز آن « روحانيا » خوش‌تر كه در راه * به گير آدم پرچانه افتى \r\n\r\n","description":"","footnote":"","page_name":" 1594 ","page_number":146},
  {"content":"\r\n\r\n اى كاش كه همچو من در اين ماه * مشغول مصيبت و عزا بود\r\nاى كاش كه وعظ شيخ و زاهد * بامعنى و خالى از ريا بود\r\nاى كاش كه نوحه‌خوان دسته * بدلهجه نبود و خوش‌صدا بود\r\nاى كاش كه قلب آدميزاد * با رحم و مروّت آشنا بود\r\nاى كاش براى رفع حاجت * سرمايه بانك مال ما بود\r\nاى كاش كه موجر خوش‌انصاف * مستأجر زار بينوا بود \r\n\r\nسه‌پلشك\r\n سه‌پلشك آيد و زن زايد و مهمان برسد * عمّه از قم برسد خاله ز كاشان برسد\r\nتلگراف خبر مرگ عمو از تبريز * كاغذ مردن دايى ز خراسان برسد\r\nصاحب‌خانه و بقّال گذر از دو طرف * اين يكى رد نشده پشت سرش آن برسد\r\nطشت همسايه گرو رفته و پولش شده خرج * به سراغش زن همسايه هراسان برسد\r\nهر بلايى به زمين مىرسد از دور سپهر * بهر ماتم‌زدهء بىسروسامان برسد\r\nاكبر از مدرسه با ديدهء گريان آيد * عقبش فاطمه با نالهء و افغان برسد\r\nاين كند گريه كه من كفش ندارم در پاى * آن كند ناله كه كى چادر و تنبان برسد\r\nگاه از عدليه آيد پى جلبم مأمور * گاه از نظميه آژان پى آژان برسد\r\nمن در اين كشمكش افتاده كه ناگه ميراب * وسط معركه چون غول بيابان برسد\r\nپول خواهد ز من و من كه ندارم يك غاز * هركه خواهد برسد اين برسد آن برسد \r\n\r\nشاهد اقبال\r\n از تو دشمن چون محبّت ديد يارت مىشود * دوستدار هركه گردى دوستدارت مىشود\r\nچون بدانديش از تو بد بيند شود بدخواه‌تر * ور نكويى از تو بيند شرمسارت مىشود\r\nآتش ظلم ار بسوزانى دل مظلوم را * تيره‌تر از دود آهش روزگارت مىشود\r\nگر كسى را خوار سازى تا كنى خود را عزيز * عاقبت آن خوار خار رهگذارت مىشود\r\nپيرو زاهد مشو بر سر لجامت مىنهد * گاه بارت مىكند گاهى سوارت مىشود\r\nشمس را كى مىتواند ديده بيند جز در آب * باعث اين فيض چشم اشك‌بارت مىشود\r\nغم مخور « روحانيا » از تيره‌بختىها كه باز * شاهد اقبال يار غم‌گسارت مىشود \r\n\r\n","description":"","footnote":"","page_name":" 1595 ","page_number":147},
  {"content":"\r\n\r\n\r\nپابند زلف\r\n سالها هر شاعرى پابند زلف يار شد * آخر اى گويندگانِ شعر اين هم كار شد\r\nزلف جانان گاه شد زنجير ، گاهى شد كمان * گاه عقرب شد گهى كژدم زمانى مار شد\r\nچشم دلبر گاه شد آفت زمانى شد بلا * گاه جادو گشت ، گاهى نرگس بيمار شد\r\nگاه سرو و نخل و عرعر شد قد موزون يار * گاه شمشاد و صنوبر قامت دلدار شد\r\nچند در محمل نشانى دلبر بيچاره را * مركب طيّاره ، بنگر در هوا سيّار شد\r\nدرگذر اى عاشق از قاصد كه پست و تلگراف * حامل مكتوب گشت و ناقل اخبار شد\r\nجاى اصلاحات خطّ پارسى در انجمن * گفتگو از خطّ تركان پرىرخسار شد\r\nشاعرى گفت از چه رونق نيست در بازار شعر * گفتمش روح ادب بيزار از اين بازار شد\r\nبعد از اين ، « روحانيا » مضمون بكرى فكر كن * كاين مضامين را حلاوت نيست چون تكرار شد \r\n\r\nاى كاش\r\n اى كاش كه شوهرم گدا بود * باعاطفه بود و باوفا بود\r\nاى كاش به‌جاى خودپرستى * مشغول پرستش خدا بود\r\nاى كاش به‌جاى عيش و مستى * سرمست رياضت و دعا بود\r\nاى كاش ميانهء من و او * كمتر جدل و سروصدا بود\r\nاى كاش كه مادر حسودش * چندى سرش از تنش جدا بود\r\nاى كاش كه خواهر لجوجش * چون خواهر مشهدى رضا بود \r\n\r\n","description":"","footnote":"","page_name":" 1596 ","page_number":148},
  {"content":"\r\n\r\n\r\nگفتگوى دختر با پدر\r\n با پدرش دختر فقير غريبى * گفت : پدر ما مگر قبيله نداريم\r\nخواسته باشيم اگر كنيم ضيافت * دعوت بيجاست چون وسيله نداريم\r\nيك شب اگر ميهمان به خانه بياريم * جاى بجز كنج اين طويله نداريم\r\nنفت ندارد چراغ ما و اگر داشت * جان پدر لوله و فتيله نداريم\r\nجامه گر ابريشمى نبود نباشد * ديدهء حاجت به كرم پيله نداريم\r\nاشكنه دارد نه تخم‌مرغ و نه روغن * آرد نداريم و شنبليله نداريم\r\nگفت پدر عزّت و شرف همه از ماست * زان كه دورويى و مكر و حيله نداريم \r\n\r\nريش و پشم\r\n اى كرده ز ريش و پشم خود را درويش * وز اين دو بيندوخته سرمايهء خويش\r\nخرس از تو بسى زيادتر دارد پشم * بز از تو كمى زيادتر دارد ريش \r\n\r\n","description":"","footnote":"","page_name":" 1597 ","page_number":149},
  {"content":"\r\n\r\n\r\nروشن ( 1305 )\r\nدكتر كيومرث وثوقى ، در يازدهم اسفندماه 1305 هجرى شمسى در تهران ديده به جهان گشود . پدرش مسعود خان وثوقى ( ترجمان الملك ) از معاريف و از خاندانهاى اصيل تبريز بود ، مادرش دختر محمود خان افتخار الملك فرزند قوام الدوله ، داييهايش فروهرها و پدربزرگ پدريش ميرزا رضى از مجتهدان بنام آذربايجان و مادربزرگ مادرىاش دختر عباس ميرزا ملك‌آرا و دايى پدرش عبد الحسين خان فيلسوف الدوله مؤلف كتاب \" مطرح الانظار فى تراجم الاطباء الاعصار و الامصار \" مىباشد .\r\nكيومرث وثوقى تحصيلات خود را در مدرسهء شرف و دار الفنون تهران به انجام رسانيد ، ازآن‌پس به استخدام وزارت راه درآمد و به‌عنوان رئيس دفتر وزير مشغول كار شد . در سال 1326 براى ادامهء تحصيل راهى ژنو گرديد و در رشتهء جامعه‌شناسى به تحصيل پرداخت و در سال 1333 به ايران بازگشت و فوق ليسانس و دكتراى جامعه‌شناسى را گذراند .\r\nدكتر وثوقى در سال 1304 به وزارت صنايع و معادن منتقل گرديد و به سمت مديركل دفتر وزارتى منصوب و مشغول خدمت شد . چندى بعد به سازمان آب و برق آذربايجان مأموريت يافت و در سال 1345 به وزارت علوم و آموزش عالى انتقال يافت و با سمت مديركل امور ادارى و دبير كل شورا و تأسيس و توسعه و انحلال آموزش عالى مشغول انجام‌وظيفه گرديد و سپس به سمت مديركل طرحها و بررسيهاى وزارت علوم تعيين و مشغول به كار شد و از سال 1325 به مدت بيست و شش سال مصدر انجام خدمات مهم ديوانى بود و سرانجام در سال 1354 بنابه درخواست شخصى و عدم سازگارى با وضع ادارى بازنشسته گرديد .\r\n\r\n","description":"","footnote":"","page_name":" 1598 ","page_number":150},
  {"content":"\r\n\r\nكيومرث وثوقى از دورانى كه در دبيرستان به تحصيل اشتغال داشت به شعر و شاعرى پرداخت و چون داراى استعداد و قريحه‌اى سرشار بود از همان زمان اشعارش بلند و شيوا و دلنشين بود و به تدريج در جاده ترقى پيش رفت و در شعر مقام و منزلتى و الا يافت و شعرش مورد توجه محافل ادبى قرار گرفت و در سرودن انواع شعر طبع‌آزمايى كرد و نشان داد كه از مهارت و توانايى كافى در غزل و قصيده و رباعى و قطعه برخوردار است .\r\nمرحوم محمد حجازى ( مطيع الدوله ) نويسندهء نامدار بيش از چهل سال پيش در منتخبات اشعار وثوقى چنين نوشت : « كيومرث وثوقى خاطرش مثل آب زلال ، از هر تشويشى متأثر مىشود ، طبعى رام و روان و چشم و دلش همواره در بند زيبايى است و اميدوار باشيد كه در آسمان شعر ما ستارهء درخشانى در كار برخاستن است . » و پيش‌بينى او تحقق يافت و امروز او در زمرهء شاعران توانا و نامور بشمار مىرود و آخرين مجموعهء شعرى كه از او به چاپ رسيد به نام \" روشنايى \" است .\r\nوثوقى ، از دوستان نزديك صادق هدايت ، نويسنده و محقق نامدار بود و بيشتر در مصاحبت يكديگر بودند و بعضى از تابلوهاى نقاشىاش را به وى اهدا كرده و يادداشتهايى با خط آن مرحوم نزد وى موجود مىباشد .\r\n\r\nهمّت پرواز\r\n همرهان رفتند و با ما كس دگر دمساز نيست * خامشى خوش‌تر ، كه ديگر همدمى همراز نيست\r\nبهر مثبتى دانه درمانديم در اين خاكدان * ماكيان را بال هست و همّت پرواز نيست\r\nفرصت خدمت به مسكينان دو روزى نيست بيش * كوششى كن كاين در دولت هميشه باز نيست\r\nدوستى در حقّ دشمن كن ، اگر صاحبدلى * در طريقت ، سنگ ، پاداش كلوخ‌انداز نيست\r\nبا غم عشق تو عمرى سوختم يا ساختم * چارهء بيچاره عاشق غير سوز و ساز نيست\r\nاز لب نوش تو جانا « روشن » خاموش تو * شكوه‌ها دارد كه هيچش رخصت ابراز نيست \r\n\r\n","description":"","footnote":"","page_name":" 1599 ","page_number":151},
  {"content":"\r\n\r\n\r\nبه ياد پرواز\r\n به ياد پرواز ، كنم گلستان ، ز خون قفس را * پرم چو بشكست ، به دل شكستم ، من اين هوس را\r\nبه واپسين دم ، شكسته بالى ، پرى گشايد * اگر كشانيد ، به موسم گل ، در قفس را\r\nبه باغ هستى ، به‌جاى هر گل ، دمد خس و خار * كه باغبانش ، گداخت گل را ، نواخت خس را\r\nنگشته تا اشك ، نهان ز مژگان ، كنم نگاهى * نگشته تا آه ، نهان ز سينه ، كشم نفس را\r\nبه بوى يارى ، سوى ديارى ، كنم گذارى * كه شوق وصلش ، پر همايى ، دهد مگس را\r\nفروغ اميد ، به جان « روشن » ، تو درفكندى * به خلوت دل ، نبود راهى ، به‌جز تو كس را \r\n\r\nسرود پاييز\r\n اى ساقى شوخ چشم شورانگيز * برخيز دوباره گويمت برخيز\r\nزان لعل مذاب در مذاقم ريز * كامد به صلاى مىكشان پاييز \r\n* *\r\n امسال گذشت عمر من از شصت * امروز بود خزان ، خزان من\r\nنابرده اميد من برفت از دست * امروز بود خزان از آنِ من \r\n* *\r\n امروز كه روشن است و تاريكى * امروز كه روشن است و خاموشى\r\nبس رشته كه پاره شد ز تاريكى * بس ديده كه خفت در فراموشى \r\n* *\r\n اين شعر ، سرود باد شب‌گيريست * كاى شاعر برگهاى پاييزى\r\nگردونهء عمر در سرازيريست * اى شاهد مرگِ برگ تبريزى \r\n* *\r\n\r\n","description":"","footnote":"","page_name":" 1600 ","page_number":152},
  {"content":"\r\n\r\n آن شاخهء خشك با صداى خشك * ناگاه شكست و بر زمين افتاد\r\nاز بيم هجوم برگهاى خشك * بر چهرهء آبگير ، چين افتاد \r\n* *\r\n يك برگ به شاخهء اقاقى نيست * شد رنجه ز باد پنجهء افرا\r\nيك شاخهء گل به باغ باقى نيست * يك لاله نماند در همه صحرا \r\n* *\r\n آمد سوى باغ راغ ازرق‌پوش * بگريخت ز طرف بوستان گنجشك\r\nآن كوه ز برف پنبه‌ها در گوش * نشنيد شكايت زبان گنجشك \r\n* *\r\n بازوى چنار با هزاران دشت * از دوش خميده‌اش جدا افتاد\r\nافتاد ز پاى و ناگهان بشكست * بشكست و به پيش پاى ما افتاد \r\n* *\r\n باد سحرى وزيد و تاك زرد * صد سكهء زر فشاندمان از پى\r\nافتيم به‌پاى آن ستاك زرد * تا مست ز مو شديم نى از مى ! ! \r\n* *\r\n من عاشق مرز و ممرز زردم * از كاج هميشه سبز بيزارم\r\nبا نارون شكسته همدردم * چون بيد بن خميده بىبارم \r\n* *\r\n ما را ببر اى وزان پاييزى * با خويش به سرزمين نار و نور\r\nتا با من و جان ما درآميزى * اى پيك خجستهء ديار دور \r\n* *\r\n اكنون كه نشان ز برگ و رنگم نيست * پژمرده چو برگهاى صدرنگم\r\nجز نغمهء غم به ناى چنگم نيست * با زمزمهء خزان هم‌آهنگم \r\n* *\r\n خوش در برم آمدى به دلجويى * اى تازه‌بهار شادمانيها\r\nپيرانه سرم به باغ دل گويى * بشكفت شكوفهء جوانيها \r\n* *\r\n\r\n","description":"","footnote":"","page_name":" 1601 ","page_number":153},
  {"content":"\r\n\r\n خوش در برم آمدى و بسپردى * صد لالهء آتشين به برگى زرد\r\nز آيينهء دل غبار بستردى * اى گرمى جان من به فصلى سرد \r\n* *\r\n « روشن » كه به جرم عشق و رسوايى * انگشت‌نما ميان مردم شد\r\nبا آن‌همه شعر و شور و شيدايى * آهسته ميان سايه‌ها گم شد \r\n\r\nستايشگرى\r\n جان فدايت اى بلاى جان كه با آن نازنينى * ياد از اين افتاده كردى با همه بالانشينى\r\nرشك اقران و رقيبانم ز فرط لطف كردى * اى كه از فرط لطافت رشك ياس و ياسمينى\r\nبا نگاهى دل ربودى تير مژگانت بنازم * اى كمان ابرو كه بهر صيد دلها در كمينى\r\nبا نگاهى صد طلسم يأس و حرمان را شكستى * باطل السحر است چشمانت بدين سحرآفرينى\r\nعشق نو اميد نو ، بر ما همايون كرد و ميمون * بر تو اين عاشق‌نوازى ، بر من آن دلبرگزينى\r\nنوبهار بوستان حسنى و حور بهشتى * آفتاب آسمان عشقى و ماه زمينى\r\nگر فرشته نيستى چون يافتى از لطف بىچون * در وجاهت بىهمالى در نجابت بىقرينى\r\nبانوى آمال مايى داروى آلام مايى * اى جمال جان‌فزايت در كمال دلنشينى\r\nعنبرين مويى حريرين‌پيكرى سيمينه ساقى * نازك‌اندامى ، دلارامى ، عزيزى ، نازنينى\r\nنور چشم روشنى اى زهرهء زهراى « روشن » * گوهر يكتايى و بر تارك عمرم نگينى \r\n\r\n","description":"","footnote":"","page_name":" 1602 ","page_number":154},
  {"content":"\r\n\r\n\r\nگيتى تهى\r\n درد را ، درمان چه جويى همه درد است گيتى * خالى از مرد است گيتى پر ز نامرد است گيتى\r\nهيچ صاحبدل بدين دنياى فانى دل نبندد * جاى دونان است دنيا سفله پرورد است گيتى\r\nما غبارآلود فقيرم و فقير خاكساران * كمتر از گرديم و نزد ما كم از گرد است گيتى\r\nشعلهء ظلم و شقاوت دوزخى افروخت هر سو * زمهريرآسا چرا ظلمانى و سرد است گيتى\r\nاين زمستان ابد را نوبهارى نيست در پى * وَرْد در عالم نيابى سربه‌سر بَرْد است گيتى\r\nبر خزان سرخ عالم ديدهء خونبار بگشا * تا نپندارى كه هنگام خزان زرد است گيتى\r\nمرگ را امروز مردان وعده‌ها دارند « روشن » * زين سبب فردا به گيتى خالى از مرد است گيتى \r\n\r\nدر رثاء دوستان از دست‌رفته\r\n اى بىنصيب و بىكس و تنها من * تنهاتر از شما و من و ما من\r\nناپخته و سبكسر و نابخرد * پيرانه سر به خامى برنا من\r\nعمرى دل سپرده عنان عقل * با خصم جان به مدارا من\r\nگاهى به عمد مذنب و گاه سهو * غرق گنه به سهو و به عمدا من\r\nاز كثرت عيوب و ذنوب امروز * غافل شدم ز توشهء فردا من\r\nدر آستان پيرى و رنجورى * بىدوستان به كامهء اعدا من\r\nدردا كه دير ماندم و بنشستم * ياران رفته را به معزّا من\r\nياران به كوى يار سفر كردند * بىهم‌سفر مسافر تنها من\r\nمعراج وصل سهم احبّا شد * حسرت‌كش عروج احبّا من\r\nياران به ملك امن و رضا مجموع * زان جمع در محاسبه منها من \r\n\r\n","description":"","footnote":"","page_name":" 1603 ","page_number":155},
  {"content":"\r\n\r\n گسترده پر به قاف عدم سيمرغ * در جستجوى سايهء عنقا من\r\nدريادلان چو دُرّ و گهر در قعر * چون خار و خس به ساحل دريا من\r\nهجرت گزيده سلسلهء پاكان * هجران نصيب و سلسله بر پا من\r\nبااين‌همه چگونه كنم كوتاه * از پاى دوست دست تمنّا من\r\nنوميد و سرفكنده برافرازم * دست دعا به نيمهء شبها من\r\nيا رب به آبروى عزيزانت * بخشايش آر بر من تردامن \r\n\r\nاندوه‌زدايى\r\n ماييم و تمام ناتماميها * يك كام و هزار تلخكاميها\r\nعمرى به سبكسرى به‌سربرده * جان سوخته و هنوز خاميها\r\nدر گوشهء انزوا مكان جسته * گمنام به جرم نيك‌ناميها\r\nچون موج و حباب سركش و خودبين * در دام عدم ز بىدواميها\r\nيا رب به ولاى روسپيدانت * برهانم از اين سياه‌فاميها\r\nجانم به هزار ناله در شيون * لب مانده خَمُش ز بىكلاميها\r\nناگاه دميد و روشنى بخشيد * خورشيدرخى به تيره‌شاميها\r\nكامد به برم سه‌ساله دخت من * شادانه به كودكانه‌گاميها\r\nنورس مه من به پرتوافشانى * نوپا گل من به خوش‌خراميها\r\nشيرين‌سخنيش از دلم بزدود * زنگار ملال و تلخكاميها \r\n\r\nعشق نو\r\n بازم ، هماى بخت ، به بام آشيانه زد * بازم ، به گوش ، مرغ سعادت ترانه زد\r\nبازم ، به دل ، شكوفهء دلدادگى شكفت * بازم ، به جان ، نهال جوانى جوانه زد\r\nصبح وصال ، از افق آرزو دميد * دست مراد گيسوى اميد شانه زد\r\nاكسير عشق تو به وجود فناى من * رنگ و جلاى زندگى جاودانه زد\r\nساحل‌پذير نيست ، چو گرداب ، موج عشق * دريادل آن غوطه در اين بيكرانه زد\r\nاى عشق تو ، علاج ملال كهن تويى * « روشن » ، ز فيض تو ، نفسى شادمانه زد \r\n\r\n","description":"","footnote":"","page_name":" 1604 ","page_number":156},
  {"content":"\r\n\r\n\r\nبه سوگ صادق هدايت\r\n فصل خزان رسيد و گلى در چمن نماند * يك برگ سبز در همه دشت و دمن نماند\r\nرنگى ز سوسنى نى و بويى ز سنبلى * شاخى ز سورى و گلى از نسترن نماند\r\nيغماگر خزان ز چمن خرّمى ربود * ديگر نشانى از سمن و ياسمن نماند\r\nلطف نسيم ، نزهت شبنم ، صفاى گل * بر طرف بوستان و به دشت و دمن نماند\r\nامروز گل ز رنج به تن پيرهن دريد * فرداش نارسيده تن و پيرهن نماند\r\nآمد خزان سال و دريغا كه سالهاست * از نوبهار عمر نشان بر ز من نماند\r\nافزود سال عمر به هر ماه و سال ، ليك * تن را از اين فزونى ، جز كاستن نماند\r\nگل ناشكفت ؟ با گل من ناشكفته ماند * نامد بهار ؟ يا به گلستان من نماند\r\nاى شاهد بهار به گلزار ما ميا * كز چين گيسويت به دلم جز شكن نماند\r\nمأيوس در بهارم و محزون به مهرگان * كز اين به غير يأس و از آن جز حزن نماند\r\nيك بوستان شكوفهء پژمرده آرمت * كاين غنچه را براى تبسّم دهن نماند\r\nچندان ز كيد زاغ كه بلبل ز باغ رفت * چندان دميد خار كه گل در چمن نماند\r\nدر طبع شمع ، آتش پروانه‌سوز مرد * شمعى روان‌فروز در اين انجمن نماند\r\nخاموش شد چراغ « هدايت » الى الابد * جز دود ز آن شرارهء پرتوفكن نماند\r\nآن مينوى مكارم و آن مانوى مرام * دور از وطن بماند و چو او در وطن نماند\r\nيك‌تن به‌جا نماند ز ياران اهل دل * افسرده گشت جان كه به‌جز اهل تن نماند\r\nنى خاطرى منوّر و نى باطنى منير * جانى امين راز و دلى مؤتمن نماند\r\nدر قرن ما ، قرين خصال خميده نيست * در عصر ما ، اثر ز صفات حسن نماند\r\nآيين مهر ، رسم وفا ، شيوهء كرم * در روزگار ما به جهان كهن نماند\r\nلكن مراست با دل دردآشناى خويش * آن خلوتى كه در حرمش ما و من نماند\r\nما راست معدن درّ و گوهر ز اشك غم * غم نيست گر خزاين درّ عدن نماند\r\nاز يُمن همّت دل خونين لعل‌فام * حاجت مرا به عقد عقيق يمن نماند\r\nاى دل چنان بسوز كه گردى فروغ محض * خود جمله جان شوى چو تو را خويشتن نماند\r\nماند سخن ز « روشن » چون ناتمام سوخت * شمعى تمام سوخت كه از وى سخن نماند \r\n\r\n","description":"","footnote":"","page_name":" 1605 ","page_number":157},
  {"content":"\r\n\r\n\r\nرؤيا ( 1311 )\r\nدكتر يد اللّه رؤيايى ، فرزند ابو القاسم ، در ارديبهشت سال 1311 هجرى شمسى در قريهء جعفرآباد از توابع دامغان ديده به جهان گشود . تحصيلات ابتدايى و سيكل اول متوسطه را در دامغان به انجام رسانيد ، ازآن‌پس رهسپار تهران شد و در دانشسراى مقدماتى به تحصيل پرداخت و در سال 1329 فارغ التحصيل شد و ديپلم خود را دريافت داشت . آنگاه به استخدام وزارت آموزش و پرورش درآمد و به دامغان اعزام گرديد و مدت چهار سال به شغل آموزگارى اشتغال ورزيد .\r\nرؤيايى براى ادامهء تحصيل بار ديگر به تهران عزيمت كرد و در رشتهء قضايى به تحصيل پرداخت و به دريافت ليسانس از دانشكدهء حقوق توفيق يافت و دورهء دكترى را نيز پى گرفت و فارغ التحصيل گرديد و سالها در سمت مديركل حسابدارى وزارت دارايى انجام‌وظيفه كرد و آخرين سمت او مديركل حسابدارى راديو و تلويزيون ايران بود .\r\nرؤيايى در سال 1358 به فرانسه مهاجرت كرد و در آن كشور مقيم شد و به كار تأليف و ترجمه و سرودن اشعار اشتغال ورزيد . وى در شرح حالى كه در سال 1332 براى تذكره‌ام نوشته ، چنين مىنويسد : « پدرم قبلا دهقان بود ، ولى بعد پيشه‌ور گرديد ، اولين شعرى كه سرودم به نام \" تلاش \" در شهريور 1331 بود ، قبلا به نوشتن داستانهاى كوتاه و نوول مىپرداختم ، ولى انگيزه‌اى كه مرا به سرودن شعر واداشت ارضاء آنى كه از احساسات و عواطف من ، در شعر برايم حاصل شده بود و همين اصل مرا در شعر به دنبال خود كشيد . »\r\nرؤيايى در طول خدمت ادارى يك‌بار منتظر خدمت شد و سه بار براثر فعاليتهاى سياسى به زندان افتاد و بنابه گفتهء خود ، در مجموع زندگى رنج‌آور و دردآلودى داشته\r\n\r\n","description":"","footnote":"","page_name":" 1606 ","page_number":158},
  {"content":"\r\n\r\nاست .\r\nرؤيايى از شعراى نامور معاصر است ، شعرش در محافل ادبى ايران جايى باز كرده و توجه شعراى نسل جوان را به خود معطوف داشته است و همين امر نشان از استعداد خلاقهء او در شعر مىدهد .\r\n\r\nقهر\r\n نيمه‌شبها كه در كوچهء يأس * مىرود دزد شبگرد اندوه\r\nغم بتازد به ويرانهء دل * سركند وهم چون خيل انبوه \r\n* *\r\n آه حسرت بپيچد به ناله * خون دل راه اشكم بگيرد\r\nتو ز ره دشنه در دست آيى * از نهيبت ملالم بميرد \r\n* *\r\n آن زمان كز دم درد ، گويى * كاروان در رگم رانده چاووش\r\nمهر در خشم ريزى ، انگار * در شرنگم چكد شهد پرنوش \r\n* *\r\n گر شبى دختر مست فكرم * خسته از انتظار است و خاموش\r\nمىرسى تشنه‌دل ، شهوت‌آلود * مىكشى چون عروسش در آغوش \r\n* *\r\n سالها اين‌چنين همچو مادر * مىنوازيم و داريم آرام\r\nدر دلم رسته گلهاى وعده * وعده‌هايى همه بىسرانجام \r\n* *\r\n دى ، دلم پيش من شكوه مىكرد * كز تو هم هيچ خيرى نديد\r\nراست گويد دلم ، چونكه هرگز * دستش از شاخه‌ات گل نچيد \r\n* *\r\n خود خموش و ساكت ولى باز * در نهان درونها چراغى\r\nباغى از آرزو سازى و خود * كاروان‌كش به ديوار باغى \r\n\r\n","description":"","footnote":"","page_name":" 1607 ","page_number":159},
  {"content":"\r\n\r\n\r\nمژده\r\n « نفس باد صبا مشك‌فشان خواهد شد * عالم پير دگرباره جوان خواهد شد »\r\nاسب تقدير بتازد به گذرگاه نشاط * بر سر لاشهء غم شيهه‌زنان خواهد شد \r\n* *\r\n پاى اندوه به زنجير سرور افتد باز * آرزو بر رخ اميد زند بوسهء ناز\r\nرنج نادارى ، ناكامى از دل برود * پر كند شطّ فراوانى درياى نياز \r\n* *\r\n دست غم پايگه چانهء پندار ، مدار ! * اشك حسرت به شكنج لب تب‌دار مبار !\r\nمشت افسوس مزن بر سر زانوى دريغ ! * پنجه در موى مكن ! سر ز گريبان بردار ! \r\n* *\r\n مىدمد باز غريو تو ز صندوق دهان * مىرسد باز خروش تو به پژواك زمان\r\nباز ميدان بزرگ از من و تو موج زند * باز در جنگل انبوه به پيچد توفان \r\n* *\r\n باز در آخر شب رهگذر مست به كوى * غزل رستگى آواز دهد در هر سوى\r\nباز مىآيد ، مىرقصد ، مىخواند گرم * سرنوشت عشوه‌گر و خنده‌زن و آتش‌روى \r\n* *\r\n آن زمان كز لب تو رنگ ستم بگريزد * برف شادى ز فلك زهره به بامم ريزد\r\nآن‌قدر پاى بكوبيم ، بكوبيم ز شوق * تا كه حافظ « ز لحد رقص‌كنان برخيزد » \r\n\r\nچيست در خفا ؟\r\n در هيبت تلاطم طوفان زندگى * افتاده‌ام چو ماهى دريا به كام موج\r\nافتاده‌ام چو ماهى دريا و هر زمان * گاهى به قصر مىسپرم راه و گه به اوج \r\n* *\r\n تاول به پا ، ز رنج زمان در نشيب عمر * سرگشته چون ستارهء بىرنگ صبحگاه\r\nسرگشته چون ستارهء از خود رميده‌اى * در ظلمت رسيدهء سوسوى يك پگاه \r\n* *\r\n هر شام و هر سحر به سراپردهء حيات * بينم سياه را كه ببلعد سپيدها ! \r\n\r\n","description":"","footnote":"","page_name":" 1608 ","page_number":160},
  {"content":"\r\n\r\n اين پاى نعمت است كه كوبيده مغز فقر * اين جنگ ظلمت است كه پا زد به شيدها \r\n* *\r\n دندان كينه بر لب جان مىگزم كه آه ! * گر سنگ‌گونه‌ها ز فروريز اشكها\r\nپنهان به گود خود نكند جلوه شباب * دنيا شود خراب مگر ؟ « چيست در خفا ؟ » \r\n* *\r\n هر نيمه‌شب زند ره خواب اين نهفته راز * پندار مىجود به دهان لاشهء مراد\r\nآوخ ! اگر به قصر سپيد خيال من * رخش شتاب تندر طوفان بامداد ! \r\n\r\nسحر سكوت\r\n كمر شب شكسته پاى زمان * خواب در چشم من كشيده خروش\r\nنيمه‌شب هست و مانده‌ام تنها ، * همه جا مات و خالى و خاموش . \r\n* *\r\n پرسحر سكوت محو و نهان * سايه افكنده بر در و ديوار\r\nكلبه حيرت گرفته و مبهوت * رنگ ماتم گرفته بر رخسار \r\n* *\r\n پشت كوچه شتاب پاىگريز ، * سوت شبگرد ، . . . سوك شب‌پره‌اى\r\nمىجود استخوان سگى لب جوى ، * جيرجير صداى زنجره‌اى . \r\n* *\r\n وهم مىغلطد از نشيب خيال * مىگريزد هراس بر ديوار\r\nمىشتابد نهيب حيرت و هول * در خم رشته‌هاى تيره و تار . \r\n* *\r\n چيست اين خلوت هراس‌انگيز ؟ * چيست اين جادويى كه چون تابوت\r\nپيكر كلبه‌ام فشرده به خود ؟ * چيست اين ؟ - مرگ سرد فتنه : ( سكوت ! ) \r\n* *\r\n تشنه مارى است ، اژدها گشته * مىزند بر تن هياهو نيش\r\nتا كند روى خود ز او پنهان * چادرشب كشيده بر سر خويش \r\n* *\r\n\r\n","description":"","footnote":"","page_name":" 1609 ","page_number":161},
  {"content":"\r\n\r\n يا كه در پشت شيشه ، خيمهء شب * دود ظلمت برون زده ز اجاق ،\r\nاز گلويش كشيده آه سكوت * بدوانيده بر جدار اطاق \r\n* *\r\n خيش وهمى كه تند مىراند * زير و رو مىكند زمين خيال\r\nمىفشاند به گود خاطره‌ها * دست انديشه ، بذرهاى ملال \r\n* *\r\n يادها نيم‌رنگ و مه‌آلود * از ته چاه‌رفته‌هاى نهان ،\r\nمىخزد نرم ، محو و رؤيايى * مىكشد بر جبين فكر زبان \r\n* *\r\n من بىتاب در سياهى شب * در پرندى از آرزو خفته\r\nمىتراشم به تيشهء اشعار * سنگ انديشه‌هاى آشفته \r\n* *\r\n من غوغاپرست طوفانى ، * مىروم تا حصار غم شكنم ،\r\nليك از اين فسون سرد سكوت * واژه‌ها مرده بر لب و دهنم . \r\n\r\nتعبير\r\nخواب ديدم : در بيابانى دراز\r\nخاك ره از خون پايم رنگ شد\r\nاز دو چشمم ريخت زنجير سياه\r\nحلقه زد بر دستهايم تنگ شد\r\nاخترى آويخت بر سقف سپهر\r\nمار شد پيچيد دور گردنم\r\nبرزدم فرياد : واى !\r\nابرى چو كوه ، -\r\nغول شد افتاد بر روى تنم\r\n\r\n","description":"","footnote":"","page_name":" 1610 ","page_number":162},
  {"content":"\r\n\r\nخنجرى بر چشم خورشيدى نشست\r\nقطرهء خونى به درگاهم چكيد\r\nكوكبى افتاد بر بامم ، شكست\r\nشب‌پره شد در غبار شب پريد\r\nآفتابى سرخ در من سبز شد\r\nسبزها در زرد جانم ريخت گرم\r\nبانگ كردم : وه ! چه آفت . . .\r\nاشگم از شوق -\r\nقفل شد بر چفت لب آويخت\r\nجستم از خواب آسمانى تار ، تار\r\nكفترى فانوس بر منقار داشت\r\nماه مىناليد و روى گونه‌هاش\r\nجاى دندانهاى گرگى هار داشت\r\nباز ديدم در بيابانى دراز\r\nخاك ره از خون پايم رنگ شد\r\nاز دو چشمم ريخت زنجير سياه\r\nحلقه زد بر دستهايم تنگ شد .\r\n\r\nپشت پنجره\r\nبر بلند سبز چنار از دور\r\nآفتاب بسته طلايىها\r\nسايه‌ها به زمزمه‌اى خاموش\r\nدر نشيب تند جداييها\r\nدر فضاى خسته غمى بيمار\r\nمرده در نگاه كلاغ آواز\r\n\r\n","description":"","footnote":"","page_name":" 1611 ","page_number":163},
  {"content":"\r\n\r\nپيش ديده ميلهء ناهنجار\r\nپشت پنجره گذر سرباز\r\nچه غروب بىنفس تنگى\r\nمژده در غريو كلاغش نيست\r\nجغد هم گريخته ، پروازى\r\nدر سكون مردهء باغش نيست\r\nجاده خالى از قدم قاصد\r\nدل طپيده منتظر پيغام\r\nهمه خستگى ، همه سنگينى\r\nآسمان روى چنار آرام\r\n\r\n","description":"","footnote":"","page_name":" 1612 ","page_number":164},
  {"content":"\r\n\r\n\r\nرهرو ( 1312 )\r\nحسن شيرانى ، متخلص به رهرو ، فرزند هاشم ، در سال 1312 هجرى شمسى در بيدآباد اصفهان پا به دنيا نهاد . پدر وى از اهالى بختيارى و مادرش از منطقهء لرستان است ، بدين سبب هم به لهجهء اصفهانى شعر مىسرايد و هم به لهجهء لرى .\r\nحسن شيرانى تحصيلات ابتدايى و متوسطه را در اصفهان به پايان رسانيد ، در رشتهء ادبى ديپلم گرفت و در سال 1343 به استخدام ادارهء ثبت‌اسناد و املاك اصفهان درآمد و به خدمت اشتغال ورزيد .\r\nرهرو از دوازده‌سالگى به سرودن شعر پرداخت ، روزى شعرى براى يكى از جوانان فوتباليست سرود كه مورد تنبيه سخت ناظم مدرسه قرار گرفت و همين امر باعث گرديد كه از سرودن شعر كناره گيرد و به جايش قطعات ادبى بنويسد . رهرو مىگويد : « در سال 1364 يكى از دوستان اقوامم در اهواز براثر تصادف كشته شد و مرا سخت تحت تأثير قرار داد و شعرى به زبان لرى ساختم كه مورد توجه قرار گرفت ، تا جايى كه بعضيها تصور كردند شعر از من نيست ، تا اينكه غزلى را طرح كردند كه بسازم ، آن را ساختم ، شبهه از ميان رفت و مرا به انجمن ادبى راه دادند . »\r\nرهرو از شعراى متقدم ، به اشعار صائب ، بيدل ، كليم ، حزين لاهيجى و عرفى علاقه دارد و از معاصرين ، اشعار شاعر معروف اصفهان ، جعفر نوا را مىپسندد و خود را مديون راهنماييهاى او مىداند .\r\n\r\nزاينده‌رود\r\n نغمه‌ها بر گوش آيد از دل زاينده‌رود * مىدهد شورى به دلها ساحل زاينده‌رود \r\n\r\n","description":"","footnote":"","page_name":" 1613 ","page_number":165},
  {"content":"\r\n\r\n شور موج زنده‌رود آيد به گوش از هر كنار * مىتراود صد ترانه از دل زاينده‌رود\r\nپيش چشم ما بود گلبوته‌هاى رنگ‌رنگ * موج گل گرديده يكسر حاصل زاينده‌رود\r\nگر كه هستى طالب مضمون‌تر بنگر چسان * گشته خورشيد پگاهى بسمل زاينده‌رود\r\nشورشى برپاست از آواى رنگين هزار * بزم گل باشد به پا در منزل زاينده‌رود\r\nگر كه مىخواهى بيابى در سخن طبع روان * باش پرجوش از سخن همچون دل زاينده‌رود\r\nگر كه مىخواهى سرايى شعر نغز و آبدار * همچو « رهرو » باش از جان مايل زاينده‌رود \r\n\r\nيار و مددكار\r\n در سپهر زندگانى گرچه سوزان از غميم * همچو خورشيد درخشان فيض‌بخش عالميم\r\nدرد ما را كس نمىداند بجز همدرد ما * غمگنان خسته‌جان را غمگسار و همدميم\r\nشاعران نكته‌سنجى بزم ما دارد فزون * با چنين روشن‌ضميرانى كه مىگويد كميم ؟\r\nميهمان بزم خورشيديم همچون اختران * يا كه غوّاصان گوهرياب در قعر يميم\r\nهمدم و همداستان و هم‌زبان و هم‌نوا * در ره احسان به هم بخشنده‌تر از حاتميم\r\nرنج و محنت هرچه پيش آيد تحمل مىكنيم * در بر سيل حوادث پايدار و محكميم\r\nاز كمال و معرفت چرخ ادب را آفتاب * در گلستان سخن بر برگ گلها شبنميم\r\nنيست ممكن احتياج ما فتد بر غير دوست * « رهرو » امّا جملگى يار و مددكار هميم \r\n\r\nگل مىكند\r\n طبع رنگينم ميان انجمن گل مىكند * بلبل‌آسا نغمه‌هايم در چمن گل مىكند\r\nراز سرپوشيده‌اى دارم كه مىسوزم چو شمع * داغهاى سينه‌ام در هر سخن گل مىكند\r\nفاش مىگويم زبان حال مردم را به شعر * گفته‌هايم در ميان مرد و زن گل مىكند\r\nهست امّيد اينكه باشد چاره‌ساز اشعار من * مصرعى مشكل‌گشا در هر زمن گل مىكند\r\nهر زمان با گفتهء نوپا نهم در هر انجمن * اوّلين مصرع ميان اهل‌فن گل مىكند\r\nكرده ز انواع هنرها شهر من گل در جهان * اصفهانى گفتن من در وطن گل مىكند\r\nاز نسيم صبحگاهى مىشود هر غنچه باز * طبع « رهرو » همچو بلبل در چمن گل مىكند \r\n\r\n","description":"","footnote":"","page_name":" 1614 ","page_number":166},
  {"content":"\r\n\r\n\r\nرديف سپيد\r\n چشم ما از انتظارش گرچه شد بر در سپيد * خانه دل را كند آن مهر روشنگر سپيد\r\nاز صفا گردد دل تاريك روشن چون سحر * مىكنند آينه را از گرد خاكستر سپيد\r\nگر سياهى از گليم بخت ما زايل شود * مىشود ممكن كه گردد لالهء احمر سپيد\r\nسينهء دريا ز پاكى مىشود كان گهر * آسمان نيلگون مىگردد از اختر سپيد\r\nبىگناهى گر به دست ظالمى بسمل شود * خون گلگونش چكد از دستهء خنجر سپيد\r\nدل‌سياهان را نگردد سينه روشن « رهروا » * زاغ را از شستشو كى گشته بال‌وپر سپيد \r\n\r\nبزم ادب\r\n ما همنفسان پيرو اخوان صفاييم * پابند به مردانگى و مهر و وفاييم\r\nآيينه برد رشگ ز روشن‌دلى ما * چون صيقل آيينهء زنگار زداييم\r\nرنگين سخن ما بود از پرتو صائب * از طرز غزل‌گويى اغيار جداييم\r\nاظهار نداريم به كس درد دل خويش * ما سوختگان سوخته بىچون‌وچراييم\r\nگرچه نظرش نيست به ما پادشه حسن * بر درگه او اشك‌فشان همچو گداييم\r\nشاگردى ما موجب فخر است و مباهات * « رهرو » همه در بزم ادب گرم نواييم \r\n\r\nمهمان‌نوازى\r\n از فتوّت ره به رويم بسته نيست * روحم از مهمان‌نوازى خسته نيست\r\nهيچ موجودى نديد آزار من * قلب جاندارى ز من بشكسته نيست \r\n\r\nطبيعت مردم »\r\n در حيرتم از طبيعت اين مردم * اين مردم چون كلافهء سردرگم\r\nهروقت كه اقتضاء كند از ره كين * دارند چرا طينت همچون كژدم \r\n\r\n","description":"","footnote":"","page_name":" 1615 ","page_number":167},
  {"content":"\r\n\r\n\r\nرهى ( 1347 - 1288 )\r\nمحمد حسين معيرى ، متخلص به رهى ، فرزند مؤيد خلوت و نوهء معير الممالك ( نظام الدوله ) در سال 1288 هجرى شمسى در تهران از مادر زاد ؛ تحصيلات ابتدايى و متوسطه را در همان شهر به‌پاى برد ، آنگاه به استخدام دولت درآمد و در مشاغل چندى انجام‌وظيفه كرد و از سال 1322 به رياست كل انتشارات و تبليغات وزارت پيشه و هنر ( سابق ) منصوب گرديد .\r\nرهى از اوان كودكى به شعر و موسيقى و نقاشى علاقه و دلبستگى زياد داشت و در اين سه هنر بهره‌اى بسزا يافت . در آغاز شاعرى ، در انجمن ادبى حكيم نظامى كه به رياست مرحوم وحيد دستگردى تشكيل مىشد شركت جست و از اعضاى مؤثر و فعال آن بود و نيز در انجمن ادبى فرهنگستان از اعضاى مؤسس و برجستهء آن بشمار مىرفت و همچنين در انجمن موسيقى ملى ايران عضويت داشت و اشعارش در بيشتر روزنامه‌ها و مجله‌هاى ادبى نشر يافت و آثار سياسى و فكاهى و انتقادى او با امضاهاى مستعار زاغچه ، و شاه‌پريون در روزنامهء باباشمل و مجلهء تهران مصور چاپ مىشد و در انتقاد از روش دولتها و عناصر ناصالح و حمله به مخالفين آزادى و دموكراسى با زبان شعر و طنز سهم بسزايى داشت .\r\nرهى در تصنيف‌سازى نيز مهارت كامل داشت و ترانه‌هاى خزان عشق ، دارم شب و روز ، نواى نى ، يار رميده ، به كنارم بنشين ، شب جدايى ، ديدى كه رسوا شد دلم و ديگر ترانه‌هاى او مشهور و زبانزد خاص و عام گرديد و هنوز هم خاطرهء آن آهنگها و ترانه‌هاى شورانگيز و طرب‌افزا در يادها مانده است .\r\nرهى در سالهاى آخر عمر ، در برنامهء گلهاى رنگارنگ راديو ، در انتخاب شعر با داود پيرنيا همكارى داشت و در شوراى شعر راديو نيز شركت مؤثر داشت از آثار او كه به‌چاپ‌رسيد\r\n\r\n","description":"","footnote":"","page_name":" 1616 ","page_number":168},
  {"content":"\r\n\r\n، دو مجموعهء شعر : يكى به نام سايهء عمر و ديگر به نام آزاده ، كه مجموعهء اول شامل غزليات و مجموعهء دوم حاوى ترانه‌هاى اوست . از آثار ديگر او كتاب گلهاى جاويدان كه شامل شرح حال و انتخاب بهترين نمونه شعر شعراى متقدم است كه در سال 1362 چاپ و نشر شد .\r\nيكى از خصوصيات رهى ، دقت و وسواس او در شعر بود . غزلى را كه مىسرود دهها بار در آن تجديد نظر مىكرد و كلمات و جملات آن را تغيير مىداد تا آنگاه كه مورد پسندش قرار مىگرفت به چاپ آن مبادرت مىنمود .\r\nآشنايى نگارنده با رهى معيرى از سال 1328 بود . وى در آن‌وقت در وزارت پيشه و هنر ( سابق ) كار مىكرد . هفته‌اى يكى دو بار او را مىديدم . بقدرى گرم و خوش‌برخورد بود و با گشاده‌رويى استقبال مىكرد كه بىاختيار انسان مجذوب او مىشد .\r\nبه خاطر دارم وقتى مجلد اول تذكره‌ام آماده چاپ بود ، اشعارى را كه در اختيارم گذاشته بود بيش از پنج مرتبه آنها را از من گرفت و هربار در آن تصرف و تجديد نظر كرد تا بالاخره آن را به من داد . به‌طور تحقيق اگر رهى اين دقت و وسواس را در شعر نداشت ، بايد بيش از سى هزار شعر داشته باشد ؛ اما آنچه از او در سايهء عمر به‌چاپ رسيده به دو هزار بيت نمىرسد . به‌هرحال او از شعراى بسيار توانا و نامور كشور ما در عصر حاضر بود و در غزلسرايى مقامى و الا داشت .\r\nرهى معيرى تا آخر عمر مجرد زيست و در سال 1347 پس از رنجى طولانى و جانكاه از بيمارى سرطان بدرود زندگانى گفت و در مقبرهء ظهير الاسلام شميران مدفون گرديد .\r\n\r\nحديث جوانى\r\n اشكم ولى به‌پاى عزيزان چكيده‌ام * خارم ولى به سايهء گل آرميده‌ام\r\nبا ياد رنگ و بوى تو اى نوبهار عشق * همچون بنفشه سربه‌گريبان كشيده‌ام\r\nمن جلوهء شباب نديدم به عمر خويش * از ديگران حديث جوانى شنيده‌ام\r\nاز جام عافيت مى نابى نخورده‌ام * وز شاخ آرزو گل عيشى نچيده‌ام\r\nموى سپيد را فلكم رايگان نداد * اين رشته را به نقد جوانى خريده‌ام\r\nاى سرو پاى بسته به آزادگى مناز * آزاده من كه از همه عالم بريده‌ام\r\nگر مىگريزم از نظر مردمان « رهى » * عيبم مكن كه آهوى مردم نديده‌ام \r\n\r\n","description":"","footnote":"","page_name":" 1617 ","page_number":169},
  {"content":"\r\n\r\n\r\nياد تو\r\n لاله ديدم روى زيباى توام آمد به ياد * شعله ديدم سركشيهاى توام آمد به ياد\r\nسوسن و گل آسمانى مجلسى آراستند * روى و موى مجلس‌آراى توام آمد به ياد\r\nبود لرزان شعلهء شمعى در آغوش نسيم * لرزش زلف سمن‌ساى توام آمد به ياد\r\nدر چمن پروانه‌اى آمد ولى ننشسته رفت * با حريفان قهر بيجاى توام آمد به ياد\r\nپاى سروى جويبارى زارى از حد برده بود * هاىهاى گريه در پاى توام آمد به ياد\r\nشهر پرهنگامه از ديوانه‌اى ديدم « رهى » * از تو و ديوانگيهاى توام آمد به ياد \r\n\r\nاشك غم\r\n خيال‌انگيز و جان‌پرور چو بوى گل سراپايى * ندارى غير از اين عيبى كه مىدانى كه زيبايى\r\nمن از دلبستگيهاى تو با آيينه دانستم * كه بر ديدار طاقت‌سوز خود عاشق‌تر از مايى\r\nبه شمع و ماه حاجت نيست بزم عاشقانت را * تو شمع مجلس‌افروزى تو ماه مجلس‌آرايى\r\nمنم ابر و تويى گلبن كه مىخندى چو مىگريم * تويى مهر و منم اختر كه مىميرم چو مىآيى\r\nمراد ما نجويى ور نه رندان هوس‌جو را * بهار شادىانگيزى حريف باده‌پيمايى\r\nمه روشن ميان اختران پنهان نمىماند * ميان شاخه‌هاى گل مشو پنهان كه پيدايى\r\nمرا گفتى كه از پير خرد پرسم علاج خود * خرد منع من از عشق تو فرمايد چه فرمايى ؟\r\nمن آزرده‌دل را كس گره از كار نگشايد * مگر اى اشك غم امشب تو از دل عقده بگشايى\r\n« رهى » تا وارهى از رنج هستى ترك هستى كن * كه با اين ناتوانيها به ترك جان توانايى \r\n\r\n","description":"","footnote":"","page_name":" 1618 ","page_number":170},
  {"content":"\r\n\r\n\r\nآتش خاموش\r\n نه دل مفتون دلبندى ، نه جان مدهوش دلخواهى * نه بر مژگان من اشكى ، نه بر لبهاى من آهى\r\nنه جان بىنصيبم را پيامى از دلارامى * نه شام بىفروغم را نشانى از سحرگاهى\r\nنيابد محفلم گرمى ، نه از شمعى ، نه از جمعى * ندارد خاطرم الفت ، نه با مهرى نه با ماهى\r\nبه ديدار اجل باشد اگر شادى كنم روزى * به بخت واژگون باشد اگر خندان شوم گاهى\r\nكيم من ؟ آرزو گم كرده‌اى تنها و سرگردان * نه آرامى ، نه اميدى ، نه همدردى ، نه همراهى\r\nگهى افتان‌وخيزان چون غبارى در بيابانى * گهى خاموش و حيران ، چون نگاهى بر نظرگاهى\r\n« رهى » ! تا چند سوزم در دل شبها چو كوكبها * به اقبال شرر نازم كه دارد عمر كوتاهى \r\n\r\nنيروى اشك\r\n عزم وداع كرد جوانى به روستاى * در تيره‌شامى از برِ خورشيد طلعتى\r\nطبع هوا دژم بُد و چرخ از فراز ابر * همچون حباب در دل درياى ظلمتى\r\nزن گفت با جوان كه از اين ابر فتنه‌زاى * ترسم رسد به گلبن حسن تو آفتى\r\nدر اين شب سيه كه فرومرده شمع ماه * اى مه چراغ كلبهء من باش ساعتى\r\nليكن جوان ز جنبش طوفان نداشت باك * دريادلان ز موج ندارند دهشتى\r\nبرخاست تا برون بنهد پاى زان سراى * كو را دگر نبود مجال اقامتى\r\nسرو روان چو عزم جوان استوار ديد * افروخت قامتى كه عيان شد قيامتى\r\nبر چهر يار دوخت به حسرت دو چشم خويش * چون مفلس گرسنه به خوان ضيافتى\r\nبا يك نگاه كرد بيان شرح اشتياق * بىآنكه از زبان بكشد بار منّتى\r\nچون گوهرى كه غلتد بر صفحه‌اى ز سيم * غلتان به سيمگون رخ وى اشك حسرتى \r\n\r\n","description":"","footnote":"","page_name":" 1619 ","page_number":171},
  {"content":"\r\n\r\n زان قطرهء سرشك فروماند پاى مرد * يكسر ز دست رفت اگرش بود طاقتى\r\nآتش فتاد در دلش از آب چشم دوست * گفتى ميان آتش و آب است نسبتى\r\nاين طرفه بين كه سيل خروشان در او نداشت * چندان اثر كه قطرهء اشك محبتى \r\n\r\nدرياى اشك\r\n داروى سوز درون ما ، شراب ناب نيست * آتش اين لاله را افسردگى از آب نيست\r\nمردم چشمم فرومانده‌ست در درياى اشك * مور را پاى رهايى از دل گرداب نيست\r\nشب ز آه آتشين يكدم نياسايم چو شمع * در ميان آتش سوزنده جاى خواب نيست\r\nزندگى خوش‌تر بود در پردهء وهم و خيال * صبح روشن را صفاى سايهء مهتاب نيست\r\nخاطر دانا ز طوفان حوادث فارغ است * كوه پابرجاى را انديشه از سيلاب نيست\r\nما به كويت از وفاى خويشتن پا در گليم * ور نه اين صحرا ، تهى از لالهء سيراب نيست\r\nآنچه ناياب است در عالم ، وفا و مهر ماست * ور نه در گلزار هستى سرو و گل ناياب نيست\r\nگر تو را با ما تعلق نيست ما را شوق هست * ور تو را بىما صبورى هست ما را تاب نيست\r\nگفتى اندر خواب بينى بعد از اين روى مرا * ماه من در چشم عاشق آب هست و خواب نيست\r\nجلوهء صبح و شكرخند گل و آواى چنگ * دلگشا باشد ولى چون صحبت احباب نيست\r\nجاى آسايش چه مىجويى « رهى » در ملك عشق ؟ * موج را آسودگى در بحر بىپاياب نيست \r\n\r\n","description":"","footnote":"","page_name":" 1620 ","page_number":172},
  {"content":"\r\n\r\n\r\nزن\r\n كيم من ، دردمند ناتوانى * اسيرى ، خسته‌اى افسرده‌جانى\r\nتذروى آشيان بر باد رفته * صفاى گلشنش از ياد رفته\r\nنه از نامهربانان سينه ريشم * كه داغ از مهربانيها خويشم\r\nدلم بيمار و لب خاموش و رخ زرد * همه سوز و همه داغ و همه درد\r\nچو دل از نيش غم رنجور باشد * ز شادى صد بيابان دور باشد\r\nبود آسان علاج عضو بيمار * چو دل بيمار شد مشكل شود كار\r\nشود در سينه هر ساعت نفس تنگ * جهان تنگ و نفس تنگ و قفس تنگ\r\nبساط خوشدلى تا در نوشتم * چو بهمن بگذرد ارديبهشتم\r\nروان‌پرور بود خرّم بهارى * كه گيرم پاى سروى دست يارى\r\nو گرنه گل زند در چشم دل خار * در آن گلشن كه خالى باشد از يار\r\nبهار عاشقان رخسار يار است * كه هرجا نوگلى باشد بهار است\r\nنه دمسازى كه با وى راز گويم * نه يارى تا غم از وى باز گويم\r\nچمن بىهم‌نشين زندان جان است * صفاى بوستان از دوستان است\r\nدر اين محفل چو من حسرت‌كشى نيست * به سوز سينهء من آتشى نيست\r\nالهى در كمند زن نيفتى * اگر افتى به روز من نيفتى\r\nدلم از نوگلى پيمان‌شكن سوخت * چو داغ لاله سرتاپاى من سوخت\r\nاز آن گلبن نصيبم داغ و درد است * زن بدخو بلاى جان مرد است\r\nزنان چون آتشند از تندخويى * زن و آتش ز يك جنسند گويى\r\nنه تنها نامراد آن دل‌شكن باد * كه نفرين خدا بر هرچه زن باد\r\nنباشد در مقام حيله و فن * كم از ناپارسا زن پارسا زن\r\nزنان در مكر و حيلت گونه‌گونند * زيانند و فريبند و فسونند\r\nچو زن يار كسان شد مار از او به * چو تردامن بود گل خار از او به\r\nحذر كن زان بت نسرين برو دوش * كه هردم با خسى گردد هم‌آغوش\r\nمنه در محفل عشرت چراغى * كزو پروانه‌اى گيرد سراغى\r\nميفشان دانه در راه تذروى * كه مأوا گيرد از سروى به سروى\r\nجهان داور چو گيتى را بنا كرد * پى ايجاد زن انديشه‌ها كرد \r\n\r\n","description":"","footnote":"","page_name":" 1621 ","page_number":173},
  {"content":"\r\n\r\n مهيا تا كند اجزاى او را * ستاند از لاله و گل رنگ و بو را\r\nز دريا عمق و از خورشيد گرمى * ز آهن سختى از گلبرگ نرمى\r\nلطافت از نسيم و مويه از جوى * ز شاخ تر گراييدن به هر سوى\r\nز امواج خروشان تندخويى * ز روز و شب دورنگى و دورويى\r\nصفا از صبح و شورانگيزى از مى * شكرافشانى و شيرينى از نى\r\nز گرگ تيزدندان كينه‌جويى * ز طوطى حرف ناسنجيده گويى\r\nز روباه دغل حيلت‌گرى را * ز مار جانگزا بدگوهرى را\r\nز باد هرزه‌پو نااستوارى * ز دور آسمان ناپايدارى\r\nجهانى را به هم آميخت ايزد * همه در قالب زن ريخت ايزد\r\nز طبع زن به‌غيراز شر چه خواهى ؟ * وز اين موجود افسون‌گر چه خواهى\r\nدو نوبت مرد عشرت‌ساز گردد * درِ دولت به رويش باز گردد\r\nيكى آن شب كه با گوهرفشانى * ربايد مهر از گنجى كه دانى\r\nدگر روزى كه گنجور هوس كيش * به خاك اندر نهد گنجينهء خويش \r\n\r\nزبان شكوه ندارد\r\n چو نى ، به سينه خروشد دلى كه من دارم * به ناله گرم بود ، محفلى كه من دارم\r\nبيا و اشك مرا چاره كن كه همچو حباب * به روى آب بود منزلى كه من دارم\r\nز شرم عشق خموشم ، كجاست گريهء شوق * كه با تو شرح دهد مشكلى كه من دارم\r\nبه خون نشسته‌ام از جان‌ستانى دل خويش * درون سينه بود قاتلى كه من دارم\r\nدل من از نگه گرم او نپرهيزد * ز برق سر نكشد حاصلى كه من دارم\r\n« رهى » چو شمع فروزان گَرَم بسوزانند * زبان شكوه ندارد دلى كه من دارم \r\n\r\nقطعه « 1 »\r\n بهر گشايش پل‌دختر وزير راه * سوى ميانه رفت و رها كرد خانه را\r\nبا دست همّتش پل‌دختر گشوده گشت * يعنى گشاد راه دخول ميانه را \r\n\r\n\r\n","description":"","footnote":"\r\n( 1 ) - در موقعى كه حميد سياح ، وزير راه ، براى افتتاح « پل‌دختر » واقع در ميانه به آذربايجان مسافرت كرد ، قطعه فوق را سرود .\r\n","page_name":" 1622 ","page_number":174},
  {"content":"\r\n\r\n\r\nهمّت مردانه\r\n در دام حادثات ، ز كس ياورى مجوى * بگشا گره به همّت مشكل‌گشاى خويش\r\nسعى طبيب موجب درمان درد نيست * از خود طلب دواى دل مبتلاى خويش\r\nبر عزم خويش تكيه كن ار سالك رهى * وامانده آنكه تكيه كند بر عصاى خويش\r\nگفت آهويى به شيرسگى در شكارگاه * چون گرم‌پويه ديدش ، اندر قفاى خويش\r\nكاى خيره‌سر ! به گَرد سمندم نمىرسى * دانى و گر چو برق ، به تك بادپاى خويش\r\nچو من پى رهايى خود مىكنم تلاش * ليكن تو بهر خاطر فرمانرواى خويش\r\nبا من كجا به پويه برابر شوى از آنك * تو بهر غير پويى و من از براى خويش \r\n\r\nخانه‌سوز\r\n به روى سيل ، گشاديم راه خانه خويش * به دست برق سپرديم آشيانهء خويش\r\nمرا چه حد كه زنم بوسه ، آستين تو را * همين‌قدر تو مرانم ز آستانهء خويش\r\nبجز تو كز ستمت سوختى دل ما را * به دست خويش ، كه آتش زند به خانهء خويش ؟\r\nمخوان حديث رهايى ، كه الفتيست مرا * به نالهء سحر و گريهء شبانهء خويش\r\nز رشك تا كه هلاكم كند ، به دامن غير * چو گل نهد سر و مستى كند بهانهء خويش\r\nفريب خال لبش خوردم و ندانستم * كه دام كرده نهان در قفاى دانهء خويش\r\n« رهى » به ناله دهى چند دردسر ما را ؟ * بمير از غم و كوتاه كن فسانهء خويش \r\n\r\nنغمهء حسرت\r\n ياد ايّامى كه در گلشن فغانى داشتم * در ميان لاله و گل آشيانى داشتم\r\nگرد آن شمع طرب مىسوختم پروانه‌وار * پاى آن سرو روان اشك روانى داشتم\r\nآتشم بر جان ولى از شكوه لب خاموش بود * عشق را از اشك حسرت ترجمانى داشتم\r\nچون سرشك از شوق بودم خاكبوس درگهى * چون غبار از شكر ، سر بر آستانى داشتم\r\nدر خزان با سرو و نسرينم بهارى تازه بود * در زمين با ماه و پروين آسمانى داشتم\r\nدرد بىعشقى ز جانم برده طاقت ور نه من * داشتم آرام ، تا آرام جانى داشتم\r\nبلبل طبعم ، « رهى » باشد ز تنهايى خموش * نغمه‌ها بودى مرا تا همزبانى داشتم \r\n\r\n","description":"","footnote":"","page_name":" 1623 ","page_number":175},
  {"content":"\r\n\r\n\r\nمار و غار\r\n زنى خفت چون گل به دامان دشت * قضا را يكى مار از آن‌سو گذشت\r\nبدان گنج رهيافت نابرده رنج * ضرورت بود مار از بهر گنج\r\nسوى خفته شد مار سوراخ جوى * به نرمى فرو شد به سوراخ اوى\r\nنهان‌خانه‌اى دلكش و نرم ديد * بياسود چون بسترى گرم ديد\r\nزن از جنبش مار در غار خويش * ز جا جست و حيران شد از كار خويش\r\nهراسان و لرزان و انديشناك * از آن افعى خفته اندر مغاك\r\nفغان كرد چندانكه برنا و پير * شدند آگه از مار و از مارگير\r\nهمه غرق انديشه تا چون كنند * علاج پرى با چه افسون كنند\r\nسرانجام ياران پاكيزه راى * سوى شهر بردندش از روستاى\r\nطبيعت آمد و جهد بسيار كرد * به علم و عمل ، چارهء كار كرد\r\nبه تدبير دانندهء چيره‌دست * زن از مار و مار از بن غار رست\r\nعجب بين كه زن رخت از آن ورطه بُرد * ولى افعى بخت‌برگشته مُرد\r\nاگر هوشيارى مشو يار زن * منه مار خود بر درِ غارِ زن\r\nبه زن هركه خود را گرفتار ديد * همان بيند آخر كه آن مار ديد ! \r\n\r\n","description":"","footnote":"","page_name":" 1624 ","page_number":176},
  {"content":"\r\n\r\n\r\nرياحى ( 1302 )\r\nدكتر محمد امين رياحى ، فرزند ميرزا بزرگ خان ، در سال 1302 هجرى شمسى در شهرستان خوى ، در ميان خانواده‌اى اصيل از مادر زاد ؛ تحصيلات ابتدايى و متوسطه را در زادگاه خود به‌پاى برد ، ازآن‌پس راهى تهران شد و در دانشكدهء ادبيات دانشگاه تهران به تحصيل پرداخت و به دريافت ليسانس توفيق يافت و رشتهء دكترى ادبيات و زبان فارسى را پى گرفت و به درجهء دكترى دست‌يافت .\r\nدكتر رياحى پس از فراغت از تحصيل به تدريس ادبيات پرداخت ، ابتدا به چند شهرستان مأموريت يافت و در هريك از آن شهرها چندى انجام‌وظيفه كرد و آنگاه در سمتهاى عضويت هيئت مؤلفان لغتنامه دهخدا ، مدير كلى وزارت فرهنگ سابق ، رايزنى فرهنگى ايران در كشور تركيه ، استادى دانشگاه آنكارا ، دبير كلى هيئت امناى كتابخانه‌هاى عمومى كشور ، استادى دانشگاه تهران ، نيابت رياست فرهنگستان ادب و هنر ايران ، رياست دانشكدهء هنرهاى دراماتيك ، رياست بنياد شاهنامهء فردوسى ، و مدت كوتاهى نيز وزير آموزش و پرورش بود و در هريك از مشاغل شايستگى و كفايت خود را در ادارهء امور به منصهء ظهور رسانيد . از فعاليتهاى مطبوعاتى او سردبيرى هفته‌نامهء مهرگان و مديريت مجلهء كيهان فرهنگى و آموزش و پرورش و سيمرغ را بايد نام برد .\r\nدكتر رياحى سراسر عمر خود را به تحقيق در زبان و ادبيات فارسى گذرانيده و علاوه بر مقالات بسيارى كه طى پنجاه سال در مجلات علمى ايران و خارج به قلم او انتشار يافته ، كتابهاى زير از تأليفات چاپ‌شدهء اوست : 1 - داستانى به نام كتاب درسى ، 2 - گلگشت در شعر و انديشه حافظ ، 3 - كسايى مروزى ( زندگى و انديشه و شعر او ) ، 4 - سفارت‌نامه‌هاى ايران ( تاريخ روابط سياسى ايران و عثمانى ) ، 5 - زبان و ادب فارسى در\r\n\r\n","description":"","footnote":"","page_name":" 1625 ","page_number":177},
  {"content":"\r\n\r\nقلمرو عثمانى .\r\nدكتر رياحى علاوه بر تأليفات فوق ، تعدادى از متون كهن فارسى به تحقيق و تصحيح او به چاپ رسيده كه از جملهء آنهاست : 1 - مرصاد العباد نجم الدّين رازى ، 2 - مفتاح المعاملات ( قديمىترين متن رياضى فارسى ) ، 3 - جهان‌نامه ( متن قديم جغرافيايى ) ، 4 - عالم‌آراى نادرى در سه مجلد ( زندگى و حوادث نادر شاه ) 5 - نزهة المجالس ( مجموعه چهار هزار رباعى ) ، 6 - رتبة الحيات خواجه يوسف همدانى ( بنيان‌گذار طريقت نقشبنديه ) ، 7 - رسالة الطيور نجم الدّين رازى .\r\nشيوهء دكتر رياحى در نقد و تصحيح دقيق متون كهن فارسى سرمشق تحقيقات اصيل ايرانى شناخته شده و شروح و مقدمه‌هاى مبسوطى كه بر هر متن نوشته از ارزنده‌ترين آثار علمى عصر حاضر است و برخى از آنها بارها تجديد چاپ شده است .\r\nدكتر رياحى در سخن‌سنجى و انتقاد نظم و نثر ، بصير و صاحب‌نظر ، و در شعر معتقد است كه بايد با حفظ مبانى و سنن باستانى ادبيات ملى تحولى به‌وجود آورد كه قادر به تبيين زندگى جديد و هم‌طراز ادبيات جهانى باشد .\r\n\r\nكاروان\r\n كاروان مىگذرد مست سرور * پاىكوبان به سرود دلها\r\nشود از وادى بىدردان دور * رفته تا كعبهء غم منزلها \r\n* *\r\n خوانده‌ام در نگه هم‌سفران * كه به هر خرمن جانى شررى است\r\nوين غم خفته و سوداى نهان * « همه از جذبهء شوريده‌سريست \r\n* *\r\n شب تار است و بلم سرگردان * تيره‌گون ساحلى از دور پديد\r\nگاهى آنجاست چراغى لرزان : * ساحل كام و چراغ اميد \r\n* *\r\n بر لب شط نگرم خرمن گل * هردم از خندهء ياران سفر\r\nمن خورم خون جگر چون بلبل * با كس اين راز توان گفت مگر ؟ \r\n* *\r\n\r\n","description":"","footnote":"","page_name":" 1626 ","page_number":178},
  {"content":"\r\n\r\n سينه مىجوشدم از آتش راز * دل به بر مىطپد از لذّت غم\r\nجان به بال‌وپر غم در پرواز * ديده يك‌لحظه نياسوده به هم \r\n* *\r\n طايرى بود دل ما كه پريد * آشيان جست به نخلستانها\r\nچه غم ار دور بود راه اميد * او كه آموخته با حرمانها \r\n* *\r\n ياد آن شب كه دل از راز نهان * با من خسته حكايتها گفت\r\nخفته بودند همه هم‌سفران * چشم ما بود كه تا صبح نخفت \r\n* *\r\n مرغ شب گفت به صد نالهء زار : * رفت خورشيد به گرداب عدم\r\nكاروان مىرسد آخر به ديار * وان در اين مرحله من مانم و غم \r\n* *\r\n مىرود عمر سبكتر ز خيال * در دل از شور غمم طوفان است\r\nگرچه اميد وصال است محال * دور غم باد كه جاويدان است \r\n* *\r\n مىكند زمزمه كوه و در و دشت * آه از اين آتش جاويدانى\r\nعمر اگر بود همين بود و گذشت * مستى اين سفر روحانى \r\n* *\r\n اين سفر ، اين لحظات گذران * بود خوابى و خيالى و دمى\r\nكاروان رفت و به‌جا ماند از آن * در نهانخانهء دل گرد غمى \r\n\r\nنامهء او\r\n تو را كه بود به احوال خستگان نظرى * چرا به كشتهء هجران نمىكنى گذرى\r\nبه انتظار تو چشم اميد گشت سپيد * ز گرد راه تو خواهيم سرمهء بصرى\r\nمرا خيال تو امشب اميد صبح دهد * شب فراق تو دارد مگر ز پى سحرى ؟\r\nز نامهء تو چراغ حيات روشن گشت * فداى دست تو ! بفرست نامهء دگرى\r\nكليد خوى تو باب اميدوارى بست * مگر وفاى تو بگشايد از اميد درى \r\n\r\n","description":"","footnote":"","page_name":" 1627 ","page_number":179},
  {"content":"\r\n\r\n غمت شكوفه و گل درد و نااميدى بر * جز اين درخت محبّت نمىدهد ثمرى\r\nبه زخم دم به دمت خو گرفته‌ام اى عشق * كجاست تير نگاهى و مرهم نظرى ؟\r\nشرار نالهء من جان عالمى را سوخت * چه شد كه در دل سنگش نمىكند اثرى\r\n« رياحى » ! از سفرت مهربان نشد دل دوست * مگر به‌سوى ديار عدم كنى سفرى \r\n\r\nدريا\r\n لب درياى كران ناپيدا * زندگى راست عجب جنبش و شور\r\nگلرخان ، چون پريان دريا * بر لب دريا در رقص و سرور \r\n* *\r\n گرچه تقدير يكى پرده كشيد * پيش چشمان من از شيدايى\r\nهركجا مىنگرم هست پديد * ابديت ، عظمت ، زيبايى ! \r\n* *\r\n حالتى تيره و محو و مبهم * جلوه‌گر در افق ناپيدا\r\nبه هم آميخته هستى و عدم * چشم تا بيند ، بيند دريا ! \r\n* *\r\n ابر ، بر چهرهء دريا چو غبار * يا چو هاله‌ست به رخسار قمر\r\nروز ساحل شده زان تيره و تار * دود آه دل درياست مگر ؟ \r\n* *\r\n رود چون عاشق پرجوش و خروش * نغمه‌خوان ، دست‌فشان ، سرخوش و مست\r\nشود از وصل دلارام خموش * محو گردد چو به دريا پيوست \r\n* *\r\n مردم بىخبر از لذّت غم * كرده دل خوش به سراب هستى\r\nليك درياى خروشان دژم * مترنّم به نواى مستى \r\n* *\r\n موج با غلغله و بانگ و سرود * پويد اندر ره موهوم ثبات\r\nنغمه‌اى خواند و گردد نابود : * يعنى ، اين است سرانجام حيات \r\n* *\r\n\r\n","description":"","footnote":"","page_name":" 1628 ","page_number":180},
  {"content":"\r\n\r\n موج شيدا به ترنّم گويد : * رازها در دل درياست نهان\r\nدل اگر راز حقيقت جويد * آرم اسرار نهانى به زبان \r\n* *\r\n دفترى پرورق تو در توست * دل پردرد و ملول دريا\r\nهمه دانند كه در سينهء اوست : * رازها ، مشغله‌ها ، خاطره‌ها ! \r\n* *\r\n روى آن سنگ به نور مهتاب * عاشقى با صنمى پيمان بست\r\nآرزوها همه شد نقش‌برآب * اى بسا عهد كه پيوست و شكست \r\n* *\r\n راست دريا به مثل معشوق است * ساحلش عاشق افتاده به دام\r\nاين ز طنّازى و زيبايى مست * آن ز سوداى دل خود آرام \r\n* *\r\n گه ز مستى زندش بوسه به لب * گه به صد ناز گريزد ز كنار\r\nگه برآشوبد از قهر و غضب * گاه مىشويدش از چهره غبار \r\n* *\r\n گر كسى عشق و تحمل جويد * عاشقى مردتر از ساحل نيست\r\nجور دريا كشد و مىگويد : * « دل كه از يار بنالد دل نيست ! » \r\n* *\r\n هست دريادل پرشور جهان * عالمى دارد با ساحل خويش\r\nيا چو آيينهء راز است و در آن * هركسى جويد نقش دل خويش ! \r\n\r\nخندهء گل\r\n بهار بود و به باغى گلى شكفت دمى * گذشت و ماند بهارى و بلبلى و غمى\r\nنخفت شب همه‌شب چشم آرزو و اميد * كه بوى زلف تو آرد نسيم صبحدمى\r\nنهان ز يار پرىروى سوختم همه عمر * خوشم كه لب نگشودم به ماجراى غمى\r\nبه پاى ناز گذشتى ز هفت كشور جور * به راه مهر و وفا برنداشتى قدمى\r\nمن از تو شهرهء بيداد ، چشم دادم نيست * بس اين دريغ كه با ما نمىكنى ستمى \r\n\r\n","description":"","footnote":"","page_name":" 1629 ","page_number":181},
  {"content":"\r\n\r\n به جستجوى تو بتخانهء جهان گشتم * نشان نداد كس از چون تو سنگدل صنمى\r\nسرشك حسرتم آتش به خرمن جان زد * فغان كه ابر وفا و كرم نداد نمى\r\nخيال روى تو جويم به جويبار سرشك * تو گل به خنده كه بر آب مىزنم رقمى ! \r\n\r\nبازگشت\r\n امشب اى مه به دلم غوغاييست * در سر از عشق توام سوداييست\r\nچون سر زلف تو آشفته دلم * امشب از زندگى خود كسلم\r\nدفتر زندگىام بىپرده * گشته پيش نظرم گسترده\r\nچون ورق مىزنم اين كهنه كتاب * قصّه‌ها خوانم از ايّام شباب\r\nزنده گردند ز نو خاطره‌ها * رقصد اندر نظرم منظره‌ها\r\nديو انديشه ز نو جان گيرد * از سپاه غم دل سان گيرد\r\nگذرد هستى پرشور و شَرَم * سينماوار ، ز پيش نظرم\r\nبينم آنجاى جوانى سرمست * مهرجو ، شيفته‌دل ، يارپرست\r\nدلى آكنده ز سوداى جمال * بسته در زلف عروسان خيال\r\nبه نگاهى ز سيه‌چشمان شاد * ز عتابى به فغان و فرياد\r\nعمرى از عاشقى و دربه‌درى * شده در كشور معنى سفرى\r\nرفته تا غايت اقليم جنون * كرده دل جايگه آتش و خون\r\nناگهان ، پنجهء بىرحم قضا * از دل خويشتنم كرد جدا\r\nسخت در شور و شر انداخت مرا * آتشى در جگر انداخت مرا\r\nواله در عالم صورت گشتم * سالك راه سياست گشتم\r\nمنم آن طاير افتاده به دام * آشيان داده به باد ايّام\r\nپى آزادى ابناى وطن * اشكها ريخته‌ام بر دامن\r\nگوهر عمر به دامان كردم * صرف آزادى ايران كردم\r\nليكن امروز چو نيكو نگرم * سوزد از آتش حسرت جگرم\r\nز فداكارى خونين‌كفنان * بهره‌اندوز شوند اهرمنان\r\nجز پشيمانى و افسوس و شكست * زان همه رنج چه دارم در دست ؟\r\nدارم امروز دلى خسته و ريش * گريم از عمر تلف كردهء خويش \r\n\r\n","description":"","footnote":"","page_name":" 1630 ","page_number":182},
  {"content":"\r\n\r\n زين سپس دامن يارى گيرم * سر زلفين نگارى گيرم\r\nخلوتى جويم و طرف چمنى * لب نهم بر لب شكردهنى\r\nبا بتى دست در آغوش كنم * غم ديرينه فراموش كنم\r\nدل از اين فتنه و شر برگيرم * عالم عاشقى از سر گيرم\r\nز هياهوى جهان دست كشم * ناز آن نرگس سرمست كشم\r\nدرد از آن چشم سيه برچينم * غنچه زان لعل لب تر چينم\r\nچون صبا صبحگهان سرخوش و مست * گيرم آن طرّهء مشكين در دست\r\nلرزد از لرزش زلفش دل من * حل كند با نگهى مشكل من\r\nزند از راه نوازش لبخند * خورد از مهر به جانم سوگند\r\nبسترد اشك غم از ديدهء من * بنوازد دل رنجيدهء من\r\nشوم از بادهء عشقش سرمست * من سودازدهء باده‌پرست\r\nكنم از عاشقى و مشتاقى * جان شيرين به فداى ساقى !\r\nمن كه دريافته‌ام راز حيات * يابم از ظلمت اوهام نجات\r\nتا بود شادى جام و غم يار * شاعران را به غم ملك چه كار ؟\r\nنعمت زندگى طوفانى * باد بر بىخبران ارزانى ! \r\n\r\nهنوز !\r\n بسته‌ام دل به سر زلف تو طنّاز هنوز * چشم حسرت به رهت دوخته‌ام باز هنوز\r\nنازنين گرچه گسستى به خطا رشتهء انس * شيوهء حسن تو نازم كه كنى ناز هنوز\r\nدل ديوانه ز ديوانگى آرام نيافت * هست با سلسلهء زلف تو دمساز هنوز\r\nمردم از تلخى هجر تو و گويند كند * لب شيرين روانبخش تو اعجاز هنوز\r\nآب دادند مگر تيغ تو با آب حيات * كايد از كشتهء شمشير تو آواز هنوز\r\nگله با غير مكن اى گل رعنا مپسند * جز دل ما كه شود محرم اين راز هنوز\r\nفتنه انگيخته در شهرى و برمىآيد * هرچه گويند از آن چشم فسون‌ساز هنوز\r\nلب نهادى شبى از شوق « رياحى » به لبش * به حلاوت بود اشعار تو ممتاز هنوز \r\n\r\n","description":"","footnote":"","page_name":" 1631 ","page_number":183},
  {"content":"\r\n\r\n\r\nجان مهرجو\r\n ماه بينى ! شب‌روى ، لغزنده گويى بيش نيست * مهرگويى ! خانه‌سوزى ، هرزه‌پويى بيش نيست\r\nشب انيس خلوت درد آشنايان بود و رفت * صبح نورس زهرخند آرزويى بيش نيست\r\nدل مريض خود فريب خسته‌جانى بود و مرد * عاشقى : اشكى ، نگاهى ، گفتگويى بيش نيست\r\nآشنارويى كه ريزد بادهء شوقم به جام * - عقل گويد - رهزن بيگانه‌خويى بيش نيست\r\nدوش گفتم ياد از آن عهدى كه مىبستى به اشك * گفت : وه كان شبنمى ، وين تار مويى بيش نيست\r\nمست آن درياى جاويدم كه پيش موج آن * هفت دريا با همه طوفان سبويى بيش نيست\r\nنازنينى گر به خاكم بگذرد گويى به ناز * آنكه اينجا خفته ، جان مهرجويى بيش نيست \r\n\r\n","description":"","footnote":"","page_name":" 1632 ","page_number":184},
  {"content":"\r\n\r\n\r\nرياضى ( 1362 - 1290 )\r\nسيد محمد على رياضى ، فرزند سيد ابراهيم ، در سال 1290 هجرى شمسى در شهر يزد چشم به جهان گشود . خاندان او بيشتر از عالمان دين و طبيبان بوده و ناظم الاطباء و دكتر معتمد الحكماء از اين دودمانند و همچنين دكتر سيد كاظم رياضى و دكتر سيد مرتضى رياضى و دكتر سيد حسن رياضى برادران او مىباشند .\r\nرياضى ، تحصيلات ابتدايى را در زادگاه خود به‌پاى برد ، آنگاه به تحصيل علوم دينيه پرداخت ، در هفده‌سالگى به اصفهان رفت و سيكل اول متوسطه را به انجام رسانيد و سيكل دوم متوسطه را پس از خدمت نظام در تهران تمام كرد ، ازآن‌پس براى تحصيل به دانشسراى عالى راه يافت و ليسانس خود را در رشتهء علوم تربيتى گرفت ، سپس به تحصيل در رشتهء معقول و منقول پرداخت و به دريافت ليسانس ديگرى توفيق يافت و در دانشگاه تهران با پايهء دبيرى مشغول كار شد و سرانجام در فروردين سال 1362 چشم از جهان فروبست .\r\nرياضى ، شاعرى توانا و خوش‌قريحه و دانشمندى فاضل بود و در سرودن انواع شعر از قصيده و غزل و تركيب‌بند و مثنوى طبع‌آزمايى كرد و استادانه شعر مىسرود و در آغاز شاعرى ، قضايى تخلص مىكرد و بعد آن را به رياضى تغيير داد . وى از شاعرانى بود كه به پيامبر اسلام ( ص ) و اهل بيت پيغمبر ( ع ) اخلاص زيادى داشت و در مدايح و مراثى ائمه اطهار اشعار بسيارى نظم كرد .\r\n\r\nدر منقبت حضرت على ( ع )\r\n اى ماوراى حد تصوّر مقام تو * مريم كنيز و عيسى مريم غلام تو \r\n\r\n","description":"","footnote":"","page_name":" 1633 ","page_number":185},
  {"content":"\r\n\r\n تو روشنىّ روى خدايى و چون خداست * بالاى ماوراى تصوّر مقام تو\r\nدست خدا و چشم خدا ، صورت خدا * تو بر خداى قائم و ما بر قوام تو\r\nنام خداى جلّ جلاله على بود * زان رو على عال اعلاست نام تو\r\nدر ذوق جان حلاوت وحى خدا دهد * شيوايى خطابه و شهد پيام تو\r\nدون كلام خالق و فوق كلام خلق * نهج البلاغة آن ملكوتى كلام تو\r\nهر صبحدم شعاع طلايى آفتاب * آيد ز آسمان پى عرض سلام تو\r\nفرض است بر تمامى ذرات كائنات * مهر تو و ولاى تو و احترام تو\r\nنور ازل ، جمال ابد ، سرّ سرمدى * اى سايه‌اى ز حشمت حق احتشام تو\r\nارض و سما به يمن وجود تو ثابت‌اند * دايم بود مدار فلك بر دوام تو\r\nروزى دهد خدا به همه خلق كاينات * از سفرهء ولايت و انعام عام تو\r\nفردا حساب مؤمن و كافر تو مىكنى * بر پا كند قيامت كبرى قيام تو\r\nصد عمر خضر داده به صد چشمهء حيات * كى قطره آب كوثر و يك جرعه جام تو\r\nصوم و صلوه رنگ خدايى به خود گرفت * زان خون كه رنگ كرد صلاة و صيام تو\r\nدر كعبه شد پديد به محراب شد شهيد * قربان حسن مطلع و حسن ختام تو\r\nكفش دوپاره دوز و عدو را دوپاره كن * اى من فداى « حرق » تو و التيام تو\r\nتو شاه‌ناز رفعت و عنقاى عزّتى * عرش خدا و دوش نبى بود بام تو\r\nوقتى عروج كرد به معراج قرب حق * پيغمبر آن برادر والامقام تو\r\nدست خدا گذاشته شد روى شانه‌اش * آنجا كه گاه بت‌شكنى بود گام تو\r\nتا با گداى كشور خود هم‌غذا شوى * اى سربه‌مهر گنج دوعالم به نام تو\r\nدر سفره بود نان جو و سركه و نمك * صبحانهء تو چاشت تو ، شام شام تو\r\nچشم خدايى تو پر از اشك ، با يتيم * در جنگ ، خنده بر دو لب لعل‌فام تو\r\nنور تو در حجاب تن و سجده كرده‌اند * اين دشمنان دوست‌نماى عوام تو\r\nدر حيرتم كه صبح قيامت چه مىكنند ؟ * با پرتو تجلّى ذات تمام تو\r\nاى دل مقيم مصطبهء خانقاه باش * تا گردد اين كشاكش گردون به كام تو\r\nجايى كه جبرئيل امين مىكند هبوط * تا پر كند ز عطر بهشتى مشام تو\r\nآنجا اگر عنايت مولى نظر كند * افتد هماى اوج سعادت به دام تو\r\nاى دل بگو به آتش دوزخ اگر فتاد * فردا به دست مالك دوزخ زمام تو \r\n\r\n","description":"","footnote":"","page_name":" 1634 ","page_number":186},
  {"content":"\r\n\r\n آتش برو به نام على ور نه مىكشم * با برق ذو الفقار على انتقام تو\r\nبالاتر از ملائكه‌اى گر تو شيعه‌اى * وقتى كه مشتبه به خدا شد امام تو\r\nما سر بر آستان تو سوديم يا على * اى برتر از سرادق گردون خيام تو\r\nسر افكنم به‌پاى تو يا جان فدا كنم ؟ * ما بنده‌ايم تا بپسندى كدام تو\r\nخاموش شد زبان « رياضى » به كام من * چون برق ذو الفقار دودم در نيام تو \r\n\r\nمبعث نبى اكرم ( ص )\r\n مبارك روز ميمونيست امروز * عجب روز همايونيست امروز\r\nهمين امروز دست پاك احمد * لواى دين به بام آسمان زد\r\nوراى بام گردون بارگاهيست * كه نامش غير اسماء الهيست\r\nدر اين ره عقل جولانى ندارد * رهى دارد كه پايانى ندارد\r\nدلى با جان مردان دل‌آگاه * رهى دارد به كوتاهى يك آه\r\nاز اين ره جبرئيل از عالم نور * بيامد با يكى فرخنده منشور\r\nبه نام امى ناخوانده ابجد * كه اقرأ باسم ربك يا محمد\r\nمحمد شهريار شهرياران * محمد تاج‌بخش تاج‌داران\r\nمحمد نور و نور او خدايى * جهان از نور او در روشنايى\r\nز حد عقل برتر پايهء او * فروغ آفتاب از سايهء او\r\nز موى و روى و خويَش چشم بد دور * همه مشك و همه حسن و همه نور\r\nبه جمع انبيا سالار و سرور * ز عقل و فهم و وهم ما فراتر\r\nكتاب او كتاب آسمانيست * كتاب آسمانى جاودانىست\r\nخداوند از زبان پاك احمد * سخن گويد به قران محمد\r\nالا تا گردد اين گردنده گردون * زند خورشيد بر عالم شبيخون\r\nالا تا رويد اندر باغ و گلشن * به رنگ دلپسند دلبر من\r\nترنج و سيب و به نار و گلابى * سفيد و زرد و سرخ و سبز و آبى\r\nبه دنياى مسلمان باد اين عيد * مبارك چون مبارك ذكر توحيد\r\nطنين اين نداى آسمانى * بمانَد تا قيامت جاودانى \r\n\r\n","description":"","footnote":"","page_name":" 1635 ","page_number":187},
  {"content":"\r\n\r\n\r\nتوكّل بر خدا\r\n آدميزاد به كه در همه كار * تكيه بر فضل كردگار كند\r\nتا ببيند كه لطف و فضل خدا * با چنين بنده‌اى چه‌كار كند\r\nدولت ار داد بىحساب دهد * بخشش ار كرد ، بىشمار كند\r\nآنكه در ظلمت رحم بر آب * نقش مه‌طلعتان نگار كند\r\nوانكه صبح سفيد روشن را * چون شب زلف يار تار كند\r\nبه خدا هركه با خدا باشد * مىتواند هزار كار كند\r\nپنجه در پنجهء سپهر زند * حلقه بر گوش روزگار كند\r\nباز اگر روزگار سركش بود * به دو گوشش دو گوشوار كند\r\nمرد با تكيه بر خداى بزرگ * چرخ گردنده را مهار كند\r\nدين به دنيا مده كه مىبازد * به خدا هركه اين قمار كند\r\nمرد خودبين خودسر خودراى * كه به خودخواهى افتخار كند\r\nدر كمند حوادثى افتد * كه نداند كجا فرار كند\r\nتكيه كن بر خدا كه عزّت او * آدمى را بزرگوار كند\r\nاى « رياضى » خدا كند همه‌كس * اصل توحيد را شعار كند \r\n\r\nاشتباه روز و شب\r\n از لاى شكاف شاخهء گل * دزديده به او نگاه كردم\r\nمىداد به باد زلف و مىگفت * روز همه را سياه كردم\r\nفهميد كسى كنار باغ است * چون خندهء قاه‌قاه كردم\r\nپرسيد كه بود ؟ از خجالت * پايين ، لبهء كلاه كردم\r\nگفتم شبتان به خير خانم * شب بود و نظر به ماه كردم\r\nبا بودن روز آفتابى * من شبههء شامگاه كردم\r\nپرسيد مگر شب است حالا * ديدم چه بگويم آه كردم\r\nگفتم كه ببخش بانوى من * معذورم اگر گناه كردم\r\nچون زلف تو روى صورتت بود * من روز و شب اشتباه كردم \r\n\r\n","description":"","footnote":"","page_name":" 1636 ","page_number":188},
  {"content":"\r\n\r\n\r\nدر شهر عشق\r\n هركس ز زلف يار يكى حلقه واكند * ايزد هزار حاجت او را روا كند\r\nصدها فرشته بوسه بر آن دست مىزنند * كز كار خلق يك گره بسته وا كند\r\nاصلاح كار خلق نه در حد ما و توست * از دست ما چه كار برآيد خدا كند\r\nكشتى شكست و ساحل امّيد ما پديد * كو يك دل شكسته كه ما را دعا كند\r\nما ميهمان خوان عنايات ايزديم * مهمان خطاست اين همه چون و چرا كند\r\nيا رب تو را هزار زبان ده كه هر زمان * روزى هزار مرتبه شكر تو را كند\r\nآشفته كرد زلف خود و روزگار من * با زلف خود چه كرد كه در حق ما كند\r\nدر شهر عشق بوسه شفابخش دردهاست * كو دلبرى كه درد « رياضى » دوا كند \r\n\r\nاشتباهى ديگر\r\n بود چيزى سفيد و نرم و لطيف * در دكان مرد شوخىبند\r\nبينوايى رسيد و آن را ديد * به گمانش كه هست پستان‌بند\r\nياد پستان دختران افتاد * آب شد در مذاق جانش قند\r\nگفت جانم فداى آن گهرى * كه در اين مىنهند روزى چند\r\nمرد صاحب‌دكان چو اين بشنيد * زير لب گفت با كمى لبخند\r\nبىسبب جان خود فدا كردى * خايه‌بند است اين نه پستان‌بند \r\n\r\n","description":"","footnote":"","page_name":" 1637 ","page_number":189},
  {"content":"\r\n\r\n\r\nريتا ( 1350 )\r\nدوشيزه ريتا احمدپناهى ، در سال 1350 هجرى شمسى در تهران از مادر زاد . پدرش ، محمد احمدپناهى سمنانى ، شاعر نامور و نويسندهء محقق است كه آثار نظم و نثرش در مطبوعات نشر مىشود .\r\nريتا تحصيلات ابتدايى و متوسطه را در تهران به پايان رسانيد و ازآن‌پس در رشتهء زبان و ادبيات انگليسى به تحصيل پرداخت و هم‌اكنون مشغول گذراندن دورهء زبان خود و اخذ ليسانس مىباشد .\r\nريتا پناهى از هشت‌سالگى ذوق و قريحهء شاعرى در او پديدار گشت و به سرودن شعر پرداخت و اشعار خود را در قالبهاى متنوع و اوزان نيمايى مىسرود و به‌تدريج شعرش مايه گرفت و شكوفا گرديد . وى به محتواى هنرى و اداى رسالت شعر توجه خاص دارد و معتقد است : « كميت در اين زمينه چندان حايز اهميت نيست و بايد موقعيت ايجاب كند كه شاعر آنچه مىسرايد از نظر معنى و محتوى جوابگوى نيازهاى روحى و احساسى او باشد و در ضمن پيام‌آور دوستيها و نوع‌پروريها و عواطف انسانى و به‌طور كلى ارتباط معنوى بشريت باشد . »\r\nريتا پناهى با آنكه در آغاز راه شاعرى است ، نشان مىدهد آيندهء درخشانى در پيش دارد . به اميد آن‌روز .\r\n\r\nسبزينه\r\n شايد تو را نقّاش چيره‌دست بايد گفت * شايد تو را رنگ هرآنچه هست بايد گفت \r\n\r\n","description":"","footnote":"","page_name":" 1638 ","page_number":190},
  {"content":"\r\n\r\n در معنى خود پيك صلحى و نمودت را * صلحى كه با من بر سر جنگ است بايد گفت\r\nدر گيرودار عشق نامم شد فراموشم * آيا مرا هشيار بايد ، مست بايد گفت ؟\r\nزين پيش تو من يك حقيقت بودم اينك آه * زان من كه با اسطوره‌ها پيوست بايد گفت\r\nدل را براى جستن سبزينهء دستى * آن را كه از پا يك‌زمان ننشست بايد گفت\r\nنقشى زدى بر لوح سينه ، نقش جاويدان * آرى تو را نقّاش چيره‌دست بايد گفت \r\n\r\nموج\r\n آن صخره‌اى كه پيكره آماج كرده‌اى * استاده‌اى و خنده بر امواج كرده‌اى\r\nآرام ، تلخ آب به هم برشكسته‌اى * آن را ز هر كرانه چو موّاج كرده‌اى\r\nبر گرد توست هرچه كه طى طريق هست * روحت حريم خاطر حجّاج كرده‌اى\r\nنام بلند توست كه سر مىبرد به دار * عشقى و راز آنچه به حلّاج كرده‌اى\r\nدر اندرون من بجز از خويشتن نبود * آن را هم از نهان‌كده تاراج كرده‌اى\r\nهرچند پيكرت به ره تازيانه‌هاست * آن صخره‌اى كه پيكره آماج كرده‌اى \r\n\r\nزمين ، بعد از ما\r\nزمين در زير پاى من\r\nمثال چرخ دوّاريست\r\nكه گام من به رويش\r\nسوى آمالم\r\nمرا نوميد مىسازد .\r\nزمين چون من\r\n\r\n","description":"","footnote":"","page_name":" 1639 ","page_number":191},
  {"content":"\r\n\r\nبه روى خود\r\nهزاران رهسپار آرزو ديده‌ست\r\nو مثل ما به دور خود\r\nبراى مقصدى معلوم و نامعلوم\r\nهزاران بار چرخيده‌ست\r\nو صدها بار ديگر بعد از اين هم\r\nباز ، مىگردد\r\nو بر مايى كه پنداريم\r\nبر رويش حيات جاودان داريم\r\nمىخندد .\r\nزمين ، آه اى زمين سبز و ره‌پيما\r\nتو بعد از ما چه خواهى كرد\r\nكدامين دست در قلب تو بذرافشان تواند بود ؟\r\nدر آن هنگام كز انسان\r\nبه روى تو نشانى نيست\r\nتو از بهر كه مىگردى\r\nكه در آن روز\r\nتو را ديگر براى گرد گرديدن توانى نيست .\r\nدر آن هنگام ما فرسنگها\r\nدور از زمين و از زمان هستيم\r\nو خندان بر تو و بر گردش بىحاصلت\r\nدر آسمان هستيم .\r\nبه راه خود برو هر قدر مىخواهى\r\nولى گاهى\r\nنگاهى كن بر آن بالا\r\nبه روى آسمان ما\r\nببين روح طنين‌انداز و سير جاودان ما\r\n\r\n","description":"","footnote":"","page_name":" 1640 ","page_number":192},
  {"content":"\r\n\r\n\r\nخانهء سبز\r\nمن از اين شهر كه آدمهايش\r\nهمگى نام مرا مىدانند\r\nشامگاهى ، سحرى\r\nبار سفر خواهم بست\r\nوز تاريكى شبهاى دراز جنگل\r\nمن نخواهم ترسيد\r\nمىروم راه در اين تيرگى و مىدانم\r\nكه سرانجام يك آبادى را\r\nكه صفايش دل ويران مرا شاد كند\r\nخواهم ديد\r\nو در آن آبادى\r\nكه ز غمگينى شهر\r\nآسمانش خاليست\r\nكيميا خواهم يافت\r\nآه بايد بروم\r\nجايم اينجا هم نيست\r\nتوى آبادى هم\r\nخانهء دل خاليست\r\nمىروم جاى دور\r\nپشت آن كوه بلند\r\nخانه‌اى خواهم ساخت\r\nخانه‌اى سبز و بزرگ\r\nو ازآن‌پس همه‌شب\r\nشادى و مهر و اميد\r\nهمه مهمان مَنَند\r\nدست انسان روزى\r\n\r\n","description":"","footnote":"","page_name":" 1641 ","page_number":193},
  {"content":"\r\n\r\nهستهء سخت اتم را بشكافت\r\nمن ز خود مىپرسم\r\nكه محبّت آيا\r\nز اتم سخت‌تر است ؟\r\nآه از آن سبزى دستان بشر\r\nكه به خون رنگ گرفت\r\nو صفاى دل چون آينه‌اش\r\nكه به خود زنگ گرفت\r\nچون پرستوها ، من\r\nهمره قافله خواهم كوچيد\r\nروزى از شهر برون خواهم رفت\r\nپشت آن كوه بلند\r\nآشيان خواهم ساخت .\r\n\r\nكتاب كهنه\r\nكتابى كهنه مىخوانم\r\nكه در ديباچهء پرافتخارش\r\nاز محبّت قصّه مىگويد\r\nكتابى كهنه است امّا\r\nتو گويى داستان تازه مىگويد\r\nز گمنامى ، ز بدنامى\r\nگه از آوازه مىگويد\r\nز مردانى كه جان در راه آن گوهر فدا كردند\r\nو مىخوانم در اوراقش\r\nچگونه نور بر آن سرزمين تابيد\r\nو خفّاشان چه‌ها كردند\r\nچو بينى رنگ اوراقش ،\r\n\r\n","description":"","footnote":"","page_name":" 1642 ","page_number":194},
  {"content":"\r\n\r\nيكى تيره ، يكى روشن ،\r\nيكى چون شب سياه و ديگرى سرخ است مثل خون\r\nگهى تاتار مىآيد\r\nگهى چنگيز مىآيد\r\nبه روى سر به‌جاى سايه تيغ تيز مىآيد .\r\nكتاب كهنه از زيبايى خورشيد مىگويد\r\nاز آن مهد ادب\r\nزيبا ديار روشن جاويد مىگويد\r\nاز انسانى كه در آن سرزمين روشن و زيباست مىگويد\r\nكه زير گنبد دوّار\r\nآيينش\r\nهمه نيك است\r\nدر گفتار و در كردار و در پندار\r\nاز اقليمش\r\nكه آباد است و ويران است\r\nاز عشقش\r\nكه ايران است .\r\n\r\n","description":"","footnote":"","page_name":" 1643 ","page_number":195},
  {"content":"\r\n\r\n\r\nريحان ( 1363 - 1274 )\r\nيحيى سميعيان كه در شعر ريحان تخلص كرد ، فرزند محمد باقر ، در سال 1313 هجرى قمرى در تهران ديده به جهان گشود . ازآن‌پس كه تحصيلات خود را به‌پاى برد وارد خدمت دولت گرديد و در وزارت ماليه ( دارايى ) به كار پرداخت .\r\nسميعيان در سال 1334 قمرى به همكارى دو تن از دوستانش ( ابو القاسم ذره و عبد الحسين حسابى ) به نشر مجلهء ادبى و فكاهى و اجتماعى « گل زرد » همت گماشت و در سال 1340 قمرى هنگام زمامدارى سيد ضياء الدّين طباطبايى ، به نشر روزنامه سياسى ديگرى به نام « نوروز » پرداخت و چون داراى افكار آزادىخواهى بود به نوشتن مقالات انتقادى پرداخت كه به دستور سيد ضياء الدّين دستگير و روانهء تيمارستان گرديد و ازآن‌پس كه آزاد شد از روزنامه‌نگارى دست كشيد و همچنان در وزارت دارايى به خدمت مشغول گرديد .\r\nريحان پس از رهايى از تيمارستان داستان به تيمارستان رفتن خود را در روزنامهء نوبهار به نام « يك شب در دارالمجانين » نگاشت و پس از چندى راهى آمريكا گرديد و در نيويورك اقامت گزيد . در سالهاى اخير به ايران بازگشت و در تهران سكونت اختيار نمود و در سال 1363 شمسى بدرود حيات گفت .\r\nريحان شاعرى آزاديخواه و روزنامه‌نگارى وارسته بود و در سرودن انواع شعر مهارت داشت و آثارش در روزنامه‌هاى شفق سرخ و ايران و نوبهار به‌چاپ‌رسيد . در سالهاى قبل منتخبى از اشعارش به نام « باغچهء ريحان » طبع شد و در سال 1354 ديوان اشعارش چاپ و نشر گرديد .\r\n\r\n","description":"","footnote":"","page_name":" 1644 ","page_number":196},
  {"content":"\r\n\r\n\r\nبىپناه\r\n روز و شب ماييم و درد و ناله و سوزنده آهى * اى صنم در عشق تو ما را بود خوش دستگاهى\r\nبارها من قصد كردم راه صحرا پيش گيرم * جز سر كوى تو جانا پيش نامد هيچ راهى\r\nپيش خود گفتم كه دلها را به دلها راه باشد * با كمال هوشيارى كرده بودم اشتباهى\r\nخاطرم تابنده است از معرفت چون آفتابى * تا سروكارم بود با خوبرويى همچو ماهى\r\nعاشقم شوريده‌ام پيشم مكن هرگز حديثى * جز ز رخسار نگارى جز ز چشمان سياهى\r\nاى كه پرسيدى كه « ريحان » كيست بشنو تا بگويم * عاشقى افسرده‌حالى ، خسته‌جانى بىپناهى \r\n\r\nمستزاد « 1 »\r\n جنبشى اى اهل ايران كشور جم در بلاست * كشور جم در بلاست\r\nكشور جم در بلا يكسر ز بىحسى ماست * كشور جم در بلاست\r\nمملكت رنجور و دردش هر زمان گردد پديد * تيشهء بحران مزيد\r\nبا چنين نادان طبيبان درد ايران بىدواست * كشور جم در بلاست\r\nاى دريغا عاقبت شد پايمال دشمنان * سطوت ملك كيان\r\nبر فناى ما ز هر سو دشمنان قد كرده راست * كشور جم در بلاست\r\nآتش سوزنده رو از هر طرف بر ما نمود * فتنه‌ها بر پا نمود\r\nهركجا روآورى هنگامه و غوغا بپاست * كشور جم در بلا است\r\nگشته از جهل و تغافل روز اين ملت سياه * حال ما يكسر تباه\r\nجهل و غفلت تا به كى در ملك ما فرمانرواست * كشور جم در بلاست \r\n\r\n\r\n","description":"","footnote":"\r\n( 1 ) - در جنگ بين الملل اول كه ايران گرفتار همسايهء شمالى ( روسيه ) و دولت انگليس بود ، مستزاد فوق سروده شد .\r\n","page_name":" 1645 ","page_number":197},
  {"content":"\r\n\r\n\r\nچكامه اجتماعى\r\n اندر آن ملك كه روى آورد ادبار همى * گرددش كار پريشيده به ناچار همى\r\nذلّت و فقر و پريشانى با جهل و نفاق * رو نمايند به او جمله به يك‌بار همى\r\nچون چنين گردد ناچار شود حال تباه * ملك را كار شود يكسره دشوار همى\r\nاى عجب بنگر امروز كه در كشور جم * رو نموده‌ست ز هر جانب ادبار همى\r\nمردم او همگى گشته بدانديش چنانك * مىنجويند بجز كينه و آزار همى\r\nمردمى رخ بنهفته است از اين شهر و ديار * جز همه مكر و فسون نيست نمودار همى\r\nبه فسون اندر ، هرجا كه كنى رو ، بينى * گرم بنموده بدانديشان بازار همى\r\nنام ايران شده از بدمنشى اهل وطن * چه ز كردار بد ما چه ز گفتار همى\r\nيك وطن‌خواه نيابى كه ز اندوه وطن * در دل اندرش نباشد غم و تيمار همى\r\nنى خطا گفتم زان رو كه در اين ملك امروز * نبود هيچ وطن‌خواه پديدار همى\r\nوه كه امروز نمىبينى در كشور جم * جز گروهى همه نابخرد و بدكار همى\r\nاى دريغا كه برفت از كف سررشتهء كار * عاقلان را همگى تيره شد افكار همى\r\nهله « ريحان » چه كنى فرياد از دست سپهر * نبود گردون ، بدسيرت و غدّار همى\r\nمرد بينا دانسته چو در چاه افتد * چه خطا رفته است از گنبد دوّار همى\r\nاين پريشانى ما بر ما از كردهء ماست * اين حقيقت نتوان كردن انكار همى\r\nبد نماييم و ز بد حاصل نيكو طلبيم * زين عجب‌تر نفتد هيچ كجا كار همى\r\nحاصل كردهء بد هرگز نيكو نشود * خار خرما نه و خرما نشود خار همى\r\nگر ز هر سوى بلا بارد بر ما نشگفت * زان كه ما جمله بدانيم سزاوار همى\r\nاين زمان بايد كوشيد به آبادى ملك * گرچه انديشهء آن باشد دشوار همى\r\nمن نگويم نشود ، آباد اين ملك قديم * مىشود امّا با كوشش بسيار همى\r\nوهلهء اول بايد كه در اين ملك قديم * منقلب گردد كليهء اطوار همى\r\nرو نخستين سوى اصلاح ادارى آريم * تا شود ركن امور از بن ستوار همى\r\nبرگزينيم همى از پى آرايش ملك * مردمانى همه دانشور و هشيار همى\r\nبىچنين مردم هرگز نشود كار درست * طالع خفته نمىگردد بيدار همى\r\nتجربت كرده و هشيار چو گرديد پزشك * زود بهبودى مىيابد بيمار همى\r\nهريك از بهر وطن با دل‌وجان كار كنيم * گَرد غفلت بزداييم ز رخسار همى \r\n\r\n","description":"","footnote":"","page_name":" 1646 ","page_number":198},
  {"content":"\r\n\r\n چون چنين گردد آباد شود اين كشور * باز گردش همهء گمشده آثار همى\r\nصيت آزادگىاش در همه آفاق رود * نخل امّيدش پيوسته دهد بار همى\r\nخسروش كامروا گردد و شاهان جهان * همه جويند ز درگاهش زنهار همى\r\nراه اين است و جز اين نيست رهى بهر نجات * رهروان را همه دادار نگهدار همى \r\n\r\nبهاريه\r\n اى بلبل بىقرار مضطر * دارم خبرى ز طرف گلزار\r\nآورده نسيم روح‌پرور * پيغام خوشى ز كوى دلدار\r\nاز باد بهار گشته يكسر * آثار فرح همى پديدار\r\nشد روى زمين ز خلد بهتر * گرديد سپهر رشك فرخار\r\nبگرفت زمانه رنگ ديگر * شد غنچه به باغ پرتوافكن\r\nبا وجد و سرور و كامكارى * رو كرد به كوهسار و گلشن\r\nباد طرب‌آور بهارى * شد كوه و دمن همه مزيّن\r\nشد باغ چمن همه نگارى * بگذشت زمان ز سوگ و شيون\r\nگرديد گه اميدوارى * خوش‌كامى و عيش شد ميسّر\r\nاى باغ فسردهء پريشان * اى خفته روزگار برخيز\r\nاى خسته ز محنت زمستان * شد موسم نوبهار برخيز\r\nاى جور خزان كشيده بستان * گرديد زمان كار برخيز\r\nوى بلبل خسته جان گريان * شد روز وصال يار برخيز\r\nبرخيز و به باغ و راغ بنگر * اى خاربن خميده قامت\r\nهشدار كه نوبت شباب است * اى باغ ز خواب استراحت\r\nبرخيز كنون نه وقت خواب است * گيتى نپذيرد اين سكونت\r\nپيوسته زمانه در شتاب است * وى فاخته با دو چشم عبرت\r\nبنگر كه جهان در انقلاب است * مانندهء روزگار كشور \r\n\r\n","description":"","footnote":"","page_name":" 1647 ","page_number":199},
  {"content":"\r\n\r\n آن كشور فرّخ توانا * وان خطّهء جاودانه آباد\r\nايران كه ز عهد شاه دارا * بوده‌ست هماره خرّم و شاد\r\nاسباب سرور او مهيّا * بهروزى و عزّتش خداداد\r\nديروز بزرگ بود امّا * امروز ندانمش چه افتاد\r\nكاين گونه شده‌ست زار و مضطر * اى زادهء داريوش اعظم\r\nتا چند فكار و ناتوانى * اسباب سرور كن فراهم\r\nبنشين به سرير كامرانى * تا چند اسير محنت و غم\r\nاين نيست طريق زندگانى * هشدار ز جان و دل كه خواهم\r\nپنديست يكى دهم نهانى * اى پندگزيده بشنو ايدر\r\nخواهى كه وطن شود گلستان * وين ملك بسان باغ مينو\r\nآباد شود ديار ويران * گردد همه كار ملك نيكو\r\nكار من و تو رسد به سامان * فيروزى رو كند ز هر سو\r\nاز مكر و فساد رو بگردان * كن سوى وفا و راستى رو\r\nوين بدمنشى برون كن از سر \r\n\r\nبه ياد تو\r\n ميان محبس تاريك در هواى تو هستم * به ياد روى فرح‌بخش دلگشاى تو هستم\r\nچه در ميانهء زندان چه طرف باغ و گلستان * به هركجاى كه هستم در ابتلاى تو هستم\r\nگرفتم آنكه از اين ماجرا نجات بيابم * مرا چه سود كه پابند ماجراى تو هستم\r\nميان اين همه نوميدى و عذاب و ملامت * اميدوار از آنم كه آشناى تو هستم\r\nمگر تو باز به « ريحان » كه زنده بهر چه هستى * قسم به عشق تو من زنده از براى تو هستم \r\n\r\nآزرده‌دل\r\n اگر هزار هنر من به دوستى دارم * چو بىوفا نِيَم اى دوستان گنهكارم\r\nروا بود نكند كس نگاهم از سر مهر * بدين گناه كه در دوستى وفادارم \r\n\r\n","description":"","footnote":"","page_name":" 1648 ","page_number":200},
  {"content":"\r\n\r\n چو رفت يار و ز عشاق خويش روى بتافت * دگر چه فرق بود بين يار و اغيارم\r\nز يار چون شدم آزرده‌دل دهم به چه كس * چو از ديار شدم رانده در كجا آرم\r\nاگرچه مشكل كس حل نشد ز ما « ريحان » * بس اين هنر كه دل مردمان نيازارم \r\n\r\nدل گم‌گشته\r\n روزگاريست كه دل رفت و نيامد خبرش * مىندانم دل گم‌گشته چه آمد به سرش\r\nخيره‌سر گشت و همى از بر من كرد گريز * چاره اكنون چه بود از كه بجويم خبرش\r\nاين همه با دل من طرّهء آن ترك نمود * حذر اى مردم از آن طرّهء بيدادگرش\r\nدل من گر كه بدان طرّه سروكار نداشت * بىقرار از چه همىگشت و چرا رفت برش \r\n\r\nبهاريه سال 1325 قمرى\r\n نوبهار آورد سوى عاشقان پيغام يار * مرحبا اى نوبهار !\r\nروح آزادى زدود از چهرهء كشور غبار * مرحبا اى نوبهار !\r\nروح آزادى به جسم خستهء ايران رسيد * مردگان را جان رسيد\r\nنفحهء امّيد كرد از گلشن ايران گذر * مرحبا اى نوبهار !\r\nاز فراق روى گل اى بلبل افسرده‌حال ! * بعد از اين ديگر منال\r\nغنچه بگشايد دهان گردد گلستان پرنگار * مرحبا اى نوبهار ! \r\n\r\n","description":"","footnote":"","page_name":" 1649 ","page_number":201},
  {"content":"\r\n\r\n\r\n[ ز 
  ]\r\n\r\nزروان ( 1327 )\r\nدكتر مير جلال الدّين كزّازى ، فرزند شادروان سيد محمود ، در سال 1327 هجرى شمسى در كرمانشاه در خانواده‌اى اصيل و فرهنگ‌دوست و ادب‌پرور كه از بانيان فرهنگ نوين آن سامان بوده‌اند از مادر زاد . دانشهاى ابتدايى و متوسطه را در زادگاهش به انجام رسانيد ، ازآن‌پس براى ادامهء تحصيل دانش راهى تهران شد و به دانشگاه تهران راه يافت و در رشتهء زبان و ادبيات فارسى به تحصيل اشتغال ورزيد و به دريافت ليسانس توفيق يافت . آنگاه دورهء دكترى همان رشته را پى گرفت و فارغ التحصيل شده و يك‌چند در دانشگاه رازى كرمانشاه به تدريس پرداخت . سپس به‌عنوان استاد دانشگاه به تهران مراجعت كرد و در عين حال عضويت هيئت علمى دانشكدهء ادبيات و زبانهاى خارجى دانشگاه علّامه طباطبايى را عهده‌دار گرديد .\r\nدكتر كزّازى كه در شعر زروان تخلص مىكند ، دانشمندى محقق و اديبى فرزانه و شاعرى گرانمايه است و با اينكه در شعر از مهارت كافى برخوردار مىباشد خفض جناح نموده و در مقدمهء مجموعهء شعرش به نام \" سبز بىكران \" با نثرى پخته و خاص خود چنين مىنويسد : « نشر اين دفتر اگر گناه نباشد ، گستاخى است ، نيز هر دو نابخشودنى . زيرا اين كوخ برانداخته را در كنار كاخى افراخته ، ديوان درى است ، كجا زيب و فرى است . چه آنگه اگر ماه است ، با خورشيد بس نيايد ، نيز اگر شاه است با جمشيد كس نبايد ، ليك ياران سخن‌دوست برآنم داشتند تا پريشانى چند را در اين دفتر گرد آرم و به چنين كارى گستاخ ، بيارم . بيشينهء سروده‌هاى اين دفتر كه جمع پريشانى است ، از ساليان جوانى است ، هم از اين روى ، آشكارا ، نشانهء خامى و بىسرانجامى . باشد كه فزونمايگان گرانسنگ و گران‌سايه ، آن پختگان سخن‌سختگان ، بر اين خاميها ببخشايند و از آنجا كه\r\n\r\n","description":"","footnote":"","page_name":" 1650 ","page_number":202},
  {"content":"\r\n\r\nنيكروى و پاك‌رأىاند چشم بر ناسختگيها بپوشند و از جوششهاى جوانى نخروشند . »\r\nاز آثار و تأليفات استاد كزّازى است : دُرّ درياى درى ( در بزرگداشت شاعران ايران ) ، زيبايىشناسى ( در دو مجلد ) ، مازهاى راز ، رخسار صبح ( گزارش چامه از خاقانى با ديباچه‌اى بلند در شناخت او ) ، آتالاورنه ( ترجمهء اثر شاتوبريان ) ، سه داستان ( ترجمهء اثر گوستاو فلوبر ) ، تلماك ( ترجمهء اثر فنلون ) ، آنئيد ( ترجمهء اثر ويژيل ) ، سيلوى ( ترجمهء اثر ژرارد ونروال ) ، جهان اشباح ( ترجمهء اثر مرورودين ) ، ويرايش بدائع الافكار فى صنائع الاشعار واعظ كاشفى ، ويرايش ديوان ميرزا باقر حسينى سپاهانى ، از گونه‌اى ديگر ( مجموعهء مقالات ) ، رويدادهاى شهر سنگى ( ترجمهء اثر اسماعيل كاداره ) ، گزيده‌اى از سروده‌هاى شيخ الرئيس قاجار ، و چند اثر ديگر .\r\n\r\nمىكشان عشق\r\n نگر ، ساقى به ساغرها ، خرامان ، مى دراندازد * چو خنياگر ، به بزم ما ، نواى نى دراندازد\r\nبپرسيد آن بنفشه موى گل‌روى دلارا را * نگاه مهر سوى ما ، خدا را ! كى دراندازد\r\nچو در نوشينه خواب خوش فرورفتند سرمستان * به مجلس ، ساقى سيمينه‌تن هىهى دراندازد\r\nبه ناز ساقى مهرو ، سر و دستار افشانيم * كه آوازه ز جود ما ، به ملك طى دراندازد\r\nبده آن جام جمشيدى كه چون شور افكند در سر * كمر بربايد از كسرى ، كلاه كى دراندازد\r\nبه بزم مىكشان عشق ، صوفى چون على گويد * هزاران شور در سرها ، به نام وى دراندازد\r\nچو پير ما ، غزل‌خوانان ، ز ميخانه برون آيد * فراوان خلق را شوريده‌دل ، در پى دراندازد\r\nبهار جانفزاى طبع شاعر چون شكوفا شد * به دامان دل از گل خرمنى دردى دراندازد \r\n\r\n","description":"","footnote":"","page_name":" 1651 ","page_number":203},
  {"content":"\r\n\r\n ز كرمانشاه و مهرويان بىمهرش دلم بگرفت * بود آيا كه تقديرم به ملك رى دراندازد !\r\nبه شور نغمهء « زروان » شيرين‌گوى ، دست‌افشان * چو آن ساقى به ساغرها ، خرامان مى دراندازد \r\n\r\nفسون فسانه\r\n ما را ، به‌هيچ‌روى ، غمى از زمانه نيست * اميد ما مگر به خداى يگانه نيست\r\nپيكان جان‌شكاف كماندار دهر را * جز اين دل شكستهء غمگين نشانه نيست\r\nدر اين كهن‌سراى دودر ، هيچ بخردى * جز آنكه خوش برون شد از آن شادمانه نيست\r\nخواهان خوان گيتى از آن بهره چون برد ؟ * كس در چنين سپنج سرا جاودانه نيست\r\nگيتى اگر چو دلبرى افسون‌گرت فريفت * از ره مرو ! كه كار جهان جز فسانه نيست\r\nزاهد ! مخوان فسانه ! كه ما را به گوش دل * خوش‌تر ز بانگ بربط و چنگ و چغانه نيست\r\nما صوفيان دل‌شده را توشهء رحيل * جز آه صبحگاهى و اشك شبانه نيست\r\nدريادلان ميكده دريا كشيده‌اند * زان ، شور و شوق و مستيشان را كرانه نيست\r\nبا رند مست ، دست‌فشان ، زد بر آسمان * جز آستانه‌اش مگر اين آسمانه نيست !\r\nدر بزم دل‌فروز خراباتيان عشق * جز خون تاك و نوحهء نى در ميانه نيست\r\nمطرب ! بزن ترانهء شيرين عشق ، از آنك * خوش‌تر از آن ، به گوش حريفان ترانه نيست\r\nجز تاب زلف پرخم و خال رخ نگار * در راه مرغك دل ما ، دام و دانه نيست\r\nفرخنده مرغ دل ! كه سپيد است بخت او * كش جز شكنج زلف سيه آشيانه نيست\r\n« زروان » ! بر آستان سخن سر بنه ، خموش * هيچ آسمانه برتر از اين آستانه نيست \r\n\r\nكاروان بهار\r\n از ره آن يار نازنين آمد * دل به شور و شعف قرين آمد\r\nتا ز آيينه دل برد زنگار * شادى خاطر حزين آمد\r\nطوطى طبع شكرافشان را * شكّر و نوش و انگبين آمد\r\nيار بر آسمان جان خورشيد * زهره رخسار و مه‌جبين آمد\r\nوقت رفتن چه دل‌گدازان رفت ! * چون بيامد ، چه دلنشين آمد \r\n\r\n","description":"","footnote":"","page_name":" 1652 ","page_number":204},
  {"content":"\r\n\r\n اينك ، اينك بهار جان‌پرور * با دلاويز ما ، قرين آمد\r\nبار ديگر ، جهان جوان گرديد * ماه دى رفت و فرودين آمد\r\nگويم از فصل سرد و موسم گل * آن تبه گشت و رفت و اين آمد\r\nنامهء فرّ اهرمن طى شد * فرّ يزدانش جانشين آمد\r\nكاروان بهار نوآيين * با فر و هنگ و زيب و زين آمد\r\nز آن سبب ، اين جهان مينويى * برتر از مينوى برين آمد\r\nاين زمان ، در ميان كهساران * باد غرنده در طنين آمد\r\nز ابر دريا نهاد ، در زيرش * دانه‌هاى در ثمين آمد\r\nگويى از هند ، سيم و زرافشان * پور راد سبكتكين آمد\r\nيا زبردست مانى نقّاش * از صنم خانه‌هاى چين آمد\r\nرشك جنّات عالم بالا * عالم پست ماء و طين آمد\r\nدر برافشاندن خزاين خاك * گنجبان زمين امين آمد\r\nدر جنان جهان ، به درز رحم * غنچه ، نشكفته ، چون جنين آمد\r\nگوييا ، در ميان گلبرگان * بندى حصن بس حصين آمد\r\nعالم خاك شد بهشت آيين * گل به جلوه چو حور عين آمد\r\nارج شاخه به عزّ گل افزود * چون مكان را شرف مكين آمد\r\nشاخه ازبس شكوفه بر آن رست * سجده بر ، همچو مؤمنين آمد\r\nاز چراغان لاله‌ها در باغ * بر زمين ، آسمان رهين آمد\r\nكاسه‌گير ارغوان ، به دريوزه * در طلب رفت و مستعين آمد\r\nنرگس تن نزار ، جامه سپيد * همچو پيران پاك دين آمد\r\nسنبل ، آشفته‌وار ، در گلزار * زلفكان در شكنج و چين آمد\r\nسوسن ده‌زبان ، به موكب گل * خطبه‌خوانى سخن متين آمد\r\nتا برد آب روى گلها را * در چمن ، لاله آتشين آمد\r\nشاهوش ، بين كه بر اريكهء حسن * تارك‌افراز ، ياسمين آمد\r\nرشك نه تو رواق مينايى * اينك ، از خرّمى ، زمين آمد\r\nگل برآورد آتش زرتشت * زند و افش چو در حنين آمد\r\nمرغ دستان‌سراى دستان‌زن * نغمه‌خوان ، همچو رامتين آمد \r\n\r\n","description":"","footnote":"","page_name":" 1653 ","page_number":205},
  {"content":"\r\n\r\n باد دامن‌كشان مشك‌افشان * مشك سارا در آستين آمد\r\nچه غم ار كاروان گلها را * باد توفنده در كمين آمد\r\nاز گلوگاه هستى ، از سر شوق * بانگ  « إِيَّاكَ نَسْتَعِينُ »  آمد\r\nكشته ثعبان به دوش شب ز البرز * روز ، چون پور آبتين آمد\r\nشامگاهان ، اگر به نطع سپهر * ماه تردست مهره چين آمد\r\nهر پگه ، بر سپهر ، رخشان مهر * مهره برچين ، ز مه مهين آمد\r\nساقى اكنون به بزم مىخواران * سيم‌ساق و سمن سرين آمد\r\nباده خوش در پياله مىجوشيد * تا كه با جان ما عجين آمد\r\nدر بهاران ، مى كهن گشته * داروى درد ما ، يقين آمد\r\nدر بهاران كه جوش رستنهاست * شادمان هر دل غمين آمد\r\nساقيا ! باده آرِمان ، كاينك * دورهء دور ساتكين آمد\r\nاز مى نابمان ، سبك جان كن * ز آنكه رطل گران وزين آمد\r\nبامدادان ، نسيم فرّخ پى * مژده بر ، سوى قرمسين « 1 » آمد\r\nتا بگويد كه موكب نوروز * سوى اين سبزه سرزمين آمد\r\nطاق بستانش اين زمان خرّم * همچو مينوى بىقرين آمد\r\nبيستونش ، به قدمت ايران * از گواهان راستين آمد\r\nدل به صلح و صفا قرين گرديد * جان برى از ستيز و كين آمد\r\nرشتهء دشمنى ز هم بگسيخت * رشتهء دوستى رزين آمد\r\nپارسا پارسىنژادان را * جشن فرخندهء برين آمد\r\nجشن نوروز يادگار از جم * آن به آيين شه گزين آمد\r\nطبع شاعر ، در اين پگاه بهار * همچو درياى چين به چين آمد\r\nوه چه دريا نثار و گوهربار * بحر طبع جلال دين آمد !\r\nگفت « زروان » كه بىگمان دلكش * نزد ياران نكته‌بين آمد\r\nچون درخشنده گوهرى شهوار * خاتم شعر را نگين آمد\r\nزين چكامه ، ز جمع مىخواران * نعرهء بانگ‌آفرين آمد \r\n\r\n\r\n","description":"","footnote":"\r\n( 1 ) - قرمسين - كرمانشاه .\r\n","page_name":" 1654 ","page_number":206},
  {"content":"\r\n\r\n\r\nنازكان ناز\r\n آزرده‌ام ز دلبر ، هنگامه ساز كن * بر خوان عقل ، دست تطاول دراز كن\r\nجويم روان ، ز ديده ، به شوق پريرخيست * شرمنده از خدنگ قدش سرو ناز كن\r\nزلفى كه خون نافهءچينش به گردن است * خوش ، گرد گوش اوست ، به افسانه راز كن\r\nلب را چو غنچه كرد ، نشان دهان نماند * اى واى از آن نگار حقيقت مجاز كن\r\nدر پيشگاه حسن وىاند ، از سر نياز * نازك‌تنان ناز ، به نازش نماز كن\r\nتا چند با رقيب من است آن هوس‌پژوه * در بزم شور و شيفتگى ، در فراز كن\r\nاو را بگو كه « دست ز اهل وفا مكش ! * اى يار دل به جور جفا پرگداز كن »\r\n« زروان » زار را كه بنالد ز درد عشق * گو : « كاى ز جعد زلف سخن ، عقده باز كن\r\nتا چند باشى از سر آزرده‌خاطرى * از جور و قهر دلبر دل ، شكوه‌ساز كن ؟\r\nوا ، نه ، حديث شكوه و شوقى به هم رسان * آن به كه از گلايه شوى احتراز كن » \r\n\r\n","description":"","footnote":"","page_name":" 1655 ","page_number":207},
  {"content":"\r\n\r\n\r\nزرّين‌كوب ( 1301 )\r\nدكتر عبد الحسين زرّين‌كوب در سال 1301 هجرى شمسى در بروجرد ديده به جهان گشود و تحصيلات ابتدايى را در زادگاه خود و دورهء متوسطه را در تهران به‌پاى برد ؛ ازآن‌پس به استخدام فرهنگ درآمد و به تدريس در دبيرستانها پرداخت .\r\nدكتر زرّين‌كوب به منظور ادامهء تحصيل وارد دانشسراى عالى گرديد و در رشتهء زبان و ادبيات فارسى به تحصيل اشتغال ورزيد و به دريافت ليسانس توفيق يافت . آنگاه دورهء دكترى زبان و ادبيات فارسى را دنبال كرد و در سال 1334 فارغ التحصيل گرديد و رسالهء دكترى خود را دربارهء نقد الشعر نوشت .\r\nاستاد دكتر زرّين‌كوب در سال 1334 با عنوان دانشيارى مشغول تدريس شد و در سال 1339 به سمت استادى دانشگاه انتخاب گرديد و در رشتهء تاريخ اديان و تاريخ كلام و مجادلات فرق ، تاريخ اسلام و تاريخ تصوف و عرفان اسلامى در دانشكدهء الهيات به تدريس اشتغال ورزيد و در سال 1349 در دانشكدهء ادبيات و علوم انسانى به كار تدريس پرداخت .\r\nدكتر زرّين‌كوب به منظور مطالعات و پژوهشهاى علمى به كشورهاى هند و پاكستان و شوروى و تركيه و بيشتر ممالك عربى سفر كرد و دو سال نيز در دانشگاههاى كاليفرنيا و برينستون تدريس كرد و چندى نيز در لندن ، ژنو ، مونيخ و رم سرگرم تحقيق و تتبع بود و همچنين در كنگره‌هاى علمى شركت جست ؛ از آن جمله است : پنجمين كنگرهء اسلامى بغداد ، كنگرهء بين المللى مستشرقين دهلى ، كنگرهء تاريخ‌نويسان وينه اطريش ، كنگرهء تاريخ اديان ژنو و كنگرهء بزرگداشت حافظ شيرازى در شهر دوشنبهء تاجيكستان به‌عنوان نمايندهء ايران .\r\n\r\n","description":"","footnote":"","page_name":" 1656 ","page_number":208},
  {"content":"\r\n\r\nاستاد دكتر زرّين‌كوب از نويسندگان و محققان بلندپايه و نامور است كه با تبحر و احاطه در ادبيات فارسى و تسلط به زبان و ادبيات عربى با زبانهاى انگليسى و فرانسوى نيز آشنايى كامل دارد و تاكنون آثار ارزشمندى در زمينه‌هاى علمى و تاريخى و نقد الشعر و تصوف از خود بر جاى گذاشته است كه عمق و وسعت اطلاعات او را در زمينه‌هاى تحقيقى نشان مىدهد و در ضمن دربارهء تاريخ ايران و تصوف و ادبيات ايرانى با دائرةالمعارف اسلام چاپ ليون و دائرةالمعارف فارسى دكتر غلامحسين مصاحب ، همكارى نزديك داشته و قسمت زيادى از مقالات مربوط به تاريخ ادبيات به قلم اوست .\r\nاز دكتر زرّين‌كوب آثار و تأليفات زيادى طبع و نشر شده كه بدين شرح است : ارزش ميراث صوفيه ؛ از كوچهء رندان ( دربارهء زندگى و انديشهء حافظ ) ؛ يادداشتها و انديشه‌ها ؛ بامداد اسلام ؛ با كاروان حلّه ؛ تاريخ ايران بعد از اسلام ؛ دو قرن سكوت ؛ شعر بىدروغ شعر بىنقاب ؛ فلسفهء شعر يا تاريخ تطور شعر و شاعرى ؛ كارنامهء اسلام ؛ نقد ادبى ( در دو جلد ) ؛ فرار از مدرسه ؛ نه شرقى نه غربى ، انسانى ؛ از چيزهاى ديگر ؛ جستجو در تصوف ايران ؛ دنبالهء جستجو در تصوف ايران ؛ با كاروان انديشه ؛ تاريخ در ترازو ؛ تاريخ مردم ايران ؛ سيرى در شعر فارسى ؛ سرّنى ( در دو جلد ) ؛ بحر در كوزه ؛ دفتر ايام ؛ ارسطو و فن شعر ؛ نقش‌برآب ؛ در قلمرو وجدان ؛ پله‌پله تا ملاقات خدا ؛ و چندين اثر ديگر .\r\n\r\nسيمرغ\r\n گذشت از پس زال زر سالها * جهان ديد بس گونه‌گون حالها\r\nدگرباره سيمرغ فرخنده فرّ * ز خلوتگه قاف ، بركرد سر\r\nبر او جمله مرغان فراز آمدند * به شادى بر او نغمه‌ساز آمدند\r\nوز آن جمله مرغان ، مگر مرغ شب * به تحسين او هيچ نگشاد لب\r\nيكى گفتش آخر خموشيت چيست * چو دارى زبان پرده‌پوشيت چيست ؟\r\nشنيدم كه بگريست مرغك به درد * كه بيچاره سيمرغ فرد است ، فرد\r\nز مردم از آن ، روى كرده نهان * كه تنهاست تنها و بىهمزبان\r\nز تنهايىاش جان به لب مىرود * كه داند كه بر وى چه شب مىرود\r\nنه دشنام دشمن نه پيغام دوست * زهى زهر حسرت كه در جام اوست\r\nز دهقان شنيدم كز اين گفتگوى * فروريخت سيمرغ را رنگ و بوى \r\n\r\n","description":"","footnote":"","page_name":" 1657 ","page_number":209},
  {"content":"\r\n\r\n چو از مرغ شب اين سخن كرد گوش * برآورد از جان به زارى خروش\r\nكه چون من گر ايدون كه يك مرغ نيست * به تنهايى من ببايد گريست\r\nچنين گفت دانا كز آن‌روز باز * نهان كرد رخ مرغ گردن فراز\r\nوز آن پس ندارد كس از وى خبر * مگر دور عمرش درآمد به سر \r\n* *\r\n من ايدر نه آن مرغ افسانه‌ام * ولى قاف عزلت بود خانه‌ام\r\nچو از همزبانان جدا مانده‌ام * به غربت چنين بينوا مانده‌ام \r\n\r\nبا مولاناى روم : از سرّ نى « 1 »\r\n اى تقاضاگر ، درون همچون جنين * چون تقاضا مىكنى اتمام اين\r\nسهل گردان ، ره نما ، توفيق ده * يا تقاضا را بهل بر ما منه . . . « 2 » \r\n« مثنوى »\r\n* * *\r\n آن تقاضاگر كه اندر پرده است * قصّه‌اى از من تقاضا كرده است\r\nتا كنم در پردهء آن قصّه ساز : * نغمه‌اى ، كان نشنود جز اهل راز\r\nخود چه گويم من كه اندر پيش دوست * نيست رازى كان نه او را پيش روست\r\nليك در هر دل بود رازى دگر * پردهء هر نغمه را سازى دگر\r\nگرچه خود اين نغمه‌ها از يك صداست * راه هر پرده از آن ديگر جداست\r\nورچه در ظاهر بسى زير و بم است * اين همه پژواك زان يك‌دم است\r\nچون به‌جز او نيست اينجا هرچه هست * راز و ساز و نغمه و پرده وى است \r\n* *\r\n مرحبا اى مايهء الهام روح * اى تو خوش‌تر از شكر در كام روح\r\nبا دم تو جان ما را همدمى * وز لب تو طبع ما را خرّمى \r\n\r\n\r\n","description":"","footnote":"\r\n( 1 ) - اين مثنوى 274 بيت است كه در اينجا ابياتى چند از باب نمونه ذكر شد .\r\n( 2 ) - نداى اين تقاضاگر را بارها در لحظه‌هاى همجوشى با مثنوى مولانا شنيده‌ام . اگر اينجا چيزى به تقاضاى او جواب مىدهد در واقع هم‌صداى اوست .\r\n","page_name":" 1658 ","page_number":210},
  {"content":"\r\n\r\n شاد باش اى شمس انوار هدى * مطلع انوار اسرار خدا\r\nچون ضياء جان ما از روى توست * ديدهء جان را همه دل سوى توست\r\nهان و هان اى قصّه‌پرداز خموش * اى سكوت تو همه جوش و خروش\r\nداستان تو كه نقد حال ماست * در فضاى عشق پروبال ماست\r\nچون تو خود افسانه‌اى در عشق دوست * عشق تو هم رمزى از افسون اوست\r\nنزد ما تو نور ذات مطلقى * هم ضياء الحق و هم شمس الحقى\r\nشمس تو فايق بر انوار فلك * جان تو واقف ز اسرار ملك\r\nچون شدى افسانه در عشق و جنون * زى حقيقت رهنمونى رهنمون\r\nگرچه نك ز افسانه نقش نام توست * هر حقيقت نزد ما ز الهام توست\r\nما كه اندر نور تو گم گشته‌ايم * همچو دل در موج خون آغشته‌ايم\r\nگرچه نامت بر زبان داريم ما * چون غم عشقش نهان داريم ما\r\nنور الهامى فشان بر جان ما * پر كن از نور هدى دامان ما\r\nتا دگر ره نغمهء نى سر كنيم * سرّ نى را ترجمه ديگر كنيم \r\n* *\r\n گرچه نى را نغمه‌اى جان‌پرور است * سرّ نى را داستانى ديگر است\r\nنى كه با تو بىزبان گويد سخن * گويدت خالى شو از خود همچو من\r\nاى به خود پيچيده با خود برستيز * بگسل از خود وز خودى واپس گريز\r\nسرّ نى خود كشف سرّ اولياست * ترجمان سرّ مردان خداست\r\nآنكه سر در چاه كرد و راز گفت * شمه‌اى زين سرّ پنهان باز گفت\r\nوانچه از آن راند سرّى با كميل * خود نَبُد جز رشحى از طوفان سيل\r\nور حقيقت بفكند از رخ نقاب * صبح ديگر بردمد بىآفتاب\r\nليك چون در چشم خلقان نور نيست * ديد آن مر خلق را دستور نيست\r\nچون حقيقت در فسانه شد نهان * در دل شب جست بايد صبح جان\r\nتا نه رخ در پردهء افسانه راند * از حقيقت هيچ‌كس نقشى نخواند\r\nوين سخن را حجّتى گر حاجت است * قصّهء افسانه اينجا حجت است . . . \r\n\r\n","description":"","footnote":"","page_name":" 1659 ","page_number":211},
  {"content":"\r\n\r\n\r\nخزان امسال\r\n ز تركتازى باد خزان به باغ اندر * گمان برى كه نه هرگز گل و بهارى بود\r\nچنان فضاى چمن پر شد از سكوت و خيال * كه گويى اين نه چمن ، معبد و مزارى بود\r\nكبود گشت رخ ياسمين ز لطمهء باد * چه جرم داشت اگر خود نه عشق يارى بود\r\nفسرد خنده به كنج لب شكوفه ، دريغ * مگر كه شاهد جان كندن هزارى بود\r\nبنفشه جامهء نيلى نمود بر تن چاك * مگر چو لاله ورا قلب داغدارى بود\r\nبپژمريد ز آسيب تندباد خزان * به باغ هر گل شاداب كامكارى بود\r\nخزان عشق و خزان گل اى دريغ امسال * عجب خزان دل آشوب جان شكارى بود \r\n\r\nاندوه جوانى\r\n در حسرت و شكنجه به سر شد جوانىام * اين بود سرگذشت من و زندگانىام\r\nجز زهر انتظار و شرنگ جفا نبود * آن مى كه داد نشئهء آن سرگرانىام\r\nطوفان عشقها كه چون باد از برم جهيد * خاموش كرد پرتو شمع جوانىام\r\nسيلاب اشكها كه چو موج از سرم گذشت * بر باد داد خرمن عمر و امانىام\r\nچون لاله برگ پيش‌رس اكنون به نوبهار * پژمرده از تطاول باد خزانىام\r\nدر انتظار مرگ مرا زندگى گداخت * رحمى نكرد بر من و بر ناتوانىام\r\nدر پنجهء ستمگر بىرحم او دريغ * جان مىكنم هنوز نگر سخت‌جانىام\r\nجان سازمت نثار ره اى مرگ پيش‌رس * زين وحشت و شكنجه اگر وارهانىام \r\n\r\n","description":"","footnote":"","page_name":" 1660 ","page_number":212},
  {"content":"\r\n\r\n\r\nزنگنه ( 1358 - 1316 )\r\nعزت اللّه زنگنه به سال 1316 هجرى شمسى در كرمانشاه قدم به عرصهء هستى نهاد و در خردادماه 1358 چشم از جهان فروبست و در زادگاه خود مدفون گرديد .\r\nزنگنه دورهء تحصيلات ابتدايى و متوسطه را در شهر خود به پايان رسانيد ، آنگاه به تهران رهسپار شد و در رشتهء ادبيات فارسى از دانشگاه فارغ التحصيل گرديد و به دريافت درجهء ليسانس نايل آمد و پس از چند سال تدريس در دبيرستانها به فرهنگ و هنر منتقل شد و با راديو تلويزيون همكارى خود را آغاز كرد و براى مجلهء تماشا مطلب مىنوشت و همكار محمد نوعى در آن مجله بود .\r\nزنگنه در بيست‌سالگى نخستين شعرش در مجلهء پيام نوين چاپ گرديد و از اين زمان با مطبوعات همكارى مىكرد ، قصّه مىنوشت و شعر مىسرود ، در خردادماه 1347 برندهء جايزهء اول مسابقات هنرى دانشگاه تهران شد .\r\nمجموعه‌هاى شعرى كه از زنگنه به‌چاپ‌رسيد ، به شرح زير است : 1 - دلگير ، 2 - بعثت در بعد پنجم ، 3 - تلاوت در آستانهء باران ، 4 - فر امير وداع ، 5 - گلشن يادبودها ، 6 - آخ اگه بهار به ياد ، 7 - چيزهاى زمستانى ، 8 - پشت دروازه‌هاى خورشيد . همچنين چند قصه و داستان به نامهاى : پابه‌پاى سكوت ، مسافر ، سنفونى مرگ ، غروب در پاييز ، از او چاپ و منتشر شده است . « 1 »\r\n\r\n\r\n","description":"","footnote":"\r\n( 1 ) - يد اللّه عاطفى شاعر نامور و محقق تلاشگر دربارهء اشعار زنگنه نقدى نوشته و معتقد است بعضى مضامين شعر او حتى با لفظ از ديگران اخذ شده است .\r\n","page_name":" 1661 ","page_number":213},
  {"content":"\r\n\r\n\r\nگريزم نيست\r\n وقتى كه غروب مىرسد باز * شب مىشكفد چو غنچهء ناز\r\nمرغ دل پرشكستهء من * سوى تو كند ملول پرواز \r\n* *\r\n من با غمت اى اميد هستى * تنها و شكسته مىستيزم\r\nدر آينهء نگاه پاكت * آرام ز ديده اشك ريزم \r\n* *\r\n در ساحل آسمان آبى * وقتى كه فلق زند جوانه\r\nغمگين ز ملال هستى خويش * مىگريم و خوانم اين ترانه \r\n* *\r\n اى سايهء روح غم‌پرستم * تا چند ز ديده اشك ريزم\r\nاى دوست چگونه مىتوانم * از سايهء خويشتن گريزم \r\n\r\nطلاباران\r\n تا سكوت غم شب چشم تو را خواهد گرفت * ظلمت غم از دلم نور وفا خواهد گرفت\r\nعاقبت يك روز آن چشم سياه پرفريب * هستىام را زير باران بلا خواهد گرفت\r\nعاقبت يك روز گيسوى پريشانت مرا * زير رگبارى ز باران طلا خواهد گرفت\r\nهمچو پويك رفته‌اى امّا سليمان دلم * ياد تو از چاوش شهر سبا خواهد گرفت\r\nتا تو چون رؤياى اشك‌آلوده‌ام آنى به ياد * اشك غربت ديدهء غم‌آشنا خواهد گرفت\r\nاز سفر برگرد اى غم‌آشنا مرغ غريب * بىتو شبها اشك راه ديده را خواهد گرفت\r\nاى بهار رفته برگرد از رحيل شهر غم * ور نه پاييز بلا شهر وفا خواهد گرفت \r\n\r\nغريب\r\nمثل آرامش يك\r\nبركهء صاف\r\nمثل خاموشى يك\r\nدير كهن\r\n\r\n","description":"","footnote":"","page_name":" 1662 ","page_number":214},
  {"content":"\r\n\r\nمثل تنهايى يك\r\nكوه تك‌افتاده غريب\r\nدر فراسوى كوير\r\nمن چه آرامم و\r\nخاموش و\r\nغريب .\r\n\r\nسايه‌ها خوشبخت‌اند\r\nسايه‌هاى من و تو\r\nروزگاريست غريبانه به هم مىنگرند\r\nسايه‌ها خوشبخت‌اند\r\nنه به افسون نگاهى دل خود مىسپرند\r\nو نه از دوست عبث مىگذرند\r\nسايه‌ها بىقلب‌اند\r\nكينه را در دلشان راهى نيست .\r\n* عشق من ، عشق تو\r\nهر دو افسانهء سنگ است و سبو\r\nمن غريبانه به خوشبختى خود مىنگرم\r\nو تو غمگين‌تر از آنى كه مرا شاد كنى\r\nهر دو همزاد هميم\r\nهر دو همزاد غميم .\r\n\r\nصبح روشن\r\nبهار من ! بهار مستىآفرين من\r\nپرندگان رنگ‌رنگ روشن جوانه‌ها\r\nدوباره روى شاخه‌ها نشسته‌اند\r\n\r\n","description":"","footnote":"","page_name":" 1663 ","page_number":215},
  {"content":"\r\n\r\nو ياسها ، حصار باغ را\r\nپر از شكوفه كرده‌اند\r\nدوباره آسمان باغ ياد من\r\nپر از ستارگان روشن شكوفه‌ها شده\r\nو جوى با پرنده ، در ترانه خواندن فلق\r\nچه يادها كه در من شكسته زنده مىكند\r\nو خون سبز و روشن بهار\r\nدر رگ « فريز » هاى وحشى كنار چشمه مىجهد\r\n* اگرچه من بهار عمر را نديده‌ام\r\nاگرچه من هميشه محنت خزان كشيده‌ام\r\nو روزها و ماهها و سالها\r\nهميشه زهر غم چشيده‌ام\r\nولى شكوفهء نگاه سبز و روشنت\r\nو عطر ياس وحشى تنت\r\nكه سايه‌گستر شب سياه و بسترم شده\r\nو خنده‌هاى گرم تو\r\nطلوع روشن سپيدهء بهار خرّم من است\r\nنوازش نسيم شط گيسوان تو\r\nتسلّى دل غمين و روح پرغم من است\r\nبهار من ! دوباره صبح روشن بهار آمده\r\nبهار مستىآفرين من !\r\nهميشه در بهار زندگى بمان\r\n\r\n","description":"","footnote":"","page_name":" 1664 ","page_number":216},
  {"content":"\r\n\r\n\r\nزهره ( 1301 )\r\nبانو منصوره اتابكى ، در سال 1301 هجرى شمسى در تهران پا به عرصهء هستى نهاد ، علوم ابتدايى و متوسطه را در همان شهر به پايان رسانيد .\r\nمنصوره اتابكى كه در شعر زهره تخلص مىكند ، در چهارده‌سالگى به نظم شعر پرداخت و از راه مطالعهء دواوين شعر و آثار اساتيد شعر و ادب بهره‌ها گرفت و رموز شعر را از اين رهگذر آموخت و چون به موسيقى علاقه داشت چندى به تعليم سه‌تار نزد استاد عبادى پرداخت و در سال 1321 زندگى زناشويى را آغاز كرد و در بانك ملى ايران مشغول كار شد و در سال 1330 مجله‌اى به نام \" زهره \" منتشر كرد كه بيش از دو شماره از آن نشر نگرديد .\r\nزهره شاعرى هنرمند و خوش‌ذوق است كه گوشه‌گيرى و انزوا را دوست دارد و از غوغاى اجتماع خود را بر كنار كرده و اوقات خود را به مطالعه مىگذراند و در ميان شعراى ايران به مولانا جلال الدّين مولوى ارادت دارد و از آثار او لذت مىبرد .\r\n\r\nآرزوى من\r\n خوش آن دمى كه تو اندر كنار من باشى * چو شمع روشنى شام تار من باشى\r\nز هستى دوجهان چشم پوشم ار روزى * ز غير چشم بپوشى و يار من باشى\r\nسرم به شاهى عالم فرو نمىآيد * ز لطف گر تو خداوندگار من باشى\r\nبه بىقرارى زلفت قسم قرار نبود * كه بىخبر ز دل بىقرار من باشى\r\nهزار دام نهادم به رهگذار اميد * كه تا تو آهوى وحشى شكار من باشى \r\n\r\n","description":"","footnote":"","page_name":" 1665 ","page_number":217},
  {"content":"\r\n\r\n\r\nخلوت تنهايى\r\n تنها تويى ، تنها تويى در خلوت تنهايىام * تنها تو مىخواهى مرا ، با اين‌همه رسوايىام\r\nاى يار بىهمتاى من ، سرمايهء سوداى من * گر بىتو مانم واى من ، واى از دل سودايىام\r\nجان گشته سرتاپا تنم ، از ظلمت تن ايمنم * شد آفتاب روشنم ، پيدا به ناپيدايىام\r\nمن از هوسها رسته‌ام ، از آرزوها جسته‌ام * مرغ قفس بشكسته‌ام ، شادى ز بىپروايىام\r\nدانى كه دلدارم تويى ، دانم خريدارم تويى * يارم تويى ، يارم تويى ، شادى از اين شيدايىام\r\nآن رشك ماه و مشترى ، آمد به صد افسونگرى * گفتم به « زهره » ننگرى ، اى دولت بينايىام \r\n\r\nاى قافله‌سالار\r\n در راهت اى جان جهان ، تا كى ز جان پروا كنم * دريا چو مىخواند مرا ، با قطره چون سودا كنم ؟\r\nگر خاك مىخواهى مرا ، يكباره خاكستر شوم * ور بحر مىخواهى مرا ، اين ديده را دريا كنم\r\nاندر رهت اى بىنشان ، دورم بسى از كاروان * اى قافله‌سالار جان ، رحمى كه ره پيدا كنم\r\nبىكينه باشد سينه‌ام ، صافى بود آيينه‌ام * دست طلب بر دل نهم ، ديده سوى بالا كنم\r\nچون صبح دارم يك‌نفس ، وز حسرت ديدار و بس * يك جلوه‌ام بنماى و بس ، بگذر تماشاها كنم\r\nچون شمع مىسوزم ز جان ، اشك روان سوزم به جان * با « زهره » گو در عاشقى ، من خويش را رسوا كنم \r\n\r\n","description":"","footnote":"","page_name":" 1666 ","page_number":218},
  {"content":"\r\n\r\n\r\nابر كرامت\r\n روى بنماى كه در پاى تو ريزم جان را * زلف بگشاى كه بر باد دهم ايمان را\r\nقد برافراز كه كوتاه كنى قصّهء سرو * رخ برافروز كه آتش فكنم بستان را\r\nغم من پرس كه غمخوار نهانت باشم * درد من بين كه تمنّا نكنم درمان را\r\nتا سر بندگىام هست عنايت فرماى * ور نه با سلسله ، گردن ننهم فرمان را\r\nسوخته ، جان من ، اى ابر كرامت مددى * ور نه آتش فكنم دايرهء امكان را \r\n\r\nآهنگ جدايى\r\n به خاطر دارى آن روزى كه بودم * برت دردانه محبوب زمانه\r\nحديث عشق مىخواندى به گوشم * از آن گفتار شيرين و فسانه \r\n* *\r\n به خاطر دارى آن روزى كه مىسوخت * تنت اندر تبى گرم و روان‌سوز\r\nبرونت خنده مىزد خنده‌اى گرم * خداى عشق ، عشق عالم‌افروز \r\n* *\r\n به طرف كوهساران ، روى كرديم * كنار لاله‌هاى چون پياله\r\nشراب عشق و مستى نوش كرديم * هواى نوبهارى بود و ژاله \r\n* *\r\n نسيم صبحگاهى پرده برداشت * ز روى نرگسان شوخ و زيبا\r\nگل از شادى شكفت و خنده سرداد * چنان دوشيزه‌اى مست و دلارا \r\n* *\r\n كنار جوى و پيش آب روشن * سخن از عشق و از آينده گفتى\r\n« فراموشت نخواهم كرد هرگز » * گهى با اشك و گه با خنده گفتى \r\n* *\r\n ولى افسوس با دست جدايى * جهان ما بگرديد و سيه شد\r\nخزان سرد و بانگ نااميدى * رسيد از راه و شاديها تبه شد \r\n* *\r\n اگر مهر و وفا دانم همين است * من و زين پس هواى بىوفايى\r\nنخوانم جز سرود نااميدى * نخواهم غير « آهنگ جدايى » \r\n\r\n","description":"","footnote":"","page_name":" 1667 ","page_number":219},
  {"content":"\r\n\r\n\r\nزهرى ( 1305 )\r\nدكتر محمد زهرى ، در شمار شاعران پرشور و باذوق و خوش‌قريحتى است كه آثارش در جرايد و مجلات تهران به چاپ رسيد . وى شرح حال خود را بدين‌گونه براى نگارنده نگاشته است :\r\n« نام پدرم عبد اللّه بود و چون در فتح تهران پا در ميان گذاشت و شجاعتى به خرج داده بود ، لقب ضيغم الممالك گرفت و تا زنده بود بدان مىباليد و فرمان آن را عزيز و محفوظ مىداشت . وقتى كه من در سال 1305 شمسى از زن سوم او ، در يك روستاى ساحلى ميان راه چالوس به شهسوار كه استخوان اجداد ما را در دل خاك مرطوب و شنزار خود نهفته بود به دنيا آمدم ، نامم را محمد گذارد تا يادآور اسم پدرش باشم .\r\nمن چشمان خود را به دريايى گشودم كه تا چشم كار مىكرد ، كبود مىزد ؛ و كودكى خود را در علفزارها و جنگلهاى آنجا گذراندم . هر رقت و سادگى كه در شعر من سراغ مىكنيد ، حاصل ناچيز چهار سال عمر روستايىمنش من ، در سرزمين زادگاهم مىباشد كه هنوز نقش مناظر معجزنماى آن در ضمير نابخودم حك شده است و مىتواند مايهء هزار سال شعرم باشد .\r\nبعد از چهار سال ، پدرم به تهران تبعيد شد و از آن روز دربه‌در شديم و يك روز در تهران به شام محتاج بوديم و زمانى دور از يار و ديار در غربت ملاير در تشويش فردا بسربرديم . چند سالى هم در شيراز چون جذام‌گرفته‌ها ، محروم از نشست و برخاست با مردمان ، عمر گذرانديم ؛ تا روزى كه صبح شد و آن‌روز سوم شهريور 1320 بود و ما به تهران آمديم ، اما دير به زادگاه خود بازنگشتيم .\r\nاز آن زمان گرچه فرجى در كار ما پيدا آمد ، ولى سالهاى دربه‌درى آن‌قدر كام ما را تلخ\r\n\r\n","description":"","footnote":"","page_name":" 1668 ","page_number":220},
  {"content":"\r\n\r\nكرده بود كه هر نوش گوارايى كه از گلوگاه ما مىگذشت ، زهر هلاهل مىشد . پدرى كه سالها ما را مانند گربهء ماده‌اى به دندان گرفته و دور ايران گردانده بود از پا درآمد . چند سال با مرض جنگيد ، اما در سحرگاه يك روز بهارى سال 1331 از نفس افتاد . اين بزرگترين حادثهء عمر من بود ، زيرا بزرگترين مردى را كه مىشناختم و در مشتى پوست و استخوان يك دنيا قدرت و عظمت نهان داشت ، مرده بود .\r\nامروز ( 1331 ) چهارده سال است كه در تهران هستم . زن و فرزندى ندارم و با همه‌كس و كارى كه دوروبرم هستند ، تنها مىباشم و از اين تنهايى آن‌قدر لذت مىبرم كه به هيچ قيمتى نمىتوانيد آن را از من بخريد .\r\nرشتهء تحصيلم مدتى گسيخت و بعد كه به راه افتادم ، توانستم ليسانسيه ادبيات فارسى بشوم و امسال دورهء دكترى ادبيات را پايان خواهم داد .\r\nاز ميان شاعران و نويسندگانى كه خوش مىخورند و خوش مىپوشند و خوش مىگذرانند ، ولى در آثارشان دم از درد و رنج مىزنند نفرت دارم ؛ زيرا اعتقادم بر اين است كه هنرمندى تا درد را در استخوان حس نكرده باشد ، نمىتواند درد ديگر برانگيزد . عاشق صائب و حافظ هستم و از خاقانى هم مدتى است كه تير علاقه‌اى بر دلم نشسته است . از شاعرانى كه زنده هستند به نيمايوشيج ارادت مىورزم ، زيرا از سرزمينهايى صحبت مىكند كه من آنجاها را مىشناسم و از دردهايى حرف مىزند كه درد مشترك است . نيما از جهت وسعت تخيل و انديشه‌اى كه دارد قابل قياس با هيچ‌يك از شاعران ايران از صدر تا ذيل نمىباشد ؛ اما حيف و صد حيف كه زبانش گنگ است .\r\nلا بد در شعر خود زير تأثير كسانى بوده‌ام ، اما تلاش و كوشش من به اينجا انجاميده است كه امروز خودم باشم ، يعنى محمد زهرى ، نه كس ديگر . بقيه صحبتهاى من را از دهان شعرهايم بشنويد » :\r\n\r\nفانوس خاموش\r\n پندم مده كه گوش شنيدن نمانده است * مشكن قفس كه بال پريدن نمانده است\r\nبىدست‌وپا ، غزالم و افسون دام خويش * چندان‌كه دست و پاى رميدن نمانده است\r\nفانوس خامُشم كه بر اين بام آبنوس * خوفم دگر ز باد وزيدن نمانده است\r\nاز پا نشسته‌ام كه مرا در مصاف دهر * جز دست عجز جامه دريدن نمانده است \r\n\r\n","description":"","footnote":"","page_name":" 1669 ","page_number":221},
  {"content":"\r\n\r\n آواز رود ، مژده رساند مرا ز فيض * درد و دريغ ، پاى دويدن نمانده است\r\nدل بس‌كه مانده بر سر سوداى سوز و ساز * او را دگر مجال طپيدن نمانده است\r\nغاريست عمر و روز و شبش شام ماتم است * چشمى مرا به روز دميدن نمانده است\r\nازبس‌كه زهر خورده‌ام از جام روزگار * رغبت دگر بنوش چشيدن نمانده است\r\nدرد ، از من است ور نه شكار است بىشمار * ما را لعاب دام تنيدن نمانده است\r\nگيرم كه لطف آرى و ديدن كنى ز ما * ما را ز اشك ، ديدهء ديدن نمانده است \r\n\r\nدر حسرت نوازش\r\n كامى نرانده‌ايم و دل از دست داده‌ايم * گمراه سر به سينهء صحرا نهاده‌ايم\r\nما آن يگانه‌ايم كه در پاى آشنا * دل را شكسته‌ايم و به غيرى نداده‌ايم\r\nما شاهد حكايت عمريم ، بعد مرگ * كز عيش مرده‌ايم و از اندوه زاده‌ايم\r\nچون گوهرى رميده ، به درگاه ساحلى * در حسرت نوازش دستى فتاده‌ايم\r\nمحروم از نياز رفيقان شب‌نشين * چون شمع مرده‌اى ، به مزارى ستاده‌ايم\r\nدر انتظار گرمى اندام همدمى * آغوش را به عجز و تمنّا گشاده‌ايم\r\nروى وفا ، به‌سوى دل ما نمىكنى * انگار پيش مى زده‌اى جام باده‌ايم\r\nمانى تو عاقبت ز نظرگاه ما به دور * كانبان تهى و بار گران و پياده‌ايم \r\n\r\nخورشيدپرست\r\n خورشيد من ! بتاب كه اين رنج انتظار * عمر مرا ، چون شام غريبان ، سياه كرد\r\nشمع اميد را ، به دم باد سرد كشت * جان مرا ، ز درد زبونى تباه كرد \r\n* *\r\n آويختم به گوشهء دامان اين و آن * شايد كه دستگير شود دست رهرويى\r\nآوخ كه زير پاى گران ، نقش ره شدم * روشن نگشت چشم من از رنگ پرتويى \r\n* *\r\n در چشم من كه رحم به چشمان كس نيافت * دوران چنان ولايت طاعون كشيده‌اى\r\nخالى ز رفت و آمد فانوس كوچه‌اى * خاموش از نفس ، نفس ره رسيده‌اى \r\n* *\r\n\r\n","description":"","footnote":"","page_name":" 1670 ","page_number":222},
  {"content":"\r\n\r\n كولىصفت ، قرار نبودم به هيچ شهر * با كوچ عمر ، رفتم از اقليم خويشتن\r\nروزى رسيد قافلهء ما ز گرد راه * در دشت نودميدهء فيروزه پيرهن \r\n* *\r\n آنجا زنى غريب ، مرا پيش خود نشاند * من را ، ميان بازوى خود ، نوش مهر داد\r\nرويم ميان گيسوى شب آفرين كشيد * دست نوازشى به سر وحشىام نهاد \r\n* *\r\n امّا ميان چهرهء شيرين كام او * دردى نهفته بود كه فرياد مىكشيد\r\nيك درد تلخ ، درد زبانهاى ناشناس * دردى كه شعله از شرر ياد مىكشيد \r\n* *\r\n ديدم كه دست بخت من از كام كوته است * تا نيستى تو شمس جهان‌تاب هستىام\r\nساغر شكسته باد ! كه در دور روزگار * از چشم مست توست گرانى مستىام \r\n* *\r\n در اين جهان هزار گل سايه‌پرور است * دامن ز دست مهر ببرد بوى مهرشان\r\nامّا گل نياز مرا نقش روى توست * خورشيد من بتاب بر اين دشت بيكران \r\n* *\r\n روزى كه دست و پاى تو در بند مانده است * راهت ، قضا ، به منزل ديگر كشيده بود\r\nفرياد اشتياق من آمد به گوش تو * بشنيدى و گريستى ، امّا دگر چه سود \r\n* *\r\n امّا دگر چه سود كه در شهر ديگرى * پيك سبك ركابى و دروازه بسته‌اند\r\nتا عمر هست و هستم و هستى در انتظار * مانيم ، چون‌كه بال‌وپرت را شكسته‌اند \r\n* *\r\n چون روزگار ، سنگ جدايى فكنده است * ديگر چه چاره ساختن آيد ز دست ما\r\nآغوش توست پر ز تن مرد ناشناس * آغوش من تهى ز تن يار آشنا \r\n* *\r\n دانم گريز رفته و شب غرق ظلمت است * در انتظار ، طالع من مىرود به خواب\r\nامّا دل شكستهء من مىكشد خروش : * خورشيد من ، ستارهء من ماه من بتاب \r\n\r\n","description":"","footnote":"","page_name":" 1671 ","page_number":223},
  {"content":"\r\n\r\n\r\nبرزخ\r\n گر كه در اين بزمگاه تلخ زبانم * زهر چشيدم ، شكر چگونه چشانم\r\nبار دلم ، كوه سنگ حسرت و درد است * حاصل دلسوز مهر ، توش‌وتوانم \r\n* *\r\n من به ستوهم ز راه سخت و نيارم * پاى كشيدن ز نيمه‌راه بيابان\r\nوسوسه‌ام هست زينكه در بن اين دشت * شهر ، سلامت نشسته ، نغز و چراغان \r\n* *\r\n ور نه مرا در رباطهاى گران‌سال * رغبت يك‌طرفه هم درنگ نباشد\r\nتا چه رسد تا به پاى قافله رفتن * دل بنهادن كه راه رنگ نباشد \r\n* *\r\n من كه گلى نيستم كه باد سحرگاه * بوى مرا در مشام شهر بريزد\r\nخارم و با حسرت و فراق برآيم * خلق بپرهيزد از من و بگريزد \r\n* *\r\n گنگ نِيَم ، نكته‌اى بگفتهء من هست * دست نيايد كسى كه نكته نيابد\r\nگر كه به بيگانگى فسانهء دهرم * نور خدايم كه جز بر اهل نتابد \r\n* *\r\n خلق بخوابند و من به نالهء شبگير * چنگ زنم تا برآرم از سرشان خواب\r\nتا همه بيدار چشم يك‌شبه باشيم * كس كه نداند چه زايد اين شب بىتاب \r\n* *\r\n واى كه تنها نشسته بر لب بامم * بر سر من گنبد كبود ستاده\r\nغولى از آن دور ، غول مرگ و تباهى * چشم بر اين روح ناشكيب نهاده \r\n* *\r\n يك طرفم مىكند به شيب عدم روى * سوى دگر پاىبست رشتهء عمر است\r\nمن كه در اين برزخم ، چگونه توانم * دل گسلم زين مقام و روى بدان بست \r\n* *\r\n جان پريشم ، و بال مردم دهر است * بهر خدايم ، ز سلك خويش مخوانيد\r\nمن سگ پيرم به كار گلّه نيايم * تا نكشيدم ز زحمتم نرهانيد \r\n\r\n","description":"","footnote":"","page_name":" 1672 ","page_number":224},
  {"content":"\r\n\r\n\r\nداستان ديگر\r\n مهربان من نشد تا مهربان ديگريست * با جهان بيگانه‌ام تا او از آنِ ديگريست\r\nگردباد وحشىام ، آوارهء هامون و دشت * تا سر آرام من ، در آستان ديگريست\r\nسوختم چون لاله‌اى ، در آفتاب بيدلى * چتر راحت‌بخش من تا سايبان ديگريست\r\nسرزنش ، گرد ملالى بر سرم افشانده است * قصّهء رسوايىام تا بر زبان ديگريست\r\nغرق اشك سينه‌سوزم تا كه دانستم هنوز * جان عشرت‌آفرينم ، شادمان ديگريست\r\nمىروم خاموش چون ريگ روان در گمرهى * چشم خوابش تا به راه كهكشان ديگريست\r\nرخت بيرون مىكشم زين خانهء آرام‌سوز * تا بر اين ديوار ، نقش داستان ديگريست \r\n\r\nبىهمزبان\r\n ز بىهمزبانى ، زبان بسته‌ام * ز ناآشنايى ، ز خود رسته‌ام\r\nچو آن تار چنگم كه از ديرگاه * در اميد يك زخمه بنشسته‌ام\r\nمن آن ساغر تازه سازم كه مست * ز جايم چو برداشت ، بشكسته‌ام\r\nنه شمعم كه ميرم به يك آه سرد * ز هر آه ، چون ناى ، دلخسته‌ام\r\nاميد گريزم چو اسپند نيست * در آتش فتادم اگر جسته‌ام\r\nسر سركشم ، در كمند قضاست * چو موجى ، بدين بحر پيوسته‌ام \r\n\r\nكتيبه\r\n آرى ! حكايتيست كه نقشش نهاده‌ام * بر لوح كوهپايهء چشم اميدمند\r\nازبس‌كه در گذار سواران نشسته‌ام * برجا نمانده جز اثر پنجهء گزند \r\n* *\r\n آورده‌ام به قصّه كه چون ساز قلب من * شد كوك چيره‌دستى دستان روزگار\r\nدر انتظار زخمه‌اى از خويش رفته‌ام * گر ديده‌ام به درد فرومايگى دچار \r\n* *\r\n با اين زبان مرده كه من قصّه‌هاى خويش * در سلك آن كشيدم و رنگش زدم ز خون\r\nكس آشنا نبود و نشد آشناى من * رنگم پريد و قصّهء من گنگ شد كنون \r\n* *\r\n\r\n","description":"","footnote":"","page_name":" 1673 ","page_number":225},
  {"content":"\r\n\r\n اى آخرين سوار ! كه لوح نگاه من * در پيش چشم توست و در آن هشته‌اى نگاه\r\nتو نيز اگر حديث مرا نشنوى به جان * ناخواندهء هميشه بمانم به كنج راه \r\n\r\nحيف و صد حيف\r\nحيف و صد حيف كه از اين باغ\r\nطعم آن ميوه كه روزى شيرين\r\nبوى آن گل كه زمانى دلخواه\r\nمانده در گوشهء صندوقچهء ياد كهن\r\nباد مىنالد و مىپرسد :\r\n- « كو گل و ميوهء اين باغ بزرگ ؟ ! »\r\nمن كه پژمرده و مهجور زمستانم\r\nريشه‌ام منتظر شيرهء خاك\r\nشاخه‌ام تشنهء خورشيد بهار\r\nباورم نيست ، ولى مىگويم :\r\n- « منتظر بايد بود »\r\nمىرسد موكب فرخندهء آن هستىبخش\r\nكه گل و ميوه از آن بارور است\r\n* آه ! منتظر بايد ماند\r\nاين نويدى است درآويخته بر پردهء رنگ\r\nحيف و صد حيف كه مىگردد و مىگردد سال\r\nليك اين باغ بزرگ\r\nشوره‌زاريست\r\nچون دل سوختهء من ، بىبرگ\r\nچون دل سوختهء تو ، بىبار\r\n\r\n","description":"","footnote":"","page_name":" 1674 ","page_number":226},
  {"content":"\r\n\r\n\r\nزيادى ( 1329 )\r\nعزيز اللّه زيادى ، در سال 1329 هجرى شمسى در روستاى چتاب ، بيست كيلومترى ميانه ، در آذربايجان شرقى قدم به عرصهء وجود نهاد .\r\nزيادى ، تحصيلات ابتدايى و متوسطه را در تهران به پايان رسانيد ، ازآن‌پس وارد رشتهء فنى نيروى هوايى شد و بعد از گذراندن دورهء مذكور به دريافت گواهينامهء فوق ديپلم توفيق يافت ، اما از پيوستن به نيروى هوايى سخت پشيمان است و در اين‌باره گويد : « به علت يك اشتباه وارد رشتهء فنى نيروى هوايى شدم و اين اشتباه حدود نوزده سال از بهترين دوران زندگىام را به كام خود سوزاند و در آذرماه 1370 پس از تلاش زياد به علت آسيب‌ديدگى چشمانم از آن خلاصى يافتم و اكنون اگرچه بالهايم زخمى است ، اما پرنده‌اى آزادم و بىحصار نفس مىكشم . »\r\nزيادى ، كار شعر و شاعرى را از دوران تحصيل در دبيرستان آغاز كرد و در زمينهء شعر كلاسيك و نو هر دو طبع‌آزمايى كرده و شعر سروده است و تاكنون سه مجموعه از اشعارش به نامهاى \" بر مدار موج \" ، \" محراب قلم \" و \" خون فرات و مشق نور \" طبع و نشر يافته است .\r\nزيادى يكى از خاطرات تلخ زندگى خود را مرگ پدرش مىداند و مىگويد : « پس از درگذشت پدرم مانند كسى مىمانم كه در برهوتى بىنشان تنها نقشهء حياتش را نيز باد از دستهايش گرفته و گريخته باشد . »\r\n\r\nميخانهء عشق\r\n در سر باديه ، شورى دگر انداخته‌اى * شعله ، در ساز دل خشك و تر انداخته‌اى \r\n\r\n","description":"","footnote":"","page_name":" 1675 ","page_number":227},
  {"content":"\r\n\r\n به گدايان ره خود به اشارات نظر * ز كرم خانهء چشمت گذر انداخته‌اى\r\nيوسف حسن تو نازم كه به ميخانهء عشق * حرف دل را به سبويى به سر انداخته‌اى\r\nبا زبان رگ عشّاق به صحراى زمان * با سرود خوشِ يا رب شرر انداخته‌اى\r\nهمه مات و همه گنگ و همه حيران ، همه مست * در نظامى كه به شمس و قمر انداخته‌اى\r\nليلىِ باقىِ چشمت علَمِ عشق نزد * غير بامى كه به قيسش نظر انداخته‌اى \r\n\r\nروح بهار\r\n در پرده و بىپرده همه روى تو ديديم * در آخر هر نقطه به خط تو رسيديم\r\nشرح غزل نام تو گل داد به لبها * لب بر لب هر نى كه به فرياد دميديم\r\nدر ساكت و غوغاى سماوات و به صحرا * جز زمزمهء سبز كلامت نشنيديم\r\nبلبل به لب از روح بهار تو سخن داشت * گل بوى تو مىداد ز هر باغ كه چيديم\r\nباقى چو تويى عاشق و معشوق تو باقيست * ساقى چو تويى غير تو در جام نديديم \r\n\r\nچشمه‌هاى آتش\r\n در شب خون ، ميزبان آتشم * ميزبانِ مهربانِ آتشم\r\nشعله با آتش چه سازد ، هيچ ، هيچ * من بلنداى كران آتشم\r\nخشت ما از خون و رنج و آتش است * نرم و چابك گيسوان آتشم\r\nاشكهايم شعله را سامان دهد * آى مردم ، من توان آتشم\r\nرنج خاكسترنشينى نيست غم * شعله‌اى اندر نهان آتشم\r\nتا زمين برپاست مىسوزم چو شمع * چشمه‌هاى جاودان آتشم \r\n\r\nپر از درد\r\n پر از آهم ، پر از آتش ، پر از درد * بهارم را زمين در باد گم كرد\r\nسوارانم به مسلخ ، مثله كردند * زمانه بر سرم ديدى چه آورد\r\nضمير دشت دهقان بارور باد * كه هيزم را براى شعله پرورد\r\nاز آن باغ و بهاران مانده ما را * فراز داغها ديوانى از درد\r\nچگورىخوان به گوشم گفت ، در راز * خدا دل را براى درد گسترد \r\n\r\n","description":"","footnote":"","page_name":" 1676 ","page_number":228},
  {"content":"\r\n\r\n\r\nحماسه‌ساز زمان\r\n نشسته لالهء خون بر صليب سرخ تنش * شكفته بوسهء خورشيد از لب و دهنش\r\nحماسه‌ساز زمان طرح روشن ايثار * نوشته با قلم خون صداقت سخنش\r\nتمام عشق در اين آيه مىشود تفسير * كه سرخ باده خون آرميده در كفنش\r\nاذان عشق ز سر نيزه‌ها به عرش رسد * در آن بهار كه او گل نموده در چمنش\r\nقسم به عشق كه عين حقيقت عشق است * دلى كه آمده بيرون ز دام پيرهنش\r\nستاره‌ها همه خونين و آسمان خون‌رنگ * در اين زمين كه ز خون گُر گرفته ما و منش\r\nكدام حرف و كدامين دهان تواند گفت * حديث لاى شهيدان بىسر و بدنش\r\nصداى عشق مىآيد صداى قارى خون * ز بندبند همه كوه و درّه و دمنش \r\n\r\nبا كتابى از بهار\r\n يار ما در پرده هم خورشيدوار * مىدرخشد در نگاه روزگار\r\nصبح خطّى از خطوط سرخ اوست * آب نقشى از نگاهش در گذار\r\nصخره‌ها سختى از او آموختند * كوهها از صبر او بىاعتبار\r\nنخلها بنشانده در باغ سحر * چشمها بر جاده‌ها در انتظار\r\nزنگ از آيينه‌ها پرداخته * صيقل صد آفتابش بر عذار\r\nدر تقاضاى حضورش شاهدان * در هواى صبح طالع اشكبار\r\nآه مىدانم كه حجم سبز از اوست * خواهد آمد با كتابى از بهار \r\n\r\nغبار رنج\r\n رهاى ناى نيستان ، خدا كند كه بيايى * ضمير روشن باران ، خدا كند كه بيايى\r\nطلوع قدر سپيدى ، بلوغ سبز رهايى * معاد رويش انسان ، خدا كند كه بيايى\r\nبه انهدام سياهى ، به انهدام جهالت * سفير ناشر قرآن ، خدا كند كه بيايى\r\nنماز خالص عشقى رجاء منتظرانى * زلال چشمهء ايمان ، خدا كند كه بيايى\r\nتو شهر سبز صيامى ، طلوع نظم سلامى * هلا تو رمز بهاران ، خدا كند كه بيايى\r\nغبار رنج زمين را ، فضاى تلخ زمان را * سماط صبح تو درمان ، خدا كند كه بيايى \r\n\r\n","description":"","footnote":"","page_name":" 1677 ","page_number":229},
  {"content":"\r\n\r\n\r\nشكست\r\n در اين كوير كه كوه غرور مىشكند * صداى باور باغ سرور مىشكند\r\nهواى ترد سحر را غم نبودن تو * چو گردباد به بانگ عبور مىشكند\r\nبه لحظه‌هاى كسل ، لحظه‌هاى كور قفس * شكوه بقعهء زرّين نور مىشكند\r\nگل حصار مشبّك ، نسيم خندهء جوى * به چنگ خستهء مرد چگور مىشكند\r\nدر اين كوير نه ابر است و آفتاب ، نه عشق * هراس سايه نگاه حضور مىشكند \r\n\r\nلحظه‌ها در خويش\r\nلحظه‌ها مردند\r\nروزها در معبر فريادها طى شد\r\nسالها در غرفهء انديشه پوسيدند\r\nقلبها بىباورى را بارور كردند\r\nچشمها بىاعتمادى را\r\nبودن ما هيچ مطرح نيست\r\nبازهم زين پس\r\nلحظه‌ها در خويش مىميرند ،\r\nروزها طى مىشود در معبر فريادهاى گنگ\r\nسالها در غرفهء انديشه مىپوسند\r\nامّا\r\nهان - كدامين سال\r\nباور خواهيم شد از آفتاب از عشق\r\nآشنا با درد\r\nمىتوان آيا\r\nدر رهايى زين زمستانهاى طولانى\r\nدر دل خود ، كورسويى از اميدى داشت ؟\r\n\r\n","description":"","footnote":"","page_name":" 1678 ","page_number":230},
  {"content":"\r\n\r\n\r\n[ ژ 
  ]\r\n\r\nژاله ( 1325 - 1262 )\r\nعالم‌تاج قائم‌مقامى ، متخلص به ژاله ، در سال 1262 هجرى شمسى در فراهان اراك قدم به عرصهء هستى نهاد . پدرش ، ميرزا فتح اللّه ، فرزند ميرزا على ، پسر ميرزا ابو القاسم قائم مقامى ، صدر اعظم محمد شاه قاجار بود .\r\nژاله قائم‌مقامى مادر مرحوم حسين پژمان بختيارى شاعر و محقق نامدار است . وى در كودكى به مكتب رفت و علوم ابتدايى را فراگرفت ، فنون ادب و علوم قديمه را در منزل نزد استادان فن آموخت و از حكمت و نجوم نيز بهره‌مند گرديد .\r\nژاله در پانزده‌سالگى به اتفاق خانواده‌اش از فراهان به تهران مهاجرت كرد و در اين شهر سكونت اختيار نمود . در شانزده‌سالگى او را به ازدواج ناخواسته با عليقلى خان ميرپنجهء بختيارى مجبور ساختند ، آن هم با مردى چهل‌ساله . همين امر سبب گرديد تا ژاله دچار يأس و بدبينى شد كه در اشعارش تأثير آن آشكار گرديد .\r\nژاله بيش از هشت سال زندگى زناشويىاش دوام نيافت و شوهرش بدرود حيات گفت و بقيهء عمر را در تعليم و تربيت فرزندش صرف كرد . سرانجام در سال 1325 شمسى چشم از جهان فروبست و مجموعهء اشعارش به همت پژمان بختيارى ، فرزندش ، طبع و نشر گرديد .\r\n\r\nزندگى چيست ؟\r\n زندگانى چيست ؟ نقشى با خيال آميخته * راحتى با رنج و شورى با ملال آميخته\r\nعيش و نوشش جمله در كين و حسد بگداخته * زرّ و مالش جمله با وزر و و بال آميخته\r\nپرتو لرزان اميد اين چراغ زندگى * شعله‌اى زيباست با باد محال آميخته \r\n\r\n","description":"","footnote":"","page_name":" 1679 ","page_number":231},
  {"content":"\r\n\r\n اصل امكان چيست وين انسان كبراندوز كيست ؟ * قصّه‌اى از هر طرف با صد سؤال آميخته\r\nآن بلنداختر سپهر و اين تبه‌گوهر زمين * هيچ در هيچ و خيال اندر خيال آميخته\r\nهر يقينى با هزاران ريب و شك درساخته * هر دليلش با هزاران احتمال آميخته\r\nمرگ دانى چيست درسى با هراس آموخته * يا سكوتى جاودان با قيل و قال آميخته\r\nنعمت عقبى خيالى از خيال اندوخته * عزّت دنيا طلوعى با زوال آميخته \r\n\r\nزن كيست ؟\r\n كيست زن اى واى اين بازيگر اين بازيچه چيست * گوهرى بىمايه با خاك سفال آميخته\r\nسال عمرش ديرپوى و شاخ عقلش ديرخيز * حسرت آينده را با نقش حال آميخته\r\nآتش سوزنده در اشك فريب افروخته * عفّتى با شهوتى بىاعتدال آميخته\r\nصورتى مصنوع از سرخاب و سرمك ساخته * خلقتى مكروه با غنج و دلال آميخته\r\nزشت‌خويى را فروپوشانده با رنگ جمال * ضعف روحى را به روى احتيال آميخته \r\n\r\nمرد چيست ؟\r\n چيست مرد اين ظاهر بىباطن اين هيچ اين كلم * كاسمان گويى گلش را با ظلال آميخته\r\nرايت عزم الرجايش بر فلك افراشته * ليك با حزم النسا ، عزم الرجال آميخته\r\nمرد چبود جز فراهم‌ساز ناخوش لقمه‌اى * لقمه‌اى با اشك ، با خون عيال آميخته\r\nعشق آتشناك او در دامن بستر خموش * وصلتش با فصل و مهرش با جدال آميخته\r\nازدواج شرعى اندر عهد كفراندوز ما * چيست مىدانى ؟ حرامى با حلال آميخته\r\nشمع سفره عقد با دست دروغ افروخته * نقل بزم سور با زهر قتال آميخته\r\nازدواج شرعى است اين يا زنايى شرع‌رنگ * بىغلط گفتم نكاحى با نكال آميخته\r\nآنچه من ديدم به عهد شوم شوهردارىام * بود خود جمعيّتى با اختلال آميخته\r\nكج‌نواتر ، مرد از زن ، بىوفاتر ، زن ز مرد * اين به آن بدتر و بال اندر و بال آميخته\r\nوين يكى زان هر دو نيك افتاده كاين خود نادرست * خاك ناپاكيست با آب زلال آميخته\r\nالغرض گر نقش هستى را نكو بيند كسى * يك جهان زشتيست با قدرى جمال آميخته \r\n\r\n","description":"","footnote":"","page_name":" 1680 ","page_number":232},
  {"content":"\r\n\r\n\r\nتأسف « 1 »\r\n به دل گفتم از دست اين بختيارى * گر آسوده گردم شود بخت يارم\r\nجمالم خريدار بسيار دارد * چرا بر به دل رنج بسيار دارم\r\nيكى شوى فاضل گزينم كه با او * دو روزى جهان را به شادى گذارم\r\nكنون او به خاك سيه خفت و خيزد * شرار غم از روح اميدوارم\r\nگرانمايه مردى جوانمرد شويى * بسا مايه‌اى بود از كردگارم\r\nندانستمش قدر و اكنون چه حاصل * گر از ديدگان اشك خونين ببارم\r\nنه كارم نكوتر شد آوخ ، نه روزم * سيه‌چهره‌تر شد ، سيه‌روزگارم \r\n\r\nدورى از فرزند\r\n مادر چو ز طفل خويشتن مهجور است * يعقوب‌وش ار كور شود معذور است\r\nچون من كه تعلّقم ز اسباب جهان * بر يك پسر است و آن‌هم از من دور است \r\n\r\nمشكل ما\r\n از شوق لب لعل تو خون در دل ماست * از مهر رخ ماه تو غم حاصل ماست\r\nچيزى كه تمام عمر لا ينحل ماند * در عشق تو اى آفت جان مشكل ماست \r\n\r\nرنج دورى از فرزند\r\n بر من شده عرصهء جهان همچو قفس * در ديده نمانده نور و در سينه نفس\r\nرنجى كه من از دورى فرزند كشم * يعقوب از آن حال خبر دارد و بس \r\n\r\nگواه دل\r\n اى ماه ببين حال تباه دل من * شو در بر دلدار گواه دل من\r\nامروز نبودى تو ز خورشيد بپرس * كافاق سيه بود ز آه دل من \r\n\r\n\r\n","description":"","footnote":"\r\n( 1 ) - ژاله با اينكه از شوهرش ناراحتى و از پيوند زناشويى مكرر با شعر ابراز ناخرسندى كرده است ، از مرگ شوهرش بدين‌گونه اظهار تأسف مىكند .\r\n","page_name":" 1681 ","page_number":233},
  {"content":"\r\n\r\n\r\nهمسر و فرزند\r\n آنكه دل برده ز من كودك دلبند من است * جان من در گرو صحبت فرزند من است\r\nبر همه كون و مكان خنده زنم چون دم صبح * كه شكرخندهء او مايهء لبخند من است\r\nگر دو صد بند نهد حادثه بر پاى دلم * غير فرزند من آن كيست كه در بند من است\r\nآفتابم نكند رنجه در اين عرصه از آنك * همسرم سايه‌اى از نخل برومند من است \r\n\r\nفداى رخ نيكو\r\n جانم به فداى رخ نيكوى تو باد * قربان قد و قامت دلجوى تو باد\r\nگر دامن كس غير تو گيرد دستم * افتاده ز تن ز تيغ ابروى تو باد \r\n\r\nهجر و مهر\r\n از هجر رخت دل به برم مىلرزد * چون شعله ز پا تا به سرم مىلرزد\r\nدر مهر تو همچو شاخه ثابت‌قدمم * با آنكه چو « ژاله » پيكرم مىلرزد \r\n\r\n","description":"","footnote":"","page_name":" 1682 ","page_number":234},
  {"content":"\r\n\r\n\r\nژاله ( 1300 )\r\nبانو ژاله سلطانى ، معروف به ژاله اصفهانى ، در سال 1300 هجرى شمسى در اصفهان چشم به جهان گشود و در همان شهر به كسب دانش پرداخت و تحصيلات ابتدايى و متوسطه را به پايان رسانيد و فنون شعر و ادب را از اساتيد فن آموخت . آنگاه به استخدام بانك ملى درآمد و به كار اشتغال ورزيد .\r\nژاله ، شعر و شاعرى را از دوران جوانى آغاز كرد و چون در كنار مردم محروم ميهن خود زيست و از درد و رنج آنان آگاهى يافت ، هنر خود را در خدمت مردم به كار گرفت و از درد و رنجشان سخن گفت .\r\nژاله پس از وقايع آذربايجان و داشتن تمايلات سوسياليستى ناگزير به اتحاد جماهير شوروى پناهنده گرديد و در آنجا به نشر شعر و ادب فارسى اشتغال ورزيد و كتابى هم دربارهء شاعران ايران نوشت . گويا در سالهاى پس از انقلاب اسلامى به ايران مراجعت كرد .\r\nاز آثار او ، مجموعه‌اى به نام « گلهاى خودرو » در سال 1323 شمسى منتشر شد و نيز مجموعهء شعر « زنده‌رود » چاپ مسكو ، و « اگر هزار چهره داشتم » در سال 1360 در تهران توسط انتشارات حيدربابا طبع و نشر گرديد . از اشعار اجتماعى جديد او چيزى در دست نيست و نمونه‌هاى زير از شعر گذشتهء اوست :\r\n\r\nسراچهء مهر\r\n بيا به فصل گل اى دوست شادمان باشيم * بيا چون بلبل سرمست نغمه‌خوان باشيم\r\nبيا چو لاله بخنديم بر رخ گردون * مراد خاطر پرمهر دوستان باشيم\r\nبيا چو شمع بسوزيم در سراچهء مهر * چراغ محفل جانان فروغ جان باشيم \r\n\r\n","description":"","footnote":"","page_name":" 1683 ","page_number":235},
  {"content":"\r\n\r\n بيا ز شوق بكوبيم پاى بر سر خاك * كه بس برآيد و در خاك ما نهان باشيم\r\nبيا ز چهر بشوييم گرد خودخواهى * به ياد مردم بدبخت ناتوان باشيم\r\nبه سيم و زر نفروشيم جان و وجدان را * رهين منّت دونان نه بهر نان باشيم\r\nصفا و صلح نشيند به‌جاى جنگ و ستيز * اگر كه ما همه يكرنگ و يكزبان باشيم\r\nچو مىتوان به محبّت دلى به دست آورد * بيا چو « ژاله » به‌هرحال مهربان باشيم \r\n\r\nكودك يتيم\r\n من كودك زار و دردمندم * بىخانه و بىكس و گرفتار\r\nمحزون و فقير و مستمندم * بنهاده فلك به دوش من بار\r\nآوخ كه يتيم و خردسالم * افسرده‌دل و شكسته‌بالم\r\nزان روز كه در چمن دميدم * جز خار كسى نبود يارم\r\nازبس‌كه ستم ز چرخ ديدم * پژمرد دل اميدوارم\r\nچون غنچه دلم به باغ خون شد * اشك من خسته لاله‌گون شد\r\nزان روز كه مادر عزيزم * روى از من خسته‌دل نهان كرد\r\nهمواره دو چشم اشك‌ريزم * از قلب شكسته خون روان كرد\r\nآب ار نچكد ز ديدگانم * چون آتش دل فرونشانم ؟\r\nزان روز كه بىپدر شدم من * ديگر دل خسته‌ام نشد شاد\r\nبىخانه و دربه‌در شدم من * كارم همه شد فغان و فرياد\r\nامّا چو اثر نداشت آهم * ننمود توانگرى نگاهم\r\nاطفال همه به روى مادر * از شوق درون زنند لبخند\r\nدارند لباس خوب در بر * وز مهر پدر خوش‌اند و خرسند\r\nهستند قرين كامرانى * خرسند كنند زندگانى \r\n\r\n","description":"","footnote":"","page_name":" 1684 ","page_number":236},
  {"content":"\r\n\r\n دارم چو من اين لباس پاره * هرجا كه روم حقير و زارم\r\nبارى چه كنم چو نيست چاره * اين است طريق روزگارم\r\nمن كودك بىكس و فقيرم * زين روى حزين و سربه‌زيرم\r\nآن طفل غنى به كوچه‌ام ديد * دانست فقير و بىپناهم\r\nبر جامهء پاره‌ام بخنديد * در بازى خود نداد را هم\r\nچون ديد كه اشك من روان شد * سنگى به سرم زد و دوان شد\r\nدر كوچه شبى ز برف و باران * بىحس شده بود دستهايم\r\nبودم به تلاش پاره‌اى نان * ديدم چو برهنه بود پايم\r\nناچار به گوشه‌اى نشستم * نگرفت كسى ز لطف دستم ! \r\n\r\nنالهء بينوايان\r\n يا رب ز چه ما را به جهان برگ و نوا نيست * در دهر به‌جز درد و الم قسمت ما نيست\r\nتا چند سرافكنده درآييم به خانه * گوييم به فرزند كه امروز غذا نيست\r\nتا چند بدوزيم به هم پاره به پاره * آنگه كه بپوشيم ببينيم قبا نيست\r\nتا چند بگوييم بدان كودك دلبند * فرزند مخور غم كه تو را كفش به پا نيست\r\nمحكوم چه جرميم كه بايست بسوزيم * ما را كه در اين دهر بجز فقر ، خطا نيست\r\nمحتاج به نانيم و چو ابراز نماييم * گويند كه در چشم گدا شرم و حيا نيست\r\nرو بر در هر خانه كه آريم به پرخاش * گويند ره خويش بگيريد كه جا نيست\r\nيا رب تو ببخشاى ز لطف و كرم خويش * كان مرد غنى هيچ به فكر فقرا نيست\r\nصاحب زر مغرور كجا فكر فقير است * كان سوخته را درد فراوان و دوا نيست\r\nبرگوى بدان مرد غنى ترك جفا كن * بر خاطر شوريدهء ما جور روا نيست\r\nآن‌كس كه ز جان خدمت دلسوختگان كرد * داند كه در اين مرحله جز صلح و صفا نيست\r\nاز خويش گذشتن بود آيين محبّت * دل را هنرى خوب‌تر از مهر و وفا نيست\r\nنابود نگردد به جهان « ژاله » نكوكار * راهيست محبّت كه در آن هيچ فنا نيست \r\n\r\n","description":"","footnote":"","page_name":" 1685 ","page_number":237},
  {"content":"\r\n\r\n\r\nزن و ماه\r\n روى خود ديد در آيينه زن زيبايى * مهوشى لاله‌رخى ، سرو سهى بالايى\r\nمست و مغرور شد از جلوهء زيبايى خويش * گشت مفتون دل‌آرايى و رعنايى خويش\r\nلحظه‌اى چند چو در آينه او كرد نگاه * گفت : چون من رخ رخشنده كجا دارد ماه ؟\r\nماه زيباست ولى نيست به زيبايى من * او بود بىخبر از حسن و دلارايى من\r\nمه كجا اين همه اسرار خدايى دارد ؟ * چشم چون نرگس و گيسوى طلايى دارد\r\nكى رخ ماه چنين روشن و رخشنده بود ؟ * كى لبش چون لب من غرق شكرخنده بود ؟\r\nمن شب و روز كنم جلوه‌گرى در انظار * ماه چندين شب از اين حسن بود برخوردار\r\nزن مغرور چو از آينه برداشت نگاه * ديد از پنجره ناگه رخ نورانى ماه\r\nكز پس كوه همى چهره نمايان كرده * افق از پرتو خود روشن و رخشان كرده\r\nچون زن از ماه فلك آن‌همه زيبايى ديد * از حسد سخت برآشفت سراپا لرزيد\r\nگفت اى ماه تو را بايد نابود كنم * بايدت محو از اين صحنه بسى زود كنم\r\nآيم اكنون به سر قلّهء آن كوه بلند * آرمت اى مه رخشنده نهانى در بند\r\nدر يكى درّهء تاريك كنم پرتابت * تا بميرى تو و نابود شود مهتابت\r\nزن آشفته بدين فكر شد از خانه برون * رفت چون آهوى سرگشته به‌سوى هامون\r\nرنج ره برد بسى تا كه به كوهى برشد * قد برافراشت سر سنگى و بالاتر شد\r\nدست خود كرد به‌سوى مه تابنده دراز * ناگهان پاى بلغزيدش و افتاد از ناز\r\nضربه‌ها خورد ز هر سنگ سيه بر سر او * لحظه‌اى بسته شد از درد دو چشم تر او\r\nماه آرام بر آن غم‌زده شد نورافشان * بوسه زد بر رخش آهسته و گفتش خندان\r\nاى زن اى ماه زمين اين همه مغرور مباش * از حقيقت تو چنين بىخبر و دور مباش\r\nگر ببينى رخ من روشن و رخشان باشد * اين درخشندگى و روشنى از آن باشد\r\nكه شبانگاه كنم چهره چراغ دگران * روم از مهر به سروقت و سراغ دگران\r\nهركجا كلبهء تاريك و پريشانى هست * كلبهء پيره‌زن مضطر و بىنانى هست\r\nمن بدان جاى كنم روى و شوم نورافشان * گرچه اين نورفشانى بودم كاهش جان\r\nنيمه‌شب شمع ره مردم آواره منم * روشنىبخش دل كودك بيچاره منم\r\nاى زن اى ماه زمين‌خيز و تو هم نيكو باش * « ژاله » از ديده ميفشان و حقيقت‌جو باش \r\n\r\n","description":"","footnote":"","page_name":" 1686 ","page_number":238},
  {"content":"\r\n\r\n\r\nلذّت شادى\r\n آه كه جانم دوباره پر ز شرر شد * باز دو چشمم ز اشك غرق گهر شد\r\nباز پرآشوب گشت خاطر زارم * كاخ وجودم ز رنج زير و زبر شد\r\nباز بهارم گذشت با غم و حسرت * باز زمستان رسيد و سال دگر شد\r\nمىگذرد برق‌وار دور جوانى * حيف كه با درد و رنج عمر بسرشد\r\nبخت بدم بين قلم شكست در اينجا * چو به شكايت رسيد كار بتر شد\r\nلذّت و شادى نبرد خاطر غمگين * چهرهء جانان نديد ديده چو تر شد\r\nشادى گل بين درون جامهء صد چاك * خون جگر خورد و خنده‌اى زد و پر شد\r\n« ژاله » به نيكى گراى و صلح و صفا جو * تا كه نگويى دريغ ، عمر هدر شد \r\n\r\nنهال آرزو\r\n آتش به جان رسيد و ز خويشم خبر نبود * بخت من فسرده از اين خوب‌تر نبود\r\nيك شب ز روزگار سياهم نگشت طى * كز اشك ديده دامن من پرگهر نبود\r\nيك روز من به شادى و عشرت بسرنرفت * كارى نشد كه توأم خون جگر نبود\r\nمن ميوه‌اى نچيده‌ام از شاخهء اميد * گويى نهال آرزويم را ثمر نبود\r\nيا رب به زير گنبد مينا ز بهر ما * بهتر ز بخت تيره نصيبى مگر نبود\r\nغم با من فسرده چه مىكرد روز و شب * بر آتش درونم اگر اشك تر نبود\r\nبارى چه مىكشيد ز غم « ژاله » ى حزين * اين روزگار سفله اگر درگذر نبود \r\n\r\nاختر نيكبختى\r\n كجايى تو اى اختر نيكبختى * كه يك‌لحظه روشن كنى آسمانم\r\nكجايى تو اى كوكب شادكامى * كه در پرتو خود كنى شادمانم\r\nكجايى تو اى نوگل دل‌فروزم * كجايى تو اى بلبل نغمه‌خوانم\r\nبياييد اى اختران فروزان * بتابيد بر چشم گوهرفشانم\r\nمن امشب حزينم به محنت قرينم * بسازيد با ناله‌ام با فغانم\r\nبياييد تا با شما راز گويم * بگويم از آن غم كه سوزد روانم\r\nبلرزيد چون قلب پرآرزويم * فروزيد چون اختر ديدگانم \r\n\r\n","description":"","footnote":"","page_name":" 1687 ","page_number":239},
  {"content":"\r\n\r\n ببينيد در چهره سوز درونم * بجوييد در اشك ، راز نهانم\r\nشماييد امشب گواه دل من * گواه دل خستهء ناتوانم\r\nببينيد زين چرخ پير ستمگر * چسان خسته گشته‌ست روح جوانم\r\nبسوزيد با « ژالهء » خسته خاطر * بسوزيد امشب كه غم سوخت جانم \r\n\r\nشكوهء توانگر\r\n هرچه خواهم نكنم ياد فقير * نشنوم ناله و فرياد فقير\r\nهر طرف مىروم آنجا باشد * باعث دردسر ما باشد\r\nفقرا غرق كثافت هستند * مظهر خفّت و آفت هستند\r\nفقرا كور و كر و بيمارند * بيدل و بىهنر و بيكارند\r\nهمه در گرد جهان دربه‌درند * وه كه اين توده چه بىپا و سرند !\r\nمن چه سازم كه يكى بيكار است * كودكى بىپدر و بيمار است\r\nچه كنم من كه يكى بدبخت است * زندگانى به فقيران سخت است\r\nگر خدا ياور آنها مىبود * حالشان خوب‌تر از ما مىبود\r\nبس‌كه كاشانهء ويران ديدم * مردم زار و پريشان ديدم\r\nبس‌كه ديدم همه جا دست ضعيف * چهرهء غم‌زده اندام نحيف\r\nخسته شد خاطر فرخندهء من * تيره شد اختر تابندهء من \r\n\r\n","description":"","footnote":"","page_name":" 1688 ","page_number":240},
  {"content":"\r\n\r\n\r\n[ س 
  ]\r\n\r\nساعى ( 1292 )\r\nسيد محسن حريرچيان ، متخلص به ساعى ، فرزند حاج سيد عباس ، در سال 1292 هجرى شمسى در تهران تولد يافت ، تحصيلات ابتدايى و متوسطه را به پايان رسانيد . آنگاه در رشتهء علوم اقتصادى و روزنامه‌نگارى به تحصيل ادامه داد و فارغ التحصيل گرديد .\r\nساعى ازآن‌پس همكارى خود را با مطبوعات آغاز كرد و آثار نظم و نثرش در روزنامه‌ها به‌چاپ مىرسيد و در سال 1314 پس از درگذشت شادروان سيد اشرف الدّين حسينى ، مدير روزنامه نسيم شمال ، به تأسيس روزنامه‌اى به همين نام اقدام كرد و سالها به نشر آن همت گماشت و در خلال كار روزنامه‌نگارى به منظور مطالعات به برخى از كشورهاى آسيايى و اروپايى سفر كرد و از اين رهگذر تجربياتى كسب نمود .\r\nساعى از دوران جوانى به شعر و ادب علاقه و دلبستگى از خود نشان داد و در بعضى از انجمنهاى ادبى تهران شركت جست و از آغاز تأسيس انجمن ادبى صائب از اعضاى ثابت آن بود و اشعارش نيز در نشريهء همان انجمن به چاپ مىرسيد .\r\nساعى آثار و تأليفات چندى از خود به‌جاى گذاشت و به زيور طبع آراسته گرديد : 1 - گلزار ساعى ( 1312 ) ، 2 - حميد و حميده ( 1315 ) ، 3 - پنجاه و يك حكايت ( 1316 ) ، 4 - مسجد مسلمين در پاريس ( 1316 ) ، 5 - نهضت بانوان ( 1317 ) ، 6 - تقريظها ( 1319 ) ، 7 - ارفع‌نامه ( 1319 ) ، 8 - زنان تركيه ( 1322 ) ، 9 - فرقهء اسماعيليه ( 1325 ) ، 10 - آقا خان محلاتى ( 1328 ) ، 11 - مسافرت آقا خان محلاتى به ايران ( 1333 ) ، 12 - ماكسيم گوركى ( 1334 ) ، و چند اثر ديگر .\r\nاينك چند نمونه از نظم او :\r\n\r\n","description":"","footnote":"","page_name":" 1689 ","page_number":241},
  {"content":"\r\n\r\n\r\nنغمهء شوق\r\n بىگل رويت گلستان رونقى جانا ندارد * بوستان بىقامت سروى چنين رعنا ندارد\r\nمىدهم در پاكبازى جان بر شمع جمالت * دل بود پروانه‌اى وز سوختن پروا ندارد\r\nلذّتى از بوستان هرگز نخواهد برد ، آرى * گر تماشاگر نظر بر بوستان‌آرا ندارد\r\nلعل ميگون تو را بوسيد هركس گفت با خود * ساغر صهبا چنين كيفيتى اصلا ندارد\r\nآن گل باغ لطافت از ره مهر و محبّت * لطفها دارد به عشّاق ازچه‌رو با ما ندارد\r\nباغ ، لعبتهاى زيبا دارد اى گل‌رخ ، و ليكن * همچو تو در دلربايى لعبتى زيبا ندارد\r\nگفتى آيى پيش من امروز يا فردا ، و ليكن * صفحهء تقويم امروزت مگر فردا ندارد\r\nوعده با امّا و شايد ، مىنشايد پيش عاشق * نازنينا وعده چون دادى دگر امّا ندارد\r\nدر هواى گل به بستان نغمه‌هاى شوق بلبل * دارد امّا همچو « ساعى » منطقى گويا ندارد \r\n\r\nگنج غم\r\n از كعبه قدم جانب بتخانه نهاديم * سر در قدم آن بت جانانه نهاديم\r\nخاك ره او با مژه رفتيم و پس آنگاه * از شوق ، جبين بر در آن خانه نهاديم\r\nآباد شد از دولت عشقش دل ويران * تا گنج غمش بر دل ويرانه نهاديم\r\nزد بوسه به پيمانه و ما نيز لب خويش * با ياد لبش بر لب پيمانه نهاديم\r\nدل گشت سبكبار ز غمهاى دوعالم * بار غمش آن‌روز كه بر شانه نهاديم\r\nجان در كف خود بهر نثار قدم دوست * مردانه نهاديم و دليرانه نهاديم\r\nبا عشق ، تو گفتى كه چسان سر كنم اى دوست * ما عشق تو بر ديده صميمانه نهاديم\r\nحكم ازلى بود چنين ، گرچه ، ولى باز * در ميكده ما پاى حكيمانه نهاديم\r\n« ساعى » چه نكو گفت در اين مرحله حافظ * « ما ورد سحر در ره ميخانه نهاديم » \r\n\r\nهمّت مردانه\r\n آشنا با آشنا ، بيگانه با بيگانه‌ايم * دشمنان را دشمن جان ، دوست را جانانه‌ايم\r\nهركجا خار نفاقى است آنجا آتشيم * هركجا شمع محبّت تافت ، ما پروانه‌ايم\r\nحاجيان در كعبه سرگرم طواف خانه‌اند * ما درون كعبهء دل محو صاحبخانه‌ايم\r\nمرغ دل پرواز دارد در هواى كوى دوست * وه چه آزاديم چون فارغ ز دام و دانه‌ايم \r\n\r\n","description":"","footnote":"","page_name":" 1690 ","page_number":242},
  {"content":"\r\n\r\n خوش گريزان شد خرد از بزم ما دُردىكشان * واعظا ! افسانه كم گو ، ما به عشق افسانه‌ايم\r\nعاقلان گويند دورى كن ز عشق روى دوست * ما و از عشق رُخش دورى ؟ ! مگر ديوانه‌ايم\r\nآسمان گردش به كام كس نكرد از راه صدق * ما غلام دور جام و گردش پيمانه‌ايم\r\nگفت مستان را به جنّت نيست ره شيخ ريا * گو نباشد بىريا ما ساكن ميخانه‌ايم\r\nديگران ناكام اگر گشتند از بىهمّتى * ما چو « ساعى » كامياب از همّت مردانه‌ايم \r\n\r\nبزم وصال\r\n در شب تنهايىام خوش با خيال خويشتن * گاه گريم ، گاه مىخندم به حال خويشتن\r\nدولت بيدارى آمد داد ، اطمينان به دل * تا برون كردم ز سر خواب و خيال خويشتن\r\nدر هواى او پرد دائم مرا مرغ خيال * زان بنازد دم‌به‌دم بر پرّوبال خويشتن\r\nقانعم بر دادهء يزدان ، طمع‌ورزى چرا ؟ * ازچه‌رو سنگين كنم وزر و و بال خويشتن\r\nرو جمال جان مزيّن كن ز تحصيل كمال * مىسزد هركس بنازد بر كمال خويشتن\r\nاعتمادى نيست دوران را در اين ده روز عمر * غرّه‌اى تا چند بر جاه و جلال خويشتن\r\nخلق را يارى كن و منّت منه بر هيچ‌كس * خواندت تا دوست در بزم وصال خويشتن\r\nكس نديده از درخت نيستى بار و برى * پرثمر در باغ هستى كن نهال خويشتن\r\nدر سپهر زندگى شو فيض‌بخش اهل دل * ماه تابان ساز چون « ساعى » هلال خويشتن \r\n\r\nجام وحدت\r\n نكنى برون گر از سر ، تو هواى خودپرستى * به دو پاى خويش افتى به درون چاه پستى\r\nز خودى دمى برون شو ، ز منى و ما سفر كن * سوى ملك نيستى رو ، گرت آرزوست هستى\r\nشود اتّصال جان تو به رشتهء حقيقت * اگر از جهان و اهلش همه رشته‌ها گسستى\r\nبه ره خداپرستى قدمى بنه كه هرگز * نرسى به مقصد خود ز ره هواپرستى\r\nدل كس به قهر مشكن كه ز راه كينه گيتى * شكند دل تو را گر دل ناتوان شكستى\r\nبه ره حقيقت اى جان ، قدمى بنه و گرنه * نرسى به جايى ار دل ز مجاز برنبستى\r\nز گليم خويش هرگز مگذار پاى بيرون * نسزد كنى به حقّ دگران درازدستى\r\nز صفاى جام وحدت دل خويش ساز صافى * كه همين پياله از سر بردت خمار مستى\r\nنرسى به كوى جانان نزنى اگر چو « ساعى » * دوسه ساغر پياپى ، تو ز باده الستى \r\n\r\n","description":"","footnote":"","page_name":" 1691 ","page_number":243},
  {"content":"\r\n\r\n\r\nتير آه\r\n در دل فرزانه‌ام رنج و الم را راه نيست * يأس و نوميدى مرا در خاطر آگاه نيست\r\nخوشدلم بر هرچه پيش آيد چه زيبا و چه زشت * پيش سالك هرچه آيد جاى هيچ اكراه نيست\r\nخاطرم آزرده نبود از كم‌وبيش زمان * گرچه اوضاع زمانه همچنان دلخواه نيست\r\nدستگاه آفرينش خالى است از حب و بغض * عيب و نقصى گر بود از ماست زان درگاه نيست\r\nلطف دادار است عام و فيض خاصش مستدام * ليك لطف اين و آنم گاه هست و گاه نيست\r\nبد مخواه از بهر كس تا بد نبينى در جهان * چاه‌كن را جاى دائم جز درون چاه نيست\r\nتا توانى خاطر آزرده‌اى خوشنود ساز * چون‌كه كارى بهتر از نيكى به خلق اللّه نيست\r\nآه مظلومان زند بر خرمن ظالم شرر * راستى جانسوزتر تيرى ز تير آه نيست\r\nراه را از چاه « ساعى » مىشناسد زان سبب * همچو شيخان ريا در كار خود گمراه نيست \r\n\r\nراه راست\r\n چو خواهى آنكه خدا را ز خويش سازى شاد * بساز خاطر آزرده‌اى ز غم آزاد\r\nبكوش تا نخراشى دلى ز راه جفا * به ناخنى كه توانى ز خلق عقده گشاد\r\nبه خلق تكيه مكن در جهان و در هر حال * ز غير خالق يكتا مجوى استمداد\r\nبه خاك ريخت بسى آبرو ز راه طمع * بدين روش تو مده آبروى خود بر باد\r\nخداى را به همه كار خويش ناظر دان * كه تا شود همهء كارها به وفق مراد\r\nبه كار كوش و ز يزدان مدد طلب همه دم * مكن قناعت تنها به خواندن اوراد \r\n\r\n","description":"","footnote":"","page_name":" 1692 ","page_number":244},
  {"content":"\r\n\r\n مبين به چشم بدى خلق را و نيكى كن * كه از بدى بر نيكو كسى ندارد ياد\r\nز نااميدى و يأس اى عزيز دورى جوى * در اين دو بند گرفتار ، كس مباد ، مباد\r\nبه راه راست قدم نه ، هماره چون « ساعى » * كه او به عمر ، قدم در طريق كج ننهاد \r\n\r\nدارالشّفا\r\n دى گفت مىفروش ز چون و چرا مپرس * اى بىخبر ز كار خود از كار ما مپرس\r\nاز ماجراى خويش چو نبود خبر تو را * دم دركش از چگونگى و ماجرا مپرس\r\nدرد تو را اميد شفا مىدهد نه يأس * دارالشّفا اميد بود از دوا مپرس\r\nآن را كه نيست معرفتى دل به دو مبند * از خيل مفلسان سخن از كيميا مپرس\r\nبيگانگى بهل خبر از آشنا بگير * جانا تو را كه گفت كه از آشنا مپرس\r\nبرگ و نواى ما همه از بينوايى است * گفتا تو را كه حال دل از بينوا مپرس\r\nحاجت‌روا نماى ز اهل طلب ، ولى * نام و نشان ز مردم حاجت‌روا مپرس\r\nخيرى كن و ز حق طلب اى دل جزاى خير * ديگر ز اين و آن خبرى از جزا مپرس\r\nچوب خدا صداى ندارد ، بترس از آن * آرى ، ز چوب حق كه بود بىصدا مپرس\r\nبد كرده‌اى و دعوى نيكى همىكنى * بيهوده مدّعى مشو و مدّعا مپرس\r\nشيخ ريا كه بوى ريا داشت بورياش * ز احوال زار و درهم او مطلقا مپرس\r\n« ساعى » بدين سراچه هرآن‌كس كه بست دل * در غفلت است ، رو سخن از آن سرا مپرس \r\n\r\n","description":"","footnote":"","page_name":" 1693 ","page_number":245},
  {"content":"\r\n\r\n\r\nسالار ( . . . - 1263 )\r\nناصر الدّين ، ملقب به سالار جنگ ، فرزند ميرزا على خان ، در سال 1302 هجرى قمرى در شيراز از مادر زاد . نياى وى ميرزا فرج اللّه خان سالها در كوهكيلويه و بهبهان و برخى نقاط ديگر فارس سمت حكمرانى داشت و سلسلهء نسبش با نُه واسطه به امام قلى خان والى فارس مىرسد و مدرسهء خان شيراز و پل مرودشت از بناهاى اوست . وى نيز جزيره هرمز را فتح و تصرف كرد و پدرش الله‌وردى خان ، امير الامراء شاه‌عباس كبير بوده است .\r\nسالار جنگ علوم ادبيه و عربيه را در شيراز فراگرفت و به زبان انگليسى نيز آشنايى پيدا كرد و براى تكميل معلومات سفرى به هندوستان كرد و سالها رياست ايلات خمسهء داراب را عهده‌دار بود .\r\nسالار در پايان عمر اوقات خود را به مطالعه كتاب و دواوين شعراى متقدم مىگذرانيد و هم رياست انجمن ادبى فارس با او بود و كتابخانه‌اى داشت كه از لحاظ كتب خطى بىنظير بود و كتاب « تاريخ استخرى » مورخ شهير قرن دوم هجرى از آن جمله است .\r\nوى در شعر و شاعرى تبحر و استادى داشت و به سبك خراسانى شعر مىسرود .\r\nنمونه‌هاى زير از نظم اوست :\r\n\r\nديدهء عبرت گشا و نيك نظر كن\r\n اى شده بر ملك و مال و مرتبه مغرور * مرگ تو نزديك شد گمان مكنش دور\r\nاين بدن نازپرور تو و من را * عاقبت الامر مار مىخورد و مور\r\nطعمهء مار و طعام مور مپرور * مزد نه بگرفتى و نباشى مزدور\r\nسود مپندار آنچه را كه نپايد * سوك بود هرچه را كه نهى سود \r\n\r\n","description":"","footnote":"","page_name":" 1694 ","page_number":246},
  {"content":"\r\n\r\n خفته در قصر را بگو كه چه خسبى * خوابگهت هست و جايگهت گور\r\nديدهء عبرت گشا و نيك نظر كن * تا كه چه شد ملك شوس و دولت آشور\r\nقصر ، فرو رفته‌ست بر سر قيصر * سنگ شكسته‌ست كاسهء سر فغفور\r\nجام طلب كن ز خم مگو كه نمانده‌ست * كشور نوشيروان و لشكر شاپور\r\nدل به زن و طفل و خواسته ، ز چه بندى * جان تو از وصل جمله مانى مهجور\r\nمايه زيان مىكنى چو مرگ درآيد * سود ندارد نه زارى تو و نه زور\r\nموى سياهت سپيد گردد آرى * مشك در اينجا بدل كنند به كافور\r\nگر بتوان و تنى فزون ز تهمتن * پيش قضا ناتوان چو زالى رنجور\r\nچنگل شاهين مرگ باز ربايد * اين بدن از چنگ ما چو لاشهء عصفور\r\nدر غم چشمان مست خفته به خاك است * ديدهء حسرت گشوده نرگس مخمور\r\nزان همه جورى كه بر صحيفهء ايّام * ماند از كار نابكاران مسطور\r\nغير از دشنام چيست قسمت چنگيز * جز بدهى نام نيست بهرهء تيمور\r\nآنكه گمان مىكنيش قادر و قاهر * زودش در چنگ مرگ بينى مقهور\r\nچون غم و شادى على الدّوام نپايد * محزون بهر چه‌اى و بهر چه مسرور\r\nراحت روز خوشى اگر بسرآمد * مىگذرد نيز محنت شب ديجور\r\nزحمت خود مىدهند عارض و معروض * سخرهء خود مىكنند آمر و مأمور\r\nبستن دل را نشايد آنچه نپايد * اين سخن از باستان بمانده به دستور\r\nاى بس كايد پس از خليفه و خيّام * هم شب بغداد و هم صباح نشابور\r\nچنگ نكيسا و لحن باربُدى نيز * مويه به شيرين كنند راستى از شور\r\nآنكه نويسيش بندگان معظم * زودش جنّت مكان نگارى و مغفور\r\nخانهء گل چيست رو عمارت دل كن * خانه‌خراب اين بنا نماند معمور\r\nگر بتوانى ببخش شهد محبّت * ور نه مزن نيش مىنباشى زنبور\r\nراست رو و راست گوى و ترك كجى گير * زان كه دروغ است نزد دانش منفور\r\nنام به از مال و مرد شهره به علم است * علم طلب كن چو نام خواهى مشهور\r\nگرچه اثر نيست نام را ، ز پس مرگ * ليك به دانش به هست ، ذكر تو مذكور\r\nنصرت ، از علم جوى تات نماند * بر سپه جاهلان مظفّر و منصور\r\n« ناصر سالار » همچو « ناصر خسرو » * موعظه گفت و شود ز چشم تو مستور \r\n\r\n","description":"","footnote":"","page_name":" 1695 ","page_number":247},
  {"content":"\r\n\r\n\r\nحماسه\r\n در فنون شاعرى دانم فسون ساحرى * گرچه باشد شيوه بسيارم ، وراى شاعرى\r\nموسىام ، در مصر ، دانش منكرم فرعون عصر * دارم اعجاز يد و بيضا نه سحر و ساحرى\r\nموسىام در طور وحدت وين خران گاو ريش * پيرو گوساله ، گو باشند و عبد ساحرى\r\nشعر بر من ختم باشد نك سخن برهان من * بر محمّد ( ص ) ختم شد گر رتبت پيغمبرى\r\nاهل‌فن ، قدر مرا دانند زان رو گفته‌اند * « قدر زر ، زرگر شناسد قدر گوهر ، گوهرى »\r\nدعوى دانش برِ ما باشد از بىدانشى * پيش لقمان لاف از حكمت زدن آمد مرى\r\nدر صف مردان مغفرپوش كس ناورده است * پايكوبى را كه كس ديده‌ست دور معجرى\r\nجيش انجم ، شب شود ، پيدا نهان گردد به روز * تكيه بر اورنگ گردون زد چو شاه خاورى\r\nاز خوارج چشمها بر نهروان افزود رود * جوى خون چون شد روان از ذو الفقار حيدرى ؟\r\nگرچه « مرحب » در صف آيد ليك داند مرد كار * در مصاف حيدرى چبود جهود خيبرى\r\nگرچه ز ابطالند ، آل حمير و مرد جدال * بازوى اشتر نتابد ذو الكلاع حميرى\r\nگرچه رويين‌تن بود در كارزار « اسپنديار » * رزم « رستم » را نشايد با همه كندآورى\r\nگرچه بر روى « كراسوس » است سردارى سترك * « سورنا » ، زو سر ستد چون ديد از او خيره‌سرى \r\n\r\n","description":"","footnote":"","page_name":" 1696 ","page_number":248},
  {"content":"\r\n\r\n « آنتوان » را آن توان باشد كه گيرد مرز مصر * ناتوان شد در بر « فرهاد » از مستكبرى\r\nلشكر « شاپور » در شيپور چون دم دردمد * لرزه افتد بر تن رويين‌تنان قيصرى\r\nگرچه « اتسز » را سزد خوارزمشاهى ليك هست * خوار ، رزم او به ميدان سپاه سنجرى\r\nنزد « عمعق » كس نگويد گفته‌هاى نابكار * ژاژ طيّان ، ياوه باشد پيش شعر شنفرى\r\nشعر ار من زنده در شيراز شد از بعد مرگ * ور نه بودى روزگار شعر و شاعر ، اسپرى\r\nچند كس ز اهل سخن را روزگارى سال و ماه * داده‌ام تعليم در گفتار اشعار درى\r\nنز ، يكى تحسين شنودم نه كسم تشويق كرد * غير دانش‌دوستى غير از معارف‌گسترى\r\nكودكى از رى شنيدم گفته است از مرزكى * من بنسرايد سخن همچون خراسان و هرى\r\nيا كه در انجمنشان شعر مىگويند و بس * نيست از چه ، رامشى مرسوم يا خنياگرى\r\nشعر شيخ و خواجه بر آيين هندى برده است * واى از اين بىتميزى آه ، از اين بىمشعرى\r\nطنز بر سعدى و حافظ طعنه بر خورشيد و ماه * نيست محتاج لجاج و نيست جاى داورى\r\nخنده آرد لاغ باشد گر بگويد زاغ شوم * عيب صوت عندليب و رفتن كبك درى\r\nدردسر گيرد و ليكن نيست هرگز نقص مشك * گر گذر كنّاس را باشد ، به كوى عنبرى\r\nاى خداوندان دانش اى اميران كلام * داورى دارم بسى خواهم ز هريك ياورى \r\n\r\n","description":"","footnote":"","page_name":" 1697 ","page_number":249},
  {"content":"\r\n\r\n پيشتر گفتند من هم زين سپس گويم چو گفت * شاعر شيرازى ، استاد سخنور داورى\r\nشعر فنّ ماست نحن القوم نقّاد الكلام * شاعرى ما را مسلّم چون پرى را دلبرى\r\nاى دبير اعظم ، اى بهرامى كيوان‌شكوه * اى كه بهرامت كند از جان و دل فرمانبرى\r\nاى عطارد خامه از خط ، حرفى ار بفروختى * زهره را بهر شرا ، دادى به منّت مشترى\r\nاى فيوضات ، اى منقّح وى ز فيض و عينتان * مقتبس مه ، معترف خورشيد اندر چاكرى\r\nاى ملك ، اى مالك ملك سخن جز شخص تو * بر كسى نبود مسلّم كشور دانشورى\r\nصفحهء نثر طراوت‌بخش تو شد نوبهار * دفتر نظم طرب‌افزات گلبرگ طرى\r\nاى وحيد دستگردى ، اى كه بر نظمت ثنا * از سنايى باشد و احسنت گويد عنصرى\r\nاى ضياء لشكر دانش كه بودى بنده‌ات * هم امين كشورى و هم امين لشگرى\r\nاى شعاع الملك شيرازى سخنگوى فريد * وى زبانت تيغ بران ، ليك تيغى جوهرى\r\nافسر اى شهزادهء آزاده ، اى شيخ الرئيس * تارك اهل ادب را از تو باشد افسرى\r\nحشمتا اى آصف ملك سليمان در سخن * اى كه دارى بر جهان ، شعرگويان مهترى\r\nاى صبورى اى اديب صابر دوران ما * پند برگير از لسان تا چند بايد صابرى\r\nاحمد مفلق كه نظمت هست چون آب حيات * شعلهء شعر تو آتش زد به جان آذرى \r\n\r\n","description":"","footnote":"","page_name":" 1698 ","page_number":250},
  {"content":"\r\n\r\n گرچه از موسيقىام آگاه و در هنگام شور * كار بندم اصفهان را با عراق و شوشترى\r\nچنگى از ناهيد بودى بود رامشگر مرا * زهره رو در چرخ اگر بد بودم او را مشترى\r\nگو سليمان بود حارس لعل ، بلقيس ورا * مىربودم همچو اهريمن ز جم انگشترى\r\nآفتاب مى به دورم ريخت در ساغر مدام * ماه‌رخسارى كه ماهش كرد بايد ساغرى\r\nاز حكيمان مطربى خواهند اين خنياگران * اف بر اين عصر معارف وين معارف‌پرورى\r\nليك از ما جست بايد حكمت و علم و ادب * يا كه آداب صف هيجا به وقت صفدرى\r\nگر قبول عامه خاصان را نباشد ، باك نيست * هست اين دستور اندر داستانها دفترى\r\nاز پى ردّ و قبول عامه خود را خر ، مساز * زان كه نبود كار عامى جز ، خرى يا خرخرى\r\nگمرهم يا رهبرم دانم صراط مستقيم * كم اساتيد كهن دانند بهر رهبرى\r\nتا گلستان ادب از شيخ دارد طيّبات * پارس بر پاريس مىبالد به خوبى و فرى \r\n\r\nشاهد بازارى\r\n پاك برد از دل من چشم تو بيمارى را * كس ز بيمار نديده‌ست پرستارى را\r\nچون فزون ديد ز من لابه و هم زارى را * شد دل‌آزرده و كم كرده دل‌آزارى را\r\nگل به بازار درآيد به دو صد جلوه و ناز * چه غم ار شيفته‌ام شاهد بازارى را\r\nبه اميدى كه رخ خوب تو بينم در خواب * در همه عمر نخواهم رخ بيدارى را\r\nتا گدايى در دوست نمودم « ناصر » * يافتم رو به جهان منصب سالارى را \r\n\r\n","description":"","footnote":"","page_name":" 1699 ","page_number":251},
  {"content":"\r\n\r\n\r\nدلبر ترسا\r\n چون به مسجد خبرى نيست كليسا برويم * به طلبكارى آن دلبر ترسا برويم\r\nحرف حق را همه منصورصفت بايد گفت * گرچه بر دار از آن گفته چو عيسى برويم\r\nدوستان را بجز از دشمنى و حيله چو نيست * به كز ايشان به پناه در اعدا برويم\r\nلن‌ترانى شنوم گر به تمنّا صد بار * باز سويش ار نى گوى چو موسى برويم\r\nزن و فرزند و اقارب نبود يار سفر * من و دل هر دو در اين باديه تنها برويم \r\n\r\nرفيق سفر\r\n گردش دور فلك كرد ، ز نو دربه‌درم * باز افكنده ز كوى تو به‌جاى دگرم\r\nروى دل‌واپس و واپيش من اندر تشويش * كاندر اين كشمكش آخر ، چه بيايد به سرم\r\nياد آن ناوك مژگان چو كنم هر ساعت * بر رگ جان زند ، انديشهء او نيشترم\r\nدل كند ناله و من شكر ز ناليدن او * كه از اين بانگ جرس قافله را راهبرم\r\nاين دليليست ز لطفش كه در اين راه مخوف * غصّهء عشق نموده‌ست رفيق سفرم\r\nهمرهان راه پر از لاله تصوّر دارند * بس‌كه از ديده فروريخته خون جگرم\r\nزحمت تابش خورشيد ندارم گر آه * ابر پيوسته به سر دارم هرجا گذرم\r\nگرچه مسدود شد از چار طرف راه فرار * به فلك برشده آوازهء اين‌المفرم\r\nوقت آن است كه « سالار » چو سعدى گويد * « مىروم وز سر حسرت به قفا مىنگرم » \r\n\r\nقند مكرّر\r\n من موى تو را چو مشك و عنبر گفتم * روى تو ز مهر و ماه انور گفتم\r\nشهد لب تو كه هست شيرين چو شكر * گفتم كه چو قند است ، مكرّر گفتم \r\n\r\n","description":"","footnote":"","page_name":" 1700 ","page_number":252},
  {"content":"\r\n\r\n\r\nسالم ( 1300 )\r\nعيسى قلى شيرانى ، كه در شعر سالم تخلص مىكند ، فرزند نوروز ، در سال 1300 هجرى شمسى در محلهء بيدآباد اصفهان قدم به عرصهء هستى نهاد ، تحصيلات خود را در مكاتب قديم فراگرفت و از استادان شعر و ادب كسب دانش كرد .\r\nسالم از ده‌سالگى به سرودن شعر پرداخت و به تدريج با شركت در انجمنهاى ادبى كمال و سعدى و بيدل به شعرش رونق بخشيد ، بخصوص از راهنماييهاى محمد حسين صغير اصفهانى و شاعر ارجمند جعفر نوا بهره‌مند گرديد و به شكوفايى شعرش انجاميد .\r\nسالم در سرودن انواع شعر طبع‌آزمايى كرد ، اما به سرودن غزل و ساختن تضمين بيشتر كوشيد و در شعر به جنبه‌هاى اخلاقى و عرفانى و مذهبى توجه كرد . نمونه‌هاى زير از شعر اوست :\r\n\r\nدر انجمن رندان\r\n از شوق شدم عمرى ، ميخانه به ميخانه * بس توبه كه بشكستم ، پيمانه به پيمانه\r\nدل را چو دهم پندى ، نپذيرد و مىگويد * گرديده نصيحت گو ، ديوانه به ديوانه\r\nدر خانهء مسكينان ، از جور غنى ياران * جز آه نمىباشد ، كاشانه به كاشانه\r\nبس روز و شب از مردم بيدادگرى ديدم * چون جغد گريزانم ، ويرانه به ويرانه\r\nدر صومعه و مسجد ، جز اهل ريا نبود * خواهم كه روم چندى ، بتخانه به بتخانه\r\nدر انجمن رندان ، ديدم به برِ شمعى * جان باختن آموزد ، پروانه به پروانه\r\nآزار و جفا « سالم » بس ديده‌ام از خويشان * آن‌گونه كه نپسندد ، بيگانه به بيگانه \r\n\r\n","description":"","footnote":"","page_name":" 1701 ","page_number":253},
  {"content":"\r\n\r\n\r\nمقام على ( ع )\r\n در بيان هرگز نگنجد رتبت و شأن على * عقل دورانديش باشد مات و حيران على\r\nباعث ايجاد موجودات ذات پاك اوست * گردش گردون بود بر امر و فرمان على\r\nريزه‌خوار خوان احسانش سراسر انبياء * از شرف كرّوبيان باشند دربان على\r\nاز چه بر درگاه او آرند رو گر زان كه نيست * سرمهء چشم ملائك خاك ايوان على\r\nكعبه گرديد از شرافت قبله‌گاه مسلمين * تا كه در آن گشت ظاهر چهر رخشان على\r\nمحرمى جز او نباشد در حريم كبريا * در شب معراج احمد بود مهمان على\r\nپايهء دين مبين گرديد محكم ، چون به هم * بسته شد عهد رسول اللّه و پيمان على\r\nبهر دفع مشركين هرگه به ميدان پا نهاد * شد بسى از سركشان سرگوى چوگان على\r\nلا فتى الّا على لا سيف الّا ذو الفقار * ذات بىهمتاى حق فرموده در شأن على\r\nرايت حق تا قيامت از قيام او بپاست * گشت كامل دين پيغمبر زايمان على\r\nهركس از صدق و صفا شد پيرو احكام دين * در دوعالم بهره‌ور گردد ز احسان على\r\nدر صف محشر بود فارغ ز هر اندوه و غم * هركسى دست تولّا زد به دامان على\r\nبا زبان الكن اى « سالم » چه گويم مدح او * چونكه باشد خالق سبحان ثناخوان على \r\n\r\nسوداى بهشت\r\n باشد اى دوست تو را گر سر سوداى بهشت * دورهء عمر كنى طى به تمنّاى بهشت\r\nگر دو صد عبادت كنى از روى و ريا * آخر الامر به دوزخ به روى جاى بهشت\r\nجستجويى بكن از حال دل غم‌زدگان * اى كه هستى به دوعالم همه جوياى بهشت\r\nنشوى گر به جهان خار ره خسته‌دلان * آيد آن روز كه بويى گل زيباى بهشت\r\nبامدادان نفس باد صبا را درياب * كه نسيمى بود از باغ مصفّاى بهشت\r\nگره از كار فروبستهء مردم بگشاى * كه بجز اين نبود حل معمّاى بهشت\r\nعيب‌پوشى نكنى گر ز خلايق به جهان * كى بپوشند تو را جامهء ديباى بهشت\r\nگشت سرگرم به يك‌دانهء گندم آدم * تا كه رفت از كف او دامن صحراى بهشت\r\nاى خوش آن رند كه از ساقى كوثر گيرد * بر كف از حسن عمل ساغر صهباى بهشت\r\nبشنو از « سالم » بيدل به كسى ظلم مكن * مىكنى گر ز خداوند تقاضاى بهشت \r\n\r\n","description":"","footnote":"","page_name":" 1702 ","page_number":254},
  {"content":"\r\n\r\n\r\nاشك گلگون\r\n ريخت بر دامانم ازبس اشك گلگون از دو چشم * لجّهء خون شد دل و گرديد بيرون از دو چشم\r\nدم‌به‌دم بر آتش دل مىزنند از مهر آب * زان جهت باشم من غم‌ديده ممنون از دو چشم\r\nز آتش غم بس‌كه مىسوزد دلم مانند شمع * كرده‌ام جارى به دامن رود جيحون از دو چشم\r\nآنكه عمرش را به غفلت طى كند آخر چه سود * گر ببارد از ندامت دجلهء خون از دو چشم\r\nدامن صحرا پر است از لاله‌هاى داغدار * بس‌كه خون از هجر ليلى ريخت مجنون از دو چشم\r\nيك نظر بر هرچه اندازند دل خواهد ز من * جاى دارد اينكه دارم شكوه‌افزون از دو چشم\r\nروز و شب بر حال زار بينوايان حزين * خون دل جارى كنم در دشت و هامون از دو چشم\r\nچون تهيدستى ببينم پايبند رنج و غم * دامنم « سالم » شود پر در مكنون از دو چشم \r\n\r\nافسانهء زندگى\r\n دورهء عمر اى بشر اندك زمانى بيش نيست * آدمى وامانده‌اى از كاروانى بيش نيست\r\nتكيه بر اين يك‌دو روز زندگى كردن خطاست * عمر اگر صدسال هم گرديد آنى بيش نيست\r\nدر جهان از رستم و اسفنديار و زال زر * قصّه‌اى ، افسانه‌اى يا داستانى بيش نيست\r\nهمرهان رفتند و ما هم عاقبت خواهيم رفت * بعد از اين از ما به‌جا نام و نشانى بيش نيست \r\n\r\n","description":"","footnote":"","page_name":" 1703 ","page_number":255},
  {"content":"\r\n\r\n حاصل عمرى كه طى كرديم در اين كشتزار * از گنه بر دوش ما بار گرانى بيش نيست\r\nگر ز نيرو شير باشد در كف روباه مرگ * آدمى آخر ذليل و ناتوانى بيش نيست\r\nمىخورد چون غنچه دانا خون دل آرى هماى * روزىاش از خوان گردون استخوانى بيش نيست\r\nاى كه هستى طالب آسايش از رنج كسان * سود اين سودا مسلّم دان زيانى بيش نيست\r\nشد جوانى همچو تير از شستم و پيرى رسيد * از وجودم قامت همچون كمانى بيش نيست\r\nباشد از دست زبان هركس كه سر بر باد داد * گر سراپا شمع سوزد از زبانى بيش نيست\r\nدل به دنيا از چه بندى اين محيط غم‌فزاى * گر به چشم عقل بينى خاكدانى بيش نيست\r\nديده است ازبس‌كه آزار و جفاى روزگار * بر تن رنجور « سالم » نيمه‌جانى بيش نيست \r\n\r\nتضمين از غزل حافظ\r\n گرچه از چرخ برين مىگذرد فريادم * گرچه دانم به جهان كس نرسد بر دادم\r\nنيست غم گر فلك از كينه دهد بر بادم * فاش مىگويم و از گفتهء خود دلشادم\r\nبندهء عشقم و در هر دوجهان آزادم * گر شب و روز بگويم سخن از دوست نكوست\r\nدم‌به‌دم ، دم زدن از دوست على رغم عدوست * تا كه هستم به جهان ذكر من از صحبت اوست\r\nنيست بر لوح دلم جز الف قامت دوست * چه كنم حرف دگر ياد نداد استادم\r\nاز ازل من به چنين روز نبودم مشتاق * كه شوم جفت به صد محنت و از طاقت طاق\r\nبىپروبال بيفتم به قفس در آفاق * طاير گلشن قدسم چه دهم شرح فراق\r\nكه در اين دامگه حادثه چون افتادم \r\n\r\n","description":"","footnote":"","page_name":" 1704 ","page_number":256},
  {"content":"\r\n\r\n كى به سر روز ازل اين همه سودايم بود * غم چو امروز كجا بر دل شيدايم بود\r\nنه همين تنگ‌قفس منزل و مأوايم بود * من ملك بودم و فردوس برين جايم بود\r\nآدم آورد در اين دير خراب‌آبادم * فلك آخر ز ره كينه به دامم انداخت\r\nكى دل خسته‌ام از مهر و محبّت بنواخت * روز و شب اسب جفا در پىام از هر سو تاخت\r\nكوكب بخت مرا هيچ منجم نشناخت * يا رب از مادر گيتى به چه طالع زادم\r\nاى دل آن كس كه به عالم شده بيگانهء عشق * باخبر نيست ز حال من ديوانهء عشق\r\nكه چه‌ها مىكشم از ساغر و پيمانهء عشق * تا شدم حلقه به گوش در ميخانهء عشق\r\nهردم او نو غمى آيد به مباركبادم * بر دلم آتش عشق صنمى مه‌سيماست\r\nكه قدش سرو خرامان و لبش آب بقاست * زان شب و روز فغانم ز زمين تا به سماست\r\nگر خورد خون دلم مردمك ديده رواست * كه چرا دل به جگر گوشهء مردم دادم\r\nساحت گلشن و آواى طيور و لب حوض * مى ناب و قدح و جام بلور و لب حوض\r\nدم‌به‌دم خرّمى و عيش و سرور و لب حوض * سايهء طوبى و دلجويى حور و لب حوض\r\nبه هواى سر كوى تو برفت از يادم * « سالم » از ديده روان كرده دو صد جوى ز اشك\r\nراه بربسته به مردم سر هر كوى ز اشك * بين چسان مىگذرد سيل به هر سوى ز اشك\r\nپاك كن چهرهء حافظ به دو گيسوى ز اشك * ور نه اين سيل دمادم بكند بنيادم \r\n\r\nمحرم اسرار\r\n خرّم آن پاك‌دلانى كه ز جان يار همند * از ره مهر و وفا مونس و غمخوار همند\r\nاز دورويى همه دورند و به وحدت نزديك * دم‌به‌دم باخبر از حال دل زار همند\r\nرازشان كى فتد از پرده برون در عالم * آن گروهى كه ز جان محرم اسرار همند\r\nدشمن اى دوست كجا طرح جدايى فكند * بين آنان كه همه شايق ديدار همند\r\nهرگز از بار ستم قامتشان خم نشود * آن كسانى كه پى كاستن بار همند\r\nكى شود خاطر آن جمع پريشان از غم * كه به هم يكسره دلداده و دلدار همند\r\nگره از بهر چه در كار كسانى افتد * كه به هر كار ز جان يار و مددكار همند \r\n\r\n","description":"","footnote":"","page_name":" 1705 ","page_number":257},
  {"content":"\r\n\r\n هرگز آن طايفه دلسرد نگردند از هم * كز دل‌وجان سبب گرمى بازار همند\r\nرهزنان راه نيابند در آن قافله‌اى * كه شب و روز ز جان قافله‌سالار همند\r\nآشنا را نفروشند به بيگانه ز كين * از ره مهر كسانى كه خريدار همند\r\nخار غم در دل قومى نخلد كز ره مهر * بلبل باغ هم و نوگل گلزار همند\r\nدر جهان جان به سلامت ببرند اى « سالم » * آن گروهى كه نه اندر پى آزار همند \r\n\r\nمريض عشق\r\n ياران ! مريض عشقم و درمانم آرزوست * جانم به لب رسيده و جانانم آرزوست\r\nبىبهره‌ام مكن ز نهال وجود خويش * عمرى بود كه سيب زنخدانم آرزوست\r\nدشنام اگر بگويى يا گويىام دعا * برگو سخن از آن لب خندانم آرزوست\r\nكام دلم ز زهر غم هجر گشته تلخ * بوسى از آن لب شكرافشانم آرزوست\r\nديدم هزار بار عتاب از جفاى تو * يك‌بار هم ز لطف تو احسانم آرزوست\r\nآزرده جمع خاطرم از هجر ، اى صبا * بويى از آن دو زلف پريشانم آرزوست\r\nتا گشته‌ام بر آن بت ليلىصفت اسير * ديوانه‌وار كوه و بيابانم آرزوست\r\nبىماه عارض تو شده روز من چو شب * نور رخت به كلبهء ويرانم آرزوست\r\nازبس‌كه خار هجر خليده به پاى دل * از باغ وصل تو گل و ريحانم آرزوست\r\nبىگل‌عذار ، گل به نظر خار حسرت است * با چون تو گل‌عذار ، گلستانم آرزوست\r\n« سالم » ز بس‌كه ديده‌ام آزار از فراق * روز وصال در شب هجرانم آرزوست \r\n\r\n","description":"","footnote":"","page_name":" 1706 ","page_number":258},
  {"content":"\r\n\r\n\r\nسالمى ( 1323 )\r\nغلامحسين سالمى ، فرزند شعبان ، در سال 1323 هجرى شمسى قدم به عرصهء حيات گذاشت ، تحصيلات ابتدايى و متوسطه را به پايان رسانيد و در رشتهء رياضى ديپلم گرفت .\r\nسالمى از دوران جوانى آغاز شاعرى كرد و آثارش در برخى از مطبوعات به‌چاپ مىرسيد . نخستين مجموعهء شعرش در سال 1350 به نام \" مرد حادثه‌ها \" طبع و نشر گرديد و دو مجموعهء شعر ديگر به نامهاى \" با بار عشق و آينهء نور \" و \" در آستانهء شب و دلتنگى \" در دست چاپ دارد .\r\nسالمى كه آثار خود را با نام مستعار سورنا مهرداد به چاپ مىرساند ، بيشتر در كار ترجمهء آثار نويسندگان خارجى است و تاكنون توفيق يافته آثار زير را طبع و نشر نمايد :\r\n1 - برف بهارى ، اثر يوكيومى شيما ، 2 - جان سخت ، اثر ويليام كندى ، 3 - سفرى بىبازگشت ، اثر گراهام گرين ، 4 - دختر كشيش ، اثر جورج اورول ، 5 - پرندهء اودسا ، اثر فردريك فورسايت ، 6 - دور شغال ، اثر فردريك فورسايت ، 7 - حالا نگاه نكن ، اثر دافنه دوموريه ، 8 - بعد از نيمه‌شب ، هرگز ، اثر دافنه دوموريه ، 9 - معبد سپيده‌دم ، اثر يوكيومى شيما ، 10 - زوال فرشته ، اثر يوكيومى شيما .\r\n\r\nبه ياد دوست\r\n اگر كه باز دهد فرصت اين زمانه دوباره * سرود وصل بخوانيم شادمانه دوباره\r\nبراى شستن زنگار غم ز خاطره‌هامان * روان شويم به‌سوى شرابخانه دوباره\r\nبه روى غصّه ببنديم در ، به همّت باده * برآوريم ز دل بانگ شادمانه دوباره\r\nسزاست گر كه بساييم سر به درگه ساقى * كه بىاثر كند افسون هر فسانه دوباره \r\n\r\n","description":"","footnote":"","page_name":" 1707 ","page_number":259},
  {"content":"\r\n\r\n چو عكس چهرهء ساقى به جام باده درافتد * به نور غرقه شود شام بيكرانه دوباره\r\nفسرده سردى ايّام گرچه جان و تن ما * ز ديده آتش دل مىكشد زبانه دوباره\r\nبه قول خواجهء شيراز دل به غصّه مبنديم * كه بوى يوسف كنعان رسد به خانه دوباره\r\nچو بلبل از ستم زاغ گرچه گوشه‌نشينيم * به ياد دوست بخوانيم اين ترانه دوباره\r\nسپيده سر زد از شرق جاودانه دوباره * دلم هواى تو كرده‌ست اى يگانه دوباره \r\n\r\nاى شرقى . . .\r\n چشمت خراج ملك سليمان است * آيينه‌دار شوكت انسان است\r\nتا آفتاب چشم تو تابان شد * شهر دلم هماره چراغان است\r\nدر جنگل نگاه تو پندارى * صدها غزال شنگ و خرامان است\r\nطعم هميشه تازهء لبهايت * شهد شكوفه‌هاى بهاران است\r\nلبخند تو به معجزه مىماند * چون آيه‌هاى دلكش قرآن است\r\nاشكى چو مىچكد به سر گونه * يادآور ترنّم باران است\r\nلعل و عقيق پيش لبت خوارند * زيرا لب تو كان بدخشان است\r\nتا گام در چمن زده‌اى ، دل گفت * آن سرو را ببين چگونه روان است\r\nاشراق در زبان تو مستور است * الهام در نگاه تو پنهان است\r\nعرفان كلام محض دو چشم توست * اين دفتر از صحيفهء آن جان است\r\nحيرت نمىكنم اگرم گويند * يار تو از تبار پريان است\r\nاى شرقى ، اى تجسّم رؤياها * چشمت خراج ملك سليمان است \r\n\r\nحديث هجر\r\n دلم گرفته از اين روزهاى بارانى * درون سينه تنگم غميست زندانى\r\nنشسته خنجر بغضى ميان حنجره‌ام * به جان رسيدم از اين گريه‌هاى پنهانى\r\nشكسته پشتم از آواز غصّه و اندوه * نشسته‌ام من و دل كنج برج حيرانى\r\nچو آفتاب غم‌انگيز و زرد پاييزم * دگر نمانده مرا شوق پرتوافشانى\r\nببين كه رفته‌ام از ياد آسمان و زمين * چو آن درخت تك‌افتادهء بيابانى\r\nمن از قبيلهء رنج و تبار اندوهم * تو از سلالهء آلالهء بهارانى \r\n\r\n","description":"","footnote":"","page_name":" 1708 ","page_number":260},
  {"content":"\r\n\r\n دگر نمانده مرا تاب دوريت اى خوب * بيا كه آتش دل را به خنده بنشانى\r\nشكسته قايقم ، اى مهربان مرا درياب * در اين سياهى و درياى سرد توفانى\r\nتو اى ستاره ! بگو پس چه وقت مىتابى * كه شام تيره به منّت شود چراغانى\r\nمنى كه قافله سالار عاشقان بودم * شدم خموش ، چو تنديسى از پريشانى\r\nحديث حجر تو با بلبل چمن گفتم * گلو در اندو پشيمان شد از غزل‌خوانى \r\n\r\nانتظار\r\n چشم انتظار آمدنت مانده‌ام بسى * مُردم از اين صبورى و اندوه بىكسى\r\nغم روى غم نهادم و غمخانه شد دلم * جان بر لبم رسيد ، به دادم نمىرسى\r\nچين بر جبين فكنده گذر مىكنى به كبر * چون منعمى كه بگذرد از پيش مفلسى\r\nبىتو اسير پنجه اندوه مانده‌ام * همچون كبوترى كه به چنگال كركسى\r\nپوشانده‌ام ز چشم كسان راز عشق خود * اين راز سربه‌مهر نگفتيم با كسى\r\nايمان به باد دادم و صبر از كفم برفت * گفتى به دست باد فتد يافهء خسى\r\nجان مىدهم به راه دو چشم سياه تو * جان را كه داده است به تاوان نرگسى\r\nهيهات عشق نيز مددكار ما نشد * . . . . . . . . . . . . . . .\r\nچون عشق همّتى نكند ، مرگ را بگوى * بستيم بار خويش ، كى از راه مىرسى ؟ \r\n\r\nدلتنگى\r\nاينجا غريبه‌ام\r\nبىآنكه خويش بخواهم\r\nاسب لگام گسيخته غرب\r\nبا خود مرا كشانده به اينجا\r\n* شهر\r\nاز مهربانى و لبخند\r\nخاليست\r\n\r\n","description":"","footnote":"","page_name":" 1709 ","page_number":261},
  {"content":"\r\n\r\nانگار عشق\r\nكوچ بزرگ و غمگنانه خود را\r\nآغاز كرده است .\r\nدلتنگى\r\nچون بختكى به جانم افتاده\r\nو راه بر نفسم بسته است .\r\nباران به پنجره\r\nشلاق مىزند\r\nمن سيگار مىكشم\r\nو تنهايى\r\nاز پشت شيشه‌ها\r\nشب را به انزواى اتاقم مىخواند .\r\n* شب مثل مار سياهى\r\nتو مىخزد و پيش رويم چنبره مىزند\r\nو در چشمهاى مضطربم خيره مىشود .\r\nآنگاه با دميدن سپيدهء صادق\r\nپوست مىاندازد\r\nمن آن يهودى سرگردانم\r\nكه زهر وباى غربت و دلتنگى\r\nدر جان بىقرارم\r\nجا خوش كرده\r\nو تنهايى\r\nدر بندبندم\r\nريشه دوانده است !\r\n\r\n","description":"","footnote":"","page_name":" 1710 ","page_number":262},
  {"content":"\r\n\r\n\r\nسايه ( 1306 )\r\nهوشنگ ابتهاج ( ه . ا . سايه ) ، فرزند ميرزا آقا خان ، در سال 1306 هجرى شمسى در رشت ديده به جهان گشود و پس از اتمام تحصيلات به اتفاق خانواده به تهران آمد و رحل اقامت افكند .\r\nمن با سايه در روزگارى آشنايى يافتم كه چندان شهرت و معروفيتى نداشت ؛ شاعرى غزل‌سرا بود و در غزلسرايى همانند ديگر شاعران گوشه‌گير و عزلت‌خواه ؛ از خودنمايى و تظاهر به دور بود و در مجامع و محافل ادبى كمتر ديده مىشد ؛ جز با چند تن شاعر كه به آنها اعتقادى داشت با ديگر شاعران كمتر مىجوشيد ؛ اغلب در خانه مىنشست و خانه‌اش در خيابان زرين‌نعل بود و غزلى مىسرود و گاهى آن را براى مجله‌اى مىفرستاد كه چاپ شود .\r\nدر سال 1325 نخستين اثر او به نام « نخستين نغمه‌ها » به چاپ رسيد كه سايه بيشتر تحت تأثير شعر حافظ قرار گرفته و از شيوهء او پيروى كرده است . دومين اثر او به نام « سراب » در سال 1330 انتشار يافت و در اينجا سايه در كار خود ماهرتر شده و بيشتر توانسته است خصوصيات ذوق و سليقهء شخصى را نشان دهد و قطعات اين مجموعه هم از جهت قالب شعرى و هم از حيث نوى و اصالت احساس و ادراك بسيار قابل توجه است ، ولى ازاين‌پس سايه شاعر گذشته نيست او به ياد مردم ميهن خود مىافتد و از آنان الهام مىگيرد و متوجه مىشود كه بايد هنر خود را از چهارچوب خودخواهيها خارج ساخته و در خدمت مردم كشور خود بگمارد . و همين كار را مىكند ؛ در اين‌باره خود چنين مىگويد :\r\n« زمانى بود كه من هنوز دشمن و دوست خود را نشناخته بودم ، هنوز عشق بزرگم را نيافته بودم ، با ديگران مىسوختم ، اما شعر من سراب بود و در پايان آن روزگار نوشتم ؛ به\r\n\r\n","description":"","footnote":"","page_name":" 1711 ","page_number":263},
  {"content":"\r\n\r\nهنگامى كه خروش خشم و فرياد درد ، در پردهء دل تو مىآويزد ، من براى دلم ، براى عشق بيمارم آواز خوانده‌ام ؛ به هنگامى كه چهره‌هاى زرد و شكسته هم‌ميهنان من با اشك و خون آغشته مىشود ، من براى گلهاى ياس ، براى شبهاى مهتابى ، براى خوابها و رؤياهاى خود شعر سروده‌ام ؛ شعر همچون نالهء مرغ شب ، آواز اندوه و پريشانى و شكست شده است و من ديگر نمىخواهم كه چنين باشد ؛ من آواز خويش را در اين دل تنگ سر خواهم داد و اين آرزو را كه سرگذشت رنج و رزم پرشكوه انسانهاست از ميان حصارهاى ويران اين شب خون‌آلود به گوش دورترين ستارهء بيدار آسمان خواهم رساند ؛ و چنين كردم . »\r\nسومين اثر سايه تحت عنوان « سياه‌مشق » در سال 1332 انتشار يافت و پس از چند ماه اثر ديگرى به نام « شبگير » از او طبع و نشر شد و در سال 1334 مجموعهء شعر ديگرش به نام « زمين » به چاپ رسيد و چند اثر ديگرى نيز از او به‌چاپ رسيده كه نامش به خاطرم نيست .\r\nسايه را بايد از بهترين غزل‌سرايان معاصر ايران شمرد . هرچند شعر او در همهء نوع آن جذاب و دلنشين است ، اما غزلياتش شور و حال و هوايى ديگر دارد و بسيارى از صاحب نظران و شعرشناسان اين نظر مرا تأييد مىنمايند . بارى ، اين شما و اين هم شعرهاى او :\r\n\r\nگل پرپر\r\n چون خواب ناز بود كه باز از سرم گذشت * نامهربان من كه به ناز از برم گذشت\r\nچون ابر نوبهار بگريم در اين چمن * از حسرت گلى كه ز چشم ترم گذشت\r\nمنظور من كه منظره افروز عالميست * چون برق ، خنده‌اى زد و از منظرم گذشت\r\nيارم گذشت بىغم و بىياورم گذاشت * اى غم تو يار باش اگر ياورم گذشت\r\nدرياى لطف بودى و من مانده در سراب * دل آنگهت شناخت كه آب از سرم گذشت\r\nآخر به عزم پرسش پروانه ، شمع بزم * آمد ، ولى چو باد به خاكسترم گذشت\r\nمنّت‌كش خيال توام كز سر كرم * همخوابهء شبم شد و بر بسترم گذشت\r\nخوناب درد گشت و ز چشمم فروچكيد * هر آرزو كه از دل خوش‌باورم گذشت\r\nصد چشمه اشك غم شد و صد باغ لاله داغ * هردم كه خاطرات تو از خاطرم گذشت\r\nجان‌پرور است لطف تو اى اشك ژاله ليك * دير آمدى و كار گل پرپرم گذشت\r\nخوش « سايه » روشنيست تماشاى يار را * زين دود آه و شعله كه بر دفترم گذشت \r\n\r\n","description":"","footnote":"","page_name":" 1712 ","page_number":264},
  {"content":"\r\n\r\n\r\nبهار غم‌انگيز « 1 »\r\n بهار آمد گل و نسرين نياورد * نسيمى بوى فروردين نياورد !\r\nپرستو آمد و از گل خبر نيست * چرا گل با پرستو هم‌سفر نيست ! ؟\r\nچه افتاد اين گلستان را چه افتاد * كه آيين بهاران رفته از ياد ؟\r\nچرا خون مىچكد از شاخهء گل * چه پيش آمد كجا شد بانگ بلبل ؟\r\nچه دردست اين چه دردست اين چه دردست * كه در گلزار ما اين فتنه كرده‌ست ؟\r\nچرا در هر نسيمى بوى خون است * چرا زلف بنفشه سرنگون است ؟\r\nچرا سر برده نرگس در گريبان * چرا بنشسته قمرى چون غريبان ؟\r\nچرا پروانگان را پر شكسته‌ست * چرا هر گوشه گرد غم نشسته‌ست ؟\r\nچرا مطرب نمىخواند سرودى * چرا ساقى نمىگويد درودى ؟\r\nچه آفت راه اين هامون گرفته‌ست * چه دشت است اينكه خاكش خون گرفته‌ست ؟\r\nچرا خورشيد فروردين فروخفت * بهار آمد گل نوروز نشكفت ؟\r\nمگر خورشيد و گل را كس چه گفته‌ست * كه اين لب بسته و آن رخ نهفته‌ست ؟\r\nمگر دارد بهار نورسيده * دل‌وجانى چو ما در خون كشيده ؟\r\nمگر گل نوعروس شوى مرده‌ست * كه روى از سوك و غم در پرده برده‌ست ؟\r\nمگر خورشيد را پاس زمين است * كه از خون شهيدان شرمگين است ؟ \r\n* *\r\n بهارا تلخ منشين خيز و پيش آى * گره وا كن ز ابرو چهره بگشاى\r\nبهارا خيز و زان ابر سبك‌رو * بزن آبى به روى سبزه نو\r\nسر و رويى به سرو و ياسمن بخش * نوايى نو به مرغان چمن بخش\r\nبرآر از آستين دست گل‌افشان * گلى بر دامن اين سبزه بنشان\r\nگريبان چاك شد از ناشكيبان * برون آور گل از چاك گريبان\r\nنسيم صبحدم گو نرم برخيز * گل از خواب زمستانى برانگيز\r\nبهارا بنگر اين دشت مشوّش * كه مىبارد بر آن باران آتش\r\nبهارا بنگر اين خاك بلاخيز * كه شد بر خاربن چون دشنه خونريز\r\nبهارا بنگر اين صحراى غمناك * كه هر سو كشته‌اى افتاده بر خاك \r\n\r\n\r\n","description":"","footnote":"\r\n( 1 ) - اين منظومه پس از كودتاى 28 مرداد سال 1332 ، در اولين بهار سال بعد سروده شده است .\r\n","page_name":" 1713 ","page_number":265},
  {"content":"\r\n\r\n بهارا بنگر اين كوه و در و دشت * كه از خون جوانان لاله‌گون گشت\r\nبهارا دامن افشان كن ز گلبن * مزار كشتگان را غرق گل كن\r\nبهارا از گل و مى آتشى ساز * پلاس درد و غم در آتش انداز\r\nبهارا شور شيرينم برانگيز * شرار عشق ديرينم برانگيز\r\nبهارا شور عشقم بيشتر كن * مرا با عشق او شير و شكر كن\r\nگهى چون جويبارم نغمه‌آموز * گهى چون آذرخشم رخ برافروز\r\nمرا چون رعد و طوفان خشمگين كن * جهان از بانگ خشمم پرطنين كن\r\nبهارا زنده مانى زندگى بخش * به فروردين ما فرخندگى بخش\r\nهنوز اينجا جوانى دلنشين است * هنوز اينجا نفسها آتشين است\r\nمبين كاين شاخهء بشكسته خشك است * چو فردا بنگرى پربيدمشك است\r\nمگو كاين سرزمين شوره‌زار است * چو فردا دررسد رشك بهار است\r\nبهارا باش كاين خون گل‌آلود * برآرد سرخ‌گل چون آتش از دود\r\nبرآيد سرخ‌گل خواهى نخواهى * و گر خود صد خزان آرد تباهى\r\nبهارا شاد بنشين شاد بخرام * بده كام گل و بستان ز گل كام\r\nاگر خود عمر باشد سر برآريم * دل‌وجان در هواى هم گماريم\r\nميان خون و آتش ره گشاييم * از اين موج و از اين طوفان برآييم\r\nدگر بارت چو بينم شاد بينم * سرت سبز و دلت آباد بينم\r\nبه نوروز دگر هنگام ديدار * به آيين دگر آيى پديدار \r\n\r\nگريهء شبانه\r\n شب آمد و دل تنگم هواى خانه گرفت * دوباره گريهء بىطاقتم بهانه گرفت\r\nشكيب درد خموشانه‌ام دوباره شكست * دوباره خرمن خاكسترم زبانه گرفت\r\nنشاط زمزمه زارى شد و به شعر نشست * صداى خنده فغان گشت و در ترانه گرفت\r\nزهى پسند كماندار فتنه كز بن تير * نگاه كرد و دو چشم مرا نشانه گرفت\r\nچو دود بىسروسامان شدم كه برق بلا * به خرمنم زد و آتش در آشيانه گرفت\r\nاميد عافيتم بود ، روزگار نخواست * قرار عيش و امان داشتم ، زمانه گرفت\r\nزهى به خيل ستمگر كه هرچه داد به من * به تيغ بازستاند و به تازيانه گرفت \r\n\r\n","description":"","footnote":"","page_name":" 1714 ","page_number":266},
  {"content":"\r\n\r\n چه جاى گل كه درخت كهن ز ريشه بسوخت * از اين سموم نفس‌كش كه در جوانه گرفت\r\nدل گرفتهء « سايه » چو ابر بارانى * گشايشى مگر از گريهء شبانه گرفت \r\n\r\nسرشك نياز\r\n دلى كه پيش تو رهيافت باز پس نرود * هواگرفتهء عشق از پى هوس نرود\r\nبه بوى زلف تو دم مىزنم در اين شب تار * و گرنه چون سحرم بىتو يك‌نفس نرود\r\nچنان به دام غمت خو گرفت مرغ دلم * كه ياد باغ بهشتش در اين قفس نرود\r\nنثار آه سحر مىكنم سرشك نياز * كه دامن توام اى گلم ز دسترس نرود\r\nدلا بسوز و به جان برفروز آتش عشق * كز اين چراغ تو دودى به چشم كس نرود\r\nفغان بلبل طبعم به گلشن تو خوش است * كه كار دلبرى گل ز خار و خس نرود\r\nدلى كه نغمهء ناقوس معبد تو شنيد * چو كودكان ز پى بانگ هر جرس نرود\r\nبر آستان تو چون « سايه » سر نهم همه عمر * كه هركه پيش تو رهيافت باز پس نرود \r\n\r\nترانه\r\n تا تو با منى زمانه با من است * بخت و كام جاودانه با من است\r\nتو بهار دلكشى و من چو باغ * شور و شوق صد جوانه با من است\r\nياد دل‌نشينت اى اميد جان * هركجا روم روانه با من است\r\nبرگ عيش و جام و چنگ اگرچه نيست * رقص و مستى و ترانه با من است\r\nگفتمش مراد من ؟ . . . به خنده گفت * لابه از تو و بهانه با من است\r\nگفتمش من آن سمند سركشم . . . * خنده زد كه تازيانه با من است\r\nهركسش گرفته دامن نياز * ناز چشمش اين ميانه با من است\r\nخواب نازت اى پرى ز سر پريد * شب‌خوشت كه شب فسانه با من است \r\n\r\nيار گمشده\r\n گر چشم دل بر آن مه آيينه‌رو كنى * سير جهان در آينهء روى او كنى\r\nخاك سيه مباش كه كس برنگيردت * آيينه شود كه خدمت آن ماهرو كنى\r\nجان تو جلوه‌گاه جمال آنگهى شود * كايينه‌اش به اشك صفا شستشو كنى \r\n\r\n","description":"","footnote":"","page_name":" 1715 ","page_number":267},
  {"content":"\r\n\r\n خواب و خيال من همه با ياد روى توست * تا كى به من چو دولت بيدار رو كنى\r\nدل‌بسته‌ام به باد به بوى شبى كه زلف * بگشايى و مشام مرا مشك‌بو كنى\r\nخون مىچكد ز نالهء بلبل در اين چمن * فرياد از تو گل كه به هر خار خو كنى\r\nكوته‌نظر مباش و از او غير از او مخواه * همّت بلند دار اگر آرزو كنى\r\nدرمان درد عشق صبورى بود ولى * با من چرا حكايت سنگ و سبو كنى\r\nاينجاست يار گمشده گرد جهان مگرد * خود را بجوى « سايه » اگر جستجو كنى \r\n\r\nزبان نگاه\r\n نشود فاش كسى آنچه ميان من و توست * تا اشارات نظر نامه‌رسان من و توست\r\nگوش كن با لب خاموش سخن مىگويم * پاسخم گو به نگاهى كه ميان من و توست\r\nروزگارى شد و كس مرد ره عشق نديد * حاليا چشم جهانى نگران من و توست\r\nگرچه در خلوت راز دل ما كس نرسيد * همه جا زمزمهء عشق نهان من و توست\r\nگو بهار دل‌وجان باش و خزان باش ارنه * اى بسا باغ و بهاران كه خزان من و توست\r\nاين همه قصّهء فردوس و تمنّاى بهشت * گفتگويى و خيالى ز جهان من و توست\r\nنقش ما گو ننگارند به ديباچهء عقل * هركجا نامهء عشق است نشان من و توست\r\n« سايه » ز آتشكدهء ماست فروغ مه و مهر * وه از اين آتش روشن كه به جان من و توست \r\n\r\nشرم و شوق\r\n دل مىستاند از من و جان مىدهد به من * آرام جان و كام جهان مىدهد به من\r\nديدار او طليعهء صبح سعادت است * تا كى ز مهر طالع آن مىدهد به من\r\nدلدادهء غريبم و گمنام اين ديار * زان يار دلنشين كه نشان مىدهد به من\r\nجانا مراد بخت و جوانى وصال توست * كاو جاودانه بخت جوان مىدهد به من\r\nمىآمدم كه حال دل زار گويمت * امّا مگر سرشك امان مىدهد به من\r\nچشمت به شرم و ناز ببندد لب نياز * شوقت اگر هزار زبان مىدهد به من\r\nآرى سخن به شيوهء چشم تو خوش‌تر است * مستى ببين كه سحر بيان مىدهد به من\r\nافسرده بود « سايه » دلم بىهواى عشق * اين بوى زلف كيست كه جان مىدهد به من \r\n\r\n","description":"","footnote":"","page_name":" 1716 ","page_number":268},
  {"content":"\r\n\r\n\r\nپرى\r\n پرى بودى و با من راز كردى * به ناز و عشوه عشق آغاز كردى\r\nمرا آواز دادى چون رسيدم * كبوتر گشتى و پرواز كردى \r\n\r\nقصّه\r\n شبى بود و بهارى در من آويخت * چه آتشها چه آتشها برانگيخت\r\nفروخواندم به گوشش قصّهء خويش * چو باران بهارى اشك مىريخت \r\n\r\nمرغ سحر خواند\r\n سپيده سر زد و مرغ سحر خواند * سپهر تيره‌دامان زرافشاند\r\nشبى گفتى به آغوش تو آيم * چه شبها رفت و آغوشم تهى ماند \r\n\r\nداغ جدايى\r\n چو نى مىنالم از داغ جدايى * دريغا اى نسيم آشنايى\r\nچنان گشتم غبارآلود غربت * كه نشناسم كه خود بودم كجايى \r\n\r\nزمين\r\nزين پيش شاعران ثناخوان كه چشمشان\r\nدر سعد و نحس طالع و سير ستاره بود\r\nبس نكته‌هاى نغز و سخنهاى پرنگار\r\nگفتند در ستايش اين گنبد كبود\r\nامّا زمين كه بيشتر از هرچه در جهان\r\nشايسته ستايش و تكريم آدمى است\r\nگمنام و ناشناخته و بىسپاس ماند\r\n* اى مادر ، اى زمين\r\nامروز اين منم كه ستايشگر توام\r\n\r\n","description":"","footnote":"","page_name":" 1717 ","page_number":269},
  {"content":"\r\n\r\nاز توست ريشه و رگ و خون و خروش من\r\nفرزند حقگزار تو و شاكر توام\r\n* بس روزگار گشت و بهار و خزان گذشت\r\nتو ماندى و گشادگى بىكرانه‌ات\r\nتوفان نوح هم نتوانست شعله كشت\r\nاز آتش گداختهء جاودانه‌ات\r\n* هر پهلوان به خاك رسيده است پشت او\r\nغير از تو اى زمين كه در اين صحنهء ستيز\r\nماندى به‌جاى خويش\r\nپيوسته زورمند و گران‌سنگ و استوار\r\n* فرزند بدسگالى اگر چون حراميان\r\nبر حرمت تو تاخت\r\nهرگز تهى نشد دلت از مهر مادرى\r\nبا جمله ناسپاسى فرزند بىشناخت\r\n* آرى زمين ستايش و تكريم را سزاست\r\nاز اوست هرچه هست در اين پهن بارگاه\r\nپروردگان دامن و گهوارهء وىاند\r\nسهراب پهلوان و سليمان پادشاه\r\n* اى بس‌كه تازيانهء خونين برق و باد\r\nپيچيده دردناك\r\nبر گردهء زمين\r\nاى بس‌كه سيل كف به لب آورده عبوس\r\n\r\n","description":"","footnote":"","page_name":" 1718 ","page_number":270},
  {"content":"\r\n\r\nجوشيده سهمناك بر اين خاك سهمگين\r\nزان گونه مرگ‌بار كه پنداشتى - دريغ\r\nديگر زمين هميشه تهى مانده از حيات\r\nامّا زمين هميشه همان گونه سخت پشت\r\nبيرون كشيده تن\r\nاز زير هر بلا\r\nو آغوش باز كرده به لبخند آفتاب\r\nزرين و پرسخاوت و سرسبز و دلگشا\r\n* بگذار چون زمين\r\nمن بگذرانم اين شب توفان گرفته را\r\nو آنگه به نوشخند گل‌افشان آفتاب\r\nپيش تو گسترم همه گنج نهفته را\r\n\r\n","description":"","footnote":"","page_name":" 1719 ","page_number":271},
  {"content":"\r\n\r\n\r\nسپاس ( 1302 )\r\nاصغر سپاسگزار ، كه در شعر سپاس تخلص مىكند ، در پنجم بهمن‌ماه 1302 هجرى شمسى در شهر همدان تولد يافت . كودكى شيرخواره بود كه مادرش را از دست داد و مادربزرگش عهده‌دار سرپرستى او گرديد و پس از درگذشت وى تحت حمايت دايىاش قرار گرفت و در دورهء نوجوانى از محبتهاى دختر عموى خود ، كه عيال دايىاش بود ، برخوردار گرديد .\r\nپدرش على اكبر مردى بىسواد و كارگرى سختكوش بود . چون به تدخين چپق و خوردن ترياك معتاد بود ، نمىتوانست به فرزندش توجهى داشته باشد ؛ زيرا خود با فقر و تنگدستى و بىخانمانى دست به گريبان بود .\r\nسپاسگزار در كودكى به مكتب رفت و خواندن و نوشتن آموخت . او مىگويد :\r\n« خانواده و بستگانم همه كارگر و همه بىسواد و امّى بودند و در چنين شرايطى با سختى و دشوارى تا كلاس سوم دبيرستان بيشتر نتوانستم به تحصيل ادامه دهم . »\r\nسپاسگزار چندى به شغل آموزگارى پرداخت و مدتى نيز كارمند ادارهء غله و نان گرديد و سرانجام به استخدام ژاندارمرى درآمد و پس از سالها خدمت بازنشسته شد .\r\nسپاسگزار از كودكى قريحهء شعر در او ظاهر گرديد و براى كودكان جملاتى شعرگونه مىگفت . خود مىگويد : « من از كودكى به علت كمرويى و خجالتى بودن سروده‌هايم را براى هيچ‌كس نمىخواندم و در آغاز شاعرى به نوحه و مرثيه‌سرايى پرداختم . به دليل كمرويى نيز در هيچ انجمن ادبى عضويت نيافتم ، امّا از مطالعه دواوين شعر بزرگان ادب غافل نماندم و از اين رهگذر توشه‌اى در شعر خود برگرفتم . »\r\nاين است نمونه‌هايى از شعر او :\r\n\r\n","description":"","footnote":"","page_name":" 1720 ","page_number":272},
  {"content":"\r\n\r\n\r\nحديث درد\r\n نمىدانم چه مىخواهد ز جان خسته جانانم * كه دارد باز بىرحمانه عشقش شعله در جانم\r\nبه سوداى جوانى كامى از وصلش نشد حاصل * من از اين عشق بىحاصل چه مىخواهم نمىدانم\r\nلبم خندان اگر بينى به بخت خفته‌ام خندم * چه مىدانى ز غمهاى دَرون سينه پنهانم\r\nاگر از ديده‌ام دورى به جانم آشيان دارى * غم عشقت بود در سينه تا جان هست مهمانم\r\nبه پاى ناكسان عمرى هدر كردم ، نفهميدم * كه خود مىپروراندم دشمنانى در دل‌وجانم\r\nسخن موزون اگر گويم هلا شاعر مپندارم * حديث دردهاى دل به نام شعر مىخوانم\r\n« سپاس » از پا دگر افتاده دستش گير و پاسش دار * كه مهرت در دلش باقيست مىدانى و مىدانم \r\n\r\nتضمين غزل خواجه حافظ\r\n كاش بر ما دَرِ مردان خدا بگشايند * دَرى از مهر برِ اهل صفا بگشايند\r\nبه ره ما درِ بازار وفا بگشايند * « بُود آيا كه در ميكده‌ها بگشايند »\r\n« گره از كار فروبستهء ما بگشايند » * به در خانه خمّار حريفان هستند\r\nمىپرستند ، در اين خانه همه پا بستند * در ميخانه چو بستند دل ما خستند\r\n« اگر از بهر دل زاهد خودبين بستند » * « دل قوى دار كه از بهر خدا بگشايند » \r\n\r\n","description":"","footnote":"","page_name":" 1721 ","page_number":273},
  {"content":"\r\n\r\n دور از ميكده ياران به تأسّف آكند * به تمنّاى بسى مى شده حيران و نژند\r\nباده‌نوشان همه درمانده و ساقى در بند * « در ميخانه ببستند خدايا مپسند »\r\n« كه در خانهء تزوير و ريا بگشايند » * بست كانون صفاى حرم دُردكشان\r\nديگر از ساقى و مىخواره نه نام و نه نشان * غم مداريد در اين مصر كه اى دلشدگان\r\n« به صفاى دل رندان صبوحىزدگان » * « بس در بسته به مفتاح دعا بگشايند »\r\nاز خرابى دل ، ارباب صفا در تب‌وتاب * در خرابات مجوييد نه مطرب نه شراب\r\nاين دريغ است كه شد ساحت ميخانه خراب * « گيسوى چنگ ببريد به مرگ مى ناب »\r\n« تا همه مُغبچگان زلف دوتا بگشايند » * دوستان ! بيهده بر گريهء ما خندانيد\r\nدرد دلهاى ز غم سوخته گر مىدانيد * پيك از باد خزان آمده را بنشانيد\r\n« نامهء تعزيت دختر رز برخوانيد » * « تا حريفان همه خون از مژه‌ها بگشايند »\r\nسينهء ماست برى از حسد و ريب و ريا * با همه خلق خداييم به صلح و به صفا\r\nتن مكّار « سپاس » است نهان زير ردا * « حافظ اين خرقه كه دارى تو ببينى فردا »\r\n« كه چه زنّار ز زيرش به دعا بگشايند » \r\n\r\n","description":"","footnote":"","page_name":" 1722 ","page_number":274},
  {"content":"\r\n\r\n\r\nآمدى جانم به قربانت\r\n آمدى جانم به قربانت ، ولى دير آمدى * بىوفا آخر به بالينم به تأخير آمدى\r\nپيشوازت دست‌افشان پايكوبان خواستم * تا شدم از رنج هجرانت زمينگير آمدى\r\nخواب مىديدم جوانى را و آغوش تو را * حاليا كُافتاده‌ام از پا به تعبير آمدى\r\nجانم آزردى ، دلم بردى ، سپردى با بلا * نازنين حال اين‌چنين با عُذر تقصير آمدى\r\nتا مجالى بود و حالى كامى از وصلت نشد * عشق و ناكامى مرا تا بود تقدير آمدى\r\nبس به خون دل نشستم ناله‌ام نشنيد كس * تا گذشت از كار كارم نَك به تدبير آمدى\r\nبا اسيدت سوختم ، خاكسترم بر باد شد * نيست گشتم حال ديگر با چه تأثير آمدى\r\nخواستى رنج قدم بر خانه جانم نَهى * تا كشم رنج غم هجران به تصوير آمدى\r\nهرچه مىخواهى بگو بازآى و در جانم نشين * گر بيان بىوفايى را به تقرير آمدى\r\nصيد دلها مىكنى هر لحظه در ميدان عشق * با كمند زلف پرچين تا به نخجير آمدى\r\nدفتر عشق و وفا با بىوفايى بسته‌اى * عشق و امّيد مرا گو با چه تسعير آمدى\r\nشرحه‌شرحه شرح عشق و بىوفايى را « سپاس » * بازگو كاين ماجرا را خوش به تفسير آمدى\r\nآمدى جانم به قربانت ولى دير آمدى * دردهاى سينه‌ام را بهر تكثير آمدى \r\n\r\nمعلّم\r\n تو را دوست دارم تو را مىپرستم * تو را اى سراپا وفا مىپرستم\r\nتو را با همه لطف و مهرى كه دارى * تو را اى « معلّم » تو را مىپرستم\r\nتو حور بهشتى ، فرشته سرشتى * تو را اى پيام خدا مىپرستم\r\nبه مِهرت قسم دوست دارم بدانى * تو را سَرمدى بىريا مىپرستم\r\nتو اى شُهره شهر در مهربانى * به مهرى كه دارى به ما مىپرستم\r\nتو را اى بِهين هديهء آسمانى * به شور و به عشق و صفا مىپرستم\r\nنيايش‌كنان از خداوند سبحان * تو را روز و شب ، با دعا مىپرستم \r\n\r\n","description":"","footnote":"","page_name":" 1723 ","page_number":275},
  {"content":"\r\n\r\n\r\nسپانلو ( 1319 )\r\nمحمد على سپانلو ، شاعر گرانمايه و نويسندهء محقق و مترجم توانا ، در سال 1319 هجرى شمسى در يكى از محلّه‌هاى تهران ( خيابان رى ) چشم به جهان گشود . پدرش حسين سپانلو كارمند بانك ملى ، اهل شعر و ادب و داراى خطى خوش بود و از هنر نقاشى نيز بهره داشت . در عين حال كه قرآن و زيارتنامه را با خطى خوش مىنوشت ، به موسيقى علاقه‌مند بود و دستگاههاى موسيقى را به خوبى مىشناخت .\r\nمحمد على سپانلو تحصيلات متوسطه را در دبيرستان رازى و دار الفنون به‌پاى برد و در رشتهء ادبى ديپلم گرفت ، آنگاه به دانشكدهء حقوق راه يافت و در سال 1342 فارغ التحصيل شد و به دريافت ليسانس از دانشگاه تهران توفيق حاصل كرد .\r\nسپانلو بر خلاف اغلب جوانها كه پس از پايان تحصيلات به استخدام دولت درمىآيند ، از خدمت دولت چشم پوشيد و كار مطبوعاتى را برگزيد و در سال 1340 به اتفاق دوستانى چون نادر ابراهيمى ، اسماعيل نورى علا ، مهرداد صمدى ، بهرام بيضايى ، غفار حسينى ، احمد رضا احمدى ، و مريم جزايرى \" گروه طرفه \" را بنيان نهاد و با سرمايهء گروه به نشر آثار نسل جوان همت گماشت و در همين سال نخستين كتاب وى به نام \" محاصره \" كه ترجمه كتاب آلبر كامو بود ، چاپ گرديد و در چاپ بعد به نام \" شهربندان \" منتشر شد .\r\nسپانلو در بيست‌سالگى به شعر و شاعرى پرداخت و آثار نخستين او ، قصيده به سبك خراسانى و غزل به شيوهء عراقى بود و در ميان شعراى معاصر شعر شهريار را مىپسنديد ، كم‌كم با شعر نو نيمايى از طريق پل ارتباطى ( شهريار ، حميدى ، توللى و نادرپور ) گرايش يافت و در زمينهء شعر نو و شعر كلاسيك هر دو كار مىكند و امروز بيشتر در قالب مثنوى شعر مىسرايد و مثنويهايش نيز تركيب‌بندى است از شعر نو .\r\n\r\n","description":"","footnote":"","page_name":" 1724 ","page_number":276},
  {"content":"\r\n\r\nسپانلو در سال 1342 اولين مجموعه شعرش به نام \" آه بيابان ! \" منتشر شد و در سال 1344 منظومهء \" خاك \" را چاپ كرد و در سال 1346 مجموعهء \" رگبارها \" انتشار يافت كه شاعر به تدريج كارهاى نو و تازه‌اى ارائه مىدهد مانند شعرهاى : برجهاى بارانى ، و ليلى ، كه در حدّ خود كار تازه و جالبى بشمار مىرود . در سال 1347 منظومه‌اى ديگر به نام \" پياده‌روها \" را منتشر كرد و در سال 1352 \" سندباد غايب \" را عرضه داشت و در سال 1353 ممنوع القلم شد و روزنامه‌ها اجازه چاپ نام شاعر پياده‌روها را نداشتند و تا سال 1356 اين ممنوعيت ادامه داشت و كتاب \" هجوم \" كه مدتى در چاپخانه مانده بود از چاپ درآمد . در اين مجموعه شعرهايى از چريك‌هاى عرب فلسطين و پارتيزان‌هاى ويتنام و موضوعات ديگر به‌ميان آمده كه مهمترين قطعات موفق آن شعر بلند \" هجوم \" بود كه مورد توجه قرار گرفت و در سال 1357 مجموعه شعر \" نبض وطنم را مىگيرم \" منتشر كرد و چند مجموعه شعر ديگر به نامهاى : حكومت شب ، منظومهء خانم زمان ، و ساعت اميد ، از او چاپ شد كه در هركدام شاعر كار تازه‌اى ارائه كرده است و دو مجموعه ديگر شعر زير چاپ دارد به نام \" خيابانها ، بيابانها \" و \" قايق‌سوارى در تهران \" .\r\nسپانلو غير از آثارى كه بدان اشاره شد تأليفات ديگرى نيز دارد كه قسمتى كار تحقيقى و بخشى ترجمهء آثار نويسندگان خارجى و پاره‌اى ديگر داستان و ادبيات كودكان است ، به‌شرح زير : مردان ؛ باز آخرين واقعيت ؛ دربارهء ادبيات و زندگى ؛ نويسندگان پيشرو ؛ شاعر ترانه ملّى ؛ عادلها ( نمايشنامه از كامو - ترجمه ) ؛ كودكى يك رئيس داستانى ( از ژان پل سارتر - ترجمه ) ؛ دهليز و پلكان ( برگزيده اشعار يانيس ريتسوس - ترجمه ) ؛ آنها به اسبها شليك مىكنند ( از هوراس مك‌كوى - ترجمه ) ؛ مقلدها ( از گراهام گرين - ترجمه ) ؛ امير حمزه صاحبقران و مهتر نسيم عيار ؛ سفرهاى سندباد بحرى ؛ پنج پيكر ( منظومه ) ؛ هيكل تاريك مثنوى داستانى ؛ تبعيد در وطن ؛ كسوف اشعار سالهاى 60 تا 64 ؛ چهار شاعر آزادى ؛ فرس راندن به تقريب ( تأملى در شعر منوچهرى ) ؛ در جستجوى واقعيت ؛ پچ‌پچه‌اى در ظلمت ( داستان هراس‌انگيز از اچ . پى . لاو كرافت - ترجمه ) ؛ سرگذشت و آثار گيوم آپوليز ( ترجمه ) .\r\nاينك نمونه‌هايى از شعر او :\r\n\r\n","description":"","footnote":"","page_name":" 1725 ","page_number":277},
  {"content":"\r\n\r\n\r\nغربت‌نامه\r\n اى از اين غربت بدان غربت سلام * سوى غربتها ز غربتها پيام\r\nمىدهد مستوره اين بيماردل * مىفرستد نسخه‌اى از كار دل\r\nتن پى جان رفت و جان آهو گرفت * با ملال بومى اكنون خو گرفت \r\n* *\r\n اين زمين عشقها و يادها * آسمان ابرها و بادها\r\nمجمر خاكستر و اندرزها * پهنه‌هاى نيلى بىمرزها\r\nزير پاى و بر فراز هوش ما * چون دل تلخ و لب خاموش ما \r\n* *\r\n جام صبح و شام برهم مىزنيم * كاسهء خود را ز خود مىآكنيم\r\nمانده با ما زين رواق صبرها * گوشه‌اى از آسمان و ابرها\r\nگوشه‌اى از اشتياق و انتظار * عكسهاى كهنهء فصل بهار \r\n* *\r\n هريكى مهجور و در تبعيد خويش * در امان غير و در تهديد خويش\r\nمىنويسيم اين حكايت بر سحاب * تا ببارد ابر ما آن‌سوى آب\r\nوين خطاب از جمع ياران دورها * مىرود تا غربت مهجورها :\r\nكاش مىنوشيدم از قعر مغاك * جرعه‌اى از آن عصير خوبناك \r\n* *\r\n در فراموشى امان مىيافتم * راه در خواب زمان مىيافتم\r\nليك گشتم بندباز آب و نان * راهبر در خلسه و خواب زنان\r\nشاعر آوارگان ، شب‌گيرها * سرزمين ميله‌ها ، آژيرها \r\n* *\r\n در حصار محنت و محروميم * پاسدار اين ملال بوميم\r\nكم‌كَمك صفراى خون گردد زياد * زين ملال دير سال خانه‌زاد\r\nتا نفس تنگ آيد و جان بشكرد * رو به ديوار فراموشى برد \r\n* *\r\n عشق پنهان شد در افسوس شباب * ماند فقر مهر و قحط آفتاب \r\n\r\n","description":"","footnote":"","page_name":" 1726 ","page_number":278},
  {"content":"\r\n\r\n گويم اى مطلوب ، اى ياد آفريد * چون تو محبوبى فرامُشگر كه ديد ؟\r\nتا فراموش تو گشتم ، عشق كو ؟ * در فراموشى بيا عشقى بجو\r\nتا شود آيينه در هر غربتى * و اندر آن تابد روانِ ملّتى \r\n* *\r\n اى كه مى بر مى مىفزايى بگو * از كجايى ، وزچه دريايى ، بگو\r\nگلبنى ، مهمان جشن فرّخى * گرچه مىپرسى ولى خود پاسخى\r\nكى بيفروزد چراغ و شمع ما * زين شبستان تا صباح جمع ما ؟\r\nكى تراود از نهفت غنچه‌ها * بويى از اسفندها و خنچه‌ها ؟\r\nكى در اين آيينه‌ها گردد پديد * روز عيد و ماه عيد و سال عيد ؟\r\nتا ببينند آنچه مىجويد فراز * اين زمينى ز آسمان دلنواز \r\n* *\r\n در غياب از يكدگر ، لبخند ما * در دو آيينه بود پيوند ما\r\nحسّ هركس در تقابل شد پديد * مجمع احساسها عشق آفريد\r\nبا نظر كردن در اين باغ شگرف * ريشه‌هاى خويش دريابيد ژرف\r\nپيرى و بيگانگى ، بعد ديار * برنيايد هيچ با خرّم بهار \r\n* *\r\n جوشش و دلبستگىتان ، بحر و ابر * گل برآرد گلشن سودا و صبر\r\nسيل و توفان از چنان باغى نكاست * وين گل بىفصل در دست شماست \r\n\r\nانسان و درخت « 1 »\r\n در درختان ، مثال انسان است * آدمى صورت درختان است :\r\nدست خواهد رها ز بند شود * شاخه تا آسمان بلند شود\r\nبر درختان شكوفه‌ها و ثمر * هست تصوير فكرهاى بشر\r\nنيز ، بعد از هجوم باد خزان * بذرها مىپراكند انسان .\r\nيا همان سان كه هيمه مىسوزد * مرگ هم روشنا مىافروزد \r\n\r\n\r\n","description":"","footnote":"\r\n( 1 ) - بخشى از داستان منظوم « هيكل تاريك »\r\n","page_name":" 1727 ","page_number":279},
  {"content":"\r\n\r\n گرچه چشم‌آوران افلاكند * هر دوان ، ريشه‌دار در خاكند\r\nدست انسان و شاخسار درخت * هست پيوند ريشه‌اى سرسخت . \r\n* *\r\n زير اين اطلس پر از رؤيا * راست‌قامت ، درخت ياد نما\r\nريشه گسترده تا محاق زمان * ضامن خاطراتى از انسان .\r\nدست كيهان سپار و مهرشناس * پربها ، در خزانهء الماس\r\nزير پايش : افول بتكده‌ها * هيكل جنّيان و شب‌زده‌ها\r\nبىتأمّل ز مرگ و بيماريست * فصلها از درون او جاريست\r\nديده ارديبهشت سبز نگار * آذر برف ، بهمن رگبار\r\nكشتهء عشق ، زندهء آزاد * جان او در ستاره خواهد زاد\r\nرو به آزادى و گشايشها * ديده سوى جهان و دانشها\r\nريشه در خاك و ذرّهء روشن * گنج تاريخ و مردگان وطن .\r\nمىتپد تا جرقّه بازى مهر * تا هماهنگى سرود سپهر\r\nتا بپويند بر بسيط زمين * رود خلاق دستهاى نوين\r\nتا به خورشيد رايت افرازد * سايه بر خاك شاعر اندازد\r\nاز هرآن زينتى كه در بشر است * او به انسان ما شبيه‌تر است . \r\n\r\nواژه باران\r\n1\r\nشعرهايم را كه باران مىگرفت\r\nلحظه‌اى از رخت بند آويختم\r\nقطره‌قطره ، آبها\r\nبرگها را مىمكيد\r\nبر زمين بىطراوت مىچكيد\r\n* از خمير رنگ و كاغذ\r\nجمله‌ها تركيب مىشد\r\n\r\n","description":"","footnote":"","page_name":" 1728 ","page_number":280},
  {"content":"\r\n\r\nهيچ‌كس از بر نبود اين نغمهء بيگانه را\r\nكس نمىناميد شعرى را كه از ذوق شنيدن مىگريخت\r\nجز صداى خيس باد .\r\n2\r\nزن [ ميان چارچوب 
  ]\r\nآسمان را ديده بود\r\nچتر خود را باز كرد\r\nآهى كشيد\r\nلاله‌اى شد سرنگون\r\nدر هواى سربگون ؛\r\nدر سطور سرد باران راه مىرفت\r\nزيربند رخت\r\nخم شد لحظه‌اى\r\nنوك چترش گير كرد\r\nگفت : « آه . . . »\r\nسيلى از نمواژه‌هاى ناشناس\r\nريخت روى زلف او\r\nاز سرش امواج موسيقى شكفت\r\nدانه‌ها و تيله‌ها و اشكها\r\nبرق مىزد روى سنجاق سرش\r\nتا به مژگانش رسيد\r\nخواند يك‌يك را\r\nولى\r\nهرگز اين الفاظ را نشنيده بود :\r\nواژهء لغزان كه بر لبهاى او\r\nبا سرانگشتى به پايان مىرسيد\r\nگوى آيينه كه در منشور آن\r\n\r\n","description":"","footnote":"","page_name":" 1729 ","page_number":281},
  {"content":"\r\n\r\nعكس زنهايى ، شبيه چهره‌اش ، تكثير مىشد\r\nمصرعى بسيار زيبا\r\nدر خيالش دفتر شعرى گشود\r\nحيف كه روى لبش\r\n« آه » تنها واژه بود .\r\n* گفت : « آه . . . »\r\nچه همان دم ديد دريايى ميان قطره و\r\nدر قلب موج\r\nناخدايى مرده يافت .\r\n3\r\nزير دريا غوطه مىخورد و\r\nبه دل مىگفت زن :\r\nشايد اين انگشت كشتيرانِ اوست\r\nآب بر رويم فشاند\r\nگيسويم را شانه زد\r\nاشكهايم را سترد\r\nقايقم را غرق كرد !\r\nاو براى من سرودى گفته بود\r\nكه در اين باران ، از آن يك نغمه نيست\r\nچون به گوهاى بلورين بنگرم\r\nمن نمىبينم در آن\r\nجز سقوط پيكرم .\r\nبازتاب آسمان و ابرهاست\r\nپس پيام واژه باران در كجاست ؟\r\n*\r\n\r\n","description":"","footnote":"","page_name":" 1730 ","page_number":282},
  {"content":"\r\n\r\nخيره در شفّافىِ رگبارها\r\nخواند ، با تركيبهاى تازه‌تر\r\nلهجه‌ها ، آهنگها ، گفتارها . . .\r\nزير و بالا\r\nگِرد و بيضى\r\nغنچه و گل\r\nاو به هر آرايشى لب مىگشود\r\nمعنى از او مىگريخت\r\nداستان روشن نبود\r\nگفت : « آه . . . »\r\n4\r\nرخت بند افتاد از سنگينى بارندگى\r\nواژه‌ها در آسمان پروانه شد\r\nقاصدكهايى كه باران غرق كرد\r\nگاه با ميزان‌ترين آوازها\r\nحرفشان تكرار مىشد در هوا\r\n* زن كه مىدانست دور او گذشت\r\nاين زمان باران براى ديگريست\r\nگفت در دل :\r\nاى دل من چاره چيست !\r\nآنچه از آب‌وهوا سهم نجيب زندگىست\r\nمعنى بارندگيست .\r\n* هستهء هر قطره نور ماه بود\r\nعنصر باران از آن آگاه بود .\r\n\r\n","description":"","footnote":"","page_name":" 1731 ","page_number":283},
  {"content":"\r\n\r\n\r\nسپنتا ( 1348 - 1282 )\r\nعبد الحسين سپنتا ، فرزند غلامرضا ، در سال 1282 هجرى شمسى در تهران قدم به عرصهء هستى نهاد ، تحصيلات خود را در تهران به پايان رسانيد ، ازآن‌پس براى تكميل معلومات خود به هندوستان عزيمت كرد و ادبيات و زبان انگليسى را از محضر دينشاه ايرانى فرا گرفت و در ضمن دبيرى انجمن پارسيان بمبئى را عهده‌دار گرديد و از سال 1306 روزنامهء دورنماى ايران را در آن ديار منتشر ساخت .\r\nسپنتا از هنرمندان و شاعران و نويسندگانى است كه در راه پيشرفت فرهنگ و هنر ايران كوششهاى زيادى كرد و خدمات ارزنده‌اى مبذول داشت و اولين فيلم ناطق به زبان فارسى را در سال 1312 به نام \" دختر لر در هندوستان \" تهيه و كارگردانى كرد كه نقش اول آن را خود عهده‌دار گرديد ، نمايش اين فيلم با استقبال كم‌نظيرى مواجه شد و بعدا فيلمهاى ديگر نيز به نام : چشمهاى سياه ، شيرين و فرهاد ، فردوسى ، ليلى و مجنون ، و جغد سياه را تهيه و كارگردانى كرد كه در همه آنها نقش اول را خود عهده‌دار بود .\r\nسپنتا تا سال 1316 در هندوستان اقامت داشت و پس از وقوع جنگ جهانى دوم به ايران مراجعت كرد و در اصفهان رحل اقامت افكند و در سال 1322 روزنامهء سپنتا را در اصفهان انتشار داد و تا سال 1335 نشر اين روزنامه ادامه داشت و سرانجام در سال 1348 در اصفهان بدرود حيات گفت .\r\nسپنتا آثار و تأليفاتى از خود به يادگار گذاشت به نامهاى : پرتوى از فلسفه ايران باستان ، زرتشت كه بود و چه كرد ؟ ، ايران و اهميت آن در ترقى بشر ، پيام راستى ، اخلاق ايرانيان باستان ، اشك سپنتا ، اسرار جنگل ، تاريخ وقف اصفهان ، انار گلى ، نوآموز مزديسنا ، منتخبات اشعار دهقان سامانى ، منتخبى از اشعار گلشن ايران‌پور ، ترجمه\r\n\r\n","description":"","footnote":"","page_name":" 1732 ","page_number":284},
  {"content":"\r\n\r\nاشعارى از عارف قزوينى به زبان انگليسى ، ترجمهء يادداشتهاى گاتاغى گوس ، ابراهام ، مار ، و ديوان اشعار .\r\n\r\nمىگذرد\r\n شتاب دارد و يار از كنار مىگذرد * ببين كه عمر عجب برق‌وار مىگذرد\r\nگرفته شاخ شكوفه به دست و مىگويد * پياله گير كه فصل بهار مىگذرد\r\nتو خواب نازى و پروين و ماه مىدانند * چها به عاشق شب‌زنده‌دار مىگذرد\r\nچه نغز گفت يكى برگ زرد فصل خزان * چو ديد مرغى از آن شاخسار مىگذرد\r\nكه گر به گل‌بدنى مىرسى بگو هشدار * طراوت رخ هر گل‌عذار مىگذرد\r\nخوشم به ميكده زان رو كه هركه مىنوشيد * ز هرچه بگذرد از ننگ و عار مىگذرد\r\nز ميكده گذرد هركه سرخ رو گذرد * گذشت هركه ز مى شرمسار مىگذرد\r\nبه كنج ميكده‌اى دلخوشم كه از جامش * چو مست گشت كسى هوشيار مىگذرد\r\nچنان كه نشئه مىبگذرد ز سر يكسر * شراب و جام و خم و مىگسار مىگذرد\r\nتو نيز بگذرى و شعر تو « سپنتا » نيز * به دست خلق ز تو يادگار مىگذرد \r\n\r\nعجب مدار\r\n محبّت من اگر در دل تو بىاثر است * وليك تير تو بر دل هميشه كارگر است\r\nغمت به سينه نهفتم سرشك فاش نمود * الهى آنكه شود كور ديده پرده‌در است\r\nسياه‌پوش شبى تيره‌گون و ماتم‌زاى * كه سينهء افق از قلب من گرفته‌تر است\r\nشبى سياه‌تر از روزگار اهل خرد * شبى فسرده‌تر از قلب مرد باهنر است\r\nز تيره‌اخترى بخت دامنم امشب * چو دامن فلك از اشك ديده پرگهر است\r\nافق كه تكيه‌گه صبح و شب چو خورشيد است * چو آرزوى وصال تو محو از نظر است\r\nدر اين فسرده شب غم‌فزا يگانه كسى * كه خنده كرد به رويم ستارهء سحر است\r\nز رفت و آمد صبح و شب اين نصيحتگر * كه نور و ظلمت و نيك و بد تو درگذر است\r\nدر اين دو روز فنا آنچه مايهء هستيست * شراب صاف و دل پاك و يار خوش‌سير است\r\nبيا به ميكده گر همنشين يكدل نيست * ببين كه چون تو خم باده نيز خون‌جگر است\r\nاگر كه پاى دهد عشرتى مده از دست * كه گرد مىگذرد عمر زندگى بسراست \r\n\r\n","description":"","footnote":"","page_name":" 1733 ","page_number":285},
  {"content":"\r\n\r\n چو زندگى همه دردسر است باده بيار * اگرچه نشئهء آن هم چو رفت دردسر است\r\nعجب مدار « سپنتا » هميشه در مستيست * چو مست گشت ز اسرار عشق باخبر است \r\n\r\nپيرانه‌سر\r\n پروانه‌صفت بر جان از غم شررى دارم * مىسوزم و مىسازم تا بال‌وپرى دارم\r\nمن بىخبرم از خود ، وز بىخبرى باشد * گر بىخبرى گويد از خود خبرى دارم\r\nديدار جوانانم آشفته كند خاطر * از دور جوانى چون پيرانه سرى دارم\r\nبىمايه در اين بازار بس سود برد ليكن * بااين‌همه سرمايه اينجا ضررى دارم\r\nدر جمع نظربازم من بىنظرم زيرا * كوته‌نظرى بينم هرجا نظرى دارم \r\n\r\nانوار حق\r\n هيچ مىدانى كه را انوار حق پيدا شود * همچو پروانه به سوزَش هركه بىپروا شود\r\nهيچ مىدانى كه باقى ماند در دار فناى * آنكه اندر خويشتن شد محو و ناپيدا شود\r\nهيچ مىدانى كه دنيا با كه نيكى مىكند * آنكه نيك و مهربان با مردم دنيا شود\r\nهيچ مىدانى كه بتواند ز مهر و مه گذشت * در سبك‌روحى هرآن‌كو همسر عيسى شود\r\nهيچ مىدانى كسى كوشد فنا اندر وجود * چون شود فانى وجودش در فنا احيا شود\r\nعارفان را مستى آيد در لباس نيستى * لا تواند گشت آنكو نفى در الّا شود\r\nكيست كو نقش حقيقت خواند اندر كاينات * آنكه يكسان از نگاهش زشت يا زيبا شود\r\nلوح محفوظ آن كسى خواند كه چون در يك‌نفس * مصحف و انجيل خواند آگه از گيتا شود \r\n\r\n","description":"","footnote":"","page_name":" 1734 ","page_number":286},
  {"content":"\r\n\r\n آنكه خواهد كف‌زنان از بحر هستى بگذرد * بايدش همچون حبابى محو در دريا شود\r\nذرّه‌اى بيند جهان را عارف از خورشيد حق * عالمى در ذرّه بيند ديده گر بينا شود\r\nاز ازل بوده طبيعت مانع وصل و هنوز * شرح هر عشقى همان افسانهء سيتا « 1 » شود\r\nگر « سپنتا » دم فروبندد از اين گفتار به * جاهلى گر دم زند از معرفت رسوا شود \r\n\r\nشكوهء شاعر\r\n نيمى از عمر گران رفت و سبكبار شدم * دور مستى به خمارى شد و هشيار شدم\r\nخواب خوش بود جوانى كه چه ناخوش بگذشت * چشم آسوده به هم نازد بيدار شدم\r\nآرزو داشت كه آزاد بماند دل من * پى دل رفته به هر بند گرفتار شدم\r\nبا كسى دوست نگردم كه نگردد دشمن * زان كه شد دشمن من ، هركه به او يار شدم\r\nبه چه حق شكوه توان كرد « سپنتا » از غم * كز دل‌وجان ، غم دل ، خويش خريدار شدم \r\n\r\n\r\n","description":"","footnote":"\r\n( 1 ) - اشاره به داستان معروف هندى موسوم به « رام و سيتا »\r\n","page_name":" 1735 ","page_number":287},
  {"content":"\r\n\r\n\r\nسپيده ( 1371 - 1315 )\r\nخانم سپيده كاشانى ، فرزند حسين ، در سال 1315 هجرى شمسى در شهر كاشان در خانواده‌اى كه به مبانى اسلامى و مذهبى سخت پايبند بودند ، ديده به جهان گشود .\r\nتحصيلات ابتدايى را در دبستان هفده دى و متوسطه را در دبيرستان شاهدخت همان شهر به انجام رسانيد ، در شانزده‌سالگى به تهران مهاجرت كرد .\r\nخانم سپيده مىگويد : « خانوادهء من يعنى پدر و مادرم به مطالعهء كتاب و خواندن ديوانهاى شعر استادان متقدم و متأخر علاقه و عشقى وافر داشتند ، طبيعى است كه من نيز از همان كودكى با شعر خصوصا با اشعار حافظ و سعدى و مولانا آشنا شدم و اشعار حافظ بيش از همه مرا تحت تأثير قرار داد و هربار در بحر تفكر در آثار حافظ غرق مىشوم صدفى يا گوهرى تازه به دست مىآورم ، بايد بگويم كه شعر و ادبيات نيمى از زندگى من شده كه در تنهايى پناهگاه من است . »\r\nسپيده كاشانى در سال 1352 نخستين مجموعهء اشعار خود را به نام \" پروانه‌هاى شب \" به چاپ رسانيد و پس از پيروزى انقلاب فعاليتهاى ادبى خود را وسعت بخشيد و با مطبوعات و راديو و تلويزيون همكارى نزديك داشت و سرودهاى انقلابى زيادى فراهم ساخت ، بخصوص در سالهاى جنگ تحميلى عراق و ايران كه مرتب از راديو و تلويزيون پخش مىشد . وى مدت ده سال ، از سال 1360 ، عضو رسمى شعر و ادب وزارت فرهنگ و ارشاد اسلامى در تالار وحدت بود و بيش از يك سال هم در سمت عضو شوراى عالى شعر و ادب تلويزيون انجام‌وظيفه كرد .\r\nخانم سپيده كاشانى شاعرى خوش‌قريحه و نيكوپرداز و شعرش از لطافت و ظرافت خاصى برخوردار است و به سبك كلاسيك و نو هر دو شعر مىسرود ، خود مىگويد : « اگر\r\n\r\n","description":"","footnote":"","page_name":" 1736 ","page_number":288},
  {"content":"\r\n\r\nدر شعر موفقيتى داشته‌ام مرهون محبتها و تشويقهاى دوستان بوده است » . سرانجام در بهمن‌ماه 1371 چشم از جهان فروبست و با تجليل به خاك سپرده شد .\r\n\r\nهجرت عاشقان\r\n خاك صحراى جنون ، خاطرهء مجنون داشت * برگ‌برگ گل آن چهره به رنگ خون داشت\r\nخار آن از سفر عشق حكايت مىكرد * ريگزارش سخن از قافلهء مجنون داشت\r\nنقش پايى كه عيان بود بر آن دشت غريب * داستان سفرى در افق گلگون داشت\r\nبا صبا چون سخن از داغ شقايق گفتم * ديدمش شعله نفس زمزمه‌اى محزون داشت\r\nآنكه با داغ دل لاله سحر كرد شبى * سيل اشك از مژه موّاج‌تر از جيحون داشت\r\nدل آشفتهء ما را به اسارت مىبرد * كاروانى كه متاعى ز عقيق خون داشت\r\nآه . . . زان پرسش معصوم دو چشمان يتيم * كاندر آن محكمه از عمر سخن افزون داشت\r\nنقش خاتم به جبين داشت دلارا ، سروى * رايت افراشته بر دوش ، ره گردون داشت\r\nرفت فرهاد و پيامش همه شيرين‌كاريست * ناقه در اشك غم لاله‌وشان گلگون « 1 » داشت\r\nنام اگر يافت « سپيده » ز ره گمنامى * عاشقى بود كه عطر سخنش افسون داشت . . . \r\n\r\nپيمان\r\n سرم را نيست سامان جز تو ، اى سامان من بنشين * حريم جان مصفّا كرده‌ام ، در جان من بنشين\r\nز اوج آسمان آرزوها سر برآوردى * كنون اى مهر روشن در دل ايمان من بنشين\r\nدو چشمم باز امّا غير تاريكى نمىبينم * شب تاريك من بشكاف و در چشمان من بنشين\r\nبيا كز نور روى تو چراغ دل برافروزم * بيا تا بشنوى اندوه بىپايان من بنشين \r\n\r\n\r\n","description":"","footnote":"\r\n( 1 ) - گلگون ، نام اسب شيرين بوده است .\r\n","page_name":" 1737 ","page_number":289},
  {"content":"\r\n\r\n دل هر ذرّه لبريز است از نور جهانگيرت * اميد من ، بيا در باور پنهان من بنشين\r\nبه خوابم آمدى كز شوق رويت ديده نگشايم * سحر چون عطر گل آهسته بر مژگان من بنشين\r\nمرا عهد تو با جان بسته دارد رشتهء الفت * تو نيز اى دوست لختى بر سر پيمان من بنشين\r\nمرا هرگز نشايد تا تو را در شعر بسرايم * طبيبا ، غم‌گسارا ، از پى درمان من بنشين \r\n\r\nهرگز اى حافظ ، تو را نشناختم « 1 »\r\n كيستى ، اى حافظ پشمينه‌پوش * كيستى ، اى همچو چنگ اندر خروش\r\nكيستى ، اى كاشف ملك صفات * كيستى ، اى نغمه‌پرداز حيات\r\nكيستى ، سرخيل مخموران ، بگو * كيستى ، دور از خدادوران بگو\r\nاى به حرمت در حريم اوليا * اى خدا را ديده در صنع خدا\r\nاى دميده در نى هستى ز جان * اى غزالان تغزّل را شبان\r\nاى گهر در كان معنا ريخته * شور در هر انجمن انگيخته\r\nبا قلم زلف سخن را داده تاب * از رخ انديشه بگرفته نقاب\r\nراهب و صوفى و شيخ اى مقتدا * كرده در كوى تو بر تو اقتدا\r\nاى كه هستى يافتى در نيستى * اى هماى قاف عرفان ، كيستى ؟ . . .\r\nصوفيى ، اى پير ، يا رهبان دير * يا خدا را كرده‌اى در كعبه سير\r\nيا برهمايى ، برهمن‌زاده‌اى * يا كه مخمورى ، خود از كف داده‌اى\r\nشمس تبريزى تو ، يا مولاى روم * يا غريق بحر اعداد نجوم\r\nشعر شيرين را تو فرهادى مگر * عشق را پژواك فريادى مگر\r\nپرده‌دار رندى و مستى تويى * نقشبند منظر هستى تويى \r\n\r\n\r\n","description":"","footnote":"\r\n( 1 ) - به مناسبت بزرگداشت حافظ در بيست و هشتم دىماه 1367 در كنگره بين المللى حافظ در شيراز سروده است .\r\n","page_name":" 1738 ","page_number":290},
  {"content":"\r\n\r\n در كلامت جلوهء جان ديده‌ام * شعشعهء ، انوار قرآن ديده‌ام\r\nجايگاه گنج قرآن سينه‌ات * عرش نقش جان چون آيينه‌ات\r\nبيت ، هر بيت تو اى شيرين‌سخن * نافهءچين است ، يا مشك ختن\r\nتو لسان غيب هستى بىگمان * هست تحرير تو آن را ترجمان\r\nسينه را از غير او پرداختى * وندر آن آيينه دل را باختى\r\nدر صف خلوت‌نشينان سحر * بركشيدى صوف ، از صافى ز سر\r\nكاتشت عشق است ، آتشدان دلت * اى به اشك آميخته آب و گلت\r\nخود ندانستى شرار عشق ناب * مىكند آهن ز سوز خويش آب ؟ . .\r\nدلق پوشا ، دُردنوشى ، كيستى * زاهدى ، يا مىفروشى ، كيستى\r\nاى به جامت بادهء روشنگرى * مىبرى از دست ، ما را مىبرى\r\nاى قدح‌پيما ، ز مخموران بگو * هرگز از درمان مهجوران مگو\r\nكاين قبيله از طبيبان ، بىنياز * يافته درمان ز خلوتگاه راز\r\nاى كه دادندت سحر از غم نجات * اى به ظلمت يافته آب حيات\r\nدر حريم پرده راهت داده‌اند * شوكت از ماهى به ماهت داده‌اند\r\n« هاتفى از گوشهء ميخانه دوش » * گفت بخشندت گنه ، جامى بنوش\r\nاى كه دارى از قدح‌نوشان نسب * گرچه نوشيدى در آن فرخنده شب\r\nكاين‌چنين چنين شد نقش اى فرخنده‌فال * جلوهء جانان به جانت بىمثال\r\nجانت از عشق ازل لبريز گشت * چنگ پرراز تو ، شورانگيز گشت\r\nشه عروس شعر همچون آفتاب * در تجلّىگاه عرفان باشتاب\r\nتا چراغ افروزد اندر راه تو * روز مهر تو شود ، شب ماه تو\r\nآه . اى رند خرابات مغان * آنچه پرتو بود ، افتادت به جان\r\nكاسمان را رنگ ديگر ديده‌اى * هر ندايى را دگر ، بشنيده‌اى\r\nاز غزال و عندليب و فاخته * طرح ديگر در غزل انداخته\r\nهفت پرده ، هفت وادى كمال * برده در معراج عرفان زير بال\r\nپرده‌پرده دارد از رازى خبر * خيزد از هر پرده آوازى دگر\r\nروز مرگ و وعدهء ديدار يار * اشك بر مژگان معنى گوشوار\r\nعمر كوتاه و شتاب آب جو * خندهء جام و دل خونين او \r\n\r\n","description":"","footnote":"","page_name":" 1739 ","page_number":291},
  {"content":"\r\n\r\n بال بگشودى به اقصاى جهان * پل زدى زين خاكدان بر كهكشان\r\nگه فراخ اين جهانت تنگ گشت * گه چو زندان آمد اين صحرا و دشت\r\nگه به بال عشق و ايمان ، از خودى * پر زدى تا بيكران بيخودى\r\nداد در محراب عشق اى مقتدا * جبرئيل طور معنايت ندا\r\nكاى گرفته از كف جانان مقام * در مصلّاى اديبانى امام\r\nتا كه بسپردى به نسيان خانه را * يافتى « حافظ » ره ميخانه را\r\nطرح نو افكنده‌اى در شور عشق * خوش نوشتى حافظ منشور عشق\r\nآه اى دلداده ليلاى تو كيست * آنكه بند افكنده بر پاى تو كيست\r\nآنكه سنبل سايبان دارد كدام * چهره رنگ ارغوان دارد كدام\r\nكيست هان شاخه‌نباتت حافظا * كيست مطلوب حياتت حافظا\r\nهر كلامت در روانى چون فرات * هست شيرين‌تر ز هر شاخه نبات\r\nباغبانا دستهء گل بسته‌اى * در گلستان ادب بنشسته‌اى\r\nبس به ديوانت نظر انداختم * هرگز اى حافظ تو را نشناختم\r\nخوش فتاده پرتو ذاتت به جام * ديده در جامى ، تجلّى را تمام\r\nاى خوش آن جامى كه فرجامش خوش است * اى خوش آن عشقى كه انجامش خوش است\r\nهان « سپيده » هر شبانگه تا سحر * بر در معشوق او بگذار سر . . . \r\n\r\nشهيد\r\n اى لالهء آرميده در خاك خموش * مضمون سخن تويى و معناى خروش\r\nهم سينه‌به‌سينه نقش شد قصّهء تو * هم رايت سرخ تو رود ، دوش‌به‌دوش \r\n\r\nپروانه‌هاى شب\r\nپروانه‌هاى شب\r\nدر زير داربست بلند\r\nستاره‌ها\r\nحرفيست بر كتيبهء اين قصر كاغذين\r\n\r\n","description":"","footnote":"","page_name":" 1740 ","page_number":292},
  {"content":"\r\n\r\nحرفى ز روزهاى شتابنده\r\nحرفى ز لحظه‌هاى نپاييده\r\nكز تنگه‌هاى شب‌زده مىآيد\r\nكز برج يادها . . . !\r\nپروانه‌هاى شب\r\nنيميست از ادامهء يك انسان\r\nكه نيم ديگرش\r\nدنياى عابريست كه تنها\r\nبر دستهاى خالى خود خيره مانده است\r\nاو در تمام راه\r\nمىگشت تا به شعلهء شعرى\r\nشايستهء هزارهء شيرين\r\nبر بيستون ياد\r\nآلاله‌هاى عشق برافروزد\r\n- امّا كلام او\r\nچون نقش يك گناه بر آيينهء زمان\r\nبىرنگ در\r\nاحاطه تحقير مىشكست . . . !\r\nپروانه‌هاى شب\r\nاين حرف\r\nاين صداقت گسترده\r\nاى كاش در بلندى انديشه‌هاى تو\r\nيك‌دم مجال پرزدنى\r\nيابد . . . « 1 »\r\n\r\n\r\n","description":"","footnote":"\r\n( 1 ) - از كتاب « پروانه‌هاى شب » كه ضمنا حاصل تجارب شعرهاى نو مىباشد و پروانه‌ها واژه‌هايى هستند كه در آن دوران سياه در شب شناورند . [ سپيده كاشانى 
  ]\r\n","page_name":" 1741 ","page_number":293},
  {"content":"\r\n\r\n\r\nسپيده ( 1339 )\r\nسپيده سامانى ، در سال 1339 هجرى شمسى در تهران از مادر زاد . پدرش خليل سامانى ( موج ) و مادرش خانم رباب تمدن هر دو از شاعران بنام و تواناى معاصرند و در نشر شعر و ادب نقش مؤثرى داشته‌اند و انجمن ادبى صائب و نشريهء آن از يادگارهاى خليل سامانى بود ، خدايش رحمت كناد .\r\nسپيده تحصيلات ابتدايى و متوسطه را در تهران به پايان رسانيد ، آنگاه در رشتهء زبان و ادبيات فارسى به تحصيل پرداخت و در مقطع كارشناسى فارغ التحصيل گرديد .\r\nسپيده در خانواده‌اى پرورش يافت كه از همان كودكى گوشش با نغمهء شعر و آهنگ سرود آشنا گرديد ، سيزده‌ساله بود كه به سرودن شعر پرداخت و با اينكه در سرايش انواع شعر طبع‌آزمايى كرد ، ولى گرايشش بيشتر به سرودن غزل است و از سال 1358 تا 1362 علاوه بر غزل تعدادى چهارپاره و شعرهاى آزاد نيز سروده است .\r\nسپيده با آنكه در آغاز شاعرى است ، اما شعرش از پختگى و لطف كلام بهره دارد و نمودار آيندهء درخشان اوست ، بخصوص در غزلهاى چند سال اخير توجه خاص او به آفرينش فضاى جديد و استفاده از واژه‌ها و تركيبات نو بوده است .\r\nسپيده در سال 1363 يادنامه‌اى براى خليل سامانى ( پدر ) منتشر كرد و نيز كتاب شبيخون ، مجموعهء شعر خانم رباب تمدن ( مادر ) را به‌چاپ‌رسانيد .\r\n\r\nايثار\r\n در حيرتم از آن‌همه ايثار كردنش * با من چنين به حوصله رفتار كردنش\r\nمبهوت كرده است ز شوق شعف مرا * بوسيدنش ، نوازش بسيار كردنش \r\n\r\n","description":"","footnote":"","page_name":" 1742 ","page_number":294},
  {"content":"\r\n\r\n راهى دگر گشايد و روحى دگر دهد * در من اميد بستن و اظهار كردنش\r\nياد آردم شگفتى افسانه‌هاى دور * بر خصم ، راه بستن و پيكار كردنش\r\nاز او گسسته بودم و گر او خطاگر است * حيرانم از صراحت و اقرار كردنش\r\nرازيست بين ما و نشان وفاى اوست * زان غم به رنج بودن و انكار كردنش\r\nآينده را صفاى دگر مىدهد نويد * با خويشتن دوباره مرا يار كردنش\r\nدر راه او « سپيده » مجال درنگ نيست * زين بيشتر مكوش به آزار كردنش \r\n\r\nگفت نه\r\n من ندانم گفت آرى زير لب يا گفت نه * آن‌قدر دانم كه با چشمان گويا گفت نه\r\nرو نهادم با هزاران واژه استقبال را * با وداع تلخ ، او يك واژه تنها گفت نه\r\nباد را گفتم نبايد سخت در زنجير شد * بازتابش را چو كوه پاىبرجا گفت نه\r\nبركه‌اى متروك در رؤياى رفتن غرق بود * موج از تصميم او خنديد ، دريا گفت نه\r\nدشت بىپرواى باران ، خفت با اندام سبز * ابر از اين خواهش به خود لرزيد ، امّا گفت نه\r\nنسترن در شعرهايش گفت از اثبات نور * آسمان در جمله‌هايش آشكارا گفت نه\r\nخوب مىدانست رنگ آخرش بىپاسخ است * حرفها خاكسترى شد ، بىمحابا گفت نه \r\n\r\nبر سنگفرش ظلم\r\n انسان من ، انسان تو زنجير دارند * در پيش وجدانهاى خود تقصير دارند\r\nصحرا و آتش بينشان حايل و افسوس * اين خستگان پيكار با تقدير دارند\r\nبر سنگفرش ظلم اين صحراى فاصل * آنها نگاه آرزو در گير دارند \r\n\r\n","description":"","footnote":"","page_name":" 1743 ","page_number":295},
  {"content":"\r\n\r\n انسان من در جستجوى نيمهء خويش * با او خدايان ورد بىتأثير دارند\r\nانسان تو در انتظار نيمهء من * با اخترش سيّارگان تزوير دارند\r\nآنها هراسى زنده و بيمارگونه * از خوابهاى شوم بىتعبير دارند\r\nوقتى كه آتش مىخرد ايمانشان را * اين هر دو تن پرهيز از تفسير دارند\r\nبا چهرهء امروزشان تسليم و ناكام * ديدار با فرداى بىتدبير دارند \r\n\r\nاز ناباورى\r\n اعتمادى نيست بر لبخندهاى آفتابش * مىرود تا ابر بدخويى بگيرد در نقابش\r\nبا دل خوش‌باورم گفتم كه چشم از او بپوشد * اين شب دلواپسى ديرى نمىپايد شهابش\r\nرفت و پنهان شد ميان موجهاى عشق و رؤيا * اينك اى درياى توفانى ! مگر بينم به خوابش\r\nراه دور بيشه‌اش هرچند در اسرار گم شد * بوى صدها ياسمن آميخت با هر پيچ و تابش\r\nبر نگاه پرفريبى تشنه بودم ، تشنه بودم * با سبويى گشتم و گشتم به دنبال سرابش\r\nنغمهء بىاعتنايى بود لحن هر سرودش * محتواى بىنيازى داشت متن هر كتابش\r\nنامه‌اى داده‌ست از لبخندها اينك « سپيده » * نامه‌اى بنويس از ناباوريها در جوابش \r\n\r\nمرگ خاطره\r\n مىهراسم و اين گفتن خود مخاطره مىخواهد * روح خفتهء آتش را ، پاك و يكسره مىخواهد\r\nآتش كه حضورش را ، جاودانه‌ترين رفتار * شعر و واژه گويا نه ، ورد ساحره مىخواهد \r\n\r\n","description":"","footnote":"","page_name":" 1744 ","page_number":296},
  {"content":"\r\n\r\n خواهشى كه گريزان است ، در نشيب نبايدها * تا سرايش از احساس ، شعر و شاعره مىخواهد\r\nمثل عاطفه‌اى سنگى در تصوّر يك محكوم * تا بسازدش از اوهام ، دست و پيكره مىخواهد\r\nمثل حسرت پنهانى در حصارى گلخانه * سبزه‌اى كه بهارش را ، پشت پنجره مىخواهد\r\nيا شكستن و ديگر هيچ ، باختن به اميدى پوچ * آنكه سكّهء بختش را ، قلب و ناسره مىخواهد\r\nمىهراسم و اين افكار ، در تدارك ويرانى * پايگاه اميدش را در مخاطره مىخواهد\r\nذهن خسته و طاعونى در جنون شبستانش * با تمام وجود اين‌بار ، مرگ خاطره مىخواهد \r\n\r\nحضور در مه\r\n حضور در مه و خاكستر ، حضور و وعدهء پنهانى * نه عزم جادهء ابريشم ، حضور سرد و زمستانى\r\nچه حالت است و چه آن‌سوتر ؟ كه انتظار شدن دارد * فضاى آبى ديگرگون ، هواى تازه و بارانى\r\nبه سرزمين دل‌انگيزش ، مبين چگونه شود حاصل ؟ * نشاى شعر و فراغت را نماى سبز و فراوانى\r\nولى دريغ كه مىدانم سياه بيشهء افكارش * چه ناشناخته مىخواند مرا به ورطهء ويرانى\r\nو راز مبهم ديدارش نگاه طوسى و ناپيدا * و رمز مشكل گفتارش ، كلام بسته و زندانى\r\nبه زرد بوتهء چشمانم شكيب خرمن آتش زد * كه بود فاصلهء دلها ، فراخناى بيابانى \r\n\r\n","description":"","footnote":"","page_name":" 1745 ","page_number":297},
  {"content":"\r\n\r\n سؤال قرمز فردا را به خط عاطفه بنويسم * و در مقابل او پاسخ ، به خط تيرهء پايانى\r\n« سپيده » باز به‌ياد آور ! براى خاطر يك واژه * كه در تو شادى خورشيدى ، طلوع كرد به آسانى \r\n\r\nسفر\r\n دگر با تو اى دريا ، نمىگويم از ماندن * ز ساحل گريزانى ، سفر كن نمان با من\r\nسفر كن كه خارستان ، كلامى نمىگويد * اگر ابر سنگين‌دل ، بگيرد ره گلشن\r\nاگر برق بستيزد ، چه غوغا كند صحرا ؟ * اگر باد بگريزد ، چه شكوا كند سوسن ؟\r\nنه چون مه به دنبالت ، به اصرار مىآيدم * مرا گر كه دربندى ، نمىتابم از روزن\r\nندارم نثارت را مگر خوشه‌اى گندم * اگر بيشتر خواهى ، بيا اين دل و اين تن\r\nز تكرار پيغامت ، فراغت نشد حاصل * بگو طوطى از شاهين ، مگر مىشود ايمن ؟\r\nاز اين قصّه پرسيدم ، جواب از تو نشنيدم * به ديدار خورشيدى ، به كردار اهريمن\r\nدلم با غرور تو ، اساسى جدا دارد * همان گونه‌گون فرقى ، كه از موم تا آهن\r\nتو اى رود بىطاقت ! ، غم‌آلوده شد پونه * تو اى مرد بىپروا ! ، دل‌آزرده شد يك زن\r\nنه چون بركه سيرابى ، سفر كن كه بىتابى * دگر با تو اى دريا ! نمىگويم از ماندن \r\n\r\n","description":"","footnote":"","page_name":" 1746 ","page_number":298},
  {"content":"\r\n\r\n\r\nستاره ( 1350 )\r\nستاره كاظميان حدّادپور ، فرزند ابو القاسم ، در دهم مردادماه 1350 در شهرستان لنگرود پا به عرصهء حيات گذاشت ، تحصيلات ابتدايى را در دبستان مژگان ( بنت الهدى صدر ) و دورهء متوسطه را در مدرسهء كوثر و دبيرستان شهيد مفتح به انجام رسانيد .\r\nكاظميان حدادپور كه در شعر با نام خود تخلص مىكند ، از دوران كودكى علاقه و دلبستگى زيادى به شعر و نويسندگى داشت . سيزده‌ساله بود كه نخستين‌بار به سرودن شعر پرداخت و در سال 1368 براثر راهنمايى و ارشاد رحمت موسوى ، شاعر گرانمايهء گيلانى ، به انجمن ادبى حافظ راه يافت و شعر خود را نزد استادان شعر و ادب عرضه داشت و مورد نقد و بررسى قرار گرفت و به تدريج شعرش شكوفايى يافت .\r\nستاره ، علاوه بر سرودن شعر به داستان‌نويسى و قصه‌پردازى نيز علاقه دارد و تاكنون بيش از سى داستان نوشته ، امّا توفيق چاپ آن را نيافته است . ديوان اشعارش متجاوز از سه‌هزار بيت مىباشد . وى از انواع شعر فقط طبعش به غزلسرايى مايل است و از همشهرى خود محمد بندرى شاعر ارجمند كه همواره مشوق او بوده است قدردانى مىكند .\r\nاينك نمونه‌هايى چند از شعر او :\r\n\r\nوفاى به عهد\r\n برخيز تا به عهد خود اينك وفا كنيم * با هم يكى شويم و دل از غم جدا كنيم\r\nچون غنچه‌هاى تازه‌شكفته به عابران * لبهاى خود به حالت لبخند وا كنيم\r\nدانى ؟ ميان اين دل ما ، غم نهان شده * بشتاب تا كه درد خود اينك دوا كنيم\r\nچون كفتران بال‌گشاييم سوى هم * دل را ز قيد غصّه و غمها رها كنيم \r\n\r\n","description":"","footnote":"","page_name":" 1747 ","page_number":299},
  {"content":"\r\n\r\n دانى ؟ صفاى باغ به آن چند گل بود * پس باغ را ز وصلت خود باصفا كنيم\r\nعشق ريا خجالت و بدنامى آورد * ديگر چرا ؟ به وقت مودّت خطا كنيم\r\nدانى « ستاره » چارهء اين كار با چه هست ؟ * ما را توان كه نيست ، بيا تا دعا كنيم\r\nآرى ! بيا به عهد خود اينك وفا كنيم * با هم يكى شويم و دل از غم جدا كنيم \r\n\r\nسنگ خاره\r\n ز غمت كجا گريزم ؟ چه كنم چه هست چاره ؟ * كه دلم ز بار هجران ، شده صد هزار پاره\r\nمن اگر حكايت دل برم و به سنگ گويم * دو هزار پاره گردد ، دل سخت سنگ خاره\r\nتو مگير جام باده ، ز من اى عصارهء جان * كه دمى ز شوق و مستى به رخت كنم نظاره\r\nمه من ، ز هجر رويت ، به خدا روم به صحرا * چه كنم ؟ كه درد عشقت نكند ز من كناره\r\nشب اگر ز روى رحمت نگهت به آسمان شد * چه بگويم ؟ اسم من هم به تو مىكند اشاره\r\nتو طبيب هستى امّا ، دل من دوا نخواهد * كه دگر براى مردن نكنم صد استخاره\r\nچه گناه كرده‌ام من به ره مودّت آخر * كه نگاه تو نيفتد به دو ديدهء « ستاره » \r\n\r\nبىتو\r\n بيا ، درمان دردم كن كه بيمار است جان بىتو * ندارد عطر و شادابى ، بهار و بوستان بىتو\r\nدلم در اين قفس ، تنها وصالت آرزو دارد * كه او پژمرده مىگردد ، درون اين مكان بىتو\r\nز احوالم چه مىپرسى زمان دورى و هجران ؟ * بهار جاودان دل ، شود همچون خزان بىتو\r\nچه پيش آيد اگر روزى پرستار دلم باشى ؟ * ز هجران ، اشك مىريزم ، چو ابر آسمان بىتو\r\nندا از عرش گر آيد ، كه جاى توست در جنّت * نمىخواهد دلم ، يك‌دم بهشت جاودان بىتو\r\n« ستاره » لحظهء هجران ، فقط اين نكته مىداند * به سختى بگذرد حتّى ، گذشت يك‌زمان بىتو \r\n\r\n","description":"","footnote":"","page_name":" 1748 ","page_number":300},
  {"content":"\r\n\r\n\r\nشعلهء عشق\r\n زندگى را من ، ز عشقت درّ و الا مىكنم * با گل لبخند تو ، دل را مداوا مىكنم\r\nصفحهء تاريك دل را از نگاه مست تو * صاف چون آيينه و خالى ، ز غمها مىكنم\r\nدر پى گمگشتهء خويشم ، ولى دانم كه من * عاقبت گم‌گشته را نزد تو پيدا مىكنم\r\nهر زمان باران ، طبيعت را نوازش مىكند * من به ياد اشك تو ، آن را تماشا مىكنم\r\nتا كه غم ، بر اين دل زارم هويدا مىشود * شعلهء عشق تو را در خانه بر پا مىكنم\r\nديدهء مست و سياهت قبلهء اين دل شده * جان و دل را من به قربانت چو ليلا مىكنم\r\nآسمانِ ديده‌ام را از فراقت روز و شب * پر « ستاره » كرده و ذكر خدايا مىكنم \r\n\r\nپرتو آفتاب\r\n مرا شاد كردى ، ربابى مگر ؟ * غم از دل رهاندى ، نقابى مگر ؟\r\nگرفتم نشان تو از عندليب * تو آن واژهء شعر نابى مگر ؟\r\nز جام نگاهت شدم مست‌مست * تو بهر دل ما شرابى مگر ؟\r\nبه جان نحيفم ، تو جان مىدهى * تو چون گرمى آفتابى مگر ؟\r\nمرا درسهايى به دوران عشق * بسى ياد دادى ، كتابى مگر ؟\r\nبه سرعت گذر مىكنى از برم * تو از دسته‌هاى شهابى مگر ؟\r\nتو آسايش اين دل خسته‌اى * به دنياى من همچو خوابى مگر ؟\r\nتويى روشنى شب تار من * بلنداخترا ، ماهتابى مگر ؟ \r\n\r\nنگاه شرابى\r\n نگاه عاشق تو چون شراب مىماند * بسان قصّهء پرالتهاب مىماند\r\nتبسّمى كه به روى لبان خود ، دارى * طلوع صبحدم آفتاب مىماند\r\nبه باغ آينه‌هاى خيال افكارم * وصال توست كه شيرين به خواب مىماند\r\nبسان عطر خوشى در فضاى زندگىام * كه عطر تو ، به دلم چون گلاب مىماند\r\nز واژه‌هاى سخن جان تازه مىبخشى * به اين دلم ، كه چون عمر حباب مىماند\r\nبه مهر قلبى و عشق و محبّتت سوگند * وفاى تو به زلالىّ آب مىماند\r\n« ستاره » از نگهت با خود اين‌چنين گويد * چه خاطرات خوشى از شباب مىماند \r\n\r\n","description":"","footnote":"","page_name":" 1749 ","page_number":301},
  {"content":"\r\n\r\n\r\nسرلوحهء ديوان\r\n دل بىتاب من بىتو ، بهاران را نمىخواهد * صفاى باغ و گلهاى گلستان را نمىخواهد\r\nنگاه گرم جان‌بخشت دلم جاويد مىدارد * كه او بىپرتو مهرت ، دمى جان را نمىخواهد\r\nعجب دارم ز كار دل ، چو در ياد تو مىباشم * رها از درد و غم گردد ، طبيبان را نمىخواهد\r\nصدايت صوت داود و رُخت چون يوسف مصرى * ز هجرانت ميازارم ، كه دل آن را نمىخواهد\r\nز مهر جانفزاى تو بيابان سبز مىگردد * گلستان ، بىگل روى تو ، باران را نمىخواهد\r\nتويى سرلوحهء ديوان و اين را خواب مىدانم * كه دل بىنام زرّين تو ، ديوان را نمىخواهد\r\nزمان موسم غمها ، تويى حلّال مشكلها * « ستاره » در نبودت كيست عنوان را نمىخواهد \r\n\r\nآرزوهاى دل\r\n هزاران باره در اين دل رخت را جستجو كردم * چو در رؤيا فرو رفتم ، وصالت آرزو كردم\r\nخيالت روح‌افزا و چه خوش بود آن زمان با تو * كه من از آرزوهاى دل خود گفتگو كردم\r\nچو رفتى از كنار من ، وفا را پيشه بنمودم * رخ غم‌ديدهء خود را به اشكم شستشو كردم\r\nاگرچه از فراق تو ، دل من واژگون مىشد * ولى باآن‌همه سختى ، به كوى صبر رو كردم\r\nبيا اى بلبل خوشخوان كه در باغ جهان ، تنها * به عشق پاك و ديرينت من غم‌ديده خو كردم \r\n\r\n","description":"","footnote":"","page_name":" 1750 ","page_number":302},
  {"content":"\r\n\r\n بسان ابر چون گشتم ز هجرانت نباريدم * مشو رنجور از كارم ، كه حفظ آبرو كردم\r\n« ستاره » با همه مهرت ، چرا پيمان‌شكن باشد * هزاران درد دل را در فراقت با سبو كردم \r\n\r\nهديه\r\n مهر تو بهر من بىكرانه‌ست * واژه‌هاى تو بس عاشقانه‌ست\r\nهر نگاهت ، گلى از محبّت * مطلع يك هزاران فسانه‌ست\r\nعلّت گريه‌ام را مپرسيد * با تو مىگويم آن بىبهانه‌ست\r\nشوق ديدار توست ، اشكم * كز سحاب دو چشم روانه‌ست\r\nگرچه از من به دورى ، و ليكن * خاطراتت به دل ، جاودانه‌ست\r\nعشق تو چون بهاريست كان هم * پاك و زيبا و بس عارفانه‌ست\r\nهديه‌ات صد هزاران « ستاره » * گرچه ناچيز و بس كودكانه‌ست \r\n\r\nنداى من\r\n منظور خود به شعر بيان مىكنيم ما * دل را براى صيد ، نشان مىكنيم ما\r\nدر محفلى كه حرف ، ز صبر و وصال ماست * با خنده نقش خويش عيان مىكنيم ما\r\nسر مىدهيم نغمهء جانبخش همدلى * تا آن بهاى عشق ، گران مىكنيم ما\r\nگر چرخ روزگار نگردد به كام دل * سيلاب اشك ، ز ديده روان مىكنيم ما\r\nتا دل ، ز تير اشك به درد آيد آن زمان * يادى ز فصل سرد خزان مىكنيم ما\r\nياران وصال ما به تمسخر گرفته‌اند * زيراكه سرّ خويش نهان مىكنيم ما\r\nبر ناديان عشق « ستاره » چنين بگو * با شعر خويش ، كار زبان مىكنيم ما \r\n\r\n","description":"","footnote":"","page_name":" 1751 ","page_number":303},
  {"content":"\r\n\r\n\r\nستوده ( 1305 )\r\nسيد ابراهيم ستوده ، ملقب به زين العابدين ، در سال 1305 هجرى شمسى در روستاى كچك‌چرمك واقع در شش‌كيلومترى باينجوب كردستان چشم به جهان گشود .\r\nپدرش سيد احمد فرزند سيد سعد الدّين ( امين السادات ) از سلسلهء سادات حسينى كردستان است و آية اللّه مردوخ كردستانى ريشه آنها را از سادات سبزوار خراسان مىداند و علت اينكه به كردستان رفته‌اند ، اين است كه جد اعلايش سيد شيخ احمد باينجوبى در سال 909 هجرى قمرى به اين روستا عزيمت مىكند و آن را مىپسندد و خريدارى مىكند و در همين روستا متوطن مىشود .\r\nستوده در سال 1313 به اتفاق خانواده به سنندج عزيمت كرد تا بتواند به تحصيل علم پردازد و در آغاز در مكتب حاج ملا محمد شريف فقيه ، و آنگاه در مدارس مختلف به تحصيل علوم متداول پرداخت و در سال 1328 از استاد علامه ملا محمود مفتى اجازه افتاء و تدريس دريافت داشت و در ضمن خط را از محضر سعد الدّين شهابى ( سعد الشريعة ) آموخت و بعدها از اسلوب استادان خط ، چون عماد الكتاب سيفى و امير الكتاب عبد الحميد كردستانى پيروى كرد .\r\nستوده در سال 1329 به دانشكدهء الهيات راه يافت و به تحصيل اشتغال ورزيد و از محضر استادانى چون بديع الزمان فروزانفر و جلال الدّين همايى و ديگر استادان كسب دانش كرد و فارغ التحصيل گرديد و در سال 1332 به استخدام وزارت آموزش و پرورش درآمد و به كرمانشاه مأموريت يافت و در دبيرستانها به تدريس پرداخت و مدتى نيز در سنندج انجام‌وظيفه نمود . ازآن‌پس به تهران انتقال يافت و به تدريس در دبيرستانها و دانشكدهء علوم قضايى و خدمات ادارى اشتغال ورزيد و در پستهاى مختلف اجرايى و\r\n\r\n","description":"","footnote":"","page_name":" 1752 ","page_number":304},
  {"content":"\r\n\r\nفرهنگى و راديويى از جمله مديريت استانها خدمت كرد و سرانجام بازنشسته گرديد .\r\nستوده پس از آنكه بازنشسته شد ، در واحد ويرايش راديو و شوراى شعر وزارت فرهنگ و ارشاد اسلامى مشغول خدمت گرديد و آثارى نيز از خود به‌جا گذاشت كه هنوز توفيق طبع و نشر آنها را نيافته است ، از آن جمله : رساله‌اى در علم الحديث از نظر شيعى و سنى ( پايان‌نامه دانشكدهء الهيات ) و تصحيح و تدوين ديوان سيد عبد الرحيم مولوى كرد و رساله‌اى در عروض و قافيه و بديع و تصحيح و تكميل يوسف و زليخاى كوردى ( سروده سيد محمد سعيد كردستانى ) جد اعلايش و نيز ديوان اشعار فارسى و كردى و عربى در قالبهاى متنوع .\r\n\r\nگل وفا\r\n بنماى رخ كه عيان شود لمعات جام جهان‌نما * بگشاى طرّه كه بردمد نفحات جان ز جهان ما\r\nبه لقاى تو بشد از دلم ، شرر غم و ، اثر الم * فتركتنى و جعلتنى متأثّرا متألّما\r\nگل من به روضهء دل درآ ، بنشان نهال گل وفا * كه بجز نهال چنان گلى ، به چنين دلى نكند نما\r\nدل بىسكون شده جام خون ، ز جفاى دهر و غم مدام * به صفاى سينهء راستان ، مه دل‌ستان كرمى نما\r\nبده آن رحيق طرب‌فزا نه قدح‌قدح كه سبوسبو * ببر از دلم غم جانگزا ، نه سهاسها كه سماسما\r\nبه عتاب ديدهء مست تو ، دل من ربود و نشانه كرد * فَرَمى الحَشا متواتِرا وَ بقَوسِ حاجِبِه رَمى\r\nمن بينوا به جفا مكُش ، قدم از طريق وفا مكش * سوى بيدلان نظرى فكن مُتَطّفا مُتَبَسّما\r\nهمه‌شب ز شبنم ديده‌ام ، به سحر دمد گل آرزو * نظرى ستودهء خسته را ، به نظارهء گل و شبنم آ \r\n\r\n","description":"","footnote":"","page_name":" 1753 ","page_number":305},
  {"content":"\r\n\r\n\r\nروى تمنّى من و دست گره‌گشاى تو\r\n قبلهء سودازدگان ابروى سرمه‌ساى تو * قبله‌نماى عاشقان ، غمزهء غم‌زداى تو\r\nگلبن روضهء جنان خار به ديده آيدم * گر زندم اشارتى نرگس دلرباى تو\r\nزاهد صومعه‌نشين ، حور و قصور را كه من * از همه بيگانه شدم ، تا شدم آشناى تو\r\nپاى به چنبر الم ، فرق به زير تيغ غم * سر كنم و سر نكنم ، بىرخ جانفزاى تو\r\nسايهء آستانه است ، مايهء فخر و آبروست * اى كه هماى آسمان ، پر زده در هواى تو\r\nدر دوجهان اهل دلى نيست كه در طريق عشق * پا ننهد به راه تو ، سر ندهد براى تو\r\nدل ندهم به هفت دُرّ « 1 » پا ننهم به هشت دَر « 2 » * طالع اگر مدد كند ، يك‌نفسم لقاى تو\r\nيك شب قدر از آن سبب به ز هزار ماه شد * طوق غلامى ستد از سلسلهء دوتاى تو\r\nملك سليمان به نظر ، پاى ملخ نمايدم * گر شودم نقش نگين ، نقطه‌اى از ولاى تو\r\nخانهء كعبه زان جهت قبلهء انس و جان بود * زودتر از ارض و سما شد بهى از بهاى تو\r\nآب حيات را دگر مىنستانم از خَضِر * من كه نمردم و زدم بوسه به خاك پاى تو\r\nپى سپر شافعىام بندهء زور و زر نِيم * شد زر ناب قلبم از پرتو كيمياى تو \r\n\r\n\r\n","description":"","footnote":"\r\n( 1 ) - هفت درّ : بنات نعش ، كه هفت دختران نيز مشهورند .\r\n( 2 ) - هشت در : كنايه از بهشت است .\r\n","page_name":" 1754 ","page_number":306},
  {"content":"\r\n\r\n دوش شهى كه فرقدان بوسه به پاى وى زدى * بهر شكستن بتان بوسه زدى به‌پاى تو\r\nعيب نباشد ار مرا قافيه شايگان فتاد * زان كه به گنج شايگان ره برم از ثناى تو\r\nفاتح رزم خيبرى ، ساقى بزم كوثرى * مقصد جان و دل تويى ، اى دل‌وجان فداى تو\r\nدر صف اهل دل نِيم دل به فدايت عجب آنك * جلوهء جانان دهدم ، آينهء صفاى تو\r\nشِبهُكَ هَل وُلِد وَلَد ؟ مِثلُكَ هَل اتى فَتى ؟ * اى دل‌وجان انس و جان ، والِهِ هَل اتاى تو\r\nمحتسب شهر وَلا داد « ستوده » را صَلا * دامنش ار دهى ز كف روز حساب واى تو\r\nمن كه سپهرجانىام ، تا لب گور سَوق داد * عمر دوباره يافتم از مدد رضاى تو\r\nفرق شكستهء مرا مرهم مرحمت رسيد * تا كه دل شكسته را ، كى برسد دواى تو ؟\r\nرشتهء زندگانىام صد گره است و يك اميد * روى تمنّى من و ، دست گره‌گشاى تو « 1 » \r\n\r\nهو\r\n به سوگ گوهرى نظم تازى و دريا * سياه جامه شده خامهء سخنوريا\r\nدريغ ، طاهر شيرين‌سخن برفت ، و برفت * ز جور دهر تو شر و بديهه آوريا\r\nكه را گهر بفرستم ز لجّهء معنى ؟ * كه از سفينهء آفاق رفت گوهريا \r\n\r\n\r\n","description":"","footnote":"\r\n( 1 ) - اين قصيده هنگامى كه طاقى بر سرم فروريخت و جز زخمهاى كوچك و سطحى مرا آسيبى نرسانيد و احساس كردم دست جدّم امير مؤمنان عليه السّلام آن بلاى هولناك را از من دفع كرد ، به عنوان سپاس‌نامه به خاك پايش تقديم شد . به اميد آنكه در روز حساب نيز كمترين غلامان خود را دريابى .\r\nان‌شاءاللّه .\r\n","page_name":" 1755 ","page_number":307},
  {"content":"\r\n\r\n برفت آنكه عُطارِدصفت به تير قلم * ربود خاتم معنى ز مشت مشتريا\r\nبه نظم و نثر بليغ از ثوابت و سيّار * شكست كلك بلاغت به چرخ مشتريا\r\nيگانه عبقرى « 1 » عصر كز طرايف خطّ * فزود خطّ ظرايف به نظم عبهريا « 2 »\r\nمهينه ناظم دوران به نظم درّ درى * كه كاست رونق بازار شعر انوريا\r\nبرفت آنكه ز اشراق طبع وقّادش * كَدِر نمودى آينهء سكندريا\r\nاگرچه مير ولايات نقشبندى بود * ولى به زير نگين داشت ملك قادريا\r\nغروب كرد ذُكايى « 3 » كه آفتاب آموخت * ز مهر ساطع او رسم ذرّه پروريا\r\nسزاى اوست مقام سلالهء حيدر * كه داشت خامهء چون ذو الفقار حيدريا\r\nدلا مگوى كه طاهر ز مرگ شد فانى * به جاودانگىاش كرد مرگ ياوريا\r\nسرِ سراى دگر داشت بىگمان كه نبود * سزاى آن سره مرد اين سراى سرسريا\r\nز فصل فاصله جستن به وصل ره بردن * نه مرگ باشد بر عارفان عبقريا\r\nنمرده است و نميرد خليل آتش عشق * ممات ظاهرى آرد حيات طاهريا\r\nايا سلالهء حيدر كه ديدهء گردون * تو را نديد « 4 » نديدى به عزّ و سروريا\r\nهميشه شيوهء گردون ستمگرى بوده‌ست * وليك با تو فزون داشتى ستمگريا\r\nبه جرم فضل و هنر مر تو را به چنبر داشت * چنين بود روش چرخ پير چنبريا\r\nبه جرم جوهر ذاتى ز دهر خون‌آشام * اسير سِجن « 5 » غلاف است تيغ جوهريا\r\nخوشا مسرّت آن بىخبر كه نشناسد * ز ثور مرتع افلاك رعجلِ « 6 » سامريا\r\nبيا ببين به رصدخانهء شگفت جهان * قصير فكرى و آنگه بلند اختريا\r\nبرادرى جهان نيست جز پشيمانى * برابرى نبود اندر اين برادريا \r\n* *\r\n به عيد فرّخ قربان به قرب حق رفتى * خداى ياور و يارت به روز داوريا \r\n\r\n\r\n","description":"","footnote":"\r\n( 1 ) - عبقرى - هوشيار\r\n( 2 ) - عبهر - ياسمين . عبهرى - حكيم عبد الحميد غزنوى معاصر امير ارسلان\r\n( 3 ) - ذُكا - آفتاب\r\n( 4 ) - نديد - همانند\r\n( 5 ) - سجن - زندان\r\n( 6 ) - رعجل - گوساله\r\n","page_name":" 1756 ","page_number":308},
  {"content":"\r\n\r\n هزار و چارصد و يازده پس از هجرت * غروب كرد در آفاق ماه دلبريا\r\nز داغ هجر بدانسان « ستوده » زار گريست * كز آب ديده بفشاند لالهء تريا\r\nرثاى چون تو اديبى نيايد از من ، كاش * رثاى من تو سرودى بدان سخنوريا « 1 » \r\n\r\nگلشن عشق\r\n نه جاويدان بماند رنج بلبل * نه تا پايان بپايد رونق گل\r\nتو را ناز و عتاب است و تعرّض * مرا رنج و عذاب است و تحمّل\r\nز سوداى خم مشكين كمندت * درافتادم به صد دور و تسلسل\r\nبه بوى مهر تو در گلشن عشق * چنان مستم كه نشناسم گل از مُل\r\nمگر دل را كنى روشن‌تر از جان * رخ زيبا برآر از ابر كاكل\r\nاگر دامن‌كشان آيى به گلزار * نماند رونق ريحان و سنبل\r\n« ستوده » مهرى از جانان نبيند * وفا از گل نخواهد ديد بلبل \r\n\r\n\r\n","description":"","footnote":"\r\n( 1 ) - اين قصيده در رثاى زنده‌ياد سيد محمّد طاهر سيدزاده هاشمى ، شاعر و مورخ و فقيه نام‌آور سروده شد .\r\n","page_name":" 1757 ","page_number":309},
  {"content":"\r\n\r\n\r\nسخنور ( 1288 )\r\nحسن سخنور ، در سال 1288 هجرى شمسى « 1 » در شهر يزد چشم به جهان گشود . پدرش ملا محمد مكتبدار و محرّر ، و هم داراى طبع شعر و قريحهء شاعرى بود و مضطر تخلص مىكرد .\r\nسخنور خواندن و نوشتن و قسمتى از مقدمات صرف و نحو را در همان مكتب پدر فرا گرفت آنگاه به شغل آزاد روى آورد و در ارديبهشت سال 1325 به اتفاق همسر و تنها فرزندش از يزد به تهران كوچيد و در اين شهر رحل اقامت افكند و به شغل فرش‌فروشى كه در آن بصيرت داشت ، اشتغال ورزيد .\r\nسخنور كه در شعر با نام خانوادگى خود تخلص مىكند ، پس از ورود به تهران ، با راهنمايى پسرعمه‌اش شادروان عباس فرات شاعر نامدار ، به انجمنهاى ادبى راه يافت و آثارش در بعضى نشريه‌ها و تذكره‌ها به‌چاپ‌رسيد . ديوان اشعارش قريب پنج هزار بيت از انواع شعر مىباشد كه تاكنون توفيق طبع و نشر آن را نيافته است .\r\nسخنور چندى است از فعاليت تجارتى دست كشيده و امور را به فرزندش محوّل ساخته است . بنابراين اوقاتش را به مطالعه و پذيرايى از دوستان در منزل مىگذراند .\r\nاشعار زير نمونه‌هايى از نظم اوست :\r\n\r\n\r\n","description":"","footnote":"\r\n( 1 ) - سخنور ماده تاريخ زير را دربارهء تاريخ تولد خود سروده است :\r\n مىشناسد مرا اهل ادب * هم ز آثار و هم از اصل و نسب\r\nمولدم در سنهء خورشيديست * « حسن از اسم و سخنور ز لقب » \r\n","page_name":" 1758 ","page_number":310},
  {"content":"\r\n\r\n\r\nاهل صفا\r\n گر كسى انديشه و گفتار و كردارش نكوست * نيست ترديدى كه او را مردمان دارند دوست\r\nمىزند آن كس كه در گيتى دم از گفتار نيك * گر وِرا كردار باشد نيك ، گفتارش نكوست\r\nشسته‌اند اهل ولا از لوح دل زنگ ريا * جمله يكرنگ‌اند و يكدل نيست مطرح رنگ پوست\r\nدر جهان هركس شود بىبهره از عرفان حق * هستىاش در باغ هستى خون گل بىرنگ‌وبوست\r\nچاره‌جويى را همانا چاره‌سازى حاصل است * مىشود خود چاره‌ساز آخر هرآن كس چاره‌جوست\r\nاى خداجو بايد او را با دلى بشكسته خواند * قلب مشتاقان چو گردد منكسر مأواى اوست\r\nسوى حق باشد هرآن‌كس را به گيتى روى دل * رو به هر سو مىكند با وجه يزدان روبروست\r\nحق‌شناسان گرچه گفتند اين جهان دارالبلاست * نيست غم تا از خم عرفان حق مى در سبوست\r\nاى كه دارى ديده بر در تا ببينى روى دوست * چشم جان بگشا گرت ديدار جانان آرزوست\r\nدر حقيقت از بهشت و حور باشد بىنياز * هركه را ساغر ز مى سرشار و يارى نيك‌خوست\r\nباشد اندر بزم دل گفتار نغزش دلنشين * چون « سخنور » هركه با اهل صفا در گفتگوست \r\n\r\nعشق و جوانى\r\n اى كه رويت از ملاحت در جهان افكنده شور * چشم بد اى آيت لطف و وجاهت از تو دور \r\n\r\n","description":"","footnote":"","page_name":" 1759 ","page_number":311},
  {"content":"\r\n\r\n عاشقان را مژدهء وصل تو اى مهرآفرين * تشنگان را چشمهء آب است در صحراى عور\r\nبوسه بر لعل لبت آرد به لب هركس خريد * تشنه‌تر گردد اگر لب‌تشنه نوشد آب شور\r\nقصّهء حسن تو را اى لاله‌رخ هركس شنيد * محو شد از خاطرش افسانهء غلمان و حور\r\nگردد از وصف جمالت بزم ياران پرفروغ * مىشود از ذكر اوصاف تو دلها پرسرور\r\nبا غريو حسن خود از دوستداران رخ نتاب * بىنصيب‌اند از كمال و فضل ابناء غرور\r\nملجاء دلها بود موى پريشانت ، بلى * با پريشانان پريشان را بود حشر و نشور\r\nاى خوشا عشق و جوانى ، وى خوشا شور و نشاط * همنشين با شاعرانى بذله‌گو در بزم سور\r\nدل نگردد پير هرگز با گذشت ماه و سال * از جوان بىتأمّل به بود پير صبور\r\nحزن و شادى نيش و نوش تلخ و شيرين باهم‌اند * چرخ گردون را چنين باشد روش تا نفخ صور\r\nاى « سخنور » چامه‌ات در مجمع اهل ادب * نزد دربار سليمان تحفه‌اى باشد ز مور \r\n\r\nسراى دودر\r\n دريغ و درد كه بگذشت باشتاب شباب * بلى هميشه بود شيوهء شباب شتاب\r\nثبات نيست كسى را در اين سراى دودر * بشر به بحر وجود است چون حباب بر آب\r\nمبرهن است كه باشد دوام حال محال * هميشه نيست سماوات را سحاب حجاب\r\nچه باك باشدش از محشر و جزا آن‌كس * كه روشن است وِرا گاهِ احتساب حساب\r\nبه غير سوءاثر نيست در خطاب خطيب * شود هرآينه همراه با عتاب خطاب \r\n\r\n","description":"","footnote":"","page_name":" 1760 ","page_number":312},
  {"content":"\r\n\r\n زند به ساغر ما سنگ شحنه ليكن خود * نهان ز خلق خود و با شراب ناب كباب\r\nبه هوش باش كه سوداگران جنّت و حور * نشان دهند به مردم به‌جاى آب سراب\r\nبخوان كتاب و عزيزش بدار زان كه بود * مفيد بهر تو مانند خورد و خواب كتاب\r\nاگر ز حال تو پرسد كسى بگو صد شكر * بر آن سؤال بود اين‌چنين جواب صواب\r\nشكيب دل بود از فرط اضطراب ، آرى * شود بناى مشيّد ز اضطراب خراب\r\nمكن خشونت و تندى « سخنورا » زيرا * ز تندى است كه باشد در التهاب شهاب \r\n\r\nآشناى دل\r\n بنشين دمى به نزد من اى آشناى دل * نايى بزن كه بشنوم از نى نواى دل\r\nاى يار دلنواز به هرجا كه مىروى * دل در قفات آيد و من در قفاى دل\r\nدر دوستدارىات من و دل هر دو هم‌نوا * دل خواهدت براى من و من براى دل\r\nپيوسته دل به ياد تو مسرور و خرّم است * غافل شود اگر ز تو يك‌لحظه واى دل\r\nدر دهر هركه راست مكانىّ و منزلى * دل جاى دوست باشد و در سينه جاى دل\r\nكو محرمى كه راز درون سازم آشكار * كو همدمى كه شرح دهم ماجراى دل\r\nدر انتظار روى تو شد ديده‌ام سپيد * گرديده است چشم سياهت بلاى دل\r\nبيمارى دل از غم هجران روى توست * ديدار روى توست همانا شفاى دل\r\nزيبد كه دل فداى تو گردد به راه وصل * گر دل شود شهيد تويى خونبهاى دل\r\nاز در درآ ز لطف كه دل بىتو نارضاست * حاصل شود ز فيض لقايت رضاى دل\r\nدوشينه بىتو بزم « سخنور » صفا نداشت * بازآ كه هست جلوهء رويت صفاى دل \r\n\r\nرباعيات\r\n در گلشن دهر ، هر گلى را بوييست * هر فرد ز افراد بشر را خوييست\r\nهر سو نگرى وجه خدا جلوه‌گر است * زين روست كه هركه را نظر بر سوييست \r\n* * *\r\n اى غنچه دهان بيا كه بازآمد عيد * در عيد شراب لعل بايد نوشيد\r\nگه بوسه ز روى اختيارم ندهى * ناچار تو را به جبر خواهم بوسيد \r\n\r\n","description":"","footnote":"","page_name":" 1761 ","page_number":313},
  {"content":"\r\n\r\n\r\nدوبيتىها\r\n جهان فانيست اى اولاد آدم * رئوف و مهربان باشيد باهم\r\nدمى را گر به عشرت بگذرانيد * همانا زندگى باشد همان دم \r\n* * *\r\n چو در گيتى غم و شادى نپايد * تو را اى دل بجز شادى نشايد\r\nز ساز زندگى اهل صفا را * بجز آواى شادى برنيايد \r\n* * *\r\n بجو در خود خدا را اى خداجو * وجودت دم‌به‌دم گويد هو الهو\r\nهمانا عارفان را جنّت و نار * بدان قرب حق است و دورى از او \r\n* * *\r\n هميشه شاد باش از غم چه حاصل * چرا باشد پريشان شخص عاقل\r\nگل عارض شود از گريه پژمان * شود از خنده خندان غنچهء دل \r\n\r\nقطعات\r\n آن شنيدستم كه بىترديد شُرب مسكرات * عاقلان را از مدار عقل بيرون مىكند\r\nليك معلومم نشد ديوانه مىنوشد شراب * يا اگر عاقل بنوشد كار مجنون مىكند \r\n* * *\r\n دوست خواهم كه از مصاحبتش * وارهانم ز دام غم تن را\r\nدورى از دشمنان توانم جست * چه كنم دوستان دشمن را \r\n\r\nتك‌بيتىها\r\n ادب آن است كه بيهوده نگويى سخنى * خاصه آنجاى كه بنيان سخن بر ادب است \r\n* * *\r\n پروانه از چه باك ندارد ز سوختن * اين راز سربه‌مهر ز اسرار خلقت است \r\n* * *\r\n اخلاقت ار نكوست ، نكوبختى اى بشر * ميزان براى سنجش بختت همين بس است \r\n\r\n","description":"","footnote":"","page_name":" 1762 ","page_number":314},
  {"content":"\r\n\r\n\r\nسرمد ( 1339 - 1286 )\r\nسيد صادق سرمد ، فرزند سيد محمد على ، در سال 1286 هجرى شمسى در تهران قدم به عرصهء هستى نهاد ؛ پس از انجام تحصيلات ابتدايى و متوسطه ، در رشتهء حقوق به تحصيل پرداخت و به دريافت ليسانس توفيق يافت .\r\nسرمد از سال 1309 شمسى به كار وكالت دادگسترى پرداخت و از اعضاى هيئت‌مديرهء كانون وكلا گرديد و سالها سمت مشاور حقوقى و وكيل امور قضايى دربار سلطنتى و آستان قدس رضوى را به‌عهده داشت .\r\nسرمد بعد از شهريور 1320 امتياز روزنامهء صداى ايران را گرفت و وارد مبارزات سياسى گرديد و در مهر ماه 1322 پس از جنگ جهانى دوم ، بنا به دعوت دولت انگلستان به اتفاق چند تن از روزنامه‌نگاران به آن كشور عزيمت كرد و از آنجا به فرانسه رهسپار شد و در اسفندماه 1328 جزو ملتزمين شاه به عنوان ملك‌الشعراى دربار به پاكستان رفت و قصايد و قطعاتى به يادگار اين سفر سرود و سرانجام در تيرماه سال 1339 به علت ابتلاى به بيمارى سرطان درگذشت و در ابن بابويه تهران مدفون گرديد .\r\nسرمد از دوران كودكى به نظم شعر پرداخت و چون قريحهء خدادادى در سرودن شعر داشت به‌سرعت رشد كرد و در انواع شعر طبع‌آزمايى نمود و توانايى خود را نشان داد ، مخصوصا در نظم قصايد مهارت كامل يافت .\r\n\r\nحكومت قلم\r\n قلم وثيقهء آزادى است و ضامن امن * به‌شرط آنكه نگارنده فتنه‌گر نبود\r\nقلم مروّج علم است و پاسدار هنر * به‌شرط آنكه در انگشت بىهنر نبود \r\n\r\n","description":"","footnote":"","page_name":" 1763 ","page_number":315},
  {"content":"\r\n\r\n در آن ديار كه حق با حكومت قلم است * مجال دزدى و جولان زور و زر نبود\r\nدر آن ديار كه بهر قلم حكومت نيست * به غير جهل و ستم ، حاكمى دگر نبود\r\nقلم كه به تابع فرمان زور و زر گرديد * اگر به زور نويسد ، بجز ضرر نبود\r\nحكومت قلم اول ، دوم حكومت تيغ * كه تيغ را چه حكومت قلم اگر نبود ؟\r\nمقام نامه‌نگارى مقام ارشاد است * وز اين مقام ، مقامى بلندتر نبود\r\nجريده آينه‌دار حكومت قلميست * كه جز در آينه پيدا رخ صور نبود\r\nبه انتقاد برآيد تفاوت بد و خوب * كه زشت را به مقام نكو گذر نبود\r\nدرود باد به پيكار پاك نامه‌نگار * كه هيچش از خطر مال و جان حذر نبود\r\nكفن ز نامه و از خامه تيغ برگيرد * اگر سپر سزدش غير سرسپر نبود\r\nدرود باد بر آن مملكت كه اهل‌قلم * چو مرغ خسته در آن بسته بال‌وپر نبود \r\n\r\nپيك دانش\r\n اگر ما خود سخنگوى زمانيم * چرا حال زمان خود ندانيم\r\nزبان ما زبان حال ما نيست * كه ما با عهد ماضى همزبانيم\r\nهمه عيب زمان خويش گوييم * كه تنها عيبجويى مىتوانيم\r\nزمان ما ندارد هيچ عيبى * به غير از ما كه خود عيب زمانيم\r\nزمانه سرگران با ما از آن است * كه ما خود با زمانه سرگرانيم\r\nزمين و آسمان در خدمت ماست * كه ما فخر زمين و آسمانيم\r\nرقيب ما سر از كيهان برآورد * من و تو خفته در اين خاكدانيم\r\nگذشت از آسمانها پيك دانش * من و تو در زمين افسانه‌خوانيم\r\nجهان « سرمد » ز كار ماست آگاه * ولى ما غافل از كار جهانيم \r\n\r\nحال پريشان وطن\r\n روزگاريست كه آزاد سخن نتوان گفت * سخن آزاد چو مرغان چمن نتوان گفت\r\nهمچو بلبل سر قول و غزلم نيست و ليك * ذوق اين مسأله با زاغ و زغن نتوان گفت\r\nگل به بار آمد و چون غنچه از آن تنگ‌دلم * كه حديث از لب آن غنچه‌دهن نتوان گفت\r\nيار در پرده چنان پردهء عشّاق دريد * كز بد حادثه بىپرده سخن نتوان گفت \r\n\r\n","description":"","footnote":"","page_name":" 1764 ","page_number":316},
  {"content":"\r\n\r\n عهد پيمان‌شكنان است و به پيمان درست * راز پيمانه بدان عهدشكن نتوان گفت\r\nچون بجز تفرقه در جمع وطن‌خواهان نيست * سخن از حال پريشان وطن نتوان گفت\r\nپرچم افراشتن و تكيه بر اسلاف زدن * آرزويىست كه با لاف زدن نتوان گفت\r\nبردن از چنگ حريفان دغل گوى نبرد * داستانيست كه بىتيغ و كفن نتوان گفت\r\nنكته‌سنج است بلى طبع تو « سرمد » امّا * با همه گفتى اگر نكته به من نتوان گفت \r\n\r\nچه شد آن زمان كه گذشت ؟\r\n اين چه حالت بود كه اهل زمين * هر زمان از گذشته ياد كنند ؟\r\nاز فراق « گذشته‌ها » غمگين * وز غم « حال » بانگ و داد كنند ؟\r\nكارشان غير آه و حسرت نيست ! * هيچشان از زمانه عبرت نيست !\r\nآن يكى در بهار برنايى * مىخورد بهر « كودكى » افسوس !\r\nدر كمال جمال و زيبايى * از تأسّف كند قيافه عبوس\r\nكه چه خوش بود « كودكى كه گذشت » ؟ * مژده‌ام ده كه : آن زمان برگشت ؟\r\nوان دگر كز شباب كرده عبور * ديده آن سخت راه ناهموار !\r\nداده از كف نشاط عقل و شعور * آرزوى شباب كرده شعار !\r\nكه چه شد : روزگار برنايى * تا كشم سر به عشق و رسوايى ؟\r\nآنچه ديدم به غالب احوال * هيچ‌كس فكر « نقد حال » نبود\r\nهمه در اختيار وهم و خيال * حالشان جز غم و ملال نبود\r\nغافل از اينكه : « حال » زاينده * مادر « رفته » هست و « آينده »\r\nدر شگفت آمدم كه اين چه خطاست * كادمى ميل قهقرا دارد !\r\nهمچو آن « بر » كه پخت و طعم آراست * هوس خامى از هوا دارد !\r\nيا چو گندم كه نان مردم شد * باز خواهد نپخته گندم شد ! \r\n* *\r\n\r\n","description":"","footnote":"","page_name":" 1765 ","page_number":317},
  {"content":"\r\n\r\n اى نشسته به ماتم و اندوه ! * كاى دريغ « آن زمان چه شد كه گذشت ؟ »\r\nوز غم « رفته » آمده به ستوه ! * « كآنچه بگذشت برنخواهد گشت ! »\r\nتو كه حال « زمان » نمىدانى * از « گذشته » سخن چه مىرانى\r\nگر بخت « گذشته » خوش نگذشت * از گذشتن دگر چه غم دارى ؟\r\nور به كام تو روزگاران گشت * حالى از رفتنش چه كم دارى ؟\r\nگر گذشت زمان خوش‌بنياد * چون گذشته‌ست « حال » و « روزت شاد »\r\nخود زمان چيست جز تحوّل ذات ؟ * غافلان غير از اين گمان كردند\r\nليكن از روى اختلاف صفات * مختلف وصف آن بيان كردند\r\nور نه « ماضى » و « حال » و « آينده » * نيست جز دور « دهر » پاينده\r\nچون زمين « سير وضعى » آرد پيش * آسمان نقش روز و شب سازد\r\nهفته‌ها ، ماه و ماه گردد بيش * سالى از عمر ما پس‌اندازد\r\nزين تحرّك كه در ظهور آيد * « انتقال » زمين « زمان » زايد \r\n* *\r\n گر نجنبيد « كائنات » از جاى * جنبش از گردش « زمان » افتد\r\nپس كنون جنبشى كن و به خود آى * تا زمان بر تو جاودان افتد\r\nكه « زمان » جز « دوام اكنون » نيست * قدر « اكنون » بدانكه « اكنون چيست ؟ » \r\n\r\nجستجو\r\n گوشم به حرف مردم و چشمم به روى تو * مردم به‌سوى من نگران ، من به‌سوى تو\r\nتنها نه روى خوب تو ما را فريفته است * اى خوب‌تر ز روى نكوى تو خوى تو\r\nعمرم بسررسيد و كسى محرمم نشد * كز كوى من خبر برساند به كوى تو\r\nحقّا كه غير تو نبود آرزوى من * باشد كه غير من نبود آرزوى تو \r\n\r\n","description":"","footnote":"","page_name":" 1766 ","page_number":318},
  {"content":"\r\n\r\n تا كس نداندم كه تو همواره با منى * هرجا روم بهانه كنم جستجوى تو\r\nهان اى رقيب ، چشم بپوش از حبيب ما * كاين لقمه ، لقمه‌ايست كه گيرد گلوى تو\r\nما را بدين رويّه سخن رغبتى نبود * اى رغبت جوان همه بر رنگ و بوى تو\r\nآشفته‌تر ز عشق تو « سرمد » كه مىكند * گاهى سخن ز روى تو ، گاهى ز موى تو \r\n\r\nهمّت پاكان\r\n اى كه از ما نيستى با ما دم از يارى مزن * شرط يارى چون ندانى لاف همكارى مزن\r\nشرط همكارى و يارى پاكى همّت بود * گر ندارى همّت پاكان دم از يارى مزن\r\nدر طريق دوستى ما و منى كفر است كفر * كفر از ايمان چون ندانى كوس ديندارى مزن\r\nلوح دل آيينه خواهى پاكى پندار جوى * وز هوس نقشى كه بر خود پاك پندارى مزن\r\nصحبت ياران كجا آغوش عيّاران كجا * پشت پا بر صحبت ياران به عيّارى مزن\r\nآنكه شاد از عشق اغيار است و فارغ از غمت * در غمش منشين و با وى لاف غمخوارى مزن\r\nناصحم خوش گفت « سرمد » تا حريف آگه شود * گوشمالش ده و ليكن ضربت كارى مزن \r\n\r\nدستهء گل\r\n آنكه بازار گل از لطف شكست * ديدمش دسته‌گلى داشت به دست\r\nگفتمش باز كه نازت گل كرد * خنده‌اش بر لب چون غنچه نشست\r\nگفت با ناز كه اين دستهء گل * نز پى زينتم افتاد به دست\r\nگفتم اين قول درست است و ليك * خواستى در صف گل داد شكست\r\nتا بدانند كه در باغ وجود * باغبان دسته‌گلى چون تو نبست \r\n\r\n","description":"","footnote":"","page_name":" 1767 ","page_number":319},
  {"content":"\r\n\r\n آفرين باد بر آن گردن و گوش * چشم بد دور از آن نرگس مست\r\nخرّم آن كز همهء خلق بريد * و آمد و با سر زلفت پيوست\r\nهست آنجا كه تويى هرچه كه نيست * نيست آنجا كه نه‌اى هرچه كه هست\r\nمدّتى شد كه نورزيدم عشق * لاجرم فكر بلندم شد پست\r\nروى تو ديدم و عشقم گل كرد * و آتش شوقم از انديشه بجست\r\nاين غزل گفتم و گفتم « سرمد » * عاشقى مىكن و معشوقه‌پرست \r\n\r\nسنگ مزار\r\n آن گل كه تيغ غمزهء او ساخت كار من * امروز دسته‌گل بنهد بر مزار من\r\nدر بحر عشق غرقه به حسرت از آن شدم * كان ساحل اميد نيامد كنار من\r\nبگريست زارزار به خاكم ولى چه سود * وقتى كه كارزار غمش ساخت كار من\r\nهرچند چشم بسته‌ام از روى هرچه هست * دنبال اوست ديدهء شب‌زنده‌دار من\r\nدر خاك تيره روشنىام صبح روى توست * اى روشن از تو ظلمت شبهاى تار من\r\nبنشين به خاك من كه به خاكم نشانده‌اى * ترسم كه دامن تو بگيرد غبار من\r\nترسم شكار دام هوا و هوس شوى * اى صيد خال و خط كه نگشتى شكار من\r\nهركس به يادگار نشانى ز خود گذاشت * نام شهيد عشق تو شد يادگار من\r\n« سرمد » به پاس آنكه به دريا زدم دلى * امروز گشت گوهر اشكى نثار من \r\n\r\n","description":"","footnote":"","page_name":" 1768 ","page_number":320},
  {"content":"\r\n\r\n\r\nسروى ( 1304 )\r\nقاسم سروىها ، متخلص به سرورى ، فرزند حاجى على ، در سال 1304 هجرى شمسى در مشهد مقدس چشم به جهان هستى گشود ، پس از پايان تحصيلات ابتدايى در سال 1318 به كمك پدر شتافت و يار و مددكارش در كسب و معيشت شد . در خلال تلاش معاش ، به كلاس شبانه راه يافت و در سال 1331 موفق شد سيكل اول دورهء متوسطه را به انجام رساند . آنگاه به استخدام آموزش و پرورش درآمد و به تدريس در مدارس زادگاه خود اشتغال ورزيد و در سال 1344 ديپلم ادبى را گرفت . ازآن‌پس به دانشكدهء الهيات مشهد راه يافت و در سال 1348 به دريافت ليسانس توفيق يافت و در دبيرستانهاى شهر خود به تدريس پرداخت .\r\nسروىها پس از پيروزى انقلاب در سال 1360 به سمت مديركل ادارهء ارشاد اسلامى خراسان منصوب شد و سرانجام در سال 1362 بازنشسته گرديد و در سال 1363 به سمت معاونت ادارى و مالى دانشگاه اسلامى رضوى بار ديگر مشغول به كار شد و تا سال 1366 در اين سمت بود و مستعفى گرديد .\r\nسروى در سال 1367 نخستين مجموعه شعرش را به نام \" سروستان \" طبع و نشر كرد و اينك مشغول جمع‌آورى جلد دوم سروستان مىباشد و بيشتر اشعارش در مدح و مرثيهء ائمهء اطهار عليهم السلام است و در دوران جنگ نيز دربارهء جنگ و رزمندگان اشعارى سرود .\r\n\r\nجان‌مايه اميد\r\n در پيكر مقدّس دين ، جانى اى شهيد * در بزم عشق محرم جانانى اى شهيد\r\nدر يارى حقيقت و در اعتلاى دين * عمّار جان‌نثارى و سلمانى اى شهيد \r\n\r\n","description":"","footnote":"","page_name":" 1769 ","page_number":321},
  {"content":"\r\n\r\n جان كرده‌اى نثار و به جانان رسيده‌اى * مسندنشين جنّت رضوانى اى شهيد\r\nرمز محبّتى تو ، و جانمايهء اميد * مفهوم عشق و معنى ايمانى اى شهيد\r\nتنها نه انقلاب ز سعى تو پا گرفت * دين را هماره يار و نگهبانى اى شهيد\r\nدارد « خمينى » از تو بسى فخر چون‌كه تو * در انقلاب پايه و بنيانى اى شهيد\r\nاى بوسه‌گاه رهبر ما دست و بازويت * مانا كه خود مدافع قرآنى اى شهيد\r\nتو قلب پرتحرّك اين انقلاب را * خون روانه در رگ و شريانى اى شهيد\r\nاى آنكه كردگار ، تو را خونبها بود * خود مظهر شرافت انسانى اى شهيد\r\nگر شد خدا وكيل تو در خاندان تو * شايستهء عنايت يزدانى اى شهيد\r\nمن بر تو رشك مىبرم آنجا كه صبح و شام * در پيشگاه قادر سبحانى اى شهيد\r\nاى قبله تو مرقد شش‌گوشهء حسين * در كربلاى جبهه ، تو قربانى اى شهيد\r\nچون خاتم شريف شفاعت به دست توست * در روز رستخيز ، سليمانى اى شهيد\r\n« سروى » شد از عنايت تو سربلند و گفت * در پيكر مقدّس دين ، جانى اى شهيد \r\n\r\nماه خدا\r\n چون ماه خدا و مه رحمت رمضان رفت * از پيكر دلباختگان دل شد و جان رفت\r\nماه رمضان آمد و امّيد به دل ريخت * چون رفت ز جانها همگى تاب‌وتوان رفت\r\nآن‌كس كه در اين مه سر تسليم و رضا داشت * گر رفت ز دنيا به‌سوى باغ جنان رفت\r\nآن‌كس كه نشد شامل او رحمت اين ماه * چون رفت به حسرت ز جهان گذران رفت\r\nوان‌كس كه نيامد به سر سفرهء رحمت * با پيكر افسرده و با بار گران رفت\r\nاين ماه كه باشد مه بخشايش و رحمت * آثار گنه از دل‌وجان همگان رفت\r\nاين ماه كه باشد مه غفران و عنايت * بايد به طلبكارى سرخطّ امان رفت\r\nماه رمضان دعوت عام است ز يزدان * بايد كه به مهمانى حق با دل‌وجان رفت\r\nبرخيز به هر نيمه‌شب از بهر تهجّد * بايد به بر دوست به هر نيمه شبان رفت\r\nحق كرده ضمانت كه ببخشد گنهت را * برخيز كه بايد پى تحصيل ضمان رفت\r\nدر ترك گنه كوش و بريز اشك ندامت * بىتوبه در خانهء جانان نتوان رفت\r\nاز غير خدا چشم بپوشان كه همين‌جاست * جايى كه نشايد به اميد دگران رفت\r\nجان باد به قربان كسى كو ز سر صدق * هر شب به در خانهء حق توبه‌كنان رفت \r\n\r\n","description":"","footnote":"","page_name":" 1770 ","page_number":322},
  {"content":"\r\n\r\n مانند « خمينى » كه چو شد و اصل جانان * بىغصّه و تشويش از اين دار جهان رفت\r\nگر رهبر ما رفت ، بيامد خلف الصّدق * « عيد رمضان آمد و ماه رمضان رفت »\r\nعيد رمضان « خامنه‌اى » بعد « خمينى » ست * « صد شكر كه اين آمد و صد حيف كه آن رفت »\r\n« سروى » رمضان بوده و باقيست به دنيا * اين عمر من و توست كه چون آب روان رفت \r\n\r\nگنج در ويرانه\r\n زينب آمد شام را يكباره ويران كرد و رفت * اهل عالم را ز كار خويش حيران كرد و رفت\r\nدر ره شام بلا ، آن دل‌غمين از كربلا * هركجا بنهاد پا ، فتح نمايان كرد و رفت\r\nبا لسان مرتضى ، از ماجراى نينوا * خطبه‌اى جانسوز اندر كوفه عنوان كرد و رفت\r\nفاش مىگويم كه آن بانوى عظماى دلير * از بيان خويش ، دشمن را پشيمان كرد و رفت\r\nبا فداكارى و جانبازى به راه كردگار * دين جدّ خويش را مشهور دوران كرد و رفت\r\nبا كلام جانفزا ، اثبات دين حق نمود * عالمى را دوستدار اصل ايمان كرد و رفت\r\nبر فراز نى چو آن قرآن ناطق را بديد * با عمل آن بىقرين تفسير قرآن كرد و رفت\r\nخطبه‌اى غرّا بيان فرمود در كاخ يزيد * كاخ استبداد را از ريشه ويران كرد و رفت\r\nدر ديار شام ، بر پا كرد از نو انقلاب * سنگر استمگران را سست بنيان كرد و رفت\r\nزين خطب ، اتمام حجّت كرد بر كافردلان * غاصبين را مستحقّ نار نيران كرد و رفت \r\n\r\n","description":"","footnote":"","page_name":" 1771 ","page_number":323},
  {"content":"\r\n\r\n از كلام حق‌پسندش ، شد حقيقت آشكار * اهل حق را شامل الطاف يزدان كرد و رفت\r\nشام غرق عيش و عشرت بود هنگام ورود * روز رفتن شام را شام غريبان كرد و رفت\r\nچون رقيّه شد شهيد او را همان‌جا دفن كرد * گنج را در گوشهء ويرانه پنهان كرد و رفت\r\nز آتش دل ، بر مزار دختر سلطان دين * در وداع آخرين ، شمعى فروزان كرد و رفت\r\nچون به دشت كربلا آمد به وقت بازگشت * گريه‌ها بر تربت پاك شهيدان كرد و رفت\r\nدر مدينه تا بيان فرمود شرح حال خويش * دوستان را زان مصائب ديده گريان كرد و رفت\r\nبا غم دل چون‌كه مىشد وارد بيت الحزن * « سروى » دلخسته را محزون و نالان كرد و رفت \r\n\r\n","description":"","footnote":"","page_name":" 1772 ","page_number":324},
  {"content":"\r\n\r\n\r\nسروى ( 1310 )\r\nحسن سروى ، فرزند حبيب اللّه در سال 1310 هجرى شمسى در يك خانوادهء كشاورز و آسيابان در روستاى فين كاشان چشم به جهان گشود ، در پنج‌سالگى به مكتب ملا جواد رفت و دروس متداوله مكتب را فراگرفت و در سال 1318 به دبستان امير كبير در فين سفلى رفت و به قول خودش « مدرسه در چهار كيلومترى فين عليا بود و روزى چهار نوبت با پاى پياده به دبستان مىرفتم و تا كلاس چهارم به همين ترتيب در اين مدرسه گذراندم » . ازآن‌پس به كاشان رهسپار گرديد و در مدرسهء حكمت به تحصيل ادامه داد و پايان‌نامهء ششم ابتدايى را دريافت كرد . وى مىگويد « از آنجايى كه كسب و كار را دوست داشتم و پدرم پير و ناتوان بود و ديگر نمىتوانست در كشاورزى و باغبانى فعاليتى داشته باشد ، ناچار مدرسه را ترك كردم و به كار پدر پرداختم تا شيرازه زندگى از هم نپاشد » .\r\nسروى در سال 1329 به استخدام آموزش و پرورش درآمد و ضمن تدريس در مدارس سرپرستى باغ تاريخى فين را نيز عهده‌دار گرديد و از حضور رجال علم و شعر و ادب بهره‌مند گرديد .\r\nسروى از سال 1325 به شعر و شاعرى پرداخت و به علت اشتغالاتش كمتر در انجمنهاى ادبى شركت مىجست و در سال 1351 به عضويت انجمن ادبى صبا درآمد و در همان سال خود به تشكيل انجمن ادبى همت گماشت و جمعى از دوستان شاعرش از كاشان در انجمن حضور مىيافتند و در جنب باغ فين در محل سروىسرا جلسات انجمن بر پا مىگرديد . سروى عقيده دارد : « اگر شعر از چاشنى عشق و عرفان خالى باشد شعر نخواهد بود و شاعر عمرش را بيهوده صرف كرده است » .\r\nسروى كه در شعر با نام خانوادگىاش تخلص مىكند در نوشتن خطوط نستعليق و\r\n\r\n","description":"","footnote":"","page_name":" 1773 ","page_number":325},
  {"content":"\r\n\r\nشكسته مهارت دارد و هر دو خط را خوش مىنگارد .\r\nاينك نمونه‌هايى چند از غزل او :\r\n\r\nبىنيازى\r\n تا ز لطف بىنيازى قدردانى مىكنيم * در كمال بىنيازى زندگانى مىكنيم\r\nهركسى دل خوش كند با ياد مهرويى ولى * ما به عشق ديگرى عيش نهانى مىكنيم\r\nزهر پنداريم شهدِ مال دنيا را به كام * در مسير معنويّت كامرانى مىكنيم\r\nشهريار گنج‌داريم و گداى كوى دوست * صد رمه داريم و چون موسى شبانى مىكنيم\r\nبا وجودى پيرى از بخت جوان لذّت بريم * در خزان چون در بهاران باغبانى مىكنيم\r\nپاس حق داريم و بر باطل خط بطلان كشيم * بر نواميس الهى پاسبانى مىكنيم\r\nهرچه پيش آيد به فال نيك مىگيريم ما * شكر يزدان با زبان بىزبانى مىكنيم\r\nنيشخند دوستان خام و دشمن را به جان * مىخريم و با حريفان مهربانى مىكنيم\r\nخادم خلقيم و منت‌دار خاص و عام شهر * عذر خواهيم ار به ياران سرگرانى مىكنيم\r\nزاهدا خوش‌بين مشو چون در عبادت شهره‌اى * بين كه ما خدمت به هم در بىنشانى مىكنيم\r\nگفت « سروى » تا به دلبرآفرين دل داده‌ايم * در عوض از خلق عالم دلستانى مىكنيم \r\n\r\nغم فردا\r\n خارم ، ولى به دامن گلها نشسته‌ام * جاى زكات جاه گل آنجا نشسته‌ام\r\nمهرم ، كه نيستم به دل هركسى ، ولى * همراه عشق بر دل شيدا نشسته‌ام\r\nجاى نشست نيست جهان دل بر او مبند * زين‌رو به راه عمر سراپا نشسته‌ام\r\nشرمندگيست حاصل انديشه‌هاى دل * زان جاى عقل در سر دانا نشسته‌ام\r\nبا بيدلان نشستن و برخاستن خطاست * ديدى اگر نشسته‌ام بى جا نشسته‌ام\r\nدر بزم دوستان موافق جهان نكوست * حيف آنكه گر نشسته‌ام تنها نشسته‌ام\r\nدر خانقاه معتكف و زار و مستمند * در انتظار پير دلارا نشسته‌ام\r\nبار محبّت است گران مىكشم به دل * از محنتش چو مهر به دلها نشسته‌ام\r\n« سروى » غمين نشسته و اين ورد بر زبان * امروز رفت و در غم فردا نشسته‌ام \r\n\r\n","description":"","footnote":"","page_name":" 1774 ","page_number":326},
  {"content":"\r\n\r\n\r\nرهرو عشق\r\n رهرو عشقيم و عاشق را به كس كارى نباشد * عاشقان را آرزو جز وصل دلدارى نباشد\r\nآن‌قدر پيموده اين ره را به‌پاى آرزوها * تا ميان ما و او از هجر ديوارى نباشد\r\nآرزو دارم چنان پروانه در عشقش دهم جان * هم به بالينم به غير از شمع ، ديّارى نباشد\r\nدر مزارم شمع بگذاريد جاى دستهء گل * چون مرا در زندگانى گرم بازارى نباشد\r\nكيستم من در بيابان فنا گم‌كرده‌راهى * ليك شادم در جهان چون من سبكبارى نباشد\r\nكيستم من شعلهء لرزان شمع كم‌فروغى * سايبان و همدمم غير از شب تارى نباشد\r\nلالهء خونين دل صحرانشينم ، تا بداند * دلبرم همچون دلم ديگر دل زارى نباشد\r\nپاك شو آئينه‌سان « سروى » چو خواهى وصل دلبر * ور نه او را با تو جز اين ميل ديدارى نباشد \r\n\r\nچشمهء فيض\r\n در بيابان مىكند مجنون تكاپوى محبّت * تا ز خاك پاى ليلى بشنود بوى محبّت\r\nمىشنيد آوايى ار مجنون به لحن ليلى از كوه * مىشد عاقل بود اگر بانگ هياهوى محبّت\r\nدام راه عاشقان و طرّهء طرّار دلبر * رشتهء دور و تسلسل تار گيسوى محبّت\r\nطلعت قوس و قزح در آسمان عشق و رفعت * پرتوى از انعكاس طاق ابروى محبّت\r\nاتّحاد و اتّفاق و دوستى و مهربانى * غنچه‌اى مىباشد از گلزار مينوى محبّت\r\nآب و تاب ابر رحمت چشمهء انهار كوثر * بگذرد از سلسبيل رشتهء جوى محبّت\r\nتاج كرّمنا عنايت كرد بر اولاد آدم * تا كه باشد بنده‌اى محبوب و دلجوى محبّت\r\nچيست « سروى » اين محبّت چشمهء فيض إله است * زان محبّت آفرين ، دارد نظر سوى محبّت \r\n\r\nسردار عشق\r\n در گلستان وصالش گشته‌ام چون خار ، خوار * بر غمم اى دوست اشك از ديدهء خونبار ، بار\r\nاو چو خوارم كرد افتادم ز چشم روزگار * آرى ، آرى ، هست در انظار مردم خوار ، خار \r\n\r\n","description":"","footnote":"","page_name":" 1775 ","page_number":327},
  {"content":"\r\n\r\n او ز يك‌سو مىزند ز ابرو به جانم نيشتر * سوى ديگر بر دلم زان چهرهء گلنار ، نار\r\nهر جفايى زو كشم جاى وفا گيرم به دل * چون رضايم بر رضاى آن بت عيّار ، يار\r\nمردم چشمم در آب و دل كباب است بيشتر * چون علىرغمم شود با مردم اغيار ، يار\r\nگفتمش سيرت بياور نيست صورت شرط حسن * ور نه در عالم مرا باشد چو تو بسيار ، يار\r\nگفت : رسم خوبرويان دلربايى هست و ناز * عاشقى گر شيوهء معشوق در پندار ، يار\r\nدر مقام عاشق منصور شد سردار عشق * حيف كاخر شد نصيب آن‌چنان سردار ، دار\r\nنيست « سروى » محرمى تا رازدار دل شود * دل شود هم‌صحبت مهتاب غم ديوار ، وار \r\n\r\nخدمتگزار اهل دل\r\n بىاعتنا به هرچه بجز دوستان بُوَم * بر بيدلان دوست‌نما سرگران بُوَم\r\nحيران به كار و بىخبر از انتهاى كار * چون مرغ دام ديدهء بىآشيان بُوَم\r\nگفتم ز سرّ دل نكنم شكوه ليك حال * گاهى به بىزبانى دل ترجمان بُوَم\r\nاز دشمنان دوست‌نما رنج مىبرم * آرى ، به قوم مار صفت بدگمان بُوَم\r\nپيرم نه پير سال ، قدم گر خميده است * در جنگ روزگار به قامت كمان بُوَم\r\nهر شب پناه مىبرم از بىكسى به دل * با يار آشنا همه‌شب هم‌زبان بُوَم\r\nازبس‌كه چشم زخم ز ايّام ديده‌ام * بر چرخ و روزگار جهان سرگران بُوَم\r\n« سروى » بگفت هركه دم از مىزند * من آشناى درگه آن خاندان بُوَم \r\n\r\n","description":"","footnote":"","page_name":" 1776 ","page_number":328},
  {"content":"\r\n\r\n\r\nسعيد\r\nسيد على نجفىزاده ، متخلص به سعيد ، فرزند سيد محمد صادق ، معروف به آقا مجتهد سعيد ، در شهر خوانسار ديده به جهان گشود . هفت‌ساله بود كه به اتفاق پدرش به اراك مهاجرت كرد و تا هفده‌سالگى به تحصيل دانش پرداخت و از محضر فضلاى آن شهر كسب فيض كرد و فنون شعر و ادب را نيز آموخت .\r\nسعيد پس از چند سالى كه در اراك به فعاليت مطبوعاتى پرداخت به تهران عزيمت كرد و با مطبوعات همكارى نمود و با انتشار آثار نظم و نثر جاى خود را باز كرد و از اين رهگذر چندى معيشت نمود . در سال 1324 براى ديدن خانواده‌اش به اراك مراجعت كرد و مسئوليت و سردبيرى روزنامهء اراك را به‌عهده گرفت و با نشر مقالات و اشعار در آن روزنامه موقعيت روزنامه را بهبود بخشيد و رونق داد .\r\nسعيد از كودكى قريحهء شعر و شاعرى داشت و از كلاس پنجم ابتدايى به سرودن شعر پرداخت . پدرش كه در آن موقع فرهنگى بود و به كار تدريس اشتغال داشت در تشويق فرزند كوشيد و در سال 1325 نخستين مجموعه اشعارش كه بيشتر آن مربوط به دوران كودكى است به نام \" شكوفه‌ها \" منتشر ساخت و دومين اثر خود را \" ديوان سعيد \" نام نهاد كه در سال 1331 طبع و نشر شد .\r\nسعيد در سرودن انواع شعر تواناست و آثارش شامل اشعار اجتماعى و ادبى و فكاهى و انتقادى مىباشد . نمونه‌هاى زير از نظم اوست :\r\n\r\nلعل سخنگو\r\n من گرفتار قد و قامت دلجوى توام * مرغ بىبالم و زنجير به گيسوى توام \r\n\r\n","description":"","footnote":"","page_name":" 1777 ","page_number":329},
  {"content":"\r\n\r\n ماه اگر نيست چه باكيست بگو هيچ مباش * روشن از تابش خورشيد رخ و روى توام\r\nمن از اين دام ، كجا روى رهايى بينم * تا گرفتار بدان نرگس جادوى توام\r\nگله‌ام از ستم ناوك مژگان تو نيست * كه من افتادهء آن خنجر ابروى توام\r\nقدرت عشق نگر عمر ، مرا رفت و هنوز * مات زيبايى خال لب هندوى توام\r\nديگران مست مى ناب و من عاشق زار * مست آن لعل شكرريز سخنگوى توام \r\n\r\nغرّش رعد\r\n شبى تيره ، از جنبش بادها * خروشيد در آسمان تندرى\r\nاز آن سهمگين رعد و برقى كه زد * بترسيد در كلبه‌اى دخترى\r\nبلرزيد از پاى تا سر ، تنش * چو در برف و سرما تن مضطرى\r\nبه دامان مادر ، پناهنده شد * بپيچيد در او چو نيلوفرى\r\nدر آغوش او گشت پنهان ز ترس * چو زيبا نگينى در انگشترى\r\nبپرسيد از وى كه اين بانگ چيست * كه افروخت در آسمان آذرى\r\nبگفتش كه اى نازنين دخترم * كه در نزد من از جهان بهترى\r\nنموديست اين بانگ از انقلاب * بدان ظالمينى كه هستند خواب\r\nچو از جور و بيداد مالك شبى * به يزدان شكايت كديور كند\r\nچو در كلبهء سرد طفل يتيم * ز سرماى دى ناله را سر كند\r\nچنان نالد اندر دل تيره‌شب * كه بانگش به دل كار نشتر كند\r\nچو از حق‌كشيها و ظلم قضات * فقيرى شكايت به داور كند\r\nچو دهقان ز بيداد فرزند خان * به خاك اندرون جسم دختر كند\r\nپس آنگاه آهسته در نيمه‌شب * فغان زان پليد ستمگر كند\r\nچو نى ناله را در گلو بشكند * مبادا كه خان‌زاده بدتر كند\r\nبه گردون همين ناله‌ها بر شود * شود روى هم جمع و تندر شود\r\nبترسيد از موقعى كاين خروش * برآيد ز ملّت گه انقلاب\r\nشود جمع نيروى زحمتكشان * بخواهند از بىحسابان حساب \r\n\r\n","description":"","footnote":"","page_name":" 1778 ","page_number":330},
  {"content":"\r\n\r\n بكوبند از كين و خشم و غضب * به سر ، خانه خان مالك رقاب\r\nبه ظالم بگو نيستى گر به خواب * از اين ظلم و بيداد كن اجتناب\r\nو گرنه چو سيل بلا شد پديد * برآرد به سر خانه‌ات چون حباب\r\nفرود آيى از تخت عشرت به زير * درافتى به يكباره در منجلاب\r\nاز آن پيش كاين روز آيد پديد * فرود آيد اين آسمانى عذاب\r\nاز اين خواب غفلت برآريد سر * به رأفت گراييد با رنجبر \r\n\r\nتضمين غزل حافظ\r\n من چو مجنون شده‌ام شيفتهء ليلايى * ماهرويى كه ندارد به جهان همتايى\r\nهستم از باده و نبود ز كسم پروايى * در همه دير مغان نيست چو من شيدايى\r\nخرقه جايى گرو باده و دفتر جايى * آنكه من عاشق اويم به همه چيز نكوست\r\nجان من در گرو حسن خدادادهء اوست * مهر او رخنه به تن كرده چو بادام به پوست\r\nكشتى باده بياور كه مرا بىرخ دوست * گشته هر گوشهء چشم از غم دل دريايى\r\nگرچه در عشق بتان رفت جوانى از دست * پشتم از بار فراق و غم خوبان بشكست\r\nگشته با خون من اين مهر عجين روز الست * سخن غير مگو با من معشوقه‌پرست\r\nكز وى و جام ميم نيست به كس پروايى * مده اى شوخ جفاپيشه به من اين همه رنج\r\nكه از اين رنج تو ما را ندهى وصل چو گنج * نار پستان تو درهم شكند حسن ترنج\r\nنرگس ار لاف زد از شيوهء چشم تو مرنج * نروند اهل نظر در پى نابينايى\r\nخرّم آن‌كس كه چو تو دلبر و يارى دارد * گل چه خواهد ، كه چو تو تازه بهارى دارد\r\nجان من در غم تو حالت زارى دارد * دل كه آيينهء شاهيست غبارى دارد\r\nاز خدا مىطلبم صحبت روشن‌رايى * ناصحى گفت كه مى خارج از اندازه منوش\r\nوين‌قدر همچو نى از دورى خوبان مخروش * گفت تا اين سخنم گفتمش اندر شب دوش\r\nكرده‌ام توبه به دست صنمى باده‌فروش * كه دگر مى نخورم بىرخ بزم‌آرايى \r\n\r\n","description":"","footnote":"","page_name":" 1779 ","page_number":331},
  {"content":"\r\n\r\n اين‌قدر خورده‌ام از دست پرىرويان سر * كه دگر مهر بتان هيچ ندارم باور\r\nبس‌كه از هجر بتان گشته دو چشمانم تر * جويها بسته‌ام از ديده به دامان كه مگر\r\nدر كنارم بنشانند سهى بالايى * عشق را شرح و بيان دادن و گفتن نتوان\r\nاز بيان فايده‌اى نيست كه خود هست عيان * شرح بيداد بتان هيچ نگنجد به بيان\r\nسرّ اين نكته مگر شمع برآرد به زبان * ور نه پروانه ندارد به سخن پروايى\r\nاز همان وقت كه گشتم به غم عشق تو جفت * شاهد بخت ز من چهرهء فرخنده نهفت\r\nدوش چشمان گهرريز من از اشك نخفت * اين حديثم چه خوش آمد كه سحرگه مىگفت\r\nبر در ميكده‌اى با دف و نى ترسايى * چرخ دون هيچ‌كسى را دل خوش نگذارد\r\nبه كسى دست‌خط عيش ابد نسپارد * زان كه هركس درود آنچه در اوّل كارد\r\nگر مسلمانى همين است كه حافظ دارد * واى اگر از پس امروز بود فردايى \r\n\r\nپرستار\r\n الحق كه كشد زحمت بسيار پرستار * هرگز نكند خستگى اظهار ، پرستار\r\nچون درد كند رخنه در اعضاى مريضان * بزدايد از آن يكسره آثار ، پرستار\r\nآن دم كه زند تب به بدن شعله چو آتش * خاموش كند شعلهء آن نار ، پرستار\r\nاندر سر بالين مريضان چو نهد پاى * گويى كه بود رحمت دادار ، پرستار\r\nگر نيست مسيح ، از چه كند زنده دوباره * روحى كه رود از تن بيمار ، پرستار\r\nدر فصل بهاران كه جهان خرّم و زيباست * هرگز نرود جانب گلزار ، پرستار\r\nوان دم كه طبيعت چو عروسان كند آذين * منزل نكند جانب كهسار ، پرستار\r\nزيراكه ندارد به سر خويش هوايى * جز راحتى و صحت بيمار ، پرستار\r\nممنون پرستار عزيزم كه به صد مهر * گرديده مرا ياور و غمخوار ، پرستار\r\nما ناخجل از روى توام در همهء عمر * اى آنكه شدى بر من افكار ، پرستار\r\nمن شاعر آزاده‌ام و هديه‌ام اين است * داند همه‌كس هست فداكار ، پرستار\r\nمسرور « سعيدم » اگر از من بپذيرد * اندر عوض رنج خود اشعار ، پرستار \r\n\r\n","description":"","footnote":"","page_name":" 1780 ","page_number":332},
  {"content":"\r\n\r\n\r\nانتظار\r\n هركس در انتظار گذارد رفيق را * بىشك به دست موج سپارد غريق را\r\nبيچاره آن كسى كه كشد درد انتظار * گم مىكند ز شدّت سختى طريق را\r\nدور از وفاست كز تف سوزان انتظار * آتش به جان زنند رفيق شفيق را\r\nترسم كه انتظار چو از حد بدر شود * در كام من شرنگ نمايد رحيق را\r\nپژمرده گشت چهره‌ام آن‌سان كه هركه ديد * آرد به ياد ، مردم عهد عتيق را\r\nدر بحر اشك ، آتش دل ، شعله مىكشد ! * مردم ، نگه كنيد به دريا حريق را !\r\nدر انتظار ، خلق خوش از دست مىرود * در پيش خلق تند نمايد خليق را \r\n\r\nلاغرى\r\n چنان ضعيف شدم من كه مور جسم مرا * به‌سوى لانه كشاند ، به‌جاى پاى ملخ\r\nو گر اراده كند ، دوختگر تواند داد * مرا عبور ز سوزن ، به‌جاى رشتهء نخ \r\n\r\nابر غم\r\n باز شب آمد كه محنتم بسرآيد * اشك به دامان مرا ز چشم تر آيد\r\nابر غمم روى ديده پوشد و آنگه * قطرهء باران ز ديده چون گهر آيد \r\n\r\nصله\r\n معشوقهء من شبى ز من كرد سؤال * كاى گشته ز مويه موى و از ناله چو نال\r\nخواهم صله‌اى دهم به شعرت ، چه دهم ؟ * با خجلت و شرم گفتم اى شوخ ، وصال ! \r\n\r\n","description":"","footnote":"","page_name":" 1781 ","page_number":333},
  {"content":"\r\n\r\n\r\nسعيد ( 1326 )\r\nمحمد سعيد اعتمادى ، كه در شعر سعيد تخلص مىكند ، فرزند محمد ، در سال 1326 هجرى شمسى در شهرستان سنقر قدم به عرصه هستى نهاد و تحصيلات دبستانى و دبيرستانى را در همان شهر به‌پاى برد .\r\nاعتمادى براى ادامهء تحصيل راهى تهران شد و در رشتهء علوم اجتماعى به تحصيل پرداخت و در سال 1349 فارغ التحصيل شد و به دريافت ليسانس توفيق يافت ، آنگاه به استخدام وزارت كشور درآمد و در استاندارى باختران به خدمت مشغول شد .\r\nسعيد كار شعر و شاعرى را از دوران نوجوانى آغاز كرد ، ابتدا در مدايح و مراثى ائمهء اطهار عليهم السلام شعر سرود ، ازآن‌پس به غزلسرايى پرداخت و در انواع شعر نيز طبع‌آزمايى كرد و براثر مطالعهء دواوين شعر بزرگان و اساتيد متقدم چون مولانا جلال الدّين بلخى و حافظ و سعدى و ناصر خسرو كسب مايه نمود و موجب شكوفايى ذوق و قريحت شعرى او گرديد .\r\nسعيد از ميان شعراى معاصر از شعر پروين اعتصامى و فريدون توللى و سيمين بهبهانى و هوشنگ ابتهاج و فريدون مشيرى لذت مىبرد و در ضمن گاهى به سبك نيمايى شعر مىسرايد .\r\n\r\nكوه\r\n اى سوده سر بر نيلگونى آسمان كوه * افراخته مشت گران بر كهكشان كوه\r\nپيرى ولى بر رخ به هنگام بهاران * افتد خط سبزت چو رخسار جوان كوه\r\nسنگين دلت هرگز نخواند آنكه بيند * جارى به رويت چشمهء آب روان كوه \r\n\r\n","description":"","footnote":"","page_name":" 1782 ","page_number":334},
  {"content":"\r\n\r\n بغض مهى گاهى به دامانت نشنيد * بينى چو ظلم از ظالمان بىامان كوه\r\nاى محبس كاووس كى در شاهنامه * سيمرغ را در داستانها آشيان كوه\r\nبا دست خورشيدت فلك زر مىفشاند * يا خيمه‌اى از ابر دارى سايبان كوه\r\nگاهى نشسته چون عقابان شكارى * زير نظر آورده دشت بيكران كوه\r\nدارى گهى همچون خسيسان مزوّر * در رزمهء معدن گهرهايى نهان كوه\r\nگه جنگلى از سبزپوشانت به دامن * چشم تو بر آنان چو ماهى مهربان كوه\r\nبر هاىهوى گلّه گاهى دل سپرده * گه داده پاسخها به هيهاى شبان كوه\r\nگاهى كُله از برف بر سركرده زيبا * استاده بهر خودنمايى سر گران كوه\r\nگه تا بسنجى قهرمانيهاى دريا * پا كوفته بر ساحلش چون پهلوان كوه\r\nگه پشت بر خورشيد عالمتاب داده * گويا بود دردى نهانت در ميان كوه\r\nگاهى دهن بگشوده آتش مىفشانى * شايد به نام ظلم سوزانى بدان كوه\r\nآنگه به نطق آتشينت مىنمايى * از حيله و نامردمى داد و فغان كوه\r\nسيلى به رخ برقت زند بىجرم و تاوان * تندر بغرّد بر تو چون شير ژيان كوه\r\nزان پس بشويد اشك باران دامنت را * از گرد و خاك تيرهء اين خاكدان كوه\r\nدر دم كشى چترى به سر مانند طفلان * زرد و كبود و سبز و سرخ و ارغوان كوه\r\nاوتاد دنيا خواند ربّت از سترگى * از هيبت و شوكت شدى ورد زبان كوه\r\nگاه تجلّى گاه نور حق شوى تا * پيغمبرى گردد شبانى در زمان كوه\r\nدر غار تو گاهى بپيچد وحى يزدان * تا كه يتيمى جلوه يابد زان بيان كوه\r\nدر تو وحوش و طير بسيار آرميده * چون از سليمان خاتمى دارد نشان كوه\r\nخواهم كه اندوه دل خود با تو گويم * اى رازها بنهفته در خود جاودان كوه\r\nتنها نه من گويم تو را راز دل خويش * فرهادها رو كرده بر اين آستان كوه\r\nيك‌دم سخن گو با « سعيد » اى سرد و خاموش * من هم چو تو دردى به دل دارم نهان كوه \r\n\r\nآب\r\n اى فرود اشك چشم خاك آب * قلب خاك از عشق تو صد چاك آب\r\nدر طبيعت آن زلال آيينه‌اى * يا كه چشم عاشق غمناك آب \r\n\r\n","description":"","footnote":"","page_name":" 1783 ","page_number":335},
  {"content":"\r\n\r\n استقامت را ز تو آموختيم * در نبرد صخره‌ها چالاك آب\r\nمىكنى ابراز هنگام عبور * رنجهاى خفته را بىباك آب\r\nدست ايزد جنب و جوش زندگى * با تو بسته در بساط خاك آب\r\nمىفشاند دست گرم آفتاب * تودهء زر بر تو از افلاك آب\r\nشب به خود بندى ز نور ماهتاب * رشته‌هاى سيم چون فتراك آب\r\nدر تو شويد گل لطيف تن به ناز * از تو رويد سبزگون رستاك آب\r\nاز تو جنگل سبز مىپوشد به تن * وز تو رويد خوشه‌ها بر تاك آب\r\nپاكى و يكرنگى و لطف و صفا * در تو باشد اين خصال پاك آب\r\nبا تو مىگويد « سعيد » اندوه دل * تا كنى بر درّه‌ها پژواك آب \r\n\r\nسبز\r\n اى تو را چشمها چو دريا سبز * در هواى تو باغ دلها سبز\r\nز تو شد اى لطيف چون باران * درّه و دشت و كوه و صحرا سبز\r\nهست با عشق تو مرا امروز * مثل ديروز و همچو فردا سبز\r\nنفست چون نسيم صبح بهار * مىكند روح را مصفّا سبز\r\nآنكه از تو گرفت جامى شد * فكر سبز و زبان گويا سبز\r\nشاخهء شعر من جوانه كند * با خيال تو خوب زيبا سبز\r\nتا گل شعر من برويانى * بنما بوستان جان را سبز\r\nتا تو بالنده‌اى و سرسبزى * همه جا را كنم تماشا سبز\r\nخواب هم با تو سبز مىبينم * ديده‌اى هيچ‌گاه رؤيا سبز\r\nآه كز دورىات شكسته شدم * تو بمان پايدار و پايا سبز\r\nسبزبين باش و تيرگى بشكن * تا ببينى « سعيد » دنيا سبز \r\n\r\n","description":"","footnote":"","page_name":" 1784 ","page_number":336},
  {"content":"\r\n\r\nتقديم به خرابه‌هاى قصر شيرين و آنجاها كه براثر جنگ تحميلى ويران شدند . . .\r\n\r\nبغض دردناك\r\nاى قصر !\r\nشهر خراب گشته ز طوفان حادثات\r\nدوش آمدم به ديدنت ، امّا نديدمت\r\nجاى تو جغد نوحه‌سرا نوحه مىسرود\r\nالوند مىگريست .\r\nپس ناگزير\r\nاز نخلهاى مانده به‌جا از چپاولت\r\nبا بغض دردناك گرفتم سراغ تو\r\n* آوخ . . . !\r\nمعلوم ما نشد به كدامين خطا و جرم\r\nآن دشمن مزوّر بيگانه از شرف\r\nاز كينه برد پنجهء غارت به سينه‌ات\r\nآن‌سان كه هيچ نام و نشانى دگر نماند\r\nز انبوه ليموان دل‌انگيز باغ تو\r\n* زان سوختم كه پاره‌اى از نخلها به كف\r\nبگرفته بود خوشهء خشكيده بار خويش\r\nخرماى بارورشده از گردش نسيم\r\nيعنى كه ما زمانى از اين كالهء لطيف\r\nبسيار داشتيم\r\nوينك نگاه كن\r\nاى رهگذر كه هيچ نمانده از آن به‌جاى\r\nجز خوشه‌هاى چند پلاسيده از عطش\r\n\r\n","description":"","footnote":"","page_name":" 1785 ","page_number":337},
  {"content":"\r\n\r\nاى ميهمان خوب و گرامى به ما ببخش\r\nچيزى به سفره نيست\r\nغارت شديم در اثر جنگ بىثمر .\r\n* زان رو هميشه درد گرانى به جان ماست\r\nما را كه دل شكست . . . !\r\nبادا هميشه خرّم و خندان دماغ تو .\r\n\r\n","description":"","footnote":"","page_name":" 1786 ","page_number":338},
  {"content":"\r\n\r\n\r\nسعيدى ( 1310 )\r\nعلى اكبر سعيدى ، فرزند محمد على ، در سال 1310 هجرى شمسى در سيرجان كرمان قدم به عرصهء حيات گذاشت ، علوم ابتدايى و متوسطه را در زادگاه خود به پايان رسانيد و به منظور ادامهء تحصيل رهسپار تهران شد و در دانشسراى عالى در رشتهء فلسفه و علوم تربيتى به تحصيل پرداخت و به دريافت ليسانس توفيق يافت ، آنگاه به استخدام وزارت فرهنگ درآمد و در دبيرستانهاى تهران به تدريس اشتغال ورزيد .\r\nسعيدى در سال 1333 نخستين مجموعهء اشعار خود را به نام \" سوز و ساز \" چاپ و منتشر كرد ، خود گويد : « به علت انتشار كتاب سوز و ساز ، به دستور دكتر بينا مدت يك سال از تحصيل در دانشسراى عالى محروم شدم . »\r\nسعيدى از سال 1342 تا سال 1352 با دست‌اندركاران تنظيم لغتنامهء دهخدا مشاركت داشت و چند سالى نيز در بنياد فرهنگ ايران با دكتر پرويز خانلرى همكارى كرد .\r\nسعيدى از شعراى بنام و خوش‌ذوق و تواناست و اشعارش از استوارى كلام و شيوايى سخن و لطف مضمون برخوردار مىباشد . او در شعر پيرو اساتيد شعر متقدم ، و شيوه‌اش تلفيقى است بين خراسانى و عراقى ، و عقيده دارد تحول در شعر فقط از لحاظ مضمون جايز است نه شكستن اوزان و قوافى .\r\nآثار ديگر سعيدى عبارت است از : شراره‌ها ( مجموعه شعر ) ، افسانه‌ها ( داستان منظوم ) ، شيرين‌سخنان گمنام ( تذكره شعراى سيرجان ) ، زير خاكستر ( مجموعه شعر ) ، تلقين ، دو قربانى ديگر ( ترجمه منظوم يكى از داستانهاى انگليسى ) ، و نيز تصحيح و چاپ تاريخ بيدارى ايرانيان ، وقايع اتفاقيه ، يادداشتها به قلم صدر الدّين عينى با فرهنگ لغت\r\n\r\n","description":"","footnote":"","page_name":" 1787 ","page_number":339},
  {"content":"\r\n\r\nتاجيكى ، ذخيرهء خوارزمشاهى ، بدائع الوقائع تأليف واصفى ( در دو مجلد ) .\r\nاينك نمونه‌هايى از شعر او :\r\n\r\nشمع سحرى\r\n شكوه‌ها دارم از آن لعل شكربار بسى * گر به دست اوفتدم دامن و فريادرسى\r\nجان به لب آمد ، از آشفتگى روز و شبم * كه مبادا چو من آشفته شب و روز كسى\r\nغم بگذشته ز پس ، غصّهء آينده به پيش * با كه گويم ؟ كه نمانده‌ست ره پيش و پسى\r\nدزد ايّام ، ز گنجينهء دل ، نقد اميد * برد و پيدا نشد از هيچ كنارى عسسى\r\nجلوهء صبحدمان را چه كنم ؟ كز غم عشق * كارم افتاده چو شمع سحرى با نفسى\r\nگو قفس باز شود ، قدرت پرواز كجاست * كه نمانده‌ست بجز مشت پرى در قفسى \r\n\r\nركوع روى خم\r\n خوش آن زمان كه دلم شاد بود و خرّم بود * نشاط خاطرم ازهرجهت فراهم بود\r\nدل از پريشى و آشفتگى نداشت خبر * چو نظم دلكش من ، عيش من ، منظّم بود\r\nشب شراب مرا ، نشئه‌ى فراوان بود * خمار صبحگهم يا نبود ، يا كم بود\r\nبه جام ، چهرهء او ديدم و جهان ديدم * ز بزم من به خجالت گذشت اگر جم بود\r\nو گر به ناوك مژگان ، گهى دلم خستى * به قلب خسته نگاهش به لطف مرهم بود\r\nچو زاهدان نمازى ، به بامداد بهار * ركوع روى خمم بود و قامتم خم بود\r\nشب شراب ، ز شور شباب ، زينت داشت * شراب ناب ، به شام شباب ، توام بود \r\n\r\nسعادت دوجهان\r\n نهاده گوهر رخشان خداى در دهنش * نهفته مرمر تابان به زير پيرهنش\r\nدل از ديار گرفتم به عشق روى گلى * « كه بركند دل مرد مسافر از وطنش »\r\nز ديدهء سيهش جان‌شكارتر ، نگهش * ز لعل پرشكرش آب‌دارتر ، سخنش\r\nخوش آن كتاب كه بر روى او زند لبخند * خوش آن كلاس كه او هست شمع انجمنش\r\nاسير شد دل آشفتهء پريشانم * به تار طرّهء آشفتهء شكن‌شكنش\r\nنصيب من شود آنگه سعادت دوجهان * اگر كه بخت موافق كند نصيب منش \r\n\r\n","description":"","footnote":"","page_name":" 1788 ","page_number":340},
  {"content":"\r\n\r\n\r\nخوشا\r\n خوش آن كو در خم زلف دلارامى ، دلى دارد * ميان خرمن مويى به گيتى حاصلى دارد\r\nبه درياى غم دوران ، پناهى ، ساحلى دارد * نهد زنجير بر پاى دل از زلف دلارامى\r\nبگيرد در بهار عمر از عشق و جنون كامى * خوشا عهد جوانى ! خرّما دوران سرمستى !\r\nخوشا آسوده دل بودن ز رنج عالم هستى * زدن بر پايگاه غم ، به عيش از طعنه يك‌دستى\r\nز عشق و شور مستى بهره بخشيدن جوانى را * به مهر ماه رويان بگذراندن زندگانى را\r\nنگار من ! نگار من ! جوانى درگذر باشد * بهار من ! بهارت را خزانى پى سپر باشد\r\nغنيمت دان جوانى را كه گردون كينه‌ور باشد * چه افزون نوجوانان را به خاك اندر نهان كرده\r\nنهان در خاك تيره ، پيكر روشندلان كرده * بهار من ! بهار آمد ، بهار آمد ، زمستان شد\r\nگه بوس و كنار آمد ، گه سير گلستان شد * نسيم مشكبار آمد ، كنون بايد به بستان شد\r\nخوشا با چون تويى در مرغزارى باده‌پيمايى * سپردن با نواى مرغ زارى ، قلب شيدايى\r\nخوشا در سبزه‌زاران از گلستان تو گل چيدن * خوشا ، آرى خوشا لب بر لبت بنهاده خوابيدن\r\nدر آغوش تو گل‌پيكر به روى سبزه غلطيدن * صبا ، دامن‌كشان و آسمان گريان ، زمين ، خندان\r\nتو طنّازىكنان ، من ، شعرگويان ، سبزه‌ها ، لرزان \r\n\r\n","description":"","footnote":"","page_name":" 1789 ","page_number":341},
  {"content":"\r\n\r\n\r\nحراج دل\r\n من كيم ؟ مرغك پر سوخته‌اى * آتش غم به دل افروخته‌اى\r\nمايهء عيش ز كف باخته‌اى * از پى سوختنى ساخته‌اى\r\nرنجه خاطر ز دل سادهء خويش * در غم از همّت آزادهء خويش \r\n* *\r\n كيستم ؟ طاير بشكسته‌پرى * از سويداى قفس بىخبرى\r\nغرق دلدادگى و شيدايى * عاشق سادگى و زيبايى\r\nعاشقم ، عاشق هر سادهء خوب * عاشق جلوهء زيباى غروب\r\nعاشق صبح پر از لطف بهار * عاشق رمز و سكوت شب تار\r\nعاشق هرچه قشنگ است و ظريف * عاشق هرچه بود جنس لطيف !\r\nگرچه خود اهل دل و اهل فنم * پيرو ايرج شيرين سخنم\r\n« هركه را روى خوش و خوى نكوست * مرده و زندهء من عاشق اوست » \r\n* *\r\n عشق خوش اول و بدانجام است * راحت و عشق ، خيالى خام است\r\nعشق چون پرتو مه مرموز است * گرچه خورشيد جهان‌افروز است\r\nدفتر عشق همه شرح غم است * هرچه گفتند و بگوييم ، كم است\r\nاوّلين صفحهء آن خونين است * واى از انجام چو آغاز اين است\r\nمن كه در وادى تاريك حيات * ره نبردم بدر از اين ظلمات \r\n* *\r\n دلكى عاشق و خودسر دارم * در شگفتم به كه‌اش بسپارم\r\nبه كه بسپارمش آسوده شوم * راحت از زحمت بيهوده شوم\r\nدلبران ! اين دل من زان شماست * بلبلان اين گل از خار جداست\r\nلاله‌رويان ! صنمان ! گل‌بدنان * مه‌رخان ! سروقدان ! سيم‌تنان !\r\nمايه‌ام گرچه بجز اين دل نيست * دل سپردن به شما مشكل نيست\r\nمشتريها ! دل من ارزان است * نه گران ، بيم شما از ، زان است\r\nگرد هم آمده ، معراج كنيد * نه كه حراج ، كه تاراج كنيد \r\n\r\n","description":"","footnote":"","page_name":" 1790 ","page_number":342},
  {"content":"\r\n\r\n\r\nسوز و ساز من\r\n تا غمى در دل نباشد ناله‌اى بر لب نيايد * تا نباشد شعله‌اى سوزنده پيدا نيست دودى\r\nنقد اميدم به سوداى دل‌آشفته گم شد * عاقلان را نيست از سوداى با ديوانه سودى\r\nسوختم در آتش دل ، ساختم با اشك سوزان * نيست غير از سوز و سازى شمع گريان را نمودى\r\nسوز و ساز من ندارد جلوه‌اى در بزم هستى * دلخوش از آنم كه باقى ماند از من يادبودى \r\n\r\nزن\r\n به دنيا گر وجود زن نبودى * نشان پيدا ز مكر زن نبودى\r\nخدا ، گر خلقت حوا ، نكردى * به آدم چيره ، اهريمن ، نبودى\r\nبشر بُد روسپيد ار در ميانش * سيه‌دلهاى سيمين‌تن نبودى\r\nنبودى گر به راه زندگى زن * خردها را كسى رهزن نبودى\r\nدرون سينه‌اش گر آتش كين * نبودى ، چهره‌اش روشن نبودى\r\nشدى پاك ار جهان زين جنس ناپاك * دگر شيطان به خود ايمن نبودى\r\nبود زن ، گل اگر در گلشن دهر * چه بود ؟ ار گل در اين گلشن نبودى\r\nبرآسودى دمى مخلوق و خالق * به دنيا گر وجود زن نبودى \r\n\r\nتأثير نگاه\r\n مىگذشتم ز در خانهء يار * عصر امروز چو هر روز دگر\r\nتا مگر بينمش از دور و كنم * دزدكى بر رخش از مهر نظر\r\nمن نفهميدم ، آيا فهميد ؟ * كه از آنجاى منم راهگذر\r\nهمچو ماهى كه درد پردهء ابر * رخ چون ماه نمود از پس در\r\nسركشيد از پس در سرو سهى * سرو ديدى كشد از بستان سر ؟\r\nنگهى كرد چنان عاشق‌سوز * كه نماندم دگر از خويش خبر \r\n\r\n","description":"","footnote":"","page_name":" 1791 ","page_number":343},
  {"content":"\r\n\r\n راستى آه ز تأثير نگاه * كه بسوزد دل ابناى بشر\r\nچشمش افتاد به چشم من و ديد * در نگاهم ز غم عشق اثر\r\nنگهى كرد و به چشمش خواندم * آيت عشق و وفا ، فتح و ظفر \r\n\r\nزمينگير\r\n از كينهء آسمان زمينگير شدم * نشكفته گل جوانىام پير شدم\r\nجز خون جگر چه حاصل از خوان فلك * ننشسته به خوان او ، ز جان سير شدم \r\n\r\nطعنه به خيّام\r\n بنگر ! به پرتگاه فنا ، گام مىزنى * خوش پشت پا به زندگى و نام مىزنى\r\nازبس‌كه شام تا به سحر ، جام مىزنى * روزى رسد كه ، طعنه به خيام مىزنى \r\n\r\nسكوت ابدى\r\n دل كه جز راز محبّت جويد * ز آتش جور فلك سوخته به\r\nلب كه غير از سخن حق گويد * به سكوت ابدى دوخته به \r\n\r\n","description":"","footnote":"","page_name":" 1792 ","page_number":344},
  {"content":"\r\n\r\n\r\nسفير ( 1309 )\r\nسيد محمد تقى مير ابو القاسمى ، متخلص به سفير ، فرزند سيد شرف الدّين ، در سال 1309 هجرى شمسى در رشت قدم به عرصهء وجود نهاد ، تحصيلات خود را در زادگاهش به‌پاى برد ، آنگاه به تحصيل علوم قديمه پرداخت و مدتى نيز در مدرسهء مروى تهران به تحصيل اشتغال داشت و پس از دريافت ديپلم به دانشكدهء معقول و منقول راه يافت و به دريافت ليسانس در رشتهء معقول توفيق يافت . سپس دورهء دكترى همان رشته را پى گرفت ، اما به علت استخدام در وزارت فرهنگ و تدريس در دبيرستانها از ادامهء آن باز ماند .\r\nمير ابو القاسمى در خلال كار آموزشى به مطالعه و تحقيق پرداخت و در سال 1357 كتابى به نام \" پژوهشى در زندگى مذهبى جوانان \" نوشت كه مكرر به چاپ رسيد و از سال 1362 براى تدريس تاريخ و زبان و ادبيات عرب از طرف دانشگاه گيلان دعوت به كار شد و به تدريس پرداخت و در ضمن تدريس در دانشگاه آزاد اسلامى آستارا و رشت و دانشگاه پيام نور را عهده‌دار گرديد و سرانجام در سال 1368 بازنشسته شد .\r\nميرابوالقاسمى پس از آنكه بازنشسته گرديد ، اوقاتش همچنان به تدريس در دانشگاه گيلان و آزاد اسلامى و پيام نور مىگذرد و در عين حال با جرايد و مجلات : ساسان ، نقش قلم ، طالب حق ، جنگل ، گيله‌مرد كادح و فرهنگ ايران زمين ، گيلان‌نامه و صداى شاليزار و همچنين با راديو و تلويزيون همكارى كرد و فيلمى به نام \" برگى از تاريخ گيلان پابه‌پاى كوچك جنگلى \" كه در سال 1368 هم‌زمان با شهادت ميرزا كوچك خان از شبكهء اول پخش شد .\r\nميرابوالقاسمى اوقاتش به مطالعه و تحقيق و تأليف كتاب مىگذرد و آنچه از او به چاپ رسيده به شرح زير است : دانشنامهء كاوه ( 1342 ) ، پيكار با بىسوادى در اسلام و\r\n\r\n","description":"","footnote":"","page_name":" 1793 ","page_number":345},
  {"content":"\r\n\r\nايران ( 1348 ) ، تاريخ و جغرافياى طالقان ( 1348 ) ، نقش الگوها در تربيت ( 1359 ) ، بازگشت با اميدهاى نو در دنياى اسلام ( 1359 ) ، نهضتهاى روستايى در ايران ( 1360 ) ، سرزمين و مردم گيل و ديلم ( 1356 ) ، تربيت و تعليم دينى دو جلد ( 1354 ) ، آموزش دينى از آغاز تا عصر حاضر ( 1356 ) ، گيلان از آغاز تا انقلاب مشروطيت ( 1367 ) ، و نيز چند اثر ديگر تأليف نمود كه هنوز به چاپ نرسيده است ، مانند : به‌سوى خورشيد ، تاريخ قرامطه ( ترجمه از عربى ) ، دكتر حشمت و انديشهء اتحاد اسلام در جنبش جنگل .\r\n\r\nرنگ خون ما\r\n تا زنده است آتش سوز درون ما * سوزد بسان شمع دل لاله‌گون ما\r\nآسوده مىشديم از اين گيرودارها * با ما اگر نبود در اين ره جنون ما\r\nزنده‌ست اين شراره مگر پرده‌دار صبح * در هر سپيده جلوه دهد رنگ خون ما\r\nاى كاروان خسته بپاخيز و پيش رو * هرگز نبود مصلحتى در سكون ما\r\nاز كوه طور موسى عمران فرود آى * بنگر به آتشى كه بود رهنمون ما\r\nباشد حكايت يد و بيضا اشارتى * بر جلوهء و فروغ شرار درون ما\r\nهرگز به‌سوى غير نبرديم دست عجز * همّت نگر كه گشت جهانى زبون ما\r\nبا ما « سفير » گو چه كسى همدمى كند * جز آتشى كه سوخت درون و برون ما \r\n\r\nقطره\r\n قطره‌اى شد جدا ز دريايى * تا مگر ره به كهكشان يابد\r\nهمنشين ستاره‌ها گردد * در دل مهر آشيان يابد \r\n* *\r\n نورباران چه شد بساط زمين * چهرهء آفتاب گشت عيان\r\nقطره از جاى خويشتن جنبيد * رو به بالا نمود رقص‌كنان \r\n* *\r\n بر سر راه در نشيب و فراز * ديد مانند خويشتن بسيار\r\nكه به اميد هريكى پى وصل * از سر و جان گذشت و داد قرار \r\n* *\r\n\r\n","description":"","footnote":"","page_name":" 1794 ","page_number":346},
  {"content":"\r\n\r\n قطره‌ها جمله متّحد گشتند * زان كه در اتّحاد هست اميد\r\nروشن از آذرخش يكرنگيست * جلوه آشناى صبح سپيد \r\n* *\r\n جمله از كوه و دشت بگذشته * سوى خورشيد هم‌سفر گشتند\r\nبا دم آشناى فروردين * از زمين دور و دور تر گشتند \r\n* *\r\n توده ابرى شدند و تودهء ابر * سايه گسترد بر زمين و گياه\r\nليك ناگه به دست توفانى * گشت اميد رهنورد تباه \r\n* *\r\n باد در شرق و غرب پيچيدش * دور كردش دوباره از خورشيد\r\nسر به صحرا و كوه و دشت نهان * تا كه بر تيره‌خاك باز چكيد \r\n* *\r\n منم آن قطره‌اى كه از دريا * رو به دنياى زندگى كردم\r\nدر سر انديشهء بزرگم بود * بهر خورشيد بندگى كردم \r\n* *\r\n اوفتادم كنون به دامن خاك * كس نگويد چرا بدينجايم\r\nالفتم نيست با پليديها * زان كه فرزند پاك دريايم \r\n\r\nدر ره مقصود\r\n تا كى از دست ستم ناله و فرياد كنم * ناله از دام ره و فتنهء صيّاد كنم\r\nتيشه‌اى جويم و دستى به در آرم چه شود * كاخ بيداد اگر بينم و فرياد كنم\r\nوقت آن شد كه به يُمن قدم ماهرخى * دل ناشاد و بلاديدهء خود شاد كنم\r\nتا به آزادگىام نام بماند جاويد * رزم خونين همه چون كاوهء حدّاد كنم\r\nشرم آسوده ز سرگشتگى و حيرانى * گر سوى كعبهء آمال تو را ياد كنم\r\nنه شگفت است اگر اى شه شيرين‌صفتان * در ره وصل تو جانبازى فرهاد كنم\r\nهنر آن است كه با سوختگان باشم گرم * نه كه از اندُهشان جان و دل آزاد كنم\r\nپس از اين در ره مقصود ببايد چو « سفير » * تكيه بر عشق تو و حسن خداداد كنم \r\n\r\n","description":"","footnote":"","page_name":" 1795 ","page_number":347},
  {"content":"\r\n\r\n\r\nآزادى\r\n مرغكى در ميان گلزارى * به قفس ديد مرغ پروارى\r\nگفت به‌به بهشت روى زمين * باشد اين باغ و كس نديده چنين\r\nتو در اينجا عروس بستانى * مرغ خوشبخت اين گلستانى\r\nرستى از زهر تير صيّادان * هستى آسوده از بد دوران\r\nدور از وحشت و هراس و غمى * فارغ از رنج و فكر بيش و كمى\r\nنه تو را غصّهء زمستان است * نه تو را فكر برف و باران است\r\nپشت آن ميله آب و دانه توست * بهترين جاى باغ لانه توست\r\nگو چسان گشته است آماده * بهرت اين نعمت خداداده ؟\r\nپاسخش گفت مرغ زندانى * راست‌گويى ولى نمىدانى\r\nكآنچه آماده در چمن باشد * نه براى وجود من باشد\r\nتو هم ار بندگى كنى چون من * گردى آسوده و عروس چمن\r\nبه من اين نعمت خدادادى * داده شد در بهاى آزادى\r\nمرغك آن را شنيد پس بپريد * بر فراز درخت باغ رسيد\r\nگفت اين تحفه باد ارزانى * بر تو يار عزيز و زندانى\r\nما گذشتيم ز آب و دانهء تو * ننگ بر فكر و باغ و لانه تو \r\n\r\nفقر\r\n در دل شب ناله‌ها از دل كشيد * كاى خدا تاريك شد دنياى من\r\nسوختم ، نابود گشتم ، كس نداشت * گوش بر فرياد جانفرساى من \r\n* *\r\n عمر من در تيره‌روزيها گذشت * هستىام اندوه و آه سرد بود\r\nبوده‌ام بازيچه چنگال فقر * بهره‌ام از زندگانى درد بود \r\n* *\r\n شاهد عمر سياه و تيره‌ام * دست و پاى خسته و پرپينه بود\r\nبا خبر از قلب دردآلود من * چشم خون‌پالاى و سوز سينه بود \r\n* *\r\n\r\n","description":"","footnote":"","page_name":" 1796 ","page_number":348},
  {"content":"\r\n\r\n مرد و زن در اين خراب‌آبادشهر * هر طرف با سنگ و با مشتم زنند\r\nتا به گورستان برم اين لاشه را * با همان سنگى كه بر پشتم زنند \r\n* *\r\n شد نشان آشنايم اين نشان * زنده‌اى از زندگى بيگانه‌اى\r\nآفت دنياى خوش‌بختان شهر * تيره‌بختى - غافلى - ديوانه‌اى \r\n\r\nبر گور تو\r\n شاهين كوهسار ز جا خيز خاك ره * كى خوابگاه مرغ بلندآشيان شود\r\nبرخيز تا دوباره پيام بلند چرخ * آواى دلنشين تو هر سو عيان شود \r\n* *\r\n در انتظار ديدن لبخندهاى تو * اينك به‌پاى كوه « اتاكو » « 1 » نشسته‌ام\r\nبازآى اى عقاب قوىپنجه زان كه من * بر درگهت نشسته پريشان و خسته‌ام \r\n* *\r\n برخيز تا به ملك تو هردم به كوى دوست * « افسانه » اميد تو را بازگو كنيم\r\n« رؤيا » ى عشقهاى دل‌انگيز و مهر تو * « در خندهء سپيده‌دمان جستجو كنيم » \r\n* *\r\n برخيز اى « الهه » ى « انديشه » هاى عشق * فرياد شوق و نغمه دريادلان ببين\r\nدر گيرودار زير و بم و التهاب موج * طغيان رود سركش و جبر زمان ببين \r\n* *\r\n برخيز كز سكوت تو بشكسته‌ام سكوت * تا آورى حكايت جانسوز ما به ياد\r\nنور حيات‌پرور خورشيد زندگىست * بر گور تو ز ديده سرشكى كه اوفتاد \r\n\r\n\r\n","description":"","footnote":"\r\n( 1 ) - اتاكو - اهتكو : منطقه‌اى در رشته‌كوههاى رانكوه است كه روستاهاى ديوشل ( دويشل ) و ملاط لنگرود در دامنه‌هاى آن قرار دارند .\r\n","page_name":" 1797 ","page_number":349},
  {"content":"\r\n\r\n\r\nسلمانى ( 1334 )\r\nمحمد سلمانى ، فرزند رحمان ، در شهريورماه سال 1334 شمسى در ثمرين ، يكى از دهكده‌هاى دامنهء سبلان تبريز تولد يافت . دوران كودكى را در كوچه باغهاى عطرآگين و زيباى زادگاهش سپرى ساخت . ازآن‌پس به تهران عزيمت كرد ، تحصيلات ابتدايى و متوسطه را در اين شهر به پايان رسانيد و پس از انجام خدمت نظام‌وظيفه به استخدام يكى از سازمانهاى دولتى درآمد و مشغول كار شد .\r\nسلمانى دوران كودكى خود و پس از آن را چنين توصيف مىكند : « از همان كودكى حسى عميق نسبت به طبيعت اطراف خود داشتم و زندگى را هميشه با نگاه نرگس مىديدم و تار و پود آن را با گيسوى بنفشه تاب مىدادم و غبار غم را با اشك شبنم مىشستم ، تأثير محيط زندگى و تحصيلاتم كه همواره به دور از پدر و مادرم بود احساس رقيقم را رقيق‌تر كرد و زبان شيرين فارسى را جايگزين زبان شيرين مادرى نمود ، ولى هنوز لالايى مادرم بهترين شعرم هست . »\r\nسلمانى از شاعران جوان خوش‌ذوق و بااستعدادى است كه با گامهاى استوار در سازندگى شعرش پيش مىرود و شكوفايى شعرش مبشر آيندهء درخشان او در اين راه است .\r\n\r\nشعر ناب\r\n بگو بگو كه كلامت گلاب مىريزد * به آتش دل سوزانم آب مىريزد\r\nبه شانه چون سر گيسوى خويش باز كنى * ز پاى مرغ دل من طناب مىريزد\r\nبگو به ساقى چشمت بنازم آن دستى * كه در پياله چشمم شراب مىريزد \r\n\r\n","description":"","footnote":"","page_name":" 1798 ","page_number":350},
  {"content":"\r\n\r\n ز اشتياق وصال تو اى سپيدهء من * به پاى خسته‌ام امشب شتاب مىريزد\r\nز ياد چهرهء خورشيدىات گلا هر شب * به آسمان خيالم شهاب مىريزد\r\nبگو بگو كه صداى تو لاىلاى شب است * به چشم باز من خسته خواب مىريزد\r\nز چشم آبى ناز تو نازنين امشب * به دفتر غزلم شعر ناب مىريزد \r\n\r\nهالهء هلال\r\n شكل هر چيز در كمال خوش است * عشق در لحظهء وصال خوش است\r\nيار در اوج و من به كنج قفس * دل بيچاره با خيال خوش است\r\nدر مرام پرنده و پرواز * پر زدن نيز با دو بال خوش است\r\nفقط از باغ سبز سينهء دوست * چيدن ميوه‌هاى كال خوش است\r\nميوهء سينه‌اش نوالهء ماست * خوردن لقمهء حلال خوش است\r\nدوش پرسيدمش ز منظر خوش * گوش كن پاسخ سؤال خوش است\r\nبا اشارات ابروانش گفت * منظر هالهء هلال خوش است\r\nچشم خود باز كرد و غرقم كرد * غوص در چشمهء زلال خوش است \r\n\r\nمعنى عشق\r\n عشق يعنى لطيف يعنى ابر * عشق يعنى سكوت يعنى صبر\r\nعشق يعنى سكوت معنىدار * عشق يعنى تلاش يعنى كار\r\nعشق يعنى حيات يعنى نور * عشق يعنى شفاى ديدهء كور\r\nعشق يعنى جوانه يعنى خاك * عشق يعنى زلال يعنى پاك\r\nعشق يعنى پيام خاك به برگ * عشق يعنى حيات بعد از مرگ\r\nعشق يعنى چراغ سبز عبور * عشق يعنى نگاه غنچه به نور\r\nعشق يعنى نهايت يك موج * عشق يعنى گذر به نقطهء اوج\r\nعشق يعنى نواى نالهء نى * عشق يعنى شبان و هىهى وى\r\nعشق يعنى صراحت گفتار * عشق يعنى سرى به رفعت دار\r\nعشق يعنى تلاقى دو نگاه * عشق يعنى غزل ولى كوتاه \r\n* *\r\n\r\n","description":"","footnote":"","page_name":" 1799 ","page_number":351},
  {"content":"\r\n\r\n عشق يعنى ترانه شاعر * غزل عاشقانهء شاعر\r\nموجب خنده سحر گردد * گريه‌هاى شبانهء شاعر\r\nچشم شاعر خلاصهء درياست * آبگير است خانهء شاعر\r\nعشق اى آرزوى دور و دراز * اى غريب زمانهء شاعر\r\nبنشين بر رواق منظر چشم * گرم كن آشيانهء شاعر \r\n\r\nصبر جميل\r\n صداى پاى كسى باغ را تكان مىداد * شروع حادثه‌اى شوم را نشان مىداد\r\nحريم امن چمن زير چكمه له مىشد * چنان فجيع كه بيننده را تكان مىداد\r\nهجوم تلخ تبر بود و جسم سبز چمن * جوانه روى زمين اوفتاده جان مىداد\r\nبنفشه در پس سنگى به خويش مىلرزيد * از آن شكنجه كه آلاله را خزان مىداد\r\nزبان معترض غنچه كارساز نبود * چرا كه داس مگر لحظه‌اى امان مىداد\r\nچنان در آتش غم مىگداخت گندم‌زار * كه خاك سوخته‌اش نيز بوى نان مىداد\r\nبه‌جاى اين همه غمباده‌هاى تلخ اى كاش * خداى صبر جميلى به باغبان مىداد \r\n\r\nهمه چيز ، تو\r\n نقش قاليچهء تبريزى تو * ناز و زيبا و دل‌انگيزى تو\r\nهست اندام تو ابريشم ناز * نازك‌اندام و گهرريزى تو\r\nهمه زيبايى دنيا در توست * يا كه زيبايى هر چيزى تو\r\nهم به سرسبزى يك‌عمر بهار * هم به كوتاهى پاييزى تو\r\nنقشت آويخته در حوصله‌ام * باز با هيچ گلاويزى تو\r\nبافتت پنجهء فرهادى من * حيف در خانه پرويزى تو \r\n\r\nهزارويك‌شب\r\n بيا به شعر لطيف سحاب گوش كنيم * به آبشار به آواز آب گوش كنيم\r\nبيا به پاى تريبون كوه ، وقت غروب * به آخرين غزل آفتاب گوش كنيم\r\nكتاب سبز طبيعت ورق‌ورق زيباست * به اين كتاب بيا باب باب گوش كنيم \r\n\r\n","description":"","footnote":"","page_name":" 1800 ","page_number":352},
  {"content":"\r\n\r\n به رعد و برق به رنگين كمان به درّه به كوه * به بازتاب غزلهاى ناب گوش كنيم\r\nهزارويك‌شب من بازهم بيا باهم * به لاىلاى دل‌انگيز خواب گوش كنيم\r\nميان كوه در اين قهوه‌خانه دور از غم * به جنگ رستم و افراسياب گوش كنيم \r\n\r\nتماشاى بهار\r\n رسيد مژده كه از كوچه يار مىگذرد * دلا بيا به تماشا بهار مىگذرد\r\nفضاى كوچه به يكباره گشت عطرآگين * هوا ز صافى گيسوى يار مىگذرد\r\nبيا عبور سپيد سپيده را درياب * ببين چگونه از اين حجم تار مىگذرد\r\nدوباره كرده به سر چادر سپيدش را * كه با تلألؤ يك آبشار مىگذرد\r\nغزال مىگذرد مثل يك غزل كه شبى * ز طبع شاعر شب‌زنده‌دار مىگذرد\r\nگه آنگه است كه دعوت كنى به خانهء ما * كه عمر ما همه در انتظار مىگذرد \r\n\r\n","description":"","footnote":"","page_name":" 1801 ","page_number":353},
  {"content":"\r\n\r\n\r\nسليمى ( 1350 - 1279 )\r\nعلى اكبر سليمى ، فرزند على اصغر ( مشير دربار ) ، نواده ميرزا سليم تهرانى ، شاعر قرن يازدهم هجرى ، در سال 1279 هجرى شمسى در تهران ديده به جهان گشود و در دو رشتهء ادبيات و اقتصاد تحصيلات خود را به پايان رسانيد و با زبانهاى عربى و فرانسه و انگليسى آشنايى پيدا كرد .\r\nسليمى از سال 1299 شمسى وارد امور فرهنگى و مطبوعاتى گرديد و امتياز روزنامهء اطلاعات را تحصيل كرد و به نشر آن پرداخت و در سال 1304 شمسى آن را به عباس مسعودى واگذار كرد . ازآن‌پس ، خود بنگاه مربى را تأسيس و به تأليف و ترجمه و طبع و نشر كتاب پرداخت كه از آن جمله است : كليات مصور عشقى ؛ راهنماى فرهنگ و اصلاح تعليمات عمومى ؛ 89 جلد كتاب ادبى و اجتماعى به نام گلهاى رنگارنگ ؛ و هفته‌نامهء مربى .\r\nسليمى گذشته از آن خدمات ، چندى نيز سردبير روزنامهء اتحاد و بعد از دو سال مدير روزنامه شفق سرخ و چهار سال مدير مجلهء آموزش و پرورش و سه سال مدير بنگاه داستان نوين و هشت سال مدير چاپخانهء بانك ملى بود و در سال 1325 شمسى به وزارت فرهنگ بازگشت و به خدمات فرهنگى اشتغال ورزيد و چندى نيز دبير سازمان فرهنگى يونسكو در تهران بود و هم مديريت مجلهء يونسكو را به‌عهده داشت و به پاس خدمات فرهنگى به دريافت سه قطعه نشان علمى نايل آمد .\r\nسليمى از نويسندگان توانا و شاعران خوش‌قريحتى است كه مدت سى سال در راه خدمت به فرهنگ و مطبوعات گام برداشته و از اين رهگذر خدمات شايانى انجام داده است و در مهر ماه 1330 شمسى منتخبى از اشعارش به نام « مهر جاويد » انتشار يافت .\r\n\r\n","description":"","footnote":"","page_name":" 1802 ","page_number":354},
  {"content":"\r\n\r\nسرانجام در سال 1350 بدرود زندگى گفت . « 1 »\r\nاشعار زير از نظم اوست :\r\n\r\nچشم بيگانه\r\n چشم بيگانه چو بر چهرهء يارم افتاد * اخگرى بود كه در جان نزارم افتاد\r\nشد دل و ديده و جان تار و جهانم تاريك * زان به رخسار جهان ديدهء تارم افتاد\r\nشد دل نازك من ريش و پريشان گويى * پاره‌هاى دل خونين به كنارم افتاد\r\nچمنم زرد شد و باغ اميدم خشكيد * از خزانى كه به گلزار ديارم افتاد\r\nدل هركس به دلم سوخت از اين سوزش سخت * كه به جان و دل و اندام فكارم افتاد\r\nكارم از كار گذشت و همه چيزم بد گشت * زان گره‌ها كه به هر رشتهء كارم افتاد\r\nاز تبهكارى يك‌مشت تبهكار پليد * آتشى در همهء داروندارم افتاد\r\nبا چنين جان پريش و دل پرتشويشم * غم ندارم گذرى گر سر دارم افتاد\r\nعهد و ميثاق شكست و به رقيبم پيوست * شد پشيمان و پى قول و قرارم افتاد\r\nمردم از حسرت روزى كه ببينم شايد * ديدهء يار بر اين حالت زارم افتاد\r\nگو كجا هست مرا ياور و يارى غمخوار * كه در اين مرحله پا در ره خارم افتاد\r\nآنكه شد تلخ « سليمى » دهنش از تلخى * ياد شهد سخن و مزهء شعرم افتاد \r\n\r\nچهرهء بيداد\r\n گر تو ديدى رخ عدالت و داد * من نديدم مگر رخ بيداد\r\nاينك از جور و فتنه و بيداد * شد فراموش فتنهء شداد\r\nاين كهن دير بىثبات و مقام * دارد از جور پايه و بنياد\r\nشور و شر و زيان آزادى * شد فزون از زيان استبداد\r\nمىنبينى مگر كه رشتهء كار * اوفتاده به چنگ هر شيّاد\r\nاز ميان رفته عزّت و حرمت * تن به ذلّت سپرده‌اند افراد\r\nكشورى كه ندارد آزادى * از چه گويند كشور آزاد ؟ \r\n\r\n\r\n","description":"","footnote":"\r\n( 1 ) - خوانندگانى كه بيوگرافى كاملترى از او خواستار باشند ، مىتوانند به مقدمه‌اى كه نگارنده بر كتاب « مهر جاويد » نگاشته است رجوع فرمايند .\r\n","page_name":" 1803 ","page_number":355},
  {"content":"\r\n\r\n كشور جم به زارى و خوارى * كس از آن نيست خرّم و دلشاد\r\nازچه‌رو نوجوان شود ناكام * پير فرتوت ، خوش‌دل و داماد\r\nتا خراب است كشور از مردم * دانم آن‌قدر كى شود آباد\r\nبايد از اين بناى كهنه گذشت * كرد بنيان عمارت نوزاد\r\nگو « سليمى » چه خوب يادت داد * كه كسى آن‌چنان ندارد ياد \r\n\r\nرنج و گنج\r\n اين شنيدم كه هركه را گنج است * بهرهء كار و كوشش و رنج است\r\nمن از اين گفته در شگفتم سخت * زان كه بس كارگر در اشكنج است\r\nهمچو افراز دست آن را من * ديده‌ام گوييا كه اسفنج است\r\nآزمندى زرنگ و تن‌پرور * كه نه در كار و كوشش و رنج است\r\nسيم و زر همچو موش اندوزد * به اميدى كه در برش گنج است\r\nگنج وى در فزون چنان سودش * هر ريالى براى او پنج است\r\nبهر آن گنج سرخوش و دلشاد * دل او در دلال و در غنج است\r\nگر دمى باشدش بهِ زرّين * دم ديگر انار و نارنج است\r\nگنج گنجور و رنج رنجوران * همچنان دستگاه شطرنج است\r\nدست خونين اين ستم‌پيشه * خونفشان سرخ تا به آرنج است\r\nمىنداند مگر « سليمى » او * اين جهان چون سراى اسپنج است\r\nبا همه سيم و زر به هر نيرنگ * لاجرم او دچار قولنج است\r\nتا جهانى بود چنين و چنان * كار گيتى هميشه بغرنج است \r\n\r\nبلاى هزار فاميل\r\n هنوزم مهر آن مه در ضمير است * كه جانم والهء بدر منير است\r\nمرا مه‌پيكرى شوخ است و زيبا * كه در حسن و وجاهت بىنظير است\r\nمشام جان من را بوى خوش‌بوش * چنان بوى خوش مشك و عبير است\r\nبه سختى تار و پود جان زارم * به تار موى او در دار و گير است\r\nز مژگان بس‌كه تير انداخت جانم * تو گويى دم‌به‌دم آماج تير است \r\n\r\n","description":"","footnote":"","page_name":" 1804 ","page_number":356},
  {"content":"\r\n\r\n نداند هيچ مرغى جور صيّاد * مگر مرغى كه در چنگش اسير است\r\nچه داند حال درويش گرسنه * كسى كه روز و شب پيوسته سير است\r\nگرسنه مردمى عريان به زحمت * خوراك خوبشان نان و پنير است\r\nز هر سو بنگرى فقر است و نكبت * به هرجايى هويدا مرگ‌ومير است\r\nدريغا بهر يك‌مشتى توانگر * تمام ملّت ايران فقير است\r\nبه يغما مىبرند آن را كه دارد * تو گويى كودكى خرد و صغير است\r\nدر اين كشور فرومايه عزيز است * خردمند بىكس و كار و حقير است\r\nخزفها روى آبند و صدفها * نهان اندر ته دريا به زير است\r\nدرستى نايد از آنچه بديدم * هرآن‌كه بر سر كارى مدير است\r\nدريغ از كشور ايران « سليمى » * كه ويران از وكيل و از وزير است\r\nپريشان گشته آن‌سان رشتهء كار * كه اصلاحش دگر دشوار و دير است\r\nمگر رحمى كند يزدان دگربار * كه او مشكل‌گشا حىّ قدير است\r\nو گرنه كارى از ما برنيايد * به‌ويژه آنكه پايش سخت گير است\r\nهمى جوش و خروش نوجوانان * روان مردهء ما را بشير است\r\nجوان شايد كند كارى نمايان * و گرنه ناتوان مردى كه پير است\r\nجوان است آنكه با زور جوانى * چنان شير ژيان مردى دلير است\r\nز يزدان تيره‌روزان خواستارند * يكى روزى كه چون روز غدير است\r\nبه بندى اوفتد هر نابكارى * چو روباهى كه در چنگال شير است\r\nستمكش مردم ايران به ناچار * بدين‌سان رستخيزى ناگزير است \r\n\r\nآفت پريشانى\r\n چنان مردم گرفتار و پريش‌اند * كه غافل از حساب كار خويش‌اند\r\nتنى چند ار به عيش و نوش كوشند * گروهى مبتلاى رنج و نيش‌اند\r\nبه‌قدرى مستمندان بىشمارند * كه از حد شمار افزون و بيش‌اند\r\nگروهى مبتلاى زهر ترياك * كسانى هم گرفتار حشيش‌اند\r\nگروهى پايبند آس و آتو * كسانى طاس باز پنج و شيش‌اند\r\nگروهى پيرو خيل كشيشان * كسانى ناسزاگوى كشيش‌اند \r\n\r\n","description":"","footnote":"","page_name":" 1805 ","page_number":357},
  {"content":"\r\n\r\n اگر برخى به‌صورت ريش دارند * گروهى نيز با دلهاى ريش‌اند\r\nشگفتا مردمى نادان و ناپاك * ز دانايان و نيكان از چه بيش‌اند\r\nچنان چسبيده بر مسند كه گويى * سريشم يا كه زالو يا سريش‌اند\r\nاگرچه دم زنند از كيش و آيين * و ليكن دشمن آيين و كيش‌اند\r\nبه جان مردمان افتاده چون گرگ * به هردم در شكار گاو و ميش‌اند \r\n\r\n","description":"","footnote":"","page_name":" 1806 ","page_number":358},
  {"content":"\r\n\r\n\r\nسنا ( 1358 - 1277 )\r\nجلال الدّين همايى ، متخلص به سنا ، فرزند ميرزا ابو القاسم ( متخلص به طرب ) و نوادهء هماى شيرازى شاعر شهير قرن سيزدهم هجرى است .\r\nهمايى در سال 1277 هجرى شمسى در اصفهان از مادر زاد و در ميان دودمانى پرورش يافت كه بيشتر افراد آن اهل دانش و فضل و شعر و ادب و خط بوده‌اند .\r\nهمايى علوم مقدماتى را نزد عموى خود مرحوم ميرزا محمد سها فراگرفت و علوم منقول و ادبيات عرب را نزد افاضل عصر آموخت و تا درجهء اجتهاد پيش رفت ؛ آنگاه به تدريس در مدارس اصفهان پرداخت و شاگردان بسيارى تعليم داد و تربيت كرد .\r\nاستاد همايى براى تأمين معاش خود از سال 1302 شمسى وارد خدمت فرهنگ گرديد و چندى در دبيرستانهاى تبريز به تدريس ادبيات فارسى اشتغال ورزيد و در سال 1306 شمسى به تهران منتقل شد و در دبيرستان دار الفنون به تدريس پرداخت . سپس به استادى دانشگاه تهران رسيد و در دانشكدهء ادبيات و دانشكدهء حقوق ، عهده‌دار تدريس گرديد .\r\nاستاد همايى گذشته از مقالات تحقيقى و انتقادى كه در مجلات كشور از او انتشار يافته ، داراى تأليفات عديده‌اى است كه از آن جمله است : تاريخ ادبيات ايران ( در 5 مجلد ) ؛ غزالىنامه ( بحث تاريخى و تحقيقى دربارهء احوال امام محمد غزالى ) ؛ ولدنامه و ترجمهء حال و عقايد عرفانى مولوى ؛ رسالهء شعوبيه ؛ دستور زبان فارسى ؛ منتخبى از اشعار كه در اصفهان به نام دانشنامه به چاپ رسيد ؛ ديوان اشعار ؛ و چند اثر ديگر .\r\nاستاد همايى دانشمندى محقق و فقيهى فاضل و اديبى نامور بود و در شعر سبك اساتيد كهن را پيروى كرد و در نظم انواع شعر ، بخصوص ساختن ماده تاريخ ، مهارت و استادى كامل داشت و در سال 1358 در هشتاد و يك‌سالگى بدرود حيات گفت .\r\n\r\n","description":"","footnote":"","page_name":" 1807 ","page_number":359},
  {"content":"\r\n\r\n\r\nعالم غم\r\n شادى ندارد آنكه ندارد به دل غمى * آن را كه نيست عالم غم نيست عالمى\r\nآنان كه لذّت دم تيغت چشيده‌اند * بر جاى زخم دل نپسندند مرهمى\r\nراز ستاره از من شب‌زنده‌دار پرس * كز گردش سپهر نياسوده‌ام دمى\r\nدل‌بسته‌ام چو غنچه به راه نسيم صبح * بو تا كه بشكفد گلم از بوى همدمى\r\nراهى نرفته‌ام كه بپرسم ز رهروى * رازى نجسته‌ام كه بگويم به محرمى\r\nصد جو ز چشم راندم و اين خاصيت نداد * كز هفت بحر فيض به خاكم رسد نمى\r\nگيرم بهشت گشت مقرّر ، مرا چه سود * كاندر ضمير تافته دارم جهنّمى\r\nنگذاشت كبر و وسوسهء عقل بالفضول * تا ديو نفس سجده برد پيش آدمى\r\nاحوال آسمان و زمين و بشر مپرس * طفلى و خاك توده‌اى و نقش درهمى\r\nدر دفتر حيات بشر كس نخوانده است * جز داستان مرگ حديث مسلمى\r\nنخوت ز سر بنه كه به بازار كبريا * سرمايهء دو كون نيرزد به درهمى\r\nافراسياب خون سياووش مىخورد * ما بىخبر نشسته به امّيد رستمى\r\nاز حدّ خويش پاى فزون‌تر كشى « سنا » * گر دور چرخ با تو مدارا كند كمى \r\n\r\nآه نيم‌شب\r\n ز تنگناى حوادث گريزگاهى نيست * جز آستانهء پير مغان پناهى نيست\r\nتو خاك تيره‌اى از خاك سجدگاه طلب * كه خاك را بجز از خاك سجده‌گاهى نيست\r\nبه مهر ماهرخى قلب تيره روشن كن * كه عيش نيست در آن تيره‌شب كه ماهى نيست\r\nحديث عشق ز دستاربند شهر مپرس * كه شيخ را به سر از اين نمد كلاهى نيست\r\nز آه نيم‌شب اى خسته‌دل مشو غافل * اگرچه دانمت اندر بساط آهى نيست\r\nفراز چرخ بود كلبهء فقير كه گفت ؟ * كه برتر از نهمين چرخ بارگاهى نيست\r\nخطا هرآنچه رود از سواد ديدهء توست * و گرنه در قلم صنع اشتباهى نيست\r\nبه جان آنكه خرد يار و مغز هشيار است * هزار نكته مؤثرتر از نگاهى نيست\r\nقدم ز خويش برون نه ز بعد ره مهراس * كه از مقام تو تا قرب دوست راهى نيست\r\n« سنا » ز حافظ خوش‌نغمه نكته‌اى برخوان * كه در قلمرو ما به از او گواهى نيست\r\nعقاب جور گشاده‌ست بال بر سر شهر * كمان گوشه‌نشينى و تير آهى نيست \r\n\r\n","description":"","footnote":"","page_name":" 1808 ","page_number":360},
  {"content":"\r\n\r\n\r\nكشتهء عشق\r\n خبرى نيست گر از حال پريشان منش * از چه آشفته بود زلف شكن در شكنش\r\nپى توان برد به اسرار دل از سينهء او * بس‌كه چون جوهر جان صاف و لطيف است تنش\r\nغنچه سربسته مگر زان لب خندان چه شنيد * كه چو گل چاك شد از تنگدلى پيرهنش\r\nاندر آن بزم كه از روى تو گيرند نقاب * بىخبر آنكه بود آگهى از خويشتنش\r\nغنچه بشكفت بر لعل تو كو باد صبا ؟ * تا ز غيرت بزند مشت ادب بر دهنش\r\nبرده رخسار تو در باغ جنان رونق گل * كه به خوارى فكند باد برون از چمنش\r\nجام بوسيده به مستى لب ميگون تو را * زان نيايد به هم از خندهء شادى دهنش\r\nاينكه بينى نبود لاله ، بود كشتهء عشق * كاتش افتاد ز سوز جگر اندر كفنش\r\nهركه جان مىكَنَد از حسرت شيرين‌دهنى * گرچه فرهاد نباشد تو بخوان كوه‌كنش\r\nمن و رندى و نظربازى و بىپا و سرى * عابد صومعه‌اش صوفى و دلق كهنش\r\nعقل ، بيهوده ببالد به تو اى ساقى بزم * خيز و فارغ كن از اين وسوسهء ما و منش\r\nاندر آن ورطه كه خون موج زند در دل جام * خرقه بس بار گران است به دريا فكنش\r\nاى سليمان به عبث زيور انگشت مساز * آن نگينى كه به افسون ببرد اهرمنش\r\nباش خورشيد درخشنده ، به هر خانه بتاب * نه چراغى كه فروزنده به يك انجمنش\r\nوصل لعل تو « سنا » گفته مكرر نه عجب * طعنه بر قند مكرّر بزند گر سخنش \r\n\r\nگل نرگس\r\n به دور چشم تو اى نرگس خمارآلود * شدم به پاى قدح مست و مىگسار امشب\r\nطبيب گفت كه تا نوبهار مى نخورم * كنون شد از تو مرا خانه نوبهار امشب\r\nتو را كه شهره به مسكينى و فقيرى كرد ؟ * كه بينمت همه با تاج زرنگار امشب\r\nخداى را نگهت در قفاى كيست كه هست * گشاده همچو مَنَت چشم انتظار امشب\r\nبه تاج‌دارى عالم چه حاجت است مرا * كه در بر است چنين بار تاجدار امشب\r\nسرشك ابر روان باشد اى سپهر عطا * تو هم ز ابر كرم بر سرم ببار امشب\r\nكنون به دست من اى عقل اختيار مجوى * كه رفته است ز دست من اختيار امشب\r\nحكايت دل و شبهاى هجر مىگفتم * به دست بود گر آن زلف تابدار امشب\r\nقرار بود كه بنويسم و فروخوانم * ولى شد از كف من دامن قرار امشب \r\n\r\n","description":"","footnote":"","page_name":" 1809 ","page_number":361},
  {"content":"\r\n\r\n\r\nاى دوست\r\n غافل ز چشمم آن مه نامهربان گذشت * عمر عزيز بين كه به غفلت چسان گذشت\r\nازبس گريست چشمهء چشمم به هجر يار * سيل سرشك من ز سر آسمان گذشت\r\nاى دوست دست گير كه جانم به لب رسيد * اى دل به چاره كوش كه كار از توان گذشت\r\nمرغ دلم اگرچه به تن داشت الفتى * بر ياد دام زلف تو از آشيان گذشت\r\nبسيار كس بيامد و بگذشت از او جهان * اى من غلام همّت آن كز جهان گذشت\r\nبر لب مباد بگذردت راز دل كه شمع * سوزد از آنكه راز دلش بر زبان گذشت\r\nكم كن « سنا » به نيك و به دهر اعتماد * مى نوش و غم مخور كه همين و همان گذشت \r\n\r\nراز درون\r\n لب بسته‌ام ز هرچه بجز گفتگوى تو * دل شسته‌ام ز هرچه بجز نقش روى تو\r\nگر بگذرى به خاكم و گويى تو را كه كشت * فرياد خيزد از كفنم كارزوى تو\r\nبس پيكرت لطيف بود مىشود پديد * راز درون ز سينه و مى از گلوى تو\r\nاى گل به باغ در بر آن لاله‌ور مخند * تا پيش باغبان نرود آبروى تو \r\n\r\nاى آفتاب . . .\r\n تاجم نمىفرستى تيغم به سر مزن * مرهم نمىگذارى زخم دگر مزن\r\nمرهم نمىنهى به جراحت نمك مپاش * نوشم نمىدهى به دلم نيشتر مزن\r\nبر نامهء اميد فقيران قلم مكش * بر ريشهء حيات ضعيفان تبر مزن\r\nبر فرق اوفتاده به نخوت لگد مكوب * سنگ ستم به طاير بىبال‌وپر مزن \r\n\r\n","description":"","footnote":"","page_name":" 1810 ","page_number":362},
  {"content":"\r\n\r\n تا كم خورى لگد ز خر و سرزنش ز خار * گو سبزه از زمين و گل از شاخ سر مزن\r\nتا لب گشود غنچه سر خود به باد داد * اى آفتاب دم به نسيم سحر مزن\r\nچون كوه پا به جاى نگه‌دار خويش را * چون باد هرزه‌گرد به هر بام و در مزن\r\nتا بگذرى به خير از اين رهگذر « سنا » * با رهروان كوى دم از خير و شر مزن \r\n\r\nاى كعبه اميد\r\n از بوستان وصل تو هر گل كه چيده‌ام * خارى بود ز بيم فراغت به ديده‌ام\r\nبا پاى پر ز آبله اندر قفاى دوست * منّت بسى ز خار بيابان كشيده‌ام\r\nشيرين‌لبا ! ترش مكن ابرو به روى من * كاندر غم تو تلخى هجران چشيده‌ام\r\nتا بسته شد به زلف توام رشتهء اميد * پيوند الفت از همه عالم بريده‌ام\r\nآخر به دست غير فتاد آن گلى كه من * با اشك چشم و خون دلش پروريده‌ام\r\nترسم مرا به روز قيامت كفن شود * آن جامه‌اى كه در غم رويت دريده‌ام\r\nآن طايرم كه در ازل از آشيان قدس * اندر هواى دانهء خالت پريده‌ام\r\nاى كعبهء اميد كجايى كه در رهت * بر روى خارهاى مغيلان دويده‌ام\r\nاز بهر قند لعل لب دل‌ستان « سنا » * دشنامهاى تلخ ، مكرّر شنيده‌ام \r\n\r\nچراغ دانش و بينش\r\n ديده‌اى اينكه در شب تاريك * چون به راهى تو را گذر افتد\r\nاوفتد پيش پاى سايهء شخصى * چون چراغش به پشت سر افتد\r\nهركجا بگذرد به پيشاپيش * سايهء او به رهگذر افتد\r\nهر قدر دور تر شود ز چراغ * سايهء او درازتر افتد\r\nگشت چون پيش پاى او تاريك * اتفاقِ بسى خطر افتد\r\nگه به سنگ اندرش بلغزد پاى * گاه در گل به روى درافتد\r\nلاجرم در طريق هول و خطر * ناگهان در چَهى بسرافتد \r\n* *\r\n راه دنيا خرد چراغ ره است * كه از او نور در بصر افتد\r\nهركه از اين چراغ روى بتافت * سرنگون در چَهِ سقر افتد \r\n\r\n","description":"","footnote":"","page_name":" 1811 ","page_number":363},
  {"content":"\r\n\r\n عمل شخص چيست سايهء او * نيك و بد هرچه سربه‌سر افتد\r\nكردهء او جدا شود از وى * سايه از كس جدا اگر افتد\r\nمهر يزدان و قهر اهرمنيست * در جهان هرچه خير و شر افتد\r\nفرّهء ايزديست دانش و دين * كه فروغش به بحر و بر افتد\r\nكى ز اهريمنان شور بدراه * آنكه يزدانش راهبر افتد \r\n* *\r\n اين زمان كارهاست در پرده * باش تا مرگ پرده‌در افتد\r\nروشن و سايه پردهء ايّام * آخر از پيش چشم برافتد \r\n\r\nپيچك\r\n باغ را آفتى چو پيچك نيست * كه به سرو و گل و چمن پيچد\r\nاز نهال تر و گل نوخيز * چند تن را به يك رسن پيچد\r\nزلف پروردهء زمين تابد * دست نوزادهء چمن پيچد\r\nنسترن را به ياسمن بندد * ناربن را به نارون پيچد\r\nدهن لاله بر خسك دوزد * افسر غنچه در كفن پيچد\r\nبند بر پاى ارغوان بنهد * رشته بر دست ياسمن پيچد\r\nپيكر خار خشك بىبر را * در يكى سبز پيرهن پيچد\r\nبارور شاخ تازه و تر را * جامهء نيلگون به تن پيچد\r\nخاربن را چنان كند ستوار * كه سر از تيغ خاركن پيچد\r\nگه به شوخى و ياوگى دستار * بر سر شاهد چمن پيچد\r\nگاه زلف عروس گلشن را * بر كمنگاه نسترن پيچد\r\nحاسد زشتخو بود پيچك * كه به شاخ نو و كهن پيچد\r\nچون نيابد به شاخسارى دست * لاجرم گِرد خويشتن پيچد \r\n\r\n","description":"","footnote":"","page_name":" 1812 ","page_number":364},
  {"content":"\r\n\r\n\r\nسوسن ( 1333 )\r\nخانم طاهرهء حاجىخانى ، فرزند على اكبر ، در سال 1333 هجرى شمسى در شهر كاشان از مادر زاد . پدربزرگش ميرزا صادق خان اهل شعر و ادب بود ، وى نيز قريحه شاعرى را از او به ارث برده است .\r\nخانم حاجىخانى ده‌ساله بود كه پدر خود را از دست داد و در حجر تربيت مادر و سرپرستى برادرانش قرار گرفت و تحصيلات ابتدايى و متوسطه را در زادگاهش به پايان رسانيد و در رشتهء علوم انسانى به تحصيل ادامه داد و فوق ديپلم گرفت و ازآن‌پس در مدرسهء راهنمايى شهداى حرير و مخمل به تدريس اشتغال ورزيد و اكنون پانزده سال است كه به سمت دبير در كار تعليم و تربيت فرزندان شهر خود مىباشد .\r\nخانم طاهره حاجىخانى از دوازده‌سالگى به سرودن شعر پرداخت ، خود مىگويد :\r\n« چون شرايط آن زمان براى پذيرش شعر و شاعرى از ناحيهء زن چندان مساعد نبود ، اشعارم را در دفترى يادداشت مىكردم . حدود شش سال پيش يكى از ادباى كاشان ، به نام سروى ، بنده را تشويق به ادامهء شعر كردند و پس از ايشان آقايان لاهوتى ( صفا ) و جواد جهان‌آرايى و خانم سپيده كاشانى مشوق و راهنمايم بوده‌اند . بويژه همسرم عباس جعفرى كه همواره و در همه حال مشوق و رهگشاى من بوده و مرا به انجمن ادبى سخن راهنمايى كرده است سپاسگزارم و هم‌اكنون از اعضاى آن انجمن هستم و در جلساتش شركت مىكنم . »\r\nخانم حاجىخانى كه در شعر سوسن تخلص مىكند ، از انواع شعر تنها به غزلسرايى پرداخته و اشعارش جنبهء عرفانى و اجتماعى دارد و دربارهء شعرش چنين مىگويد : « شعر در كنار زندگى من نه تنها جنبهء تفنن ندارد ، بلكه بهتر بگويم شعر مكمل زندگى و حيات من\r\n\r\n","description":"","footnote":"","page_name":" 1813 ","page_number":365},
  {"content":"\r\n\r\nاست و بدون هيچ‌گونه مبالغه اشعارم را همانند اعضاى خانواده‌ام دوست دارم . »\r\nسوسن در ميان شعراى متقدم به حافظ ارادت خاص دارد و از شعراى معاصر اشعار مشفق و لاهوتى را مىپسندد . جواد جهان‌آرايى شاعر خوش‌قريحهء كاشانى دربارهء سوسن مىگويد :\r\n سوسن كه كلام بكر او چون قند است * دلها همه از بيان او خرسند است\r\nاز نشئهء شعر ناب و گلنغمهء او * بر لعل لب سخنوران گل‌خند است \r\n\r\nناى نى\r\n باز ديشب نى نوايى تازه داشت * از جدايى شكوه بىاندازه داشت\r\nهم‌نواى مرغ جانم بود ، نى * مونس روح و روانم بود ، نى\r\nبس‌كه مىافروخت آتش در دلم * شعله برمىخاست از آب و گلم\r\nتا نى جان بود با نى هم‌نوا * اين جدا مىسوخت دل را آن جدا\r\nقصّه‌ها مىگفت نى از اشتياق * جان ز سوز و ساز شبهاى فراق\r\nهر دو مىگفتند باهم راز عشق * شرح غم‌افزاى سوز و ساز عشق\r\nنى چو من با سوز دل بود آشنا * مويه از جان داشت با شور و نوا\r\nاز نيستان تا جدا افتاده بود * در شرارى جانفزا افتاده بود\r\nناله از درد جدايى داشت ، نى * همزبانى همچو نايى داشت نى\r\nآنكه شد بر درد هجران مبتلا * مىشود پيوسته چون نى در نوا\r\nتا ز نِى « سوسن » شنيد آواى جان * در غمش خاموش شد باده زيان\r\nباشد او را دل ز غم درياى خون * همچو نى مىنالد از سوز درون \r\n\r\nاسباب پريشانى\r\n همچو مجنون همه جا شرح پريشانى ماست * شرح آوارگى و بىسروسامانى ماست\r\nدل ببستيم بر اين غمكده كى دانستيم * حاصل عمر گرانمايه پشيمانى ماست\r\nمىرود قافلهء عمر چه غافل اى دل * آنچه باقيست از او حسرت پنهانى ماست\r\nشمع را صحبت پروانه شبى تا سحر است * صبر در پاى تو جانا ز گران‌جانى ماست\r\nقصّهء زلف تو را « سوسن » شيدا چه كند ؟ * غصّه‌اى هست كه اسباب پريشانى ماست \r\n\r\n","description":"","footnote":"","page_name":" 1814 ","page_number":366},
  {"content":"\r\n\r\n\r\nبيكرانه خورشيد\r\n بار دگر بهاران شد آشناى بستان * ديباى سبزه آورد بهر رداى بستان\r\nتا فرودين برآمد بهر طلايه‌دارى * گرديد جلوه‌گر گل در جاىجاى بستان\r\nدشت و دمن سراسر باشد اگر دل‌انگيز * دارد صفاى ديگر آب و هواى بستان\r\nتا گم شود سياهى ، از بيكرانه خورشيد * آورد نور خود را تا راستاى بستان\r\nراندند شب‌شكاران خيل سياهكاران * تا پاك از سياهى گردد فضاى بستان\r\nزاغ و زغن به خوارى از باغ رفت و اكنون * بلبل به شور و شادى شد هم‌نواى بستان\r\nشد لاله داغدار و « سوسن » خموش از غم * زان دم كه جان فشاندند ياران به‌پاى بستان \r\n\r\nبغض غم عشق\r\n چون زورق بشكسته‌اى در بحر غمها * سرگشته از هر سو روم تنهاى تنها\r\nنه ساحل آرامشى در پيش دارم * نه خاطرى آسوده از توفان غمها\r\nصد داغ بر دل دارم از سوز جدايى * خونين دلم در دست محنت لاله‌آسا\r\nچون موج سرگردان ، شكسته در گلويم * بغض غم عشق تو را توفان دريا\r\nديشب گل ياد تو را در باغ چيدم * عطر نفسهاى تو را مىداد گلها\r\nمن بودم و ياد تو و تنهايى شب * مهتاب مىخنديد بر تنهايى ما\r\nاينك خزان شد نوبهار عمر « سوسن » * دير آمدى اى گلبن باغ تمنّا \r\n\r\nاختر شوق\r\n يار را در چمن چمان ديدم * خوش‌تر از سرو بوستان ديدم\r\nداغش افزود بر دلم زيرا * رخ زيباش لاله‌سان ديدم\r\nسروقدى صفاى هر بستان * گل‌رخى زيب گلستان ديدم\r\nساقىام داد جامى از الّا * كه شوم لا و لا مكان ديدم\r\nاختر شوقم از دو ديده چكيد * گريه و خنده توأمان ديدم\r\nفاش گو « سوسن » از عنايت دوست * جلوهء صاحب الزّمان ( عج ) ديدم \r\n\r\n","description":"","footnote":"","page_name":" 1815 ","page_number":367},
  {"content":"\r\n\r\n\r\nديدهء اقبال\r\n عمرى غمت اى يار مرا مونس جان بود * هرچند كه اين آتش سوزندهء نهان بود\r\nز احوال دل زار چه پرسى كه شب و روز * از حسرت ديدار تو در آه و فغان بود\r\nگردم ، نزدم پيش تو از سختى هجران * خوناب دل از ديدهء اقبال روان بود\r\nافسوس ! نچيدم گلى از شاخهء اميد * آن‌روز كه در جسم مرا تاب‌وتوان بود\r\nاز بخت شكايت نكنم وز بد ايّام * گر چرخش گردون به مراد دگران بود\r\nبر پيكر فرسوده‌ام اى خلق مخنديد * يك روز هم اين « سوسن » پژمرده جوان بود \r\n\r\nبام محبّت\r\n بيا تا بر سر بام محبّت * عروس دختر مهتاب باشيم\r\nبه جام دوستداران غم عشق * شراب جانفزاى ناب باشيم\r\nبيا همچون شقايقها به صحرا * ز درد يكدگر بىتاب باشيم\r\nبه چشم مادران داغ‌ديده * شبى را تا سحرگه خواب باشيم\r\nبه ياد بركه‌هاى رفته از ياد * من و تو خود زلال آب باشيم\r\nبيا « سوسن » به باغ زندگانى * هماره مردمى آداب باشيم \r\n\r\nپير عقل\r\n سينه شد تا محرم اسرار دل * گرم شد در ملك جان بازار دل\r\nدل چو شد جولانگه عشق و جنون * شد خرد پامال در پيكار دل\r\nز آتش جانسوز هجر روى دوست * شعله‌ور گرديد پود و تار دل\r\nهركه چون من شد به هجران مبتلا * باخبر باشد ز حال زار دل\r\nدر شرار عشق و مستى پير عقل * مانده در كار خود و در كار دل\r\nتا توانى « سوسن » اى شوريده حال * پيش نامحرم مگو اسرار دل \r\n\r\n","description":"","footnote":"","page_name":" 1816 ","page_number":368},
  {"content":"\r\n\r\n\r\nسوگند ( 1309 )\r\nجلال ميزبان ، فرزند محمد ، كه در شعر تخلص سوگند را برگزيد ، در سال 1309 هجرى شمسى در شهر مشهد ديده به جهان گشود . در كودكى به اتفاق خانواده به تهران مهاجرت كرد و در اين شهر رحل اقامت افكند .\r\nميزبان تحصيلات ابتدايى و متوسطه را در دبستان و دبيرستان اديب به انجام رسانيد و از همان زمان كه در دبيرستان به تحصيل اشتغال داشت ، اشعارش در روزنامه‌ها و مجلات به‌چاپ‌رسيد و مدتى با روزنامهء همايون و چليپا همكارى كرد و در سال 1331 صفحهء ادبى مجلهء كاويان را تهيه و تنظيم مىنمود و نيز سلسله مقالاتى تحت عنوان يادداشتهاى يك دختر ناشناس ، مىنوشت كه در همان مجله به‌چاپ مىرسيد .\r\nميزبان در سال 1333 مديريت مجلهء شاهكار را به‌عهده داشت و مقالاتى تحت عنوان شعله‌هايى كه خاموش نمىشوند ، در آن مىنوشت و در آن سلسله مقالات هربار به معرفى يكى از هنرمندان ايران مىپرداخت و نيز مجموعه‌اى از بهترين نمونه‌هاى نظم و نثر معاصرين را جمع‌آورى كرد كه به نام الماسها مىدرخشد ، در آن مجله به‌چاپ مىرسيد و در نظر داشت مجموعه‌اى از اشعار خود را به نام بوسه‌هاى گمشده منتشر سازد .\r\n\r\nتنهايى\r\n چو مهتابى كه بر دريا نشيند * رخت شبها به چشم ما نشيند\r\nدلم از درد تنهايى گرفته * چه كس با لالهء صحرا نشيند\r\n« غم عشقت بيابون‌پرورم كرد » * « هواى بخت بىبال‌وپرم كرد » \r\n\r\n","description":"","footnote":"","page_name":" 1817 ","page_number":369},
  {"content":"\r\n\r\n درون سينه‌ام عشق است پنهان * كه مىسوزد تنم از آتش آن\r\nنه مىسوزد كه تن باقى نماند * نه بيرون مىرود از خانهء جان\r\n« سرى داروم كه سامانى نداره » * « غمى داروم كه پايانى نداره »\r\nهمه‌شب سينه‌اى دارم پر از سوز * دل اندر سينه باشد آتش‌افروز\r\nنمىدانم چه مىخواهد ز جانم * دل من دشمن جان گشته امروز\r\n« خدايا ! داد از اين دل ، داد از اين دل » * « كه يك‌دم مو نگشتم شاد از اين دل »\r\nرخت مهتاب ريزد بر شب من * غمت افزون كند سوز و تب من\r\nچو شمعى سوزم از اشكم هويداست * كه از هجران بود جان بر لب من\r\n« عزيزا كاسهء چشمم سرايت » * « ميون هر دو چشمم جاى پايت »\r\nهرآنگه لاله‌اى بينم به كهسار * مرا نقش تو مىآيد به ديدار\r\nمرا در خاطر آن زلفان لرزان * هرآنگه سوسنى بينم به گلزار\r\n« سر كوه بلند چندان نشينم » * « كه لاله سر در آره مو بچينم » \r\n\r\nبازگشته\r\n آمد آسيمه‌سر اشكريزان * بستهء نامه‌هايم به دستش\r\nزلف آشفته ، با حسرت و درد * اشك مىريخت از چشم مستش \r\n* *\r\n در نگاه غم‌آلود و پراشك * آتش عشقهايم فسرده\r\nخفته بودند در ديدگانش * رازها ، آرزوهاى مرده \r\n* *\r\n گفت : بردار اين نامه‌هايت * با صدايى پراندوه و لرزان\r\nتاب عشق تو شاعر ندارم * دورهء عشق ما يافت پايان \r\n* *\r\n\r\n","description":"","footnote":"","page_name":" 1818 ","page_number":370},
  {"content":"\r\n\r\n راز پنهان من نغمه‌اى شد * قصّهء محفل مردمى گشت\r\nمىروم تا نيابم نشانى * زان همه رنجهايى كه بگذشت \r\n* *\r\n با سكوت دل خويش سازم * عشق شاعر پرآشوب و غوغاست\r\nمن چه گويم از اين آشنايى * زين همه شور و شرها كه برپاست \r\n* *\r\n كنج مأواى من شعله شمع * زرد و لرزان و آهسته مىسوخت\r\nاو نگاهش بر آن شمع و بر من * گاه بر نامه‌ها چشم مىدوخت \r\n* *\r\n خاستم چون پلنگى غضبناك * تا بسوزم همه نامه‌ها را\r\nشمع برداشتم تند و بىباك * سوختم يادگار وفا را \r\n* *\r\n شعلهء سركش نامه‌هايم * روى رخسار او مىدرخشيد\r\nچشم گريان او خيره بر من * شمع چون آخرين نور خورشيد \r\n* *\r\n آخرين نامه‌اى را كه مىسوخت * گرد آن شعلهء آتش‌افزا\r\nخواندم اين جملهء جاودانى : * زن كجا مىشناسد وفا را \r\n\r\nبوسه‌هاى گمشده\r\n امّيدها گذشت و اميد دگر گذشت * اينك منم كه غم‌زده خاموش گشته‌ام\r\nچون شمع مرده‌اى كه به كنجى فتاده است * از ياد روزگار فراموش گشته‌ام\r\nروزى شراره‌هاى محبّت به دل گرفت * آتش بزد كه گرم كند زندگانىام\r\nتا باخبر شدم ز هوسها و عشقها * از من گريخت شور و نشاط جوانىام \r\n\r\n","description":"","footnote":"","page_name":" 1819 ","page_number":371},
  {"content":"\r\n\r\n در راه زندگى به دل غم‌پرست خويش * بس يادگار عشق كهن خاك كرده‌ام\r\nشبها ز خاطرات روان‌سوز عشقها * خونابه‌ها ، ز ديدهء خود پاك كرده‌ام\r\nايّام عمر طى شد و زين زندگانىام * امروز ، مانده دفتر شعرى به يادگار\r\nدردا كه درد عشق و جوانى گذشت و رفت * غم مانده است و حسرت و اين چشم اشكبار\r\n« افسانهء حيات دو روزى نبود بيش » * « آن‌هم [ كليم 
  ] با تو بگويم چسان گذشت »\r\n« يك روز صرف بستن دل شد به اين و آن » * « روز دگر به كندن دل زين و آن گذشت » \r\n\r\nنواى غم\r\n سوختم چون شمع شبها در سراى خويشتن * از غم تنهايى و از ماجراى خويشتن\r\nهركجا بينم گرفتار است مرغى در قفس * ياد خود مىافتم و ماتم‌سراى خويشتن\r\nاز ديار دوستى دلخسته و آزرده‌جان * آمدم تنها و گشتم آشناى خويشتن\r\nهيچ‌كس از سوز پنهان دلم آگه نشد * شمع‌آسا سوختم با اشكهاى خويشتن\r\nزندگى خواب و خيالى بود و ما را مهلتى * تا نگه كردم نديدم جز فناى خويشتن\r\nنيمه‌شبها ناله‌ها سر مىكنم با مرغ شب * جز نواى غم ندارم هم‌نواى خويشتن \r\n\r\nاى دريغا\r\n تا تو رفتى ز برم اشك بشد دمسازم * خون دل مىخورم و با غم دل مىسازم\r\nمرغ پربسته به دامم كه برفت از يادم * آرزوى گل و گلشن ، هوس آوازم\r\nجز دل غم‌زدهء خويش كه خون موج زند * كس در اين شهر نديدم كه شود همرازم\r\nجشن گل آمد و مرغان چمن شاد شدند * اى دريغا ! كه دگر نيست پر پروازم\r\nتا تو چون اشك ز دامان من اى گل رفتى * سوزى افتاده در اين طبع غزل‌پردازم \r\n\r\n","description":"","footnote":"","page_name":" 1820 ","page_number":372},
  {"content":"\r\n\r\n\r\nسها ( 1302 )\r\nسيد ضياء الدّين دهشيرى ، در سال 1302 هجرى شمسى در شهر يزد ديده به جهان گشود .\r\nپدرش ، سيد يحيى دهشيرى در كاشان محفل ادبى خصوصى داشت كه آزاد همدانى و اديب بيضايى و شيواى تندرى قمى و صمصام يزدى در آن شركت مىكردند .\r\nدهشيرى پس از درگذشت پدرش در حجر تربيت دايى خود محمد على عالمى ( صمصام ) كه عارفى وارسته و از شيوخ طريقت نعمت‌اللّهى در يزد بود علاقه‌اى به علوم ادبى و عرفان و تصوف پيدا كرد .\r\nدهشيرى تحصيلات ابتدايى و متوسطهء خود را در يزد و كاشان به پايان رسانيد و در سال 1334 به اخذ ديپلم ادبى توفيق يافت و در ميان داوطلبان رتبهء اول را حايز گشت و در همان سال در مسابقات ورودى دانشكدهء ادبيات در رشتهء زبان فرانسه به تحصيل پرداخت و سرانجام در سال 1337 به اخذ ليسانس نايل آمد و در ميان فارغ التحصيلان رتبهء اول را حايز گرديد و مدال درجه اول را گرفت ، ازآن‌پس با سمت مترجمى زبان فرانسه در همان دانشكده و معلمى زبان در مؤسسهء مترجمى زبانهاى خارجى به كار پرداخت ، آثار و ترجمه‌هاى او همواره در مجلات كشور نظير : يغما ، مجلهء دانشكده ادبيات ، سپيدهء فردا ( مجله دانشسراى عالى ) و جرايد و مجلات ديگر چاپ و نشر گرديد .\r\nسها شعر و شاعرى را از سال 1317 يعنى دوران تحصيل در دبيرستان آغاز كرد و نخست در شعر ناظم تخلص نمود و بعد آن را به سها تغيير داد .\r\nدهشيرى شاعرى باذوق و تواناست و در سرودن انواع شعر مهارت دارد . اشعار زير نمونه‌هايى از نظم اوست :\r\n\r\n","description":"","footnote":"","page_name":" 1821 ","page_number":373},
  {"content":"\r\n\r\n\r\nنوبهار آمد\r\n نوبهار آمد كه گيتى زندگى از سر بگيرد * روزگاران كهن رسم و رهى ديگر بگيرد\r\nباد نوروزى وزد زين باغ و راغ و دشت و صحرا * هر نهالى از گل و سنبل به سر افسر بگيرد\r\nاز قدوم فرودين هر شاخه‌اى چون نوعروسى * پيكر خود از شكوفه در زروزيور بگيرد\r\nدامن كهسار بر تن حلهء مينا بپوشد * وز سرش مهر بهاران سيمگون مغفر بگيرد\r\nعاشق دلخسته بعد از رنج هجر و تلخكامى * بوسه از شيرين‌دهانان پرىپيكر بگيرد\r\nداد خود افتاده مردم ، از جفاكاران ستاند * انتقام خود ستمكش از ستم‌گستر بگيرد\r\nخوى ضحّاكى ره نابودى مطلق سپارد * كاوهء حدّاد از نو جاه و زيب و فر بگيرد\r\nظلمت اهريمنى از روى عالم رخت بندد * نور يزدانى جهان را سربه‌سر دربر بگيرد\r\nخار و خس هرجا بود در شعلهء آتش بسوزد * رنج و غم هر سو شود در خرمنش آذر بگيرد\r\nلالهء خونين كفن در دامن بستان خرامد * رايت آزادى و آزادگى بر سر بگيرد\r\nاز پس اين ابر تارى آفتاب حق برآيد * باختر را سربه‌سر تا عرصه خاور بگيرد\r\nبلبل خوش‌نغمه از رنج قفس آزاد گردد * راه نابودى دگر ره زاغ بدگوهر بگيرد\r\nطاير بشكسته‌بال‌وپر دگر ره پر برآرد * دور از اين مرداب درد و رنج و ذلّت پر بگيرد \r\n\r\n","description":"","footnote":"","page_name":" 1822 ","page_number":374},
  {"content":"\r\n\r\n سينه‌ها پرآتش از بيداد اغيار است يا رب * آه از آن روزى كه اين آتش به بحر و بر بگيرد\r\nاشكها با خون دل آميخت ، شد سيلى جهان كن * ترسم اين سيلاب خونين جمله بوم و بر بگيرد\r\nكاش در گيتى نهال عدل و آزادى نشاند * گر بشر خواهد ره نه چرخ و هفت اختر بگيرد\r\nبُد كه بنياد ستم از عرصهء عالم برآرد * آنكه خواهد قدرت از گردون دون ديگر بگيرد\r\nتا نه از خون دل آزادگان هر زشت‌خويى * پايكوبان دست‌افشان روز و شب ساغر بگيرد\r\nتا نه هر بىدانشى بر جمع دانشور بتازد * تا نه در كف رشتهء فرمان به زور و زر بگيرد\r\nتا نه از نيرنگ اين تردامنان و خشك‌مغزان * بوم شوم مرگ جا بر جمله خشك و تر بگيرد\r\nتا نه منصوران دوران را كسى بر دار بيند * تا نه جام شوكران سقراط حق‌پرور بگيرد\r\nآتش نمروديان گردد گلستان بر خليلان * بت‌شكن داد جهانى از بت و بتگر بگيرد\r\nهركه اندر راه حق همچون « سها » عمرى قدم زد * در حقيقت عمر خضر و ملك اسكندر بگيرد \r\n\r\nروزگارى كه بشر رشد و تكامل يابد\r\n باز هر بلبل شوريده‌دل شيدايى * كرده از زمزمه ، هر گوشه به پا غوغايى\r\nباد نوروز ز زنگار و ز شنگرف و ز سيم * گسترانيده به هر دشت و دمن ، ديبايى\r\nوزش باد صبا خنده گل ، گريه ابر * داده از نو به چمن منظر روح‌افزايى\r\nنغمهء مرغ سحر ، جلوه گلهاى چمن * رمزى از صنع طبيعت بود و ايمايى\r\nزورق ماه چو در بحر فلك سير كند * چه به از گوشهء باغى ، چمنى ، صحرايى ؟ \r\n\r\n","description":"","footnote":"","page_name":" 1823 ","page_number":375},
  {"content":"\r\n\r\n خوش بود بر لب جويى به نواى چنگى * جامى از مى ز كف دلبركى زيبايى\r\nخيز تا جانب گلزار شويم اى بت ناز * تو كه گل روى و سمن‌بوى و چمن‌آرايى\r\nفرصت از دست مده در ره آينده بكوش * كه يقين از پى امروز بود فردايى\r\nاندر اين فصل كه هر طاير شوريده ز عشق * بركشيده‌ست به هر شاخه ز دل آوايى\r\nهركه ترك گل و گلزار و تفرّج گويد * هست كارش عمل مبتذل و بيجايى\r\nگر به مى زنگ غم از دل نزدايم چه كنم ؟ * زندگى نيست بجز غصّهء جانفرسايى\r\nبگذر اى باد صبا از سر گيسوى نگار * تا ز دلهاى پريشان گرهى بگشايى\r\nروزگارى كه بشر رشد و تكامل يابد * نبود از ستم و ظلم اثر در جايى\r\nآن زمان عشق و محبّت همه جا رهبر ماست * آرى ، اى عشق : تو بايد كه رهى بنمايى\r\nشرح حال دل عاشق شنو از نغمهء چنگ * نبود دلشدگان را به سخن پروايى \r\n\r\nرضاى خالق\r\n نه چون رويت به عالم لاله‌زارى مىشود پيدا * نه چون من بر گلستانت هزارى مىشود پيدا\r\nشكستى عهد ما را ، چون كنم دل خوش به پيمانت * مگر در قول خوبان اعتبارى مىشود پيدا ؟\r\nدر اين مه‌پيكران ، زيبايى سيرت نمىبينم * و گرنه هر طرف گلگون عذارى مىشود پيدا\r\nز اشك و خون ناكامان بسازد خوان خود رنگين * به هرجا نازپرور كامكارى مىشود پيدا\r\nبه دام آرند دلها را همه زيبارخان ليكن * كجا چون دلبرم عنقا شكارى مىشود پيدا\r\nچو عكس طلعتش در اشك خود ديدم به دل گفتم * « چه خوش نقشى بر آب جويبارى مىشود پيدا »\r\nميان اين همه غم نيستم نوميد و مىدانم * كه بعد از هر خزان خرّم بهارى مىشود پيدا \r\n\r\n","description":"","footnote":"","page_name":" 1824 ","page_number":376},
  {"content":"\r\n\r\n مباش اى اهرمن ايمن تو با اين تيره‌كاريها * كه روزى خوش پس از هر شام تارى مىشود پيدا\r\nاگر يك روز شد بر دار منصورى ز حق گويى * كنون از هر طرف منصوروارى مىشود پيدا\r\nرضاى خالق ار خواهى به راه خلق خدمت كن * كجا بالاتر از اين افتخارى مىشود پيدا\r\n« سها » بر خاك راهش بوسه‌ها زد تا جهان داند * به كوى پاكبازان خاكسارى مىشود پيدا \r\n\r\nبه ياد اصفهان\r\n در صفاهان كه بهشت است و همه خرّم و شاد * دل غم‌ديدهء من از چه گرفتار افتاد ؟\r\nگفته بودم ندهم دل به كسى در همه عمر * موى او ديدم و اين نكته مرا رفت ز ياد\r\nنه چنان دل به سر زلف تو گرديده اسير * كه تواند شدن اندر همهء عمر آزاد\r\nخرمن زلف طلايين تو را ديدم و رفت * گر مرا دين و دلى بود به يكباره به باد\r\nتو بدين گيسوى زرّين و رخ مهرانگيز * كرده‌اى صيد دل خلق جهان اى صيّاد\r\nراز طنّازى و آيين جفاكارى و ناز * در شگفتم به تو آموخت كدامين استاد ؟ !\r\nخسرو حسنى و مشهور به شيرين‌سخنى * كاش با خوى تو همراه نبود استبداد !\r\nدر غم عشق تو از بند هوس آزادم * زنده باد عشق تو و خانه غم باد آباد !\r\nداستان من و جانبازى من در ره دوست * آن‌چنان است كه از سنگ برآرد فرياد\r\nكى تواند ز صفاهان بنهد پاى برون * هركه اينجا دل سودا زده بر جاى نهاد ؟ \r\n\r\n","description":"","footnote":"","page_name":" 1825 ","page_number":377},
  {"content":"\r\n\r\n\r\nسهراب ( 1359 - 1307 )\r\nسهراب سپهرى ، يكى از چهره‌هاى سرشناس هنر معاصر ايران بشمار مىرود كه در دو رشتهء هنرى شعر و نقاشى كسب موفقيت و شهرت كرده است .\r\nسهراب در چهارم دىماه سال 1307 هجرى شمسى در شهر قم قدم به عرصهء هستى نهاد . پدرش ، كارمند ادارهء پست و تلگراف بود كه در آغاز جوانى به فلج مبتلا شد و ديگر قادر به كار نبود . به ناچار همسرش بار سنگين كار شوهر را در آن اداره برعهده گرفت ، هم در خانه بود و هم سرپرستى و ادارهء فرزندان و شوهرش بر دوشش افتاد .\r\nسهراب تحصيلات ابتدايى را در زادگاه خود و دورهء متوسطه را در كاشان به پايان رسانيد ، ازآن‌پس به تهران رهسپار شد و در هنركدهء نقاشى دانشگاه به تحصيل پرداخت و فارغ التحصيل گرديد و در سال 1332 به دريافت نشان درجه اول علمى از دانشكدهء هنرهاى زيبا نايل آمد ، آنگاه به تأسيس كارگاه نقاشى همت گماشت و آثار ارزنده‌اى آفريد و در ضمن مسافرتهايى به كشورهاى اروپايى و هند و ژاپن كرد و كارهاى هنرى خود را در نمايشگاه‌ها به معرض نمايش گذاشت .\r\nسپهرى در سال 1330 نخستين مجموعهء شعر نيمايى خود را به نام \" مرگ رنگ \" انتشار داد كه چندان با استقبال روبه‌رو نشد ، دو سال بعد مجموعه ديگرى از اشعارش به نام \" زندگى خوابها \" چاپ شد ، هشت سال بعد اثر ديگرى به نام \" آواز آفتاب \" به دوستداران شعر تقديم كرد كه مورد استقبال قرار گرفت . از معروف‌ترين آثار او \" صداى پاى آب \" را بايد نام برد ، آنگاه مجموعه‌هاى حجم سبز ، هشت كتاب ، و در كنار چمن ، از او طبع و منتشر شد .\r\nسهراب در آغاز كار شاعرى زير تأثير شعرهاى نيما بود و اين تأثير در \" مرگ رنگ \"\r\n\r\n","description":"","footnote":"","page_name":" 1826 ","page_number":378},
  {"content":"\r\n\r\nبه خوبى مشهود است و در آثار بعدى او كم‌كم كارش شكل مىگيرد و شعرش با ديگر شاعران هم‌دورهء خويش متمايز مىگردد .\r\nسهراب سپهرى سرانجام در اول ارديبهشت‌ماه 1359 شمسى بدرود زندگى گفت و در امام‌زاده سلطان على محمد باقر ( ع ) واقع در مشهد اردهال در صحن معروف به سردار مدفون گرديد .\r\n\r\nخيال پدر\r\n شب بود و ماه و اختر و شمع و من و خيال * خواب از سرم به نغمهء مرغى پريده بود\r\nدر گوشهء اتاق فرو رفته در سكوت * رؤياى عمر رفته مرا پيش ديده بود\r\nدر عالم خيال ، به چشم آيدم پدر * كز رنج ، چون كمان ، قد سروش خميده بود\r\nموى سياه او شده بود اندكى سپيد * گفتى سپيده از افق شب دميده بود !\r\nاز خود برون شدم به تماشاى روى او * كى لذّت وصال بدين حد رسيده بود ؟\r\nدستى كشيد بر سر و رويم به لطف و مهر * يك سال مىگذشت ، پسر را نديده بود\r\nياد آمدم كه در دل شبها هزار بار * دست نوازشم به سر و رو كشيده بود\r\nچون محو شد خيال پدر از نظر مرا * اشكى به روى گونهء زردم چكيده بود \r\n\r\nقير شب\r\nديرگاهيست در اين تنهايى\r\nرنگ خاموشى در طرح لب است\r\nبانگى از دور مرا مىخواند\r\nليك پاهايم در قير شب است\r\n* رخنه‌اى نيست در اين تاريكى !\r\nدر و ديوار به هم پيوسته‌ست\r\nسايه‌اى لغزد اگر روى زمين\r\nنقش وهميست ز بندى رسته است\r\n*\r\n\r\n","description":"","footnote":"","page_name":" 1827 ","page_number":379},
  {"content":"\r\n\r\nنقش آدمها\r\nسربه‌سر افسرده است\r\nروزگاريست در اين گوشهء پژمرده هوا\r\nهر نشاطى مرده است\r\n* دست جادويى شب\r\nدر به روى من و غم مىبندد\r\nمىكنم هرچه تلاش\r\nاو به من مىخندد\r\n* نقشهايى كه كشيدم در روز\r\nشب ز راه آمد و با دوداندود\r\nطرحهايى كه فكندم در شب\r\nروز پيدا شد و با پنبه زدود\r\n* ديرگاهيست كه چون من همه را\r\nرنگ خاموشى در طرح لب است\r\nجنبشى نيست در اين خاموشى !\r\nدستها ، پاها در قير شب است .\r\n\r\nظرافت تنهايى\r\nبه سراغ من اگر مىآييد ،\r\nنرم و آهسته بياييد ،\r\nمبادا كه ترك بردارد :\r\nچينى نازك تنهايى من !\r\n\r\n","description":"","footnote":"","page_name":" 1828 ","page_number":380},
  {"content":"\r\n\r\n\r\nبه باغ هم‌سفران\r\nصدا كن مرا .\r\nصداى تو خوب است .\r\nصداى تو سبزينهء آن گياه عجيبيست ،\r\nكه در انتهاى صميميّت حزن مىرويد .\r\nكسى نيست .\r\nبيا زندگى را بدزديم .\r\nميان دو ديوار قسمت كنيم\r\nدر ابعاد اين عصر خاموش\r\nمن از طعم تصنيف در متن ادراك يك كوچه تنهاترم\r\nبيا تا برايت بگويم ،\r\nچه اندازه تنهايى من بزرگ است .\r\nمرا باز كن مثل يك در\r\nبه روى هبوط گلابى\r\nدر اين عصر معراج پولاد\r\nمرا خواب كن زير يك شاخه دور از شب اصطكاك فلزات\r\nو من در طلوع گل ياسى از پشت انگشتهاى تو بيدار خواهم شد\r\nو آن‌وقت\r\nحكايت كن از بمبهايى كه من خواب بودم و افتاد\r\nحكايت كن از گونه‌هايى كه من خواب بودم و تر شد .\r\nبگو چند مرغابى از روى دريا پريدند !\r\nقنارى نخ زرد آواز خود را ،\r\nبه‌پاى چه احساس آرامشى بست !\r\nچه ادراكى از طعم مجهول نان در مذاق رسالت تراويد\r\nو آن‌وقت من مثل ايمانى از تابش استوار گرم ،\r\nتو را در سرآغاز يك باغ خواهم نشانيد .\r\n\r\n","description":"","footnote":"","page_name":" 1829 ","page_number":381},
  {"content":"\r\n\r\n\r\nنماز هنرمندانه\r\nمن مسلمانم\r\nقبله‌ام يك گل سرخ\r\nجانمازم چشمه ، مهرم نور\r\nدشت سجادهء من\r\nمن وضو با تپش پنجره‌ها مىگيرم\r\nدر نمازم جريان دارد ماه ، جريان دارد طيف\r\nسنگ از پشت نمازم پيداست :\r\nهمه ذرّات نمازم متبلور شده است\r\nمن نمازم را وقتى مىخوانم\r\nكه اذانش را باد ، گفته باشد سر گلدستهء سرو\r\nمن نمازم را پى « تكبير الاحرام » علف مىخوانم ،\r\nپى قَد قامت موج !\r\n\r\nنشانى\r\nخانهء دوست كجاست ؟\r\nدر فلق بود كه پرسيد سوار\r\nآسمان مكثى كرد\r\nرهگذر شاخهء نورى كه به لب داشت به تاريكى\r\nشبها بخشيد\r\nو به انگشت نشان داد سپيدارى و گفت :\r\nنرسيده به درخت\r\nكوچه‌باغيست كه از خواب خدا سبزتر است\r\nو در آن\r\nعشق به اندازهء پرهاى صداقت آبىست\r\nمىروى تا ته آن كوچه كه از پشت بلوغ\r\nسر به در مىآورد\r\n\r\n","description":"","footnote":"","page_name":" 1830 ","page_number":382},
  {"content":"\r\n\r\nپس به سمت گل تنهايى مىپيچى\r\nدو قدم مانده به گل\r\nپاى فوارهء جاويد اساطير زمين مىمانى\r\nو تو را ترسى شفاف فرومىگيرد\r\nدر صميميت سيّال فضا خش‌خشى مىشنوى\r\nكودكى مىبينى\r\nرفته از كاج بلندى بالا ، جوجه بردارد\r\nاز لانهء نور\r\nو از او مىپرسى :\r\nخانهء دوست كجاست ؟\r\n\r\nدر سفر آن‌سوها\r\nايوان تهى است و باغ از ياد مسافر سرشار\r\nدر درّهء آفتاب ، سر برگرفته‌اى !\r\nكنار بالش نو ، بيد سايه‌افكن از پا درآمده است\r\nدورى ، تو از آن‌سوى شقايق دورى\r\nدر خيرگى بوته‌ها ، كو سايهء لبخندى كه درگذر كند ؟\r\nاز شكاف انديشه ، كو نسيمى كه درون آيد ؟\r\nسنگريزهء رود ، بر گونهء تو مىلغزد\r\nشبنم جنگل دور ، سيماى تو را مىربايد\r\nتو را از تو ربوده‌اند ، و اين تنهايى ژرف است\r\nمىگريى ، و در بيراههء زمزمه‌اى سرگردان مىشوى .\r\n\r\n","description":"","footnote":"","page_name":" 1831 ","page_number":383},
  {"content":"\r\n\r\n\r\nسهى ( 1313 )\r\nذبيح اللّه صاحب‌كارى ، كه به صاحب‌كار شهرت يافته و تخلص سهى را در شعر برگزيده است ، در سال 1313 هجرى شمسى در روستاى دولت‌آباد ( سى كيلومترى شرق تربت حيدريه ) ديده به جهان گشود .\r\nصاحب‌كار دروس ابتدايى را در همان زادگاهش فراگرفت ، ازآن‌پس به تربت حيدريه رفت و به تحصيل علوم دينيه در حوزهء علميه آن شهر پرداخت و پس از مهاجرت به مشهد در مدرسهء نواب به تحصيل ادامه داد و از محضر افاضل آن شهر كسب دانش كرد .\r\nصاحب‌كار در سال 1342 شمسى به استخدام وزارت آموزش و پرورش درآمد و در مشهد به تدريس در آموزشگاههاى آن سامان پرداخت و هم‌اكنون نيز به شغل معلمى اشتغال دارد .\r\nسهى در مورد محيط خانوادگى و انگيزه شعر و شاعرى خود اين‌گونه مىنويسد :\r\n« اجداد مادرى من تا سه نسل عالم آن محل بوده و به دانش و تقوى شهرت داشتند ، پدرم مردى متدين و پرهيزكار بود ، خوش‌ذوق و داراى طبع شعر بود و از حافظه‌اى قوى و نيرومند برخوردار بود ، اما از قريحه شاعرى خود كمتر استفاده مىكرد ، به شاهنامهء فردوسى و مثنوى مولانا جلال الدّين علاقه و دلبستگى زيادى داشت و اين دو كتاب مونس او بود ، من هم از كودكى شعر مىسرودم . »\r\nسهى در مشهد با انجمنهاى ادبى تماس برقرار كرد و در جلسات آن شركت جست و با اساتيد شعر و ادب مصاحبت كرد و به تدريج شعرش شكوفايى يافت و مورد توجه قرار گرفت و در سال 1343 مجموعه‌اى از منتخب مراثىاش طبع و نشر گرديد .\r\nاينك نمونه‌هايى از شعر او :\r\n\r\n","description":"","footnote":"","page_name":" 1832 ","page_number":384},
  {"content":"\r\n\r\n\r\nبزم غم‌زدگان\r\n به محفلى كه منم از نشاط دم مزنيد * به بزم غم‌زدگان جز صلاى غم مزنيد\r\nدل مرا بگذاريد با غم خود شاد * صفاى عاشق و معشوق را به هم مزنيد\r\nحديث عهد جوانى به خاطرم ندهيد * شكسته‌بال و پرم ، دست بر دلم مزنيد\r\nز خوان چرخ سيه‌كاسه اين دوروزهء عمر * اگرچه خون جگر مىخوريد دم مزنيد\r\nبه پاى هر گل اين باغ عاريت داميست * به پاى شوق در اين بوستان قدم مزنيد\r\nاگر پر است ز خون يا ز باده ساغر عمر * ز رزق ، آنچه رسد دم ز بيش و كم مزنيد\r\n« سهى » مرو ، ز در غم چو بخت دربندد * كه گفته است در خانه كرم مزنيد ؟ \r\n\r\nنهال عمر\r\n مرا كه عمر به پنجاه سال نزديك است * نشانه‌ايست كه گاه زوال نزديك است\r\nكه مر برد به عزيزان رفته زين محفل * ز من پيام كه روز وصال نزديك است\r\nچو نيك مىنگرم عمر پنج‌روزهء ماست * حقيقتى كه به خواب و خيال نزديك است\r\nنه ماند شور جوانى ، نه ماند حال و نشاط * وداع هرچه مرا بود حال نزديك است\r\nرسد ز هر سر موى سپيد مژده مرا * كه حلّ مشكل رنج و ملال نزديك است\r\nنهال عمر كه مرگ است عاقبت ثمرش * مرا كنون ثمر اين نهال نزديك است\r\nميان زندگى و مرگ يك‌قدم راه است * ز بس‌كه فاصلهء ماه و سال نزديك است\r\n« سهى » گرفت دلم گر ز قيل و قال جهان * دگر رهايى از اين قيل و قال نزديك است \r\n\r\nجام تهى\r\n در اين خاكدان عزم منزل ندارم * چو نخل كهن پاى در گل ندارم\r\nمگر مرگ آسان كند مشكل من * كه جز زندگى هيچ مشكل ندارم\r\nگر آيينه بردارى از پيش رويم * دگر مشكلى در مقابل ندارم\r\nفتادم به دريايى از آرزوها * كه ديگر اميدى به ساحل ندارم\r\nتو از بيدلى شكوه‌ها دارى و من * دلم هست آرامش دل ندارم\r\nدر اين باغ دردا كه چون بيد مجنون * سرافكنده‌ام زان كه حاصل ندارم\r\nچو جام تهى مانده‌ام روز پيرى * كه زين پس « سهى » جا به محفل ندارم \r\n\r\n","description":"","footnote":"","page_name":" 1833 ","page_number":385},
  {"content":"\r\n\r\n\r\nتاراج سخن\r\n خواهش بيهودهء دل بىقرارم كرده است * اين پريشان‌خو پريشان‌روزگارم كرده است\r\nبس‌كه عمرى خواند در گوشم حديث ننگ و نام * عقل سوداگر به چشم عشق خوارم كرده است\r\nمىكشد هرجا كه مىخواهد دل خودسر ، مرا * اين بلاى جان ز خود بىاختيارم كرده است\r\nروزگارى من هم از خود داشتم برگ و برى * گرچه تاراج خزان بىبرگ و بارم كرده است\r\nهركه دل كند از جهان ، او را جهان گردد به كام * نااميديهاى من امّيدوارم كرده است\r\nآسمان گويى كه با من مهربان افتاده است * كاين همه اندوه را يك جا نثارم كرده است\r\nاين تن خاكى « سهى » جز مشت خاكى بيش نيست * ديده تا برهم زنى گردون غبارم كرده است \r\n\r\nزمزمهء عشق\r\n عمرى كه فنايش همه جا در اثر آيد * مگذار كه بىزمزمهء عشق سرآيد\r\nدرياب شب عيش كه تا صبح قيامت * بسيار بخوابيم و شب آيد ، سحر آيد\r\nدل خانهء عشق است به غم وامگذاريد * حيف است كه بيگانه به اين خانه درآيد\r\nياد آردم از چاك گريبان غزالى * چون چاك گريبان گلم در نظر آيد\r\nاين نغمهء جانسوز كه از ساز شنيديم * اين بود كه مىگفت اجل بىخبر آيد\r\nساقى به من پير رسان رطل نخستين * ترسم اجل از نوبت من زودتر آيد\r\nامروز مرا دل گرو گردش چشميست * تا باز چه از گردش شمس و قمر آيد\r\nيك لالهء بىداغ در اين باغ نبينى * چندان‌كه بهاران ز پى يكدگر آيد\r\nبىتربيت عشق « سهى » هستى ما چيست * نخليست كه در باغ جهان بىثمر آيد \r\n\r\n","description":"","footnote":"","page_name":" 1834 ","page_number":386},
  {"content":"\r\n\r\n\r\nهمّت بلند\r\n دريا نمى ز شبنم چشم تر من است * آتش خجل ز گرمى خاكستر من است\r\nچون سروصدا گره به دل و پاى در گلم * آزادگى گناهم و اين كيفر من است\r\nهمواره پستىام رسد از همّت بلند * همچون صدف شكست من از گوهر من است\r\nفرهاد ار ز پاى درآرد به يك‌نفس * كوه غمى كه در دل غم‌پرور من است\r\nهر غم كه مىرسد به دل دردمند من * پيكى ز نارسيده غم ديگر من است\r\nهرگز ز بخت تيره ندارم شكايتى * نالم ز دل كه تيره‌تر از اختر من است\r\nهمچون حباب بس‌كه « سهى » تنگ روزىام * دريا به زير پاى و تهى ساغر من است \r\n\r\nمرگ ستاره‌ها\r\n دارم هنوز در دل ، تصويرى از جوانى * اين آخرين فروغ است از شمع زندگانى\r\nموى سپيد گويد كاى مست خواب غفلت * بيدار شو كه رفتند ياران كاروانى\r\nمرگ ستاره‌ها را هر بامداد ديديم * گويى هنوز ما را عمريست جاودانى\r\nاى عشق گر نگيرى امروز دست ما را * ما را كه مىنوازد هنگام ناتوانى\r\nگلهاى اين چمن را يا رب چرا نمانده‌ست * رنگى ز آشنايى ، بويى ز مهربانى\r\nروزى كه همنوايان زين باغ پر كشيدند * ما نيز دل بريديم زين آشيان فانى\r\nبار غم جهانيست بر دوش ناتوانم * هرچند بر تن من جان مىكند گرانى\r\nما را « سهى » ز دنيا هر نعمتى كه دادند * چيزى نماند بر جاى جز يادى از جوانى \r\n\r\nدولت بيدار\r\n گر در همه غم با همه‌كس يار نبودم * عمرى به غم خويش گرفتار نبودم\r\nچون بىهنران بخت هنرمندم اگر بود * امروز چو كالاى هنر خوار نبودم\r\nيك‌عمر ز هر نيك و بد آزار كشيدم * اين بود گناهم كه دل‌آزار نبودم\r\nجا داشت چو گل بر تن اگر جامه دريدم * زين غم كه در اين باغ چرا خار نبودم\r\nروزى كه به دنبال هنر گام نهادم * آگه ز پشيمانى اين كار نبودم\r\nصد شكر كه چون مالك دينار ز همّت * دلباختهء درهم و دينار نبودم\r\nاى غم كه « سهى » را دمى از ياد نبردى * من اين همه لطف از تو سزاوار نبودم \r\n\r\n","description":"","footnote":"","page_name":" 1835 ","page_number":387},
  {"content":"\r\n\r\n\r\nگل حسرت\r\n من باغبان گلشن آفت رسيده‌ام * كز باغ خويش جز گل حسرت نچيده‌ام\r\nخود را به نوشخند سحر مىدهم فريب * چون صبح كاذبم كه دل شب دميده‌ام\r\nگر مىگريزم از همه‌كس در پناه خويش * مردم گزيده‌ام كه ز مردم رميده‌ام\r\nيك روز هم نشد كه نشينم به كام دل * عمرى مدام در پى روزى دويده‌ام\r\nطبعم رضا به منّت احسان كس نداد * گر منّتى كشيده‌ام از خود كشيده‌ام\r\nدستم اگر ز توشه و زاد سفر تهىست * ديگر مرا چه غم كه به منزل رسيده‌ام\r\nجز رفتگان كه در دل خاك آرميده‌اند * يك آرميده در همه عالم نديده‌ام\r\nعربت نگر كه در وطن خويش هم « سهى » * ناآشناتر از سخن ناشنيده‌ام \r\n\r\nرنج مكرّر\r\n من كه راضى شده‌ام رزق مقدّر شده را * نكشم ناز گدايان توانگر شده را\r\nچه به‌جا مانده كه در پاى عزيزان ريزم ؟ * باغ آفت‌زده را يا گل پرپر شده را\r\nسفله را لقمه‌اى از حكمت لقمان خوش‌تر * خار صحرا چه كند قطرهء گوهر شده را\r\nدل ز تكرار شب و روز گرفته‌ست مرا * ديده‌ام بس‌كه من اين رنج مكرّر شده را\r\nدر ديارى كه هنر خوارتر از خاك ره است * بشكن اين گوهر با خاك برابر شده را\r\nاى خوش آنان كه چو خفتند ز خاطر بردند * رنج اين غمكدهء بىدروپيكر شده را\r\nگر تو اى عشق به رويم نگشايى در فيض * كس پناهى ندهد رانده ز هر در شده را\r\nبس‌كه ناكام « سهى » زيسته‌ام در همه عمر * قصّه پنداشته‌ام كام ميسّر شده را \r\n\r\nبهاى گوهر\r\n نمىپرسد كسى حال دل غم‌پرور ما را * مگر حسرت ز خاك تيره بردارد سر ما را\r\nپشيمانم كه دل دادم به محبوب دل‌آزارى * كه چون طفلان نمىداند بهاى گوهر ما را\r\nنمىترسم كه چون پروانه مىسوزم ولى ترسم * كه از كويش برد باد صبا خاكستر ما را \r\n\r\n","description":"","footnote":"","page_name":" 1836 ","page_number":388},
  {"content":"\r\n\r\n نكردند آشنايان پاك از رخسار ، اشكى * هزاران منّت است از آستين چشم تر ما را\r\nمنم آن خاكسار بىسروسامان كه از لطفى * چو نقش پا به خاك افكنده گردون بستر ما را\r\nبه شبهاى سياه هجر يا رب مبتلا گردد * « سهى » هركس جدا كرد از بر ما دلبر ما را \r\n\r\nهواى وطن\r\n افتاده دلم در هوس سوختن امشب * اى شمع بده نوبت خود را به من امشب\r\nاز درد و غم و بيم و پريشانى و تشويش * در خلوت خود ساخته‌ام انجمن امشب\r\nچون صبح شود چاك زنم تا به گريبان * بر تن نشود پيرهنم گر كفن امشب\r\nغم نيز ز وحشت به دلم پا نگذارد * گر گويم از اين كورهء آتش سخن امشب\r\nهر عضو تنم را خبر از خويشتن امشب * اى واى چه بيگانه‌ام از خويشتن امشب\r\nتا گرد غريبى ز رخم اشك بشويد * بگذار بگريم به هواى وطن امشب\r\nاز ديده مرا خون جگر بس‌كه فروريخت * شد دامن من پر ز عقيق يَمَن امشب\r\nاى شمع تو را درد روان‌سوز « سهى » نيست * بر گريهء او خندهء بى جا مزن امشب \r\n\r\n","description":"","footnote":"","page_name":" 1837 ","page_number":389},
  {"content":"\r\n\r\n\r\nسهيل ( 1339 )\r\nسيد حسن ثابت محمودى ، شاعر و نويسندهء توانا ، در يك خانوادهء خراسانىنژاد ، در تهران چشم به جهان گشود . پس از فراغت از تحصيل به كار مطبوعاتى روى آورد و هم‌اينك نيز در مجلهء اطلاعات جوانان قلم مىزند .\r\nمحمودى چون داراى قريحهء شاعرى بود آن‌گونه كه خود مىگويد ، مهرداد اوستا و حسين آهى او را به وادى شعر كشاندند و با فنون شعر و رموز آن آشنايش ساختند و در اين رهگذر به توانايى و مهارت رسيد و مجموعه‌اى نيز از اشعارش به نامهاى \" دريا در غدير \" و \" فصلى از عاشقانه‌ها \" طبع و نشر گرديد .\r\nمحمودى در شعر تخلص سهيل را برگزيد ، اما كمتر از اين تخلص در شعر استفاده مىكند . وى چون از حافظه‌اى قوى برخوردار مىباشد ، بسيارى از اشعار شعراى متقدم و متأخر را در حافظه دارد و براثر مطالعاتش در دواوين اساتيد متقدم در نقد شعر نيز بصيرت يافته است .\r\nسهيل شاعرى است كه براثر دشواريهاى زندگى و سختى معيشت از خلال نوشته‌ها و شعرهايش سايه‌اى از يأس و حرمان و غم و اندوه مشاهده مىشود . در شرحى كه براى نگارنده به وسيلهء شاعرهء خوش‌ذوق و ارجمند ، خانم غزل تاج‌بخش ارسال داشته ، از زبان شاعرى چنين آغاز سخن مىكند :\r\n ما و مجنون هم‌سفر بوديم در صحراى عشق * او به سرمنزل رسيد و ما هنوز آواره‌ايم \r\n« اگر باور كنيد ، متولّد زمستان 1339 هستم ، همهء اين سالها را در زمهرير اندوه تنفس كرده‌ام و در انجماد فصل باليده‌ام ، نگاهم از همان فصل اول ، به دنبال آتش بود كه شعله‌هاى سركش آن ، جان خودم و ديگر همراهان مانده در شب قطبى را گرما مىبخشد .\r\n\r\n","description":"","footnote":"","page_name":" 1838 ","page_number":390},
  {"content":"\r\n\r\nاگر مىتوانستم و جبر اجتماع و خانواده و . . . مجال مىداد به كار تصوير مىپرداختم ، چرا كه از همان روزهاى كودكى دوربين را بيش از قلم و كاغذ دوست داشتم . امّا حافظ و افسون ناپيداى شعرش و دردمندانه‌هاى پروين اعتصامى با جاذبه‌اش ، براى جوانى كه روزها با فقر باليده بود مرا به سمت شعر كشانيد . . . كم‌كم تهمت شاعرى مرا نيز آلوده ساخت و شگفت چقدر تاوان اين تهمت را داده‌ام و چقدر به آن مىنازم .\r\nاگر نانم در گرو قلم زدن و شرافتمندانه قلم زدن نبود ، يك‌نفس قصه مىنوشتم و خستگيهايم را با شعر بدرمىكردم ؛ امّا چه كنم كه روزنامه‌نويسى ، مقاله‌نگارى ، خبرنگارى و . . . موجب شده همه كارى بكنم ، جز داستان‌نويسى و شاعرى ! .\r\nامّا بااين‌همه دلم خوش است كه هر كارى مىكنم ، \" ايمان \" را به \" نان \" نمىفروشم ، با هيچ دسته و غير دسته‌اى رابطه نداشته‌ام ؛ خودم بوده‌ام ، دنياى كوچكم را حفظ كرده‌ام و از عشق سرودن در اين غربت عظيم انسان ، تنها آرامش‌بخش دستهاى خسته‌ام بوده است .\r\nدر اسوء اوقات و اشدّ حالات قلمى شد . 22 / 1 / 72 » .\r\n\r\nآوازهاى خسته\r\n اى دستهاى شرقى از شرم نان كبود * بسيارتان سلام و فراوانتان درود\r\nاينجا چه مىكنيد ، خدا را چه مىكنيد * در غربت مكرّر شهر غبار و دود ؟\r\nاينجا : بر اين بلندى اجساد برگها * در كوچه‌اى كه پاييز آمد در آن فرود\r\nآوازهاى خستهء خود را به باد داد * يك روز عابرى كه بهارانه مىسرود \r\n* *\r\n اى گامهاى ما ، كه نشستيد ديردير * اى دستهاى ما كه شكستيد زودزود\r\nافسوس ! با نسيم نبوديد هم‌مسير * اندوه ! با پرنده نبوديد هم سرود \r\n* *\r\n ابريست خانه‌ام ، چه كنم اى ستاره‌ها * آيا درى به سمت شما مىتوان گشود ؟\r\nما « نان و گل » براى چه در سفره چيده‌ايم « 1 » * « نوبت » رسيده بود ، ولى « عاشقى » نبود \r\n\r\n\r\n","description":"","footnote":"\r\n( 1 ) - « نان و گل » و « نوبت عاشقى » نام يك فيلم‌نامه و يك فيلم نمايش داده نشده از يار هميشه‌ام ، خوب‌ترين دوست ، محسن مخمل‌باف كه هركجا هست خدايا به سلامت دارش ! .\r\n","page_name":" 1839 ","page_number":391},
  {"content":"\r\n\r\n\r\nدريا در غدير\r\n شب رفت و صبح ديد كه فرداست * پلكى زد و ز خواب بپاخاست\r\nاز شرق آبهاى كف‌آلود * خورشيد بردميده و پيداست\r\nبا اين پرنده‌هاى خوش‌آواز * ساحل ز بانگ و هلهله غوغاست\r\nانگار دوش ، دختر خورشيد * اين دخترى كه اين‌همه زيباست\r\nتن شسته در طراوت دريا * كاين‌گونه دل‌فريب و دلاراست\r\nزان ابرهاى خيس كه بر ساحل * از دركشان به نرمى ديباست ؛\r\nدر دوردست آبى دريا * يك لكّه ابر گمشده ، پيداست\r\nگويى كه چشمهاى تر او * در كار صبح گرم تماشاست\r\nاين نرم موجهاى پياپى * گيسوى حلقه‌حلقهء درياست\r\nدريا - كه مثل خاطرهء دور است - * دريا - كه مثل لحظه همين‌جاست -\r\nاين حجم بىنهايت آبى * تلفيقى از حقيقت و رؤياست\r\nاين پاك ، اين كرامت سيّال * آميزه‌اى ز خشم و مداراست\r\nگاهى چو يك حماسهء بشكوه * گاهى چون يك تغزل شيواست\r\nمثل على به لحظهء پيكار * مثل على به نيمهء شبهاست\r\nمردى كه روح نوح و خليل است * روحى كه روح‌بخش مسيحاست\r\nروحى كه ناشناخته مانده * روحى كه تا هميشه معماست\r\nروحى كه چون درخت و شقايق * نبض بلوغ جنگل و صحراست \r\n* *\r\n در دوردست شب ، شب كوفه * اين ناله‌هاى كيست كه برپاست ؟\r\nانگار آن عبادت معصوم * در غربت نخيله به نجواست\r\nاين شب ، شب ملائكه و روح * يا ، رازگونه ليلهء اسراست ؟\r\nآن نور در حصار نگنجيد * پرواز كرد هر طرفى خواست\r\nفرياد آن عدالت معصوم * در كوچه‌سار خاطره برجاست\r\nخود روح سبز باغ گواه است : * آن سرو استقامت تنهاست\r\nاو بر ستيغ قاف شجاعت * همواره در تجرّد عنقاست\r\nدر جستجوى آن ابديّت * موساى شوق راهى سيناست \r\n\r\n","description":"","footnote":"","page_name":" 1840 ","page_number":392},
  {"content":"\r\n\r\n وقتى كه شب به وسعت يلداست * خورشيد گرم ياد تو با ماست\r\nاى چشمه‌سار ! مزرعه‌ها را * ياد هماره سبز تو سقّاست\r\nبرخيز - اى نماز مجسّم ! - * بر مأذنه ، بلال در آواست\r\nدر سردسير فاصله ، محراب * آغوش گرم‌جوش تمنّاست\r\nبىتو هنوز كعبهء حرمت * با جامهء سيه به معزّاست\r\nبىتو مدينه ساكت و خاموش * بىتو هواى كوفه غم‌افزاست\r\nبىتو هواى ابرى چشمم * عمرى براى گريه مهيّاست\r\nوقتى تو در ميانه نباشى * شادى چو عمر صاعقه كوتاست\r\nبىتو گسسته ، دفتر مانى * بىتو شكسته ، چنگ نكيساست\r\nبىتو پگاه خاطره ، تاريك * با تو نگاه پنجره بيناست\r\nبىتو صداى آب ، غم‌آلود * با تو نواى ناى ، طرب‌زاست\r\n- اى آنكه آفتاب‌ترينى ! - * با تو چه وحشتيم ز سرماست \r\n* *\r\n روح تو چون قصيده بلند است * ديگر چه جاى وصف تومار است ؟ \r\n\r\nدريغ و ياد\r\n نه همدمى ، نه رفيقى ، نه آشنا مانده‌ست * دل غريب من از همرهان جدا مانده‌ست\r\nستارگان شب من يكىيكى مردند * فقط تويى كه دلم ديدن تو را مانده‌ست\r\nتمام قافله آماده شد ، ولى خورشيد * نيامده‌ست ، گمانم كه باز جا مانده‌ست\r\nدوباره گرد گرفته كتابها بر رف * دوباره دفتر من زير دست و پا مانده‌ست\r\nمجال زمزمه و گفتن و شنيدن نيست * دوباره باز ، شباهنگ بىصدا مانده‌ست\r\nچه روزگار خوش و روزهاى خوبى بود * ولى دريغ ! فقط يادشان به‌جا مانده‌ست\r\nولى چه غم ، كه به روى من و تو ، پنجره‌اى * در امتداد خيابان هنوز وا مانده‌ست\r\nبيا كه باهم از اين كوچه‌هاى شب برويم * به خلوتى كه در او نورى از خدا مانده‌ست\r\nبيا ! هنوز كلاس قديم مدرسه‌مان * نگاه شوقش ، در انتظار ما مانده‌ست\r\nاگر هنوز ز سرما ، ز سوز مىلرزم * چه غم ؟ كه گرمى آغوش تو به‌جا مانده‌ست\r\nبيا ! بيا كه هنوز ابتداى عشق است اين * هنوز راه زيادى به انتها مانده‌ست \r\n\r\n","description":"","footnote":"","page_name":" 1841 ","page_number":393},
  {"content":"\r\n\r\nمن قايقم شكسته به خشكى . . .\r\nنيمايوشيج\r\n\r\nجغرافياى رنج\r\n چگونه شرح دهم ، دستهاى خستهء خود را ؟ * چگونه فاش كنم ، بالهاى بستهء خود را ؟\r\nكجاست آنكه به هم بند مىزند ، دل ما را ؟ * كه پيش او ببرم ، چينى شكستهء خود را\r\nچه حيف شد ! كه به سمت شتاب آب نراندم * درنگ زورق در گل فرونشستهء خود را\r\nمن از اسارت جغرافياى رنج ، مىآيم * و مىنويسم ، تاريخ روح خستهء خود را \r\n* *\r\n بيا كه جمع كنم بلكه در كنارت ازاين‌پس * تمام خاطره‌هاى ز هم گسستهء خود را\r\nبيا كه لحظه به لحظه ، به پيش پات بريزم * شبى تمامى غمهاى دسته‌دستهء خود را \r\n* *\r\n دلم خوش است كه در متن غم ، ز دست ندادم * صفاى لحظه‌اى از شنگى خجستهء خود را \r\n\r\nنواى كهنهء تقدير\r\n ظهور نام تو ، پايان فصل دل‌تنگيست * حضور آبىات ، آغاز كشف يكرنگيست\r\nحرارت تن ما ، خاك را به رقص آورد * در اين زمانهء سردى ، كه قلبها سنگيست\r\nتواضعى كه دل ما برابر هم داشت * هنوز هم كه هنوز است اوج يكرنگيست\r\nمگر پيامبرانه - به شعر - رسم كنم * خطوط روح تو را در هرآنچه ارژنگيست\r\nمن و تو راه به جايى نمىبريم ، امّا * نواى كهنهء تقدير ما بدآهنگيست \r\n\r\nسرفرازى\r\n اى دل ! ببين كرامت باران را * دشتى پر از شقايق و ريحان را\r\nخاموشىات چراست در اين دهليز ! * دربر گشاى ، خاطر پژمان را\r\nتا چند پايبند قفس بودن ؟ * درهم شكن صلابت زندان را\r\nاز انجماد خاك نخواهى رست * تا غافلى حضور بهاران را\r\nمثل گياه دست طلب بردار * دامان با سخاوت باران را\r\nمانند رود ، زائر دريا باش * درياب اين شكوه نمايان را \r\n\r\n","description":"","footnote":"","page_name":" 1842 ","page_number":394},
  {"content":"\r\n\r\n بسپار - چون درخت - به دست باد * انبوه گيسوان پريشان را\r\nگه آبشار باش و گهى جوبار * پرنغمه ساز ، كوه و بيابان را\r\nدريا اگر سكوت كند برگوى * در گوش موج ، قصّهء توفان را\r\nدر كوچه‌هاى ساكت بعد از ظهر * لختى بِايست ، ديدن ياران را\r\nدر پاى كاجهاى كهن ياد آر * آن خاطرات خوب فراوان را\r\nدر خاطرات خويش مرورى كن * ايّام سرفرازى انسان را\r\nبارى ز چيست قدر نمىدانى * شبهاى پرستارهء قرآن را\r\nبايد شكوفه‌زار كنى ، اى دل ! * اين خارزار تفتهء مژگان را \r\n\r\nدوزخى روى زمين\r\n من كيم ؟ دوزخى روى زمينم اى دوست * گر بهشتم ببرى ، باز همينم اى دوست\r\nبشتاب اوّل اين راه و به من خرده مگير * من درنگ نفس بازپسينم اى دوست\r\nاز چه دلگرم به « فرداى » تو باشم ، ديريست * كه به « امروز » خودم نيز ظنينم اى دوست\r\nمن از آبادى تو ، بهره نبردم ، زيرا * روزگاريست كه ويرانه نشينم اى دوست\r\nهيچ‌كس ، مثل من آلودهء من نيست ، چرا * تو نكردى حذر از من كه چنينم اى دوست ؟\r\nهمهء سهم من از عشق تو غم بود ، ولى * دوست دارم كه تو را شاد ببينم اى دوست\r\nدوست دارم كه به من حقّ تصاحب بدهند * تا تو را از همه عالم بگزينم اى دوست \r\n\r\nنگاه شاد آرزو\r\n ملامت‌خوى اندوهم ، دل دلداده را مانم * نياز آلودهء رنجم ، ز پاى افتاده را مانم\r\nبجز آه ندامت از نهادم برنمىخيزد * وجود با غبار آغشته ، روح جاده را مانم\r\nنواى حرص هرگز نشنوى از ناى طبع من * دل حرمت حصار مردم آزاده را مانم\r\nز چشم و اعتبار عيش اهل دل بيفتادم * در اين ماتم‌سرا ، جام تهى از باده را مانم\r\nنگاه شادمان آرزو در ديدهء شوقم * سكوت انتظار كودكان ساده را مانم\r\nوجودم خاكسار آواى خيل اهل طاعت شد * در اظهار قداست ، جارى سجّاده را مانم\r\n« سهيل » از فيض « بيدل » يك بغل مضمون نو دارم * وجود مبهم مكتوب سر نگشاده را مانم \r\n\r\n","description":"","footnote":"","page_name":" 1843 ","page_number":395},
  {"content":"\r\n\r\n\r\nسهيلى ( 1290 )\r\nاحمد سهيلى خوانسارى ، فرزند غلامرضا خان ، در سال 1290 هجرى شمسى در تهران به دنيا پا نهاد . جد و عموى او از شعراى بنام خوانسار بوده‌اند .\r\nسهيلى پس از اتمام تحصيلات به خدمات فرهنگى اشتغال ورزيد و به تحقيق و تتبع در متون ادب و شعر فارسى پرداخت و بيش از چهل سال عهده‌دار رياست كتابخانهء ملك در تهران بود .\r\nسهيلى از آغاز جوانى به شعر و شاعرى پرداخت و به محافل ادبى و علمى راه يافت و به عضويت انجمنهاى ادبى حكيم نظامى و ايران و فرهنگستان درآمد ؛ با اين وصف او هيچ‌گاه به شعر و شاعرى تظاهر ننمود و از خودنمايى دورى جسته است .\r\nسهيلى در فن كتابت و هنر خطاطى استادى و مهارت دارد و خط نستعليق را نخست پيش استاد حسن زرين‌خط ، و آنگاه در نسخ و ثلث افتخار شاگردى مرحوم امير الكتّاب را داشت و مينياتورسازى و سياه‌قلم را از هنرمندان نامور شادروانان على درودى و ميرزا هادى خان تجويدى و حسين الطافى فراگرفت و رموز كتاب‌شناسى را از نياى خود ميرزا محمود كتابفروش خوانسارى كه در زمان خود در اين فن بصيرت كامل داشت و استاد هنرمند مرحوم مجد الدّين نصيرى امينى آموخت و بنابراين سهيلى در فن كتاب‌شناسى و عتيقه‌شناسى و خط و نقاشى مهارت و استادى كامل دارد . در عين حال ، او فردى متواضع و خليق و سليم النفس است .\r\nاز آثار اوست : حصار ناى ( در شرح حال مسعود سعد سلمان ) ، نامه صورتگران ، طبقات الخطّاطين ، كمال هنر ( در احوال و آثار كمال الملك ) . همچنين كتاب ذيل عالم‌آراى عباسى و دواوين حافظ و بابا فغانى و خواجوى كرمانى و خسرونامهء عطار و\r\n\r\n","description":"","footnote":"","page_name":" 1844 ","page_number":396},
  {"content":"\r\n\r\nشهنامه نادرى ( محمد على طوسى ) و ديوان صفاى اصفهانى را تصحيح و تحشيه كرد و با مقدمه‌اى به چاپ رسانيد . همچنين كتاب آداب الحرب و الشّجاعة مبارك شاه را كه حدود سال ششصد هجرى تأليف شده است تصحيح و تحشيه و چاپ نمود و كتاب گلستان هنر قاضى مير احمد منشى قمى را نيز تصحيح كرد و سفارت فرنگستان امير نظام گروسى و ديوان اشعار درويش عبد المجيد شكسته‌نويس را تصحيح نمود .\r\nاشعار زير نمونه‌هايى از نظم اوست :\r\n\r\nافسانهء عمر\r\n دردا كه نوبهار جوانى چنان گذشت * كز آن مرا به گلشن هستى نشانه نيست\r\nبا من مگو حكايت پيرى كه پيش من * جانكاه‌تر ز قصّهء پيرى فسانه نيست \r\n* *\r\n پيرى رسيد و موى سياهم سپيد گشت * بر چهره‌ام ز فرّ جوانى اثر نماند\r\nنيرو ز جسم و جان شد و از دل توان برفت * در ديده‌ام فروغ اميدى دگر نماند \r\n* *\r\n من صيد خسته جانم و صيّاد از جفا * بندم به پا نهاده و بالم شكسته است\r\nبا پاى بسته رخصت پرواز مىدهد * صيّاد من كه خود به كمينم نشسته است \r\n* *\r\n دوران عمر خواب و خيال است لاجرم * اين خواب و اين خيال بسى زود بگذرد\r\nچونان كه عهد خردى و گاه شباب رفت * اين رنج و درد پيرى موجود بگذرد \r\n* *\r\n طاقت نماند و صبر نماند و توان نماند * بارى شكست پشت مرا بار زندگى\r\nغم بود و رنج و حسرت و اندوه جانگزا * هر فصل و باب دفتر و طومار زندگى \r\n* *\r\n ديدى گذشت عمر تو و من دريغ و درد * كز عمر رفته حاصل ما غير غم نشد\r\nدر زندگى اگرچه فزوديم جدّوجهد * رنج حيات و محنت ايّام كم نشد \r\n* *\r\n شاخ اميد ما ز چه در باغ زندگى * جاى گل و سمن خس و خاشاك مىدهد\r\nگر جان بود عزيز « سهيلى » چرا اجل * آن را ز ما گرفته بها خاك مىدهد \r\n\r\n","description":"","footnote":"","page_name":" 1845 ","page_number":397},
  {"content":"\r\n\r\n\r\nخسته‌دل\r\n از دل خستهء من گر خبرى بود تو را * به عيادت سوى عاشق گذرى بود تو را\r\nطفلى و قدر محبّت بسزا نشناسى * ور نه در ماتم من چشم ترى بود تو را\r\nاى جفاكرده به عشّاق و هنر دانسته * غير از اين كاش هم آخر هنرى بود تو را\r\nجان من كاست ز تاريكى و تنهايى كاش * اى شب تيرهء هجران سحرى بود تو را\r\nبر من اى دوست جفاى تو ز اندوه گذشت * كاشكى مهر و وفا هم قدرى بود تو را\r\nتا به فرياد « سهيلى » رسد آن سنگين‌دل * كاش اى ناله در آن دل اثرى بود تو را \r\n\r\nسود و زيان\r\n در جسم به خون خفته ز هجران تو جان مرد * در سينه دل غم‌زده بىآه و فغان مرد\r\nامروز اگر حال من اى دوست نپرسى * فردا به تو گويند ز جور تو فلان مرد\r\nدور از تو كه بادا تن و جانت به سلامت * در جان و تن خسته من تاب‌وتوان مرد\r\nديدى كه چسان خواجه توانگر شد و زر يافت * وانگاه در اندوه و غم سود و زيان مرد\r\nمنعم كه ندانست اجل چون ز پى اوست * بيچاره زر و سيم نهان كرد و عيان مرد\r\nشد چشم ز حسرت به جهان دوخته جان داد * درويش بر اوضاع جهان خنده‌زنان مرد\r\nگيرم كه جهان زانِ تو شد عمر ابد كو ؟ * بگرفت سكندر چو جهان ، تلخ دهان مرد\r\nتا مهر توان كرد ، مكن جور و ستم زانك * ناكام ستم‌پيشه به نفرين كسان مرد\r\nاحوال « سهيلى » اگر اى دوست ندانى * دور از تو به درد و غم و اندوه روان مرد \r\n\r\n","description":"","footnote":"","page_name":" 1846 ","page_number":398},
  {"content":"\r\n\r\n\r\nسوز عشق\r\n الهى سوز عشقم بيشتر كن * دل خونينم از غم ريشتر كن\r\nمرا ديوانهء دلدار كردى * پريشانم چو زلف يار كردى\r\nاز اين گل باغ جانم تازه گردان * غمم در جان فزون ز اندازه گردان\r\nدل ديوانه‌ام پردرد و غم به * وجودم خسته از رنج و الم به\r\nكنارم كن ز اشك ديده دريا * كه طوفانش كَنَد بنيادم از جا\r\nبسوزان جسم و جان دردمندم * بنه بر آتش غم چون سپندم\r\nدر آن آتش بسوزان پيكرم را * بده بر باد پس خاكسترم را\r\nچنان در آتش عشقم بسوزان * كه تا محشر بود گورم فروزان \r\n\r\nخستهء هجر\r\n آتش عشق رخت گر دل ما مىسوزد * دل غم‌ديدهء ما هم به رضا مىسوزد\r\nمنعم از سوختن اى دوست مكن زان كه چو من * به جفا هركه شد از يار جدا مىسوزد\r\nگل در آغوش نسيم سحر افتاد و ز رشك * در چمن بلبل بىبرگ و نوا مىسوزد\r\nگرنه در ماتم پروانه بسوزد دل شمع * همه‌شب تا به سحرگاه چرا مىسوزد\r\nمرو از پيش من غم‌زده اى دوست مرو * كاتش هجر تو جانم به خدا مىسوزد\r\nرمقى نيست دگر در تن و باز آتش عشق * دل‌افسرده و بىجان مرا مىسوزد\r\nچون وصال تو ميسّر نشود خستهء هجر * يا به هجران تو مىسازد و يا مىسوزد\r\nمهر از كس مطلب زان كه « سهيلى » همه عمر * به اميدى كه كند دوست وفا مىسوزد \r\n\r\nقصّهء عشق\r\n حال من بينى و جز زارى حالم نپسندى * درد من دانى و جز رنج و ملالم نپسندى\r\nمن سودازده را غير وصال تو خيالى * نبود در سر و دانم كه خيالم نپسندى\r\nدر هوايت دل سرگشته‌ام آرام نگيرد * ذرّه‌سان گرچه تو خورشيد جمالم نپسندى\r\nهجرم از پا فكند گر به سرم بازنيايى * شوقم از دست برد گر تو وصالم نپسندى\r\nمرغ افتاده به دامم ز كمند تو رهايى * چون مرا نيست چرا با پروبالم نپسندى\r\nدل و در حلقهء زلف تو به جمعيّت خاطر * اگر اى دوست پريشانى حالم نپسندى \r\n\r\n","description":"","footnote":"","page_name":" 1847 ","page_number":399},
  {"content":"\r\n\r\n جلوه‌اى كن كه مرا هستى جاويد ببخشى * اگر اى مهر جهانتاب زوالم نپسندى\r\nقصّهء عشق « سهيلى » بشنو از من و آنگه * دفترم شوى اگر حسن مقالم نپسندى \r\n\r\nسوخته\r\n اى دل سودازده‌ام سوختى * سوختى از آتش غم سوختى\r\nخرمن عمر من غم‌ديده را * ز آتش اندوه و الم سوختى\r\nجام گرفتى به كف از خون خويش * وز غم و حسرت دل جم سوختى\r\nبا تَفِ عشق رخ او ساختى * تا تن و جانم به ستم سوختى\r\nنى غلطم سوخته‌اى گر مرا * روز و شب از روى كرم سوختى\r\nشادم از آن كز نفس آتشين * در همه جا در همه دم سوختى\r\nسوز غمت ساخته خاكسترم * بيشترم سوز كه كم سوختى\r\nتا كه « سهيلى » ندهد شرح عشق * ز آتش خود لوح و قلم سوختى \r\n\r\nچشم خونبار\r\n چرا اى دوست آزارم پسندى * غم و دردم دهى زارم پسندى\r\nدلم با آه آتشبار خواهى * ز درد هجر افگارم پسندى\r\nز اشك ديده در خونم نشانى * ز غم با چشم خون‌بارم پسندى\r\nگلى ناچيده از باغ وصالت * چرا اى تازه‌گل خوارم پسندى\r\nشدم روزى اسير تار زلفت * كه دانستم گرفتارم پسندى\r\nاگر از هستيم جانا ملولى * بميرم شايد اين كارم پسندى\r\nبسوزم چون « سهيلى » ز آتش عشق * اگر با سوز بسيارم پسندى \r\n\r\nشمع شب تار\r\n دردا كه دمى ز مهر يارم نشدى * غم كشت مرا و غم‌گسارم نشدى\r\nاى آنكه سياه گشته روزم ز غمت * فرياد كه شمع شب تارم نشدى \r\n\r\n","description":"","footnote":"","page_name":" 1848 ","page_number":400},
  {"content":"\r\n\r\n\r\nسهيلى ( 1366 - 1303 )\r\nمهدى سهيلى ، فرزند غلامرضا ، در سال 1303 هجرى شمسى در تهران قدم به عرصهء گيتى نهاد ؛ علوم ابتدايى و متوسطه را به پايان رسانيد و چندى نيز به تحصيل علوم قديمه پرداخت .\r\nسهيلى در آغاز شاعرى با روزنامه‌هاى فكاهى تهران همكارى كرد و چندى نيز امتياز روزنامهء فكاهى متلك را گرفت و انتشار داد و بيشتر اشعار فكاهى خود را با امضاهاى مستعار شازده‌پسر ، شيرين ، بذله‌گو ، نمكدون ، لوطىپسر ، بىخيال ، كثير الأضلاع ، نوشخند ، زهرخند ، نيشخند ، چاقالو ، هاردى ، متلك‌گو ، خواجه سهيل الملك ، شيخ مهدى سهيل الدّين ، شبيه الأعراب ، آمهدى خان ، فكلى پسر ، ضعيف الأقوياء ، و چند امضاى ديگر منتشر كرد . وى در ميان شعراى متأخر به ابو تراب جلى ارادت خاصى داشت و او را بزرگترين شاعر معاصر مىدانست .\r\nسهيلى در شعر بيشتر به جنبه‌هاى فكاهى و انتقادى آن پرداخت و از اين رهگذر به بيدارى مردم كمك نمود و چندى روزنامهء نوشخند را تحصيل امتياز كرد و به نشر آن پرداخت . آثارى كه از او چاپ و منتشر شده است : دو قطره اشك ؛ فكاهيات سهيلى ؛ خوش‌مزگيها ( در دو جلد ) ؛ نمك‌پاش ؛ ترجمه سخنان حسين بن على ( ع ) ؛ زنگ تفريح ؛ خيام و سهيلى ؛ كاروانى از شعر ( در ده مجلد ) ؛ مادر حوا ؛ چوب دوسر طلا ؛ گنجينهء سهيلى ( در سه جلد ) ؛ الأراجيف ؛ سردبير گيج ؛ مشاعره ؛ دزد ناشى كه به كاهدان زد ؛ شاهكارهاى سعدى ؛ خاطرات يك سگ ؛ بزم شاعران .\r\nسهيلى شاعرى شوخ‌طبع ، خوش‌ذوق و حاضر جواب بود . در سرودن شعر فكاهى تسلط كامل داشت و شهرتش را از همين راه كسب كرد و سرانجام در سال 1366 شمسى\r\n\r\n","description":"","footnote":"","page_name":" 1849 ","page_number":401},
  {"content":"\r\n\r\nچشم از جهان فروبست .\r\nنمونه‌هاى زير نمودارى از طبع شاعرانه و قريحت تابناك اوست :\r\n\r\nزمستان فقرا\r\n در شب سرد زمستان رخ ماه * بر زمين نورفشانى مىكرد\r\nهمه در خواب ولى پاى قمر * كم كمك سير جهانى مىكرد\r\nدامن چرخ ، پر از پروين بود * روشنىبخش فلك هم اين بود\r\nغرّش باد شديد اندر شب * بود چون نعرهء شيران دژم\r\nتوسن باد به هر سو مىتاخت * دم‌به‌دم پنجره مىخورد ، به هم\r\nبود رخسار قمر افسرده * گويى از شدت سرما مرده\r\nبود گيتى همه از برف سپيد * نقره پاشيده به هر سو مهتاب\r\nخلق عالم همه در بستر گرم * فارغ از غصّه و غم رفته به خواب\r\nليك يك مادر و يك دختر زار * هر دو بودند ز سرما بيدار\r\nدخترك بود چو ماهى تابان * كه نگاهش به جهان مىارزيد\r\nليك اين دسته‌گل پژمرده * دست و پايش همه دم مىلرزيد\r\nدختر غم‌زده غمخوار نداشت * يوسفى بود و خريدار نداشت\r\nبهر آسايش آنان در شب * گوشهء راحتى آماده نبود\r\nبهر خوابيدن اين سوختگان * جز زمين بسترى افتاده نبود\r\nآن دو بودند ز پا افتاده * همچو مرغى ز نوا افتاده\r\nهر دو افسرده ز سرما بودند * دل آنان چو كبوتر مىزد\r\nدخترك بهر علاج غم خويش * دست در دامن مادر مىزد\r\nمادرش جز دل صدپاره نداشت * چه كند مادر او . . . ؟ چاره نداشت \r\n\r\n","description":"","footnote":"","page_name":" 1850 ","page_number":402},
  {"content":"\r\n\r\n دخترك گفت : به مادر كه چرا * بهر ما گوشهء ويرانى نيست ؟\r\nجانم آمد به لب از شدّت جوع * اندر اين شهر مگر نانى نيست ؟\r\nمادرا . . ! نيست توانى به تنم * شده افسرده ز سرما بدنم\r\nمادر ، آن دختر دلسوخته را * همچو جان سخت در آغوش كشيد\r\nبوسه زد بر رخ افسردهء او * دست مهرى به سر و روش كشيد\r\nگشت از ديده سرشكش جارى * بود شرمنده ز دختردارى\r\nناگهان مرغ شباهنگ ز دور * همچو ماتم‌زده‌اى شيون كرد\r\nتيره شد روى مه از ابر غليظ * برف ، آغاز به باريدن كرد\r\nوه شبى مدهش و وحشت‌زا شد * سرد و تاريك و محن‌افزا شد\r\nمادر و دختر ويرانه‌نشين * سخت از سردى شب افسردند\r\nآن دو موجود ستمديدهء زار * نيمه‌شب هر دو ز سرما مردند\r\nلبشان بود ز گفتن خاموش * برف شد بر تنشان بالاپوش \r\n* *\r\n ليكن اى ظالم ، اين برف عظيم * پرده بر روى جنايتها نيست\r\nهست مأواى تو در كاخ رفيع * بهر اين غم‌زدگان مأوا نيست\r\nهرچه خواهى بكن امّا فردا * بفشرد حلق تو را ملّت ما \r\n\r\nمزهء شوهر\r\n دخترى كرد سؤال از مادر * كه : چه طعم و مزه دارد شوهر ! ؟\r\nاين سخن تا بشنيد از دختر * اندكى كرد تأمّل ، مادر\r\nگفت با خود كه بدين لعبت مست * گر بگويم مزه‌اش شيرين است\r\nيا غم شوى روانش كاهد * يا بلافاصله شوهر خواهد ! \r\n\r\n","description":"","footnote":"","page_name":" 1851 ","page_number":403},
  {"content":"\r\n\r\n ور بگويم مزهء او تلخ است * تا ابد مىكشد از شوهر دست\r\nزين جهت گفت به دو ، اى زيبا * ترش باشد مزهء شوهرها !\r\nدخترك در تب و در تاب افتاد * گفت : مادر دهنم « آب افتاد ! ! » \r\n\r\nمن بميرم\r\n با من خونين‌جگر ، جانا وفا كن من بميرم * با وفاداران بيا ترك جفا كن من بميرم !\r\nعاشق دلخسته را منزل به منزل مىدوانى * آخر از اين بىحياييها حيا كن من بميرم !\r\nتا شبى داد دل ديوانه را گيرم ز لعلت * يك بساط عيش و عشرت روبرا كن من بميرم !\r\nاز لبت دشنام و از لعلت بجز سيلى نديدم * اين صفتها را ز اعضايت جدا كن من بميرم !\r\nدر دل من آرزويى جز وصالت نيست اى گل * اين دل محتاج را حاجت روا كن من بميرم !\r\nروز وصل است اى گل من خنده‌زن دلشاد بنشين * بند غم را از دل پرغصّه وا كن من بميرم !\r\nبا من سودازده بد تا مكن اى سروقامت * با وفاداران ازاين‌پس خوب تا كن من بميرم ! \r\n\r\nزبان نگاه\r\n زبانم را نمىفهمى ، نگاهم را نمىبينى * ز اشكم بىخبر ماندى و آهم را نمىبينى\r\nسخنها خفته در چشمم ، نگاهم صد زبان دارد * سيه‌چشما ! مگر طرز نگاهم را نمىبينى ؟\r\nسيه‌مژگان من ! موى سپيدم را نگاهى كن * سپيد اندام من ! روز سياهم را نمىبينى\r\nپريشانم ، دل حسرت نصيبم را نمىجويى * پشيمانم ، نگاه عذرخواهم را نمىبينى\r\nگناهم چيست جز عشق تو روى از من چه مىپوشى ؟ * مگر اى ماه ! چشم بىگناهم را نمىبينى ؟ \r\n\r\n","description":"","footnote":"","page_name":" 1852 ","page_number":404},
  {"content":"\r\n\r\n\r\nحباب خودپرستى\r\n الهى ! سينه‌اى بىكينه‌ام ده * دلى روشن‌تر از آيينه‌ام ده\r\nالهى ! بر دل من بخش نورى * كرم فرما مرا ذوق حضورى\r\nكه بيزارم از اين افسردگيها * از اين دم‌سردى و دل‌مردگيها\r\nنه از چشم سيه‌مستى نگاهى * به اين دلخسته باشد گاهگاهى\r\nنه با تاب سر زلفى قرارى * نه در كوى دلارامى گذارى\r\nنه غمگينم ز جور نازنينى * نه شاد از دلبر مهرآفرينى\r\nپريشان نيستم ز آشفته مويى * نه در چوگان غم سرگشته گويى\r\nچه گويم من ، چه گويم من ، چه گويم ؟ * به بزم مىكشان خالى سبويم\r\nدر اين ويران‌سراى آشنا سوز * كه از شب تيره‌تر باشد مرا روز\r\nكسى را پرسشى از حال ما نيست * نمىدانم كه با ما آشنا كيست ؟\r\nهمه نايم نواى بىنوايى * غريبم در ديار آشنايى\r\nنمىخواهم ز تو نام و نشان را * طريق آشكارا و نهان را\r\nمرا از جام عشقت ساغرى ده * دلى آشفته ، پرسودا سرى ده\r\nبسوزانم درون آتش عشق * فروزان شعله‌هاى سركش عشق\r\nچنان كز من نماند خود نشانه * در اين درياى ناپيدا كرانه\r\nكه در دريا همه آب است ، آب است * عبث اين خودنمايى از حباب است\r\nدر اين درياى بىپايان حبابيم * ولى غافل ز اصل خود كه آبيم\r\nخوشا آنان كه از خود ديده بستند * حباب خودپرستى را شكستند \r\n\r\nنگاهم كن\r\n موى سياه و بخت سياهم نگاه كن * سوز مرا به شعلهء آهم نگاه كن\r\nشاهم ، ولى به ملك بلا با سپاه غم * ملكم ببين و خيل سپاهم نگاه كن\r\nپرسى مرا كه شام تو چون بگذرد به هجر * شام مرا ز روز سياهم نگاه كن\r\nبر درد من ز حالم اگر پى نمىبرى * بر گريه‌هاى گاه‌به‌گاهم نگاه كن\r\nتا صد سخن به نيم نگه باز گويمت * نازآفرين من ! به نگاهم نگاه كن \r\n\r\n","description":"","footnote":"","page_name":" 1853 ","page_number":405},
  {"content":"\r\n\r\n\r\nسكوت غربت\r\n ز شهر كوفه به گوشم رسد صداى على * غريو گريه و آواى ناله‌هاى على\r\nسكوت غربت دلتنگ كوفه مىداند * كه چاه بود و شب و بانگ هاىهاى على\r\nرسول گفت پس از من بسوز و لب مگشا * بدين نشانه گلوگير شد صداى على\r\nبه عشق جان پيمبر به‌سوى مرگ شتافت * ببين چه مايه صفا بود در وفاى على\r\nبه نام دين خدا بس‌كه حيله ورزيدند * زمانه همچو قفس تنگ شد براى على\r\nز پيروان دروغين بسا به ناله نشست * ولاى مردم صدرنگ شد بلاى على\r\nگروه مردم تقوافروش نفس‌پرست * گره زدند به دست گره‌گشاى على\r\nهمان كسان كه على را به خانه بنشاندند * به گريه‌ها بنشستند در عزاى على\r\nبرو به كوفه و با گوش دل به ظلمت شد * ز چاهها بشنو بانگ ربّناى على\r\nز خطبه‌هاى على دل به لرزه مىافتد * بليغ‌تر ز على كيست جز خداى على\r\nگل مدينه و فرزند مكّه را كشتند * مگر چه بود بجز عدل ، مدّعاى على\r\nشبى كه قاتل خود را گرسنه مىپنداشت * نخواست شير بنوشد ، ببين حياى على\r\nاگر كه حال مناجات نيمه‌شب دارى * به ناله لب بگشا همره دعاى على\r\nبه جان‌فدايى او زنده شد شريعت حق * ز فقر خود خجلم ، جان من فداى على\r\nبه ادّعا نتوان شيعه بود ، شيعه كسيست * كه پاى خود بگذارد به‌جاى پاى على \r\n\r\nبرق نگاه\r\n آمدى با تاب گيسو تا كه بىتابم كنى * زلف بر يك‌سو زدى تا غرق مهتابم كنى\r\nآتش از برق نگاهت ريختى بر جان من * خواستى تا در ميان شعله‌ها آبم كنى\r\nرفتى از پيشم كه دور از چشم خود تا نيم‌شب * با نواى لاىلاى گريه‌ها خوابم كنى \r\n\r\n","description":"","footnote":"","page_name":" 1854 ","page_number":406},
  {"content":"\r\n\r\n\r\nسيّاره ( 1286 )\r\nبانو نور ارفع معينى ، متخلص به سياره ، فرزند سيد نصر اللّه معينى ارفع الملك ، در سال 1286 هجرى شمسى در شهر لنگرود قدم به عرصهء حيات گذاشت و تحصيلات خود را در زادگاهش به انجام رسانيد .\r\nبانو نور ارفع از اوان جوانى عشق و علاقه‌اى زايدالوصف به شعر و ادبيات داشت و در سايهء تربيت و تشويق پدرش به سرودن شعر پرداخت و در غزلسرايى مهارت يافت و اشعارش داراى سوز و گدازهاى عارفانه و حاوى نكات دلكش مىباشد .\r\nاشعار زير چند نمونه از نظم اوست :\r\n\r\nهرچه بادا باد\r\n اگر روزى دل غم‌ديده‌ام را شاد مىكردى * هزاران صيد دام افكنده را آزاد مىكردى\r\nفراقت كرد ويران عاقبت بنيان عمرم را * چه مىشد كز وصالت اى صنم آباد مىكردى\r\nهمان‌طورى كه من يك‌لحظه ننمودم فراموشت * چه مىشد گر تو نيز از لطف ما را شاد مىكردى\r\nاگر مىگفتمت روزى به من بوسى عنايت كن * پى انكار ، راه معذرت ايجاد مىكردى\r\nبه هرجا حرفى از عشق و جنون مىرفت ، بىپروا * ز راه طعن و دق بر ما دو صد ايراد مىكردى \r\n\r\n","description":"","footnote":"","page_name":" 1855 ","page_number":407},
  {"content":"\r\n\r\n به‌جاى بادهء گلگون بسى خوردى ز دلها خون * به عمرى زان لب ميگون به من بيداد مىكردى\r\nز كبر و ناز و كين بر باد دادى آبرويم را * به بزم باده‌خواران هرچه بادا باد مىكردى\r\nمن اندر هوشيارى داد مىكردم ز هجرانت * تو در مستى ز وصل غير خود را شاد مىكردى\r\nصبا مىگفت با « سيّاره » در سير گل رويش * شنيدم همچو بلبل ناله و فرياد مىكردى \r\n\r\nشب‌پره و چراغ\r\n شب‌پره‌اى گفت شبى با چراغ * برده ز من آتش عشقت فراغ\r\nبال‌وپر سوخته‌اش وانمود * از دل سودازده غوغا نمود\r\nمشعله بر جان زد از آن دود آه * گفت كه اى شعلهء خورشيد و ماه\r\nنور رخت شمع شب تار من * عشق تو باشد به جهان كار من\r\nسوزيم از آتش خويش از چه روى * جرم چنين سوختنم را بگوى\r\nعشق چه جرميست كه بگدازىام * بهر چه تقصير كه ننوازىام\r\nمن پرم از عشق تو بر سوى تو * تا كه منوّر شوم از روى تو\r\nاز چه زنى شعله به بال‌وپرم * از چه برد باد تو خاكسترم\r\nاز چه كشى شب‌پرهء خويش را * محو كنى عاشق دل‌ريش را\r\nعاشقى و عشقم آموختى * از چه پروبال مرا سوختى\r\nگفت چراغش به جواب اين سخن * كاى متغير شده از سوز من\r\nمردن بىعشق تو نفسانى است * زندگىات زندگى آنى است\r\nمن چو بسوزم پرت از نار عشق * زنده كنم بازت از آثار عشق\r\nنيستىات را همه هستى كنم * شب‌پره را حور الستى كنم\r\nجان تو در عشق چو فانى شود * و اصل آن‌كس كه تو دانى شود\r\nدر دل شب چون‌كه بتابد سحر * از من و تو هيچ نماند اثر\r\nاين همه افسانه كه خوش ساختند * غلغله و ولوله انداختند \r\n\r\n","description":"","footnote":"","page_name":" 1856 ","page_number":408},
  {"content":"\r\n\r\n من شده مشهور به عاشق‌كشى * وان شده معشوقه لطف و خوشى\r\nما و تو سرمشق جهان گشته‌ايم * بهر همين شد كه چنان گشته‌ايم\r\nطرح من و تو چه شد از بهر عشق * مسكنمان آمده در شهر عشق\r\nتا همگى عاشق و يكدل شويم * شمع وفا نقل محافل شويم\r\nهست محبّت همه رخشندگى * غير محبّت همه شرمندگى\r\nگرچه محبّت همه دل‌ريشى است * اوّل و آخر همه درويشى است\r\nزين قفس تن چو رها مىشويم * ما همه و اصل به خدا مىشويم\r\nشب‌پره بشنيد چو اسرار عشق * پر زد و افتاد بدان نار عشق\r\nاز تف آن نار محبّت اثر * گرم شدش جان و تن و بال‌وپر\r\nز آتش سوزان چو تنش خاك شد * از غم و اندوه جهان پاك شد\r\n« نورى سيّاره » چو پروانه باش * در ره حق جان ده و جانانه باش \r\n\r\nدل حق‌جوى\r\n اى دل حق‌گوى خداجوى من * اى تو به ذات آينهء روى من\r\nعرضه بده در بر حق وصف جان * بو كه نمايد نظرى سوى من\r\nگر تو طبيب دل غم‌خواره‌اى * درد من غم‌زده كن چاره‌اى\r\nمن خوشم اى جان كه تو فانى شوى * آگه از اسرار نهانى شوى\r\nهمسر مردان ملائك مقام * همدم آن دلبر جانى شوى\r\nپس قدمى پيشتر از پيش نه * بهر صفاى دل درويش نه\r\nاى خنك آن دم كه پرد مرغ جان * سدره‌نشين گردد و طوبى مكان\r\nبراثرش « نورى سيّاره » هم * پويد ز امكان به‌سوى لا مكان\r\nچون مه و خورشيد درخشان شود * مرغ سماوات دل‌وجان شود \r\n\r\n","description":"","footnote":"","page_name":" 1857 ","page_number":409},
  {"content":"\r\n\r\n\r\nاندرز ادبى\r\n بگو به مردم نادان صبا ز « سيّاره » * كه سود گفتهء من عايد شما باشد\r\nبه چشم عُجب و تكبر نظر به كس نكنيد * اگرچه مفلس و مسكين و بينوا باشد\r\nبد است گفتن عيب كسان به نمّامى * كه عيب‌جوى ، سخن‌چين و بىحيا باشد\r\nدراز در بر كوته‌نظر چه سود دو دست * اگرچه حاتم طى يا كه ز اغنيا باشد\r\nبجز خداى مكن روى دل به‌سوى كسى * كه كفر محض و گنهكارى و خطا باشد\r\nبساز با همه بيچارگى و دل خوش دار * كه چارهء همه بيچارگان خدا باشد\r\nهر آن‌كسىكه خورد نان به قوّت بازو * هماره درخور تحسين و مرحبا باشد\r\nكسى كه راز كسى را كند به كس افشاء * گمان مبر كه در او ذرّه‌اى صفا باشد\r\nمخور شراب و و گر مىخورى بخور با دوست * كه باده خوردن بىدوست ناروا باشد\r\nبه نزد جاهل و نادان سخن ز عشق مگو * كه عشق در سر بىشور فتنه‌زا باشد\r\nاگر نصيحت « سيّاره » را ز جان شنوى * خداى او ز تو ازهرجهت رضا باشد \r\n\r\n","description":"","footnote":"","page_name":" 1858 ","page_number":410},
  {"content":"\r\n\r\n\r\nسياسى ( 1311 )\r\nدكتر محمد سياسى ، فرزند حسين ، در فروردين‌ماه سال 1311 هجرى شمسى در شهر اصفهان چشم به جهان گشود ، تحصيلات ابتدايى و متوسطه را در زادگاه خود به انجام رسانيد ، ازآن‌پس براى ادامهء تحصيل به دانشگاه اصفهان راه يافت و در رشتهء پزشكى به تحصيل اشتغال ورزيد و در سال 1335 فارغ التحصيل شد .\r\nدكتر سياسى ، از چهارده‌سالگى در آغاز تحصيل دبيرستان به نظم شعر پرداخت و چون داراى استعداد كافى و قريحه و ذوق سرشار بود در كار شاعرى پيش رفت و شعرش شكوفايى يافت و در انجمن ادبى كمال شركت جست و از استادان شعر و ادب بهره‌مند گرديد و امروزه او يكى از غزل‌سرايان بنام كشور شناخته شده و توجه محافل ادبى به شعرش معطوف گشته است .\r\nدكتر سياسى شاعرى غزل‌سراست ، غزلسرايى توانا و موفق و غزلياتش از استوارى و لطف كلام و شيوايى و مضامين تازه بهره دارد ، او نه تنها در شاعرى موفق بوده ، بلكه در نثرنويسى نيز مهارت دارد و مقالاتش در روزنامه‌هاى اصفهان و تهران به‌چاپ رسيده است و كتاب \" بىپناه \" از آثار اوست . چون در حال حاضر در خارج از كشور بسرمىبرد و دسترسى به او و آثارش نبود از اشعار گذشتهء او استفاده شد .\r\n\r\nگلى در كوير\r\n در اين كوير گل هر ترانه مىسوزد * شكوفه‌هاى غزل در جوانه مىسوزد\r\nزبان شكوهء ما را بريده‌اند ، مپرس * كه از چه شمع سخن بىزبانه مىسوزد\r\nفتد به خانهء صيّاد و سوزدش بنياد * همان شراره كه اين آشيانه مىسوزد \r\n\r\n","description":"","footnote":"","page_name":" 1859 ","page_number":411},
  {"content":"\r\n\r\n ز چلچراغ سرشكم شبم چراغان است * لبم ز گرمى آه شبانه مىسوزد\r\nگهى ز اخگر اندوه و گاه ز آتش شوق * مرا دليست كه با هر بهانه مىسوزد\r\nچراغ روشن بزم ادب شود سخنم * چه غم كه شمع دلم جاودانه مىسوزد \r\n\r\nقانون من\r\n گفتمش : كُشتى مرا ، بر گردنت خون من است * گفت : از جان بگذرد آن كس كه مفتون من است\r\nگفتمش : با بوسه‌اى كردى ز خود بى خود مرا * گفت : اين خاصيت لبهاى ميگون من است\r\nگفتمش : عشق تو عالمگير كرد افسانه‌ام * گفت : اين افسانه‌سازيها ز افسون من است\r\nگفتمش : من واله و شيدا و مجنون توام * گفت : شهرى واله و شيدا و مجنون من است\r\nگفتم : اين گل رسم و قانون نكويان چيست ؟ گفت : * بىوفايى رسم من ، بيداد ، قانون من است\r\nگفتمش : چون طبع من قد تو موزون است ، گفت : * طبع موزون تو هم از قد موزون من است \r\n\r\nبدرود\r\n جور و ستم هرآنچه ز دنيا كشيده‌ايم * از فكر روشن و دل دانا كشيده‌ايم\r\nچين نيست بر جبين اثر عمر گم‌شده * خطى كه روى صفحهء سيما كشيده‌ايم\r\nبر دوش كوه گر بگذارند بشكند * بار غمى كه با تن تنها كشيده‌ايم\r\nآشفته‌خاطريم چو از شهر و شهريان * چون گردباد خيمه به صحرا كشيده‌ايم\r\nنقش‌برآب گشته همه نقشه‌هاى ما * طرح خيال بر سر دريا كشيده‌ايم\r\nكس آگهى نيافت از آن رنجها كه ما * در تنگناى تيرهء شبها كشيده‌ايم\r\nهر روز رنج سخت و گران‌بار عمر را * با اشتياق شادى فردا كشيده‌ايم\r\nبدرود اى سراب فريبندهء اميد * كز دامن تو دست تمنّا كشيده‌ايم \r\n\r\n","description":"","footnote":"","page_name":" 1860 ","page_number":412},
  {"content":"\r\n\r\n\r\nنواى شعر\r\n كبود ناخن شب زير تازيانهء كيست ؟ * به دامن شفق اين خون جاودانهء كيست ؟\r\nفتد گر آتش سركش در اين سراى كهن * زبان شعله نپرسد كه خانه ، خانهء كيست ؟\r\nغبار ديدهء عقل است خواب خرگوشى * به هوش باش كه گوش تو بر فسانهء كيست ؟\r\nسپيدبختى تو از سياه‌روزى ماست * طنين خنده‌ات از گريهء شبانهء كيست ؟\r\nدريده پردهء گوش سحر ز نعرهء توست * « سياه مستى تو از شرابخانهء كيست ؟ »\r\nز برج عاج رفيع شرف فرونايد * هرآن‌كه گوهر جان داند از خزانهء كيست ؟\r\nز سوز سينه « سياسى » سرود مىخوانى * نواى شعر تو گلبانگ عاشقانهء كيست ؟ \r\n\r\nنزديك شو ، نزديك‌تر\r\n آنجا كه مىبيزد صبا عطر و عبير اندر هوا * و آنجا كه مىريزد سما سيماب بر چهر چمن\r\nدر ساحل زاينده‌رود آنجا كه مىآيد فرود * از زهره آهنگ درود بر آن رخ چون نسترن\r\nسر فارغ از انديشه‌ها كردم چو عاشق‌پيشه‌ها * اندر كنار بيشه‌ها در دامن دشت و دمن\r\nخواهى اگر بينى مرا استاده‌ام آنجا بيا * آنجا بيا ، زير درخت ، زير درخت نارون\r\nنزديك شو اى سيمبر نزديك‌تر ، نزديك‌تر * تا گيرمت چون جان به بر ، چونان كه تن را پيرهن \r\n\r\nصفاى صبح صفاهان\r\n ز شكوه گرچه به لب يك جهان سخن دارم * هميشه آرزوى ديدن وطن دارم\r\nچگونه شرح دهم صبح و شام غربت را * نصيب خصم شود حالتى كه من دارم\r\nحجاب تن شده فانوس جان پرشورم * شرار و شعله نهان زير پيرهن دارم\r\nصفاى صبح صفاهان گرفته دامن دل * هواى گريه بر آن خاك و آن چمن دارم\r\nاز اينكه نيستم اينك ميان يارانم * چه شرمها كه من از روى مرد و زن دارم \r\n\r\n","description":"","footnote":"","page_name":" 1861 ","page_number":413},
  {"content":"\r\n\r\n چو زنده‌رود مرا گريه در گلو پيچد * هزار نكتهء ناگفته در دهن دارم\r\nبه ياد « صائب » و ياران انجمن گويى * كنار تربت پاك وى ، انجمن دارم \r\n\r\nحسرت ديدار\r\n شود آيا كه ديگر بار روى اصفهان بينم ؟ * جهانى شور و حال و ذوق در نصف جهان بينم\r\nنسيم صبح در گوشم نمىدانم چه مىگويد * كه بى خود مىشوم از خويش و خواب آشيان بينم\r\nبه هرجا لاله‌زار و سبزه و آبى روان باشد * به ياد « زنده‌رود » از ديده اشكم را روان بينم\r\nندارد جفت ، هرگز طاق ابروى « پل خواجو » * ز چشم شور دشمن ، چشمهايش در امان بينم\r\nگل داغم به دل ماند چو ياد « چارباغ » افتم * به خود چون غنچه مىپيچم ، چو گل در بوستان بينم\r\nسمند فكر من هردم كه در « ميدان » كند جولان * نشان قرنها تاريخ در « نقش جهان » بينم \r\n\r\nغنچه نشكفته\r\n گرچه دربند شبى شوم و غم‌افزا مانده‌ام * بازهم در انتظار صبح فردا مانده‌ام\r\nاز سپهر آرزوها گرچه مهرى سر نزد * در اميد آفتابى عالم‌آرا مانده‌ام\r\nعشقها و آرزوهايم همه بر باد رفت * با دلى خالى ز هر عشق و تمنّا مانده‌ام\r\nمحو شد گلبانگ دردآلود من در اين محيط * همچو ناقوسى شكسته در كليسا مانده‌ام\r\nنامهء سربستهء راز دلم را كس نخواند * نكتهء ناگفته‌ام ، بر روى لبها مانده‌ام\r\nدر كنار صحنه‌هاى خنده‌زاى گريه‌خيز * خيره و خاموش مبهوت تماشا مانده‌ام\r\nاخترى روشنگرم در شام تارى بىسحر * شاخ مرجانم ولى در قعر دريا مانده‌ام\r\nدور از انظار چون سنگ مزارى ناشناس * در بيابانى هراس‌انگيز تنها مانده‌ام\r\nچند مىپرسى « سياسى » از چه لب بربسته‌اى * غنچهء نشكفته‌ام ، در سوز سرما مانده‌ام \r\n\r\n","description":"","footnote":"","page_name":" 1862 ","page_number":414},
  {"content":"\r\n\r\n\r\nسياوش ( 1304 )\r\nسياوش كسرايى ، در سال 1304 هجرى شمسى در هشت بهشت اصفهان از مادر زاد و در تهران زيست و در همان شهر به كسب دانش پرداخت . ازآن‌پس كه تحصيلات ابتدايى و متوسطه را به‌پاى برد ، براى ادامهء تحصيل به دانشكدهء حقوق راه يافت و در رشتهء حقوق سياسى به تحصيل پرداخت و ليسانس خود را دريافت كرد .\r\nكسرايى شاعرى هنرمند و توانا و بلندآوازه است ، اشعارش از ويژگيهاى خاصى برخوردار مىباشد ، انسجام كلام و لطف سخن و مضامين بلند و تخيل عالى از ويژگيهاى شعر اوست . وى از سال 1325 اشعارش با نام مستعار كولى در روزنامه‌ها و مجله‌هاى كشور به چشم مىخورد .\r\nكسرايى اثر هنرى را وقتى داراى ارزش و اعتبار مىشناسد كه ضمن برخوردارى از تمام خصوصيات و ارزشهاى هنرى راهگشاى مردم به خوبيها باشد . به عقيدهء او : « قالب و محتواى شعر فارسى بتى نيست كه نتوان به پيكرش دست زد . تغييراتى كه از لحاظ فرم در شعر جايز مىباشد همان تغييراتى است كه دنبالهء منطقى اوزان عروضى است ، منتهى بايد در نوع استفاده از آن دقت كافى مبذول داشت و اين كار با رفتن از وزنى به وزن ديگر برحسب تقاضاى محتوى تغيير مىكند . »\r\nاو عقيده دارد : « در ساختن شعر بايد به سه منبع توجه داشت : 1 - تكنيك شعر خارجى ، 2 - شعر كلاسيك ، 3 - مردم و زندگى آنها . تكنيك خارجى چگونگى بهتر عرضه كردن كلام و معانى را به ما مىآموزد ، شعر كلاسيك ايران ضمن اينكه گفته‌شده‌ها را در برابر ما مىگشايد و وسعت تعابير را به ما نشان مىدهد ، و توجه به زندگى مردم عبارت است از شاديها و غمهاى مردم . اين شاديها و غمها ، وضع زندگى مردم ، راه و\r\n\r\n","description":"","footnote":"","page_name":" 1863 ","page_number":415},
  {"content":"\r\n\r\nرسمشان ، عشقشان ، كينه‌شان و آوازها و ترانه‌هايشان منبعى است كه قرنها مىتواند اشعار ما را سرشار از مطالب بكر و زنده نگاه دارد و علاوه بر اينكه ما را از تخيلات بىتحرك شاعران گذشته به‌سوى زندگى مىكشاند ، كلىگوييها را بر مقررات اجتماعى و زندگى منطبق كرده ، و در اذهان نتيجه‌گيريهاى صحيحى را به‌جا مىگذارد . »\r\nكسرايى معتقد است : « شعر نو فقط گفتن نگفته‌ها نيست ، بسيارى از نگفته‌هاست كه قابل گفتن نيست ، در شعر نو بايد ديد را تازه كرد . در گذشته‌ها هزاران دوربين از ميان مردم به‌سوى ايوانها و سر و درهاى كاخهاى بزرگان دوخته مىشد ، ولى يك‌بار اين دوربينها جهت خود را عوض نكرد تا در آن چهرهء مردم پديدار شود . . . »\r\nسياوش كسرايى در سال 1336 نخستين مجموعه از اشعار خود را به نام \" آوا \" انتشار داد و دومين منظومهء شعرى او به نام \" آرش كمانگير \" كه در سال 1338 به‌چاپ‌رسيد . اين منظومه به‌قدرى بلند و عالى بود كه بسرعت در ميان مردم و در سر زبانها افتاد و حتى به كتب درسى راه يافت . \" با دماوند خاموش \" در سال 1345 و \" خانگى \" در سال 1347 و \" خون سياوش \" و \" سنگ و شبنم \" دو اثر ديگر از آثار اوست .\r\n\r\nجدايى دلها\r\n شاخ گلم ، گل به شاخسار ندارد * باغ من ، اى بلبلان ! بهار ندارد\r\nباز كجا مىپرى ؟ هواى كه دارى ؟ * هيچ‌كست اى دل ! انتظار ندارد\r\nدوست سلامى به روى دوست نگويد * يار پيامى ز كوى يار ندارد\r\nاين همه دفتر كه مُهرِ مِهر بدان خورد * خطّ وفايى به يادگار ندارد\r\nبر سر بازار ، قدر عشق چه پرسى ؟ * سكّهء قلبى كه اعتبار ندارد\r\nبىسببى نيست اين جدايى دلها * سنگ به سنگ دگر قرار ندارد\r\nدست تمنّا در اميد نجويد * پاى گريزان ره فرار ندارد\r\nساقى در خدمت است و باده به ساغر * بزم ، دريغا ، شراب‌خوار ندارد\r\nشيهه كشد دم‌به‌دم سمند هماورد * رخش چه سازد كه شهسوار ندارد\r\nآه كه دارد زمانه شام گهرريز * واى ! كه صبح شكوفه بار ندارد\r\nاى تن طوفان كشيده ! چشم فروبند * از ره دريا ، كه غم كنار ندارد\r\nچون به وصالى اميد نيست « سياوش » * شعر و سرود ، اميدوار ندارد \r\n\r\n","description":"","footnote":"","page_name":" 1864 ","page_number":416},
  {"content":"\r\n\r\n\r\nزندگى\r\n چه سپيد كوهسارى چه سياه ماهتابى * نرسد به گوش ، جز زارى و شيون عقابى\r\nهمه درّه‌هاى وحشت به كمين من نشسته * نه مقدّرم درنگى ، نه ميسّرم شتابى\r\nبه اميد همزبانى به سكوت ، نعره كردم * نه بيامدم طبيبى كه گمان برم جوابى\r\nهمه لاله‌هاى اين كوه ز داغ دل فسردند * چو نكرد صخره رحمى ، چو نداد چشمه آبى\r\nبنشين دل هوايى ! كه بر آسمان اين شب * ندميد اخترى ، كاو بشكست چون شهابى\r\nبه سپهر ديدگاهم به كرانهء نگاهم * نه بود به شب شكافى و نه از سحر سرابى\r\nتن من گداخت در تب عطشى شكافتم لب * « سر آن ندارد امشب كه برآيد آفتابى » \r\n\r\nدور از ديار\r\n برخيز و مى بريز ، كه پاييز مىرسد * بشتاب ، اى نگار ! كه غم نيز مىرسد\r\nيك روز در بهار وطن سرخوش و كنون * دور از ديار و يارم و پاييز مىرسد\r\nساقى به هوش باش ! كه بىهوشىام دواست * افسوس باده خاطره‌انگيز مىرسد\r\nتا بزم هست جمله حريف‌اند و هم‌نفس * هنگام رزم ، كار به پرهيز مىرسد\r\nتا ياد مىكنم ز اسيران در قفس * اشكى به عطر و نغمه درآميز مىرسد\r\nگر ميوهء اميد نيامد به دست ما * دست شما به درّ دلاويز مىرسد\r\nبرخيز و موج را به نگونسارىاش ببين * دريادلا ! كه نوبت آن خيز مىرسد \r\n\r\nجهان پهلوان تختى\r\n جهان پهلوانا صفاى تو باد * دل مهرورزان سراى تو باد\r\nبماناد نيرو به جان و تنت * رسا باد صافى سخن گفتنت\r\nمرنجاد آن روى آذرمگين * مماناد آن خوى پاكى غمين\r\nبه تو آفرين كسان پايدار * دعاى عزيزان ، تو را يادگار\r\nروانت پرستندهء راستى * زبانت گريزنده از كاستى\r\nدلت پراميد و تنت بىشكست * بماناد اى مرد پولاددست\r\nكه از پشت بسيار سال دراز * كه اين در به اميد بوده‌ست باز\r\nهلا رستم از راه باز آمدى * شكوفا جوان ، سرفراز آمدى \r\n\r\n","description":"","footnote":"","page_name":" 1865 ","page_number":417},
  {"content":"\r\n\r\n ورود تو را خلق آيين گرفت * ز مهر تو اين شهر آذين گرفت\r\nچو خورشيد در شب درخشيده‌اى * دل گرم بر سنگ بخشيده‌اى\r\nنبودى تو و هيچ اميدى نبود * شبان سيه را سپيدى نبود\r\nنه سو روى اختر نه چشم چراغ * نه از چشمهء آفتابى سراغ\r\nفروبرده سردرگريبان همه * به گل‌سايهء شمع ، پيچان همه\r\nبه ياد تو بس عشق مىباختند * همه قصّهء درد مىساختند :\r\n« كه رستم به افسون ز شهنامه رفت * نماند آتشى ، درد بر خامه رفت »\r\n« جهان تيره شد رنگ پروا گرفت * به دل تخمهء نيستى پا گرفت »\r\n« به رخسار گل خون چو شبنم نشست * چه گلها كه بر شاخهء تر شكست »\r\n« بدى آمد و نيكى از ياد برد * درخت گل سرخ را باد برد »\r\n« هياهوى مردانه كاهش گرفت * سراپردهء عشق آتش گرفت »\r\n« گه آوا در اين شهر آرام بود * سرود شهيدان ناكام بود »\r\n« سمند بسى گرد از راه ماند * بسى بيژن مهر در چاه ماند »\r\n« سياووش‌ها كشت افراسياب * و ليكن تكانى نخورد آب از آب »\r\n« دريغا ز رستم كه در جوش نيست * مگر ياد خون سياووش نيست ؟ » \r\n* *\r\n عزيزا ، نه من مرد رزم‌آورم * يكى شاعر دوستىپرورم\r\nز تو دل فروغ جوانى گرفت * سرودم ره پهلوانى گرفت\r\nببخشا سخن گر درازا كشيد * كه مهرت عنان از كفم وا كشيد\r\nدر و دم تو را باد بدرود هم * يكى مانده بشنو تو از بيش و كم\r\nكه مردى نه در تندى تيشه است * كه در پاكى جان و انديشه است \r\n\r\nمه\r\n مه بر سر خاربوته‌ها كاكل بست * لغزيد ز كوه و درّه‌ها را پل بست\r\nپيچيد به گِرد جنگل ابريشم‌وار * يك دسته‌گل بهارى بىگل بست \r\n\r\n","description":"","footnote":"","page_name":" 1866 ","page_number":418},
  {"content":"\r\n\r\n\r\nخواب\r\n ديدم كه چكيد خوشهء پروينم * پر ريخت نهالكم گل سيمينم\r\nبيدار شدم ، شمع تكاپو مىكرد * شب بود و تو رفته بودى از بالينم \r\n\r\nباور نمىكنم\r\nباور نمىكند دل من ، مرگ خويش را\r\nنه ، نه من اين يقين را باور نمىكنم\r\nتا همدم من است نفسهاى زندگى\r\nمن با خيال مرگ دمى سر نمىكنم\r\nآخر چگونه گل خس و خاشاك مىشود\r\nآخر چگونه اين همه رؤياى نونهال\r\nنگشوده گل هنوز\r\nننشسته در بهار\r\nمىپژمرد به جان من و خاك مىشود\r\nدر من چه وعده‌هاست\r\nدر من چه هجرهاست\r\nدر من چه دستها به دعا مانده روز و شب\r\nاين‌ها چه مىشود\r\nآخر چگونه اين همه عشّاق بىشمار\r\nآواره از ديار\r\nيك روز بىصدا\r\nدر كوره‌راهها همه خاموش مىشوند\r\nباور كنم كه دختركان سپيدبخت\r\nبىوصل و نامراد\r\nبالاى بامها و كنار دريچه‌ها\r\nچشم‌انتظار يار ، سيه‌پوش مىشوند ؟\r\nباور كنم كه عشق نهان مىشود به گور\r\n\r\n","description":"","footnote":"","page_name":" 1867 ","page_number":419},
  {"content":"\r\n\r\nبىآنكه سركشد گل عصيانىاش ز خاك\r\nباور كنم كه دل\r\nروزى نمىتپد\r\nنفرين بر اين دروغ ، دروغ هراسناك\r\nپل مىكشد به ساحل آينده شعر من\r\nتا رهروان سرخوش ، از آن‌سو ، گذر كنند\r\nپيغام من به بوسهء لبها و دستها\r\nپرواز مىكنند\r\nباشد كه عاشقان به چنين پيك آشتى\r\nيك‌ره نظر كنند\r\nدر كاوش پياپى لبها و دستهاست\r\nكاين نقش آدمى\r\nبر لوحهء زمان\r\nجاويد مىشود\r\nاين ذرّه‌ذرّه گرمى خاموش‌وار ما\r\nيك روز بىگمان\r\nسرمىزند ز جايى و خورشيد مىشود\r\nتا دوست دارىام\r\nتا دوست دارمت\r\nتا اشك ما به گونهء هم مىچكد ز مهر\r\nتا هست در زمانه يكى جان دوستدار\r\nكى مهر مىتواند ، نام مرا بروبد از ياد روزگار\r\nبسيار گل از كف من برده است باد\r\nامّا من غمين\r\nگلهاى ياد كس را پرپر نمىكنم\r\nمن مرگ هيچ عزيزى را\r\nباور نمىكنم\r\n\r\n","description":"","footnote":"","page_name":" 1868 ","page_number":420},
  {"content":"\r\n\r\nمىريزد عاقبت\r\nيك روز برگ من\r\nيك روز چشم من هم در خواب مىشود\r\nزين خواب ، چشم هيچ‌كسى را گريز نيست\r\nامّا درون باغ\r\nهمواره عطر باور من در هوا پر است\r\n\r\nموج\r\nشناور سوى ساحلهاى ناپيدا\r\nدو موج رهگذر بوديم\r\nدو موج هم‌سفر بوديم .\r\nگريز ما\r\nنياز ما\r\nنشيب ما\r\nفراز ما\r\nشتاب شاد ما ، توام\r\nتلاش پاك ما ، باهم\r\nچه جنبشها كه ما را بود روى پردهء دريا .\r\nشبى در گردبادى تند روى قلهء خيزاب\r\nرها شد او ز آغوشم\r\nجدا ماندم ز دامانش\r\nگسست و ريخت مرواريد بىپيوندمان بر آب .\r\nازآن‌پس در پى همزاد ناپيدا\r\nبر اين درياى بىخورشيد\r\nكه روزى شب‌چراغش بود و مىتابيد\r\nبه هر ره مىروم نالان ، به هر سو مىدوم تنها .\r\n\r\n","description":"","footnote":"","page_name":" 1869 ","page_number":421},
  {"content":"\r\n\r\n\r\nسيف ( 1308 )\r\nعباس عضدى ( شاهزاده عضدى ) ، شاعر و هنرمند والامقام ، كه در شعر گاهى از تخلص سيف استفاده مىكند ، فرزند عبد اللّه ، ملقب به سيف الملك در اسفندماه 1308 شمسى در تهران ديده به جهان هستى گشود . نيايش سلطان احمد ميرزا ، ملقب به عضد الدوله ، فرزند فتحعلى شاه قاجار است كه تاريخ عضدى را تأليف كرده است .\r\nعضدى تحصيلات ابتدايى و متوسطه را در زادگاهش به انجام رسانيد و در سال 1334 به استخدام وزارت دادگسترى درآمد و پس از سالها خدمات صادقانه در آن وزارتخانه سرانجام بازنشسته گرديد .\r\nعضدى از نوجوانى يعنى در آن هنگام كه دورهء دبيرستان را مىگذراند به كار شعر و شاعرى پرداخت و به انجمنهاى ادبى راه يافت و چون داراى استعداد كافى و ذوق و قريحهء سرشار شاعرى بود . در اندك زمان شعرش رونق يافت و به شكوفايى رسيد و از محضر اساتيد شعر و ادب چون حسين مسرور و محمد جواد تربتى بيشترين بهره را برد .\r\nسيف با اينكه در انواع شعر طبع‌آزمايى كرده و از عهده آن به‌خوبى برآمده است . امّا طبعش بيشتر به سرودن غزل راغب است و در هر زمينه آثارى ارزشمند از خود بر جاى گذاشته كه مورد توجه شعرشناسان قرار گرفته است .\r\nعضدى علاوه بر سرودن شعر به موسيقى اصيل ايرانى علاقه و دلبستگى خاصى دارد و دستگاههاى آن را به‌خوبى مىشناسد و مثنوى بسيار زيبايى در معرفى دستگاههاى موسيقى و گوشه‌هاى آن سروده كه درخور توجّه است .\r\nسيف شاعرى توانا و نغز گفتار و لطيف طبع است ، بزرگوارى و متانت و صفاى او نشان از اصالت خانوادگى او مىكند . اينك نمونه‌هايى چند از شعر او :\r\n\r\n","description":"","footnote":"","page_name":" 1870 ","page_number":422},
  {"content":"\r\n\r\n\r\nخار تشنه\r\n چو خار تشنه ميان كوير پر ز غبارى * خوشم به بارش ابر سياه بارقه بارى\r\nنه رهسپار و نه راهى ، نه بانگ گاه‌به‌گاهى * نه روشناى پگاهى ، نه بارگاه و نه بارى\r\nنگاه تشنه لبم ، تن كشد به‌سوى سرابى * ببار بر سرم اى ابر پر ز بارقه ، بارى\r\nمبين به خاك سياهم ز دست رفته نظر كن * فلك به دوش من خسته جان نهاده چه بارى\r\nاز آن شكوه و صفاى شكوفه‌زار جوانى * به شاخسار نگاهم نه برگ ماند و نه بارى\r\nبه دشت عمر ، خزان پا نمىكشد ز كنارم * به جرم اينكه شكفتم به نوبهار دوبارى\r\nهنوز زنده‌ام اى ليلى زمانه چه گويى * كه از قبيلهء مجنون به‌جا نمانده تبارى \r\n\r\nشب‌چراغ راه\r\n به ظلمت شب هجرت چه پرده‌ها كه دريدم * سپيده سر نزد آخر مگر ز موى سپيدم\r\nفضاى راه تو پر شد ز بانگ رفتنت امّا * پيام آمدنت را ز رهروى نشنيدم\r\nتو را به دست فراموشى زمان نسپارم * كه نقش خاطره‌ات را به لوح سينه كشيدم\r\nسرشته ز آتش و دودم به مجمر غم عشقت * كه جز شراره به دلهاى عاشقان ندميدم\r\nبه شوق روشنى رويت اى سپيده شادى * چه پرده‌ها كه ز شام سياه غم ندريدم\r\nبه شادكامى عالم غم تو را نفروشم * كه اين متاع گران را به رايگان نخريدم\r\nنهال ياد تو را سالها به سينه نشاندم * اگرچه ميوهء آن را نچيدم و نچشيدم\r\nچگونه در غم عشق تو ديدنى شده حالم ؟ * خدا كند كه نبينى به ديده آنچه كه بديدم\r\nتو شب‌چراغ رهم بودى اى ستارهء تابان * چرا ز پرتو رويت نمىدهند نويدم ؟ \r\n\r\nباغ سوخته\r\n دل حزين هزارى اسير مىسوزد * كه داغ تازهء اين باغ پير مىسوزد\r\nنشسته طفل نگاهم به سوك باغ گلى * كه دامنش به شكوه حرير مىسوزد\r\nز چاك سينهء گل دود آه خيزد و خلق * گمان برند به گلشن عبير مىسوزد\r\nچگونه زار نگريم كه اين خزان ز ده باغ * توان و تاب مرا تا ضمير مىسوزد ؟\r\nاز آن به خاك سيه سر نهاده شاخهء تاك * كه تار و پودش از اين مرگ‌ومير مىسوزد\r\nدلى كه شد به بلا مبتلا چو من داند * كه مبتلاى بلا ، ناگزير ، مىسوزد \r\n\r\n","description":"","footnote":"","page_name":" 1871 ","page_number":423},
  {"content":"\r\n\r\n به گوش ابر بهاران مگر نگفت نسيم ؟ * كه كشت خرّم او ، چون كوير مىسوزد ؟\r\nبه ظاهر دل پردود و آه من منگر * كه در زبانهء آتش حقير مىسوزد\r\nتوان سوختنم نيست بيش از اين اى اشك * كه برگ نم‌زده در شعله دير مىسوزد \r\n\r\nنادره‌گفتار « 1 »\r\n دل نه ز غفلت به ورطهء خطر افتاد * داد به او مشق اين مخاطره استاد\r\nكاه نه بىمايه پر كشيد بر افلاك * كوه نه بىپايه روى پاى خود استاد\r\nتيرگى شب چه غم كه راه تو را بست * تابش انديشه شب‌چراغ رهت باد\r\nراه صفا را مپوى بىمدد پير * رنج سفر را مبر در اين گذر از ياد\r\nسالك ره شو خلاف مسلك سالوس * سير صفا كن به رغم هرزگى باد\r\nياد صفا پيشه‌اى به خير كه عمرى * يكدله تا روز مرگ زيست ز بنياد\r\nدُردكشان حريم ميكدهء درد * در غم او مويه مىكنند به فرياد\r\nحيف از آن استوار كوه سبك روح * حسرت از آن وقر و اعتبار خداداد\r\nسرو نپايد چنو به ساحت پرديس * سهره نخواند چنو به شاخهء شمشاد\r\nنقش ورا مىكشم به كلك نگارين * نيست اگر بحر سهل و قافيه آزاد\r\nسير جهان را چو ديده باعث افسوس * سايه به رضوان كشيد از پى بهزاد\r\nاز نظر عاشقان مكتب تقوا * او به همه درس داد ، داد نه بيداد\r\nداد سخن در حريم اهل سخن داد * در زمن او با زمانه تا كه درافتاد\r\nاى ز ثرى پر كشيده تا به ثريّا * اى ز ملك برشده به سحر پريزاد\r\nتوشهء عمرت چه بود رنج طريقت * تربت پاكت چه هست قبلهء اوتاد\r\nنادره‌گفتار دهر بودى و اكنون * نشنود آوايى از تو گوش دل اى داد\r\nاز تو به دلها نشست ور نه به لبها * اين همه شيرين نبود قصّهء فرهاد\r\nصافى آيينه بودى از سر اخلاص * صوفى بىكينه بودى از ره ارشاد\r\nراه سخن شد ز پرتو تو منوّر * روح تو بادا هماره تا به ابد شاد\r\nيك‌نفس از ياد ما نمىروى آرى * ياد تو افسانه نيست تا رود از ياد \r\n\r\n\r\n","description":"","footnote":"\r\n( 1 ) - اين قصيده كه از هر سه رديف موشح است ، به مناسبت درگذشت مرحوم دكتر سادات ناصرى سروده شده است .\r\n","page_name":" 1872 ","page_number":424},
  {"content":"\r\n\r\n\r\nافسون سخن\r\n سهيلى يا مهى يا شب‌چراغ معبر حورى ؟ * شكوه تابش خورشيد يا دريايى از نورى ؟\r\nظهور روح مريم در كليسا يا به معبدها * نشانى از تبار پاك مهرويان آشورى\r\nبه چشم‌انداز دلها جلوه‌اى از نقش رؤيايى * نگاه تشنه‌كامان را سرابى از ره دورى\r\nسياهيهاى هستى را فروغ گاه‌وبيگاهى * سحرگاهى سپيدى مىزنى در شام ديجورى\r\nخيال دل‌فريبت در بر مهتاب مىماند * به تار نازك ابريشم پيچيده در تورى\r\nگهى پيدا ، گهى پنهان ، مگر حورى ، پرىزادى * كه گاه از پرده بيرونى و گه در پرده مستورى\r\nبه هر سويى فرستم قاصدى تنها تو مقصودى * به هر كويى نظر بر منظر اندازم تو منظورى\r\nتو فرمان قضايى ، گر به دلها آتش‌افروزى * ندارى جرم و تقصيرى كه مأمورى و معذورى\r\nبه افسون سخن پيرانه سر پيراستم شعرى * كه تا محشر برانگيزم به جان عاشقان شورى \r\n\r\nبخت رميده\r\n شب نم‌نمك ز چشم سحر پا كشيده بود * شبنم در انتظار نگاه سپيده بود\r\nقلب نسيم در گذر سبزه‌زارها * افتاده بود در تپش ازبس دويده بود\r\nگوش فلك ز كنگره قصر آفتاب * آهنگ بار بستن شب را شنيده بود\r\nبانگ رساى قهقهء كبك كوهسار * تا دشت پرشكوه غزالان رسيده بود\r\nكلك بهار نقش نگاه پگاه را * از گرده‌هاى نم‌نم باران كشيده بود\r\nآن لحظه‌ها كه روح شب از عمق درّه‌ها * تا اوج بىنهايت گردون پريده بود \r\n\r\n","description":"","footnote":"","page_name":" 1873 ","page_number":425},
  {"content":"\r\n\r\n سرشار از طراوت و مستى كنار من * آهووشى به خواب خوشى آرميده بود\r\nاو غرق خواب بود و فريبنده شبنمى * از برگ گل به گونهء پاكش چكيده بود\r\nلبخند او به ديدهء نمناك صبحگاه * زيباتر از شكوفهء باران چشيده بود\r\nانبوه گيسوان بلندش به روى دوش * طرحى ز سايه روشن صبح دميده بود\r\nنقش‌آفرين به كارگهء صنع كائنات * در حيرت از ظرافت اين آفريده بود\r\nزيرا حرير پيكر او را به عرش عشق * از رشته‌هاى نازك نورى تنيده بود\r\nافسوس با دميدن بيگاه آفتاب * آن بخت آرميده ز چشمم رميده بود \r\n\r\nنفس صبح\r\n تازه دشت از نفس صبح به هوش آمده بود * خون شب در رگ خورشيد به جوش آمده بود\r\nمژدهء زندگى تازه به ذرّات وجود * از زلال لب آن چشمهء نوش آمده بود\r\nقاصد خوش‌خبر عشق به نزهتگه باغ * به پيام‌آورى از قصر سروش آمده بود\r\nخنده‌اى روح‌فزا با همه كوتاهى عمر * بر لب شبنم سيمين‌بر و دوش آمده بود\r\nلاله از گوشهء ميخانهء شب جام به دست * بر سر نرگس مخمور خموش آمده بود\r\nاز حريم دل پرورده به ناز گل ناز * تپش قلب دو دلداده به گوش آمده بود\r\nخبرى بود كه بر طارم رؤيايى عشق * روح سرگشتهء عاشق به خروش آمده بود \r\n\r\nشرارستان آه\r\n تا مگر بر چشم من آيى فرود * اشك مىبارم به راهت رود رود\r\nبىتو شبها در شرارستان آه * مىنوازم رود و مىسازم سرود\r\nواى من ، دور از تو دارد عالمى * با نواى گرم و حزن‌انگيز رود\r\nاى دريغا ! بىتو مىسوزد به عمر * حاصل عشقى كه مىبايد درود\r\nكاروانى كو كز اين ره بگذرد * تا فرستم بر سر كويت درود\r\nاز فضاى خالى و خاموش راه * اين ندا در گوش من آمد فرود\r\nدر كوير از گل چه مىجويى نشان ؟ * روى چشم رود رويد آبرود « 1 » \r\n\r\n\r\n","description":"","footnote":"\r\n( 1 ) - آبرود ، گل نيلوفر را گويند .\r\n","page_name":" 1874 ","page_number":426},
  {"content":"\r\n\r\n\r\nسيمين ( 1306 )\r\nخانم سيمين‌بر خليلى كه به سيمين بهبهانى شهرت يافته است ، در سال 1306 هجرى شمسى در تهران از مادر زاد . پدرش عباس خليلى ، نويسندهء نامدار و روزنامه‌نگار معروف و صاحب امتياز روزنامهء اقدام و داراى تأليفات عديده ، و مادرش بانو فخر عادل خلعتبرى از بانوان فاضله و شاعره بود .\r\nسيمين در سال 1325 شمسى با حسن بهبهانى پيوند زناشويى بست و به نام خانوادگى شوهرش شهرت يافت ؛ هرچند اين ازدواج موفق نبود و دير نپاييد و پس از سه فرزند منجر به جدايى شد ، اما شهرت سيمين همچنان به بهبهانى باقى ماند .\r\nسيمين تحصيلات ابتدايى و دورهء متوسطه را در دبستان و دبيرستان ناموس تهران به پايان رسانيد ؛ ازآن‌پس وارد آموزشگاه عالى مامايى گرديد و در سال 1324 فارغ التحصيل شد .\r\nسيمين چون به شعر و ادبيات دلبستگى داشت ، به تحصيل در دانشسراى عالى پرداخت و پس از طى مراحل تحصيلى به دريافت ليسانس توفيق يافت و با دو زبان فرانسه و انگليسى نيز آشنايى يافت . سپس به استخدام وزارت آموزش و پرورش درآمد و به تدريس در دبيرستانها اشتغال ورزيد .\r\nسيمين از شاعران نامور و توانا و پراحساس است و در غزلسرايى از شهرت و مقبوليت كافى برخوردار گرديد . شعرش زيبا و دلنشين است ، زبان او زبان دل و در عين سادگى ، رسا و لطيف و پرشور است . وى دربارهء نوع شعر عقيده دارد : « غزل ، به گمان من ، يكى از ماندگارترين و متداول‌ترين و مردم‌پسندترين قالبهاى شعر كهن فارسى است و بر خلاف آنكه گهگاه گفته شده بود كه غزل مرده است و ديگر توانايى حمل بار گران\r\n\r\n","description":"","footnote":"","page_name":" 1875 ","page_number":427},
  {"content":"\r\n\r\nمضامين روز را ندارد ، هنوز هم به دليل كوتاهى ، سادگى ، خوش‌آهنگى و پربارى عاطفى بر پاى ايستاده است . »\r\nاز آثار چاپ‌شدهء اوست : سه‌تار شكسته ، جاى پا ، چلچراغ ، مرمر ، رستاخيز ، خطى ز سرعت و از آتش ، دشت ارژن ، و نيز نوشتهء نثرى به نام « آن مرد ، مرد دلخواهم » دربارهء مرگ شوهرش .\r\n\r\nگل انتظار\r\n ز چه جوهر آفريدى دل داغدار ما را ؟ * كه هزار لاله پوشد ، پس از اين مزار ما را\r\nتن ما چرا بسوزى ، كه خود اين گناه كردى * تو كه بوسه‌گاه كردى لب پرشرار ما را\r\nچه كنم جز اينكه گويم ، بنگر به لطف بنگر * دل گرم‌سوز ما را ، رخ شرمسار ما را\r\nز سرشك نم فشاندم ، به بنفشه‌زار دورى * كه ز بوته‌ها بچينى گل انتظار ما را\r\nمنم آن شكسته‌سازى كه توام نمىنوازى * كه فغان كنم ز دستى كه گسسته تار ما را\r\nز كوير جان « سيمين » نه گل و نه سبزه رويد * دل رنگ و بو پسندت چه كند بهار ما را ؟ \r\n\r\nپونهء وحشى\r\n ستاره بىتو به چشمم شرار مىپاشد * فروغ ماه به رويم غبار مىپاشد\r\nخداى را چه نسيم است اينكه بر تن من * نوازش نفسش انتظار مىپاشد ؟\r\nخروش رود دمان ميل بوسه مىريزد * سكوت كوه گران شوق يار مىپاشد\r\nستاره مىدمد از چلچراغ سرخ تمشك * كه گرد نقره بر او آبشار مىپاشد\r\nخيال بوسهء گرمت به ذرّه‌هاى تنم * نشاط و مستى بىاختيار مىپاشد\r\nچه سود از اين همه خوبى ؟ كه بىتو خاطر من * غبار غم به سر روزگار مىپاشد \r\n\r\n","description":"","footnote":"","page_name":" 1876 ","page_number":428},
  {"content":"\r\n\r\n\r\nدرخت تشنه\r\n ز من مپرس كيم يا كجا ديار من است * ز شهر عشقم و ديوانگى شعار من است !\r\nمنم ستارهء شام و تويى سپيدهء صبح * هميشه سوى رهت چشم انتظار من است\r\nچو بركه از دل صافم فروغ عشق بجوى * اگرچه آيت غم چهر پرشيار من است\r\nمرا به صحبت بيگانگان مده نسبت * كه من عقابم و مردار كى شكار من است ؟\r\nدرخت تشنه‌ام و رسته پيش بركهء آب * چه سود غرقه اگر نقش شاخسار من است ؟\r\nبه شعله‌اى كه فروزد به رهگذار نسيم * نشانى از دل پرسوز بىقرار من است\r\nچو آتشى كه به‌جا خاك مىنهد « سيمين » ! * ز عشق اين دل‌افسرده يادگار من است \r\n\r\nآهنگ نو « 1 »\r\n بدانسان كه برگ گلى از نسيم * به نرمى ز گلبن جدا مىشود\r\nبه لطف و به آرامى دلپذير * معلّق‌زنان در فضا مىشود\r\nپس از لحظه‌اى چند سرگشتگى * به روى چمن جابه‌جا مىشود\r\nهمان سان نواهاى جانبخش تو * به گوش دلم آشنا مىشود\r\nدلم پر ز شور و نوا مىشود * تو گويى حريرى كه از نازكى\r\nچو مهتاب زيبا ، خيال‌آور است * به تارش همه موسيقى بافته\r\nبه پودش هواهاى دلكش در است * به جان و دلم چادرى مىكشد\r\nكه از روح صد بار نازك‌تر است * تو گويى كه در يك شب ماهتاب\r\nدل من يكى پرفروغ اختر است * كه از نور مه بر رخش چادر است\r\nنگه كرده‌اى هرگز اى نازنين * به چشمان مخمور و مست از شراب\r\nچسان پلكها روى هم مىفتد * به آهستگى گاه مستى و خواب\r\nهمان گونه آهنگ جانسوز تو * به گرمى آتش به نرمى آب\r\nفرومىفتد بر دل‌وجان من * چو بر برگ گل پرتو آفتاب\r\nدلم مىشود بىقرار و خراب \r\n\r\n\r\n","description":"","footnote":"\r\n( 1 ) - اين شعر از آثار بيش از چهل سال قبل اوست كه از باب نمونه آورده‌ام .\r\n","page_name":" 1877 ","page_number":429},
  {"content":"\r\n\r\n\r\nسايهء مژگان\r\n چون درخت فروردين پرشكوفه شد جانم * دامنى ز گل دارم بر چه كس بيفشانم\r\nاى نسيم جان‌پرور امشب از برم بگذر * ور نه اين‌چنين پرگل تا سحر نمىمانم\r\nلاله‌وار خورشيدى در دلم شكوفا شد * صد بهار گرمىزا سر زد از زمستانم\r\nدانهء اميد آخر شد نهال بارآور * صد جوانه پيدا شد از تلاش پنهانم\r\nبوى ياسمن دارد خوابگاه آغوشم * رنگ نسترن دارد شانه‌هاى عريانم\r\nشعر همچو عودم را آتش دلم سوزد * موج عطر از آن رقصد در دل شبستانم\r\nكس به بزم مىخواران حال من نمىداند * زان كه با دل پرخون چون پياله خندانم\r\nدر كتاب دل « سيمين » حرف عشق مىجويم * روى گونه مىلرزد سايه‌هاى مژگانم \r\n\r\nراز نهان\r\n ديدم همان فسونگر مژگان سياه بود * بازش هزار راز نهان در نگاه بود\r\nعشق قديم و خاطرهء نيمه جان او * در ديده‌اش چو روشنى شامگاه بود\r\nآن سايهء ملال به مهتاب‌گون رخش * گفتى حرير ابر به رخسار ماه بود\r\nپرسيدم از گذشته و يك‌دم سكوت كرد * حرفش به مرگ عشق عزيزى گواه بود\r\nاز آتشى نبود فروغى به ديده‌اش * اين آسمان دريغ ز هر سو سياه بود\r\nبنشستمش به دامن و دورم ز خويش كرد * قدرم نگر كه پست‌تر از گرد راه بود\r\nاز ديده‌اى فتاد و برون شد ز سينه‌اى * « سيمين » دل‌شكسته مگر اشك و آه بود \r\n\r\nياد\r\n شب چون به چشم اهل جهان خواب مىدود * ميل تو گرم در دل بىتاب مىدود\r\nدر پردهء نهان دلم جاى مىكنى * گويى به چشم خسته‌تنى خواب مىدود\r\nمىبوسمت به شوق و برون مىشوم ز خويش * چون شبنمى كه بر گل شاداب مىدود\r\nمىلغزد آن نگاه شتابان به چهره‌ام * چون بوسهء نسيم كه آه بر آب مىدود\r\nوز آن نگاه ، مستى عشق تو در تنم * آن‌گونه مىدود كه مى ناب مىدود\r\nبر دامنم ز مهر بنه سر كه عيب نيست * خورشيد هم به دامن مرداب مىدود\r\nوز گفتگوى خلق مخور غم كه گاهگاه * ابر سيه به چهرهء مهتاب مىدود \r\n\r\n","description":"","footnote":"","page_name":" 1878 ","page_number":430},
  {"content":"\r\n\r\n\r\nاشك انتظار\r\n ستاره ديده فروبست و آرميد بيا * شراب نور به رگهاى شب دويد بيا\r\nز بس به دامن شب اشك انتظارم ريخت * گل سپيده شگفت و سحر دميد بيا\r\nشهاب ياد تو در آسمان خاطر من * پيامى از همه سو خط زر كشيد بيا\r\nز بس نشستم و با شب حديث غم گفتم * ز غصّه رنگ من و رنگ شب پريد بيا\r\nبه وقت مرگم اگر تازه مىكنى ديدار * به هوش باش كه هنگام آن رسيد بيا\r\nبه گامهاى كسان مىبرم گمان كه تويى * دلم ز سينه برون شد ز بس طپيد بيا\r\nنيامدى كه فلك خوشه‌خوشه پروين داشت * كنون كه دست سحر دانه‌دانه چيد بيا\r\nاميد خاطر « سيمين » دل‌شكسته تويى * مرا مخواه از اين بيش نااميد بيا \r\n\r\nتنها\r\n باور نداشتم كه چنين واگذارىام * در موج‌خيز حادثه تنها گذارىام\r\nآمد بهار و عيد گذشت و نخواستى * يك‌دم قدم به چشم گهرزا گذارىام\r\nچون سبزه‌اى دميد به صحراى دوردست * بختم نداد ره كه به سر ، پا گذارىام\r\nخونم خورند با همه گردنكشى كسان * گر در بساط غير ، چو مينا گذارىام\r\nهركس نسيم‌وار ز شاخم نصيب خواست * تا چند چون شكوفه به يغما گذارىام\r\nعمرى گذاشتى به دلم داغ غم بيا * تا داغ بوسه نيز به سيما گذارىام\r\nخواهم شبى درآيى و بر سينه از دو لب * صدها نشان شوق و تمنّا گذارىام\r\nبا آنكه همچو جام شكستم به بزم تو * باور نداشتم كه چنين واگذارىام \r\n\r\nبرگ‌ريزان\r\n برگ‌ريزان دلم را نوبهارى آرزوست * شاخهء خشك تنم را برگ و بارى آرزوست\r\nپايمال يك تنم عمرى چو فرش خوابگاه * چون چمن هر لحظه دل را رهگذارى آرزوست\r\nشمع جمع خفتگانم آتشم را كس نديد * خاطرم را مونس شب‌زنده‌دارى آرزوست \r\n\r\n","description":"","footnote":"","page_name":" 1879 ","page_number":431},
  {"content":"\r\n\r\n شوره‌زار انتظارم درخور گلها نبود * گو بروياند كه دل را نيش خارى آرزوست\r\nتا به كى آهسته نالم در نهان چون چشمه‌سار * همچو موجم نعرهء ديوانه‌وارى آرزوست\r\nنور ماه آسمانم بستهء زندان ابر * هردمم زين بستگى راه فرارى آرزوست\r\nمخمل زلف مرا غم نقره‌دوزى كرد و باز * بازىاش با پنجهء زربخش يارى آرزوست\r\nبىقرارم همچو گل در گلشن از جور نسيم * دست گلچين كو كه در بزمم قرارى آرزوست\r\nداغ ننگى بر جبين روشن « سيمين » بزن * زان كه او را از تو عمرى يادگارى آرزوست \r\n\r\nگفتى ، گفتم\r\n گفتى كه مىبوسم تو را ، گفتم : تمنّا مىكنم * گفتى اگر بيند كسى ، گفتم كه حاشا مىكنم\r\nگفتى ز بخت بد اگر ، ناگه رقيب آيد ز در * گفتم كه با افسونگرى ، او را ز سر وا مىكنم\r\nگفتى كه تلخيهاى مى ، گر ناگوار افتد مرا * گفتم كه با نوش لبم ، آن را گوارا مىكنم\r\nگفتى چه مىبينى بگو ، در چشم چون آيينه‌ام * گفتم كه من خود را در آن ، عريان تماشا مىكنم\r\nگفتى كه از بىطاقتى ، دل قصد يغما مىكند * گفتم كه با يغماگران ، قدرى مدارا مىكنم\r\nگفتى كه پيوند تو را ، با نقد هستى مىخرم * گفتم كه ارزانتر از اين ، من با تو سودا مىكنم \r\n\r\n","description":"","footnote":"","page_name":" 1880 ","page_number":432},
  {"content":"\r\n\r\n گفتى اگر روزى تو را ، گويم ز كوى من برو * گفتم كه صدسال دگر ، امروز و فردا مىكنم\r\nگفتى اگر از پاى خود ، زنجير عشقت واكنم * گفتم ز تو ديوانه‌تر ، دانى كه پيدا مىكنم \r\n\r\nچلچراغ شعر\r\n با ياد ديدگان درخشان روشنت * اى بس بلور شعر تراشيده طبع من\r\nتا هفت رنگ مهر تو بيند در آن بلور * اى بس شعاع خاطره پاشيده طبع من \r\n* *\r\n ازبس به رنج اين دل رنجور خو گرفت * موى سياه مخملى من سپيد شد\r\nبا درد انتظار چه شبها به من گذشت * تا چلچراغ شعر ظريفم پديد شد ! \r\n* *\r\n اينك در اوست شمع فروزنده بىشمار * گويى شكسته بر سرشان نيزه‌هاى نور\r\nدر لاله‌ها چو چهر عروس از پس حرير * زينت گرفته‌اند ز آويزهء بلور \r\n\r\nوطن\r\n اى وطن با تو بسته‌ام عهدى * جانم از آن توست ، تن تا هست\r\nشعر و شور و سرودم اينجا بود * تخت و تابوت و گورم اينجا هست\r\nنام ايران بود شناسهء من * اين‌چنينم جهان شناسا هست\r\nزنده و مرده‌ام بدين خاك است * غير از اينم كجا پذيرا هست\r\nاستخوان پدر نهان اينجاست * تن مادر به گور تنها هست\r\nشب اگر وهمناك و تاريك است * روشنيهاى صبح فردا هست \r\n\r\n","description":"","footnote":"","page_name":" 1881 ","page_number":433},
  {"content":"\r\n\r\n\r\nسيمين ( 1308 )\r\nخانم سيميندخت صحّت ، در سال 1308 هجرى شمسى در تهران ديده به جهان گشود .\r\nشش‌ساله بود كه مادر خود را از دست داد ؛ ازآن‌پس تحت سرپرستى و تربيت عمه‌اش قرار گرفت .\r\nسيمين تحصيلات ابتدايى و دورهء متوسطه را در زادگاه خود به پايان رسانيد و به دريافت گواهينامهء علمى نايل آمد . وى از يازده‌سالگى به سرودن شعر پرداخت و هنگامى كه سال چهارم دبيرستان را مىگذرانيد ، براثر تشويق استاد نظام وفا ، رسما به شعر و شاعرى پرداخت .\r\nسيمين از مطالعهء دواوين شعراى باستان بخصوص ديوان سعدى و منوچهرى غافل نماند و براى شعر خود مايه گرفت و به تدريج قريحه ذوقش زنده و بيدار گرديد و در ضمن فنون شعر فارسى و رموز آن را از نظام وفا آموخت . آثارش گاهى در برخى از روزنامه‌ها به چشم مىخورد . نمونه‌هاى زير از نظم اوست :\r\n\r\nشب\r\n پردهء قيرگون كه شب‌نام است * بر فراز جهان فروافتاد\r\nپردهء دل‌فريب گوى فلك * كرد پنهان و تيرگيها زاد \r\n* *\r\n اولين اختران جلوه‌فروش * جلوه كردند و عشوه‌ها كردند\r\nپى در دام كردن دلها * چه فسونها چه شيوه‌ها كردند \r\n* *\r\n\r\n","description":"","footnote":"","page_name":" 1882 ","page_number":434},
  {"content":"\r\n\r\n ماه آهسته پيش مىآمد * گستراند به بحر و بر مهتاب\r\nسيم بر نور آن به گونهء سيم * سيمگون پرتوش چنان سيماب \r\n* *\r\n بگرفتند اختران به بَرَش * چون عروسى ميان محفليان\r\nمن تو را دوست دارم از دل‌وجان * اى شب اى رازدار عالميان \r\n* *\r\n آسمان تيره‌گون و اندر آن * اختران سپيد ، جا دارند\r\nهمچنان لعبتان سيمين‌تن * كه به تن جامهء عزا دارند \r\n* *\r\n هامُن و كوه و دشت و درّه و بحر * همه دارند جامهء گلرنگ\r\nهمه پوشيده‌اند ، جامهء شب * گُل و گِل ، آب و خاك و سبزه و سنگ \r\n* *\r\n شب ! تويى پرده‌پوش زشتيها * شب ! سياهى بسان يكرنگى !\r\nيكدل و يكزبان و يكرويى * نيست روى سياهىات رنگى \r\n\r\nپروانه و چراغ برق\r\n شبى در كنج تنهايى نشسته * ز عشق و مهر و هجر دهر خسته\r\nچراغ برق در پيشم فروزان * به مثل من ز سوز قلب سوزان\r\nبه پيش چشم گريانم گشوده * كتابى شعر ، ز اشعار ستوده\r\nكه از پروانه گه از شمع خواندم * گهى از اشك چشمان جوى راندم\r\nگهى از حال زار عاشقى زار * كه مىسوزد ز عشق و هجر دلدار\r\nولى بااين‌همه خوش‌دل زياد است * به مهر و رأفتش اميدوار است \r\n* *\r\n به خود گفتم چرا اين خوبرويان * هميشه در ره جورند پويان ؟\r\nچرا بر حال عاشق رحم نارند ؟ * هميشه تخم كين و جور كارند\r\nدر اين احوال بودم گرم افكار * كه شد پروانه‌اى پيشم پديدار\r\nهمين‌كه چشم او بر برق افتاد * وجود خويشتن را برد از ياد \r\n\r\n","description":"","footnote":"","page_name":" 1883 ","page_number":435},
  {"content":"\r\n\r\n به‌سوى برق در پرواز آمد * به صد امّيد و با صد ناز آمد\r\nهمين‌كه خويش را بر شعله‌اش زد * فغانى از سر حرمان برآورد\r\nكه اى يارا چه ديدى از من امروز * چرا ديگر به جانم نفكنى سوز ؟\r\nمگر قلب تو از من سرد گشته * مگر مهرم ز قلبت طرد گشته ؟\r\nتو را با ما سر مهر و وفا بود * هميشه آتشت بر جان ما بود\r\nنسوزانى چرا ديگر روانم ؟ * چرا ننهى دگر آتش به جانم\r\nبگو آتش بزن بر قلب و جانم * كه من بىمهرىات علت ندانم\r\nبگفت اين را و جان را رايگان داد * بدون كمترين افغان و فرياد \r\n* *\r\n بود احوال اين پروانه چون من * كه تا جورش زند آتش بر اين تن\r\nبگويم يار با من مهربان است * نخواهد قلب ريشم را ، دگر خست\r\nتو با « سيمين » خود كن هرچه خواهى * كه خوش باشد ز ياران جور گاهى\r\nكه تا نايد ، ستم از دست يارى * نباشد لذّت بوس و كنارى \r\n\r\nسخت‌جان\r\n رفتى و ديده به سويت نگران است هنوز * سيل اشك از غم هجر تو روان است هنوز\r\nگرچه آيم ز سر از اشك جو باران بگذشت * شعله‌ها ز آتش عشق تو به جان است هنوز\r\nعشقم از پرده شد و راز عيان گشت ولى * دل‌شكن يار من از ديده نهان است هنوز\r\nگرچه رو كرد به من پيرى ، عمرم بگذشت * دلم از معجزهء عشق جوان است هنوز\r\nگرچه عمرى ز فراقت به غم و رنج گذشت * بازآ ، باز كه عشق تو همان است هنوز\r\nدل و دين و تاب‌وتوان از كف « سيمين » همه رفت * آنچه مانده‌ست وِرا ، زين همه جان است هنوز \r\n\r\n","description":"","footnote":"","page_name":" 1884 ","page_number":436},
  {"content":"\r\n\r\n\r\nميان آتش و آب\r\n دوشم به اشك و ناله و غم تا سحر گذشت * سيل سرشك ديدهء خونين ز سر گذشت\r\nشوقم زياده گشت و به دل آتشم فزون * هر نوبتم خيال رخش از نظر گذشت\r\nاشكم روان ز چشم به جان آتشم ز عشق * سوزان ميان آتش و آبم ز سر گذشت\r\nسينه سپر به تير نگاه تو كرده‌ام * آوخ كه ناوك نگهت از سپر گذشت\r\nدر راه عشق كشتهء ياريم و آه ، كاو * دامن‌كشان ز كشتهء خود بىخبر گذشت\r\nجانم گرفت تا ز خيالم گذشت دوش * شكر خدا كه فتنه ز ما بىخطر گذشت\r\nتا بوده‌اش به لب ، لب ياقوت‌فام تو * « سيمين » ز درّ و گوهر و الماس و زر گذشت \r\n\r\nعلّت پريشانى\r\n سيلى از اشك ، ز عشق تو به دامان دارم * شعله‌ها از غم هجران تو بر جان دارم\r\nاز پريشانى و آشفتگى گيسوى توست * گر من اى دوست چنين حال پريشان دارم\r\nلحظه‌اى آتش هجران تو خاموش نشد * گرچه صد جوى از اين ديدهء گريان دارم\r\nبىسبب عشق من و مهر من انكار كنى * از نگاه تو و لبخند تو برهان دارم\r\nصبح گو سر نزن و كوكب رخشنده متاب * كه من امشب به بر اين ماه درخشان دارم\r\nگرچه رو كرده به محرابم و ذكرم به لب است * ليك اندر همه عالم به تو ايمان دارم\r\nگفت « سيمين » اگرم ناوك مژگانت كشت * ز لب و بوسهء جانبخش تو تاوان دارم \r\n\r\nبه قهر رفته\r\n اى كه به قهر رفته‌اى مهر و وفاى تو چه شد * عشق و محبّت تو كو ، لطف و صفاى تو چه شد ؟\r\nرأى به قتل من كنى ، وعده به كشتنم دهى * كشته شدم ز انتظار ، وعده و رأى تو چه شد ؟\r\nزان لب نوش شكرين ، آن‌همه ناسزا چرا * گرچه خوش است اين مرا ، ليك دعاى تو چه شد ؟ \r\n\r\n","description":"","footnote":"","page_name":" 1885 ","page_number":437},
  {"content":"\r\n\r\n ز مهر و مهربانىات ، اميد دل بريده‌ام * وفا اگر نمىكنى ، جور و جفاى تو چه شد ؟\r\nاشك گرفت جاى تو ، خواب خوش شبانه‌ام * به ديده‌ام ميا ، دگر ، نگر كه جاى تو چه شد ؟\r\nخنجر ابروان تو ، عازم كشتن من است * اى به فداى لطف تو ، چون و چراى تو چه شد ؟\r\nبار دگر بيا و باز ، از در آشتى درآ * اى كه به قهر رفته‌اى ، مهر و وفاى تو چه شد ؟ \r\n\r\n","description":"","footnote":"","page_name":" 1886 ","page_number":438},
  {"content":"\r\n\r\n\r\nسينا ( 1314 - . . . )\r\nمصطفى قلى خان ، متخلص به سينا ، فرزند ملك محمد ، از اهالى كرون اصفهان و از شعراى هزار آن سامان است . وى تحصيلات خود را در اصفهان نزد اساتيد عصر خود فرا گرفت و در اغلب مجامع ادبى شركت جست و از طريق شاعرى در دستگاه ميرزا سليمان خان ركن الملك نايب‌الحكومهء اصفهان ، تقربى حاصل كرد و مورد توجه او قرار گرفت .\r\nديوان اشعارش شامل سه‌هزار بيت در سال 1327 قمرى به چاپ رسيد و ديوان مزبور حاوى اشعار زمان جوانى اوست .\r\nسينا چندى در مدارس جديد به تدريس اشتغال داشت . وى به تمام معنى شاعر قلندرى بود كه خود را از غالب علايق زندگى و قيود اخلاقى آزاد مىدانست .\r\nسينا در دوران زندگى به تجرد زيست و در پايان عمر به عارضهء جنون دچار شد و در بين سالهاى 1313 و 1314 شمسى مفقود الأثر گرديد . اشعار زير از ديوان خطى او استنساخ شده است .\r\n\r\nبهاريه\r\n باد بهارى وزيد گل به چمن باز شد * بلبل دستان‌سراى به نغمه دمساز شد\r\nباز سمن دل‌فريب ، بنفشه با ناز شد * سوسن ، با نسترن ز مهر انباز شد\r\nطرهء سنبل به تاب ديدهء نرگس خمار * فصل بهاران رسيد گذشت هنگام دى\r\nدامن صحرا بگير اى بت فرخنده‌پى * در پس پرده نهان غنچه‌صفت بابكى\r\nبه پاى پيلان فكن خون گوزنان ز مى * كه پاى شيران نمود پنجهء دست چنار \r\n\r\n","description":"","footnote":"","page_name":" 1887 ","page_number":439},
  {"content":"\r\n\r\n بابت شيرين‌لبى رو به لب زنده رود * نوش مى لعل‌گون بر لب آب كبود\r\nچشم به امواج آب گوش به آواز رود * باد وزان بر فراز آب روان در فرود\r\nاين يك بس روح‌بخش آن يك بس خوشگوار * آب روان بين ز موج پرشكن و كنگره\r\nز بيم پيكان باد به تن نموده زره * ز دست چشم سحاب دايره در دايره\r\nچون سر زلف بتان پرخم و چين و گره * چين و خمش بىعدد گره فزون از شمار\r\nاز دم باد صبا خاك شده پر ز جوش * خيز و به بستان خرام آب چو آتش بنوش\r\nز بانگ رعد سحاب گوش فلك پرخروش * ديده به گل باز كن درده بر مرغ گوش كن\r\nبه چشم حيرت ببين قدرت پروردگار * باغ ز الوان گل چون پر طاوس بين\r\nسبزهء خوشرنگ را چون خط فانوس بين * نرگس زرّين‌كلاه چو تاج كاووس بين\r\nز فرودين برگ بيد چو خنجر طوس بين * قوس و قزح بر فلك چو تيغ اسفنديار\r\nبه دست شاخ از عقيق پيالهء لاله بين * رخش چو روى بت چهارده‌ساله بين\r\nز جاى باران لبش برزده تبخاله بين * ز سايهء برگ بيد گرد رخش هاله بين\r\nچو شاهدان سرخ‌رو چو عاشقان داغدار * بر گل سورى نگر به آن‌همه رنگ و آب\r\nبه سبز برگ اندرون چو بر فلك آفتاب * به رنگ چون زر سرخ به بوى چون مشك ناب\r\nتا زده ساغر رخش گشته به رنگ شراب * بر تن خود پيرهن چاك زده مست‌وار\r\nديدهء نرگس نگر چون شده از خواب باز * چشمش چون چشم يار غمزه‌زن و پر ز ناز\r\nبه قلب دلدادگان غمزهء او تركتاز * من بجز او چشم خود مىنكنم باز ، باز\r\nزان كه بود چشم او معاينه چشم يار * چو زلف مه‌طلعتان سنبل پرتاب بين\r\nگشته ز باد صبا پرشكن و پر ز چين * گاه سرش بر هوا ، گاه سرش بر زمين\r\nبر رخ گل چون فتد گويم نعم القرين * روى چنان لعل‌گون زلف چنين تابدار\r\nسرو نگر باغبان چه نيك پيراسته * به حسنش افزوده است آنچه از او كاسته\r\nجامهء آزادگى بر تنش آراسته * با همه آزادگى به بندگى خاسته\r\nديده ز خط راست‌تر چون قد موزون يار \r\n\r\n","description":"","footnote":"","page_name":" 1888 ","page_number":440},
  {"content":"\r\n\r\n بلبل دستان‌سراى نغمه برانگيخته * گنج فريدون ز دم بر سر گل ريخته\r\nدل به گل از هرچه هست بسته و بگسيخته * گرنه گلش از ازل به عشق آميخته\r\nاز چه به شب تا سحر ناله كند زار ، زار * غاليه‌گون طوق بين كبك درى سر زده\r\nدامن خود برچده بس به كمر برزده * ز قهقهه خنده‌اش طعنه به شكر زده\r\nلعل لبش شد گواه گو ، مى احمر زده * چو پنجهء نوعروس پاى نموده نگار\r\nپيك بهار آمده هدهدك خوش‌خبر * نامهء بلقيس گل خوش زده بر طرف سر\r\nنامه‌بران بر زمين او به هوا ره‌سپر * ميان به خدمتگرى بسته و بگشاده پر\r\nتا به سليمان باغ مژده دهد از بهار * سِحر مبين بايدت گفتهء « سينا » به عين\r\nطبع خداداده‌اش خامهء سحرآفرين * زير پى نظم او فرق سپهر برين\r\nخرمن مه خوشهء عطاردش خوشه‌چين * تاج سخن را بود همچو در شاهوار « 1 » \r\n\r\nگريد و خندد\r\n نه شمع بيهُده هر شام تار گريد و خندد * به روزگار من و روى يار گريد و خندد\r\nبه برگ گل به چمن بين كه از ترشّح باران * چو از عرق رخ آن گل‌عذار گريد و خندد\r\nبگير دامن صحرا و دست كبك‌خرامى * كه ابر و كبك بهر كوهسار گريد و خندد\r\nز خون چو ديدهء مجنون ز باده چون لب ليلى * به جام بين كه چسان آشكار گريد و خندد\r\nچنين كه خون محبّان همىفروزد و ريزد * خوش آنكه تيغ تو در كارزار گريد و خندد\r\nز قتل من بودش غم ز فتح خويش سرورش * چو رستمى كه به اسفنديار گريد و خندد \r\n\r\n\r\n","description":"","footnote":"\r\n( 1 ) - نيمى از اين مسمط نوشته نشده است .\r\n","page_name":" 1889 ","page_number":441},
  {"content":"\r\n\r\n به عاقل ار بنمايى هلال ابرويت اى مه * همىنشيند و ديوانه‌وار گريد و خندد\r\nبراى ديدن يوسف‌رخيست كاين همه « سينا » * گهى ز شوق و گهى ز انتظار گريد و خندد \r\n\r\nدل\r\n زلف تو پريشان و پريشان‌تر از او دل * دين برده به آسانى و آسان‌تر از او دل\r\nتا از چه نگشتند نثار قدم دوست * جان گشته پشيمان و پشيمان‌تر از او دل\r\nچون غنچه همىخواهمت اى سرو گل‌اندام * خندان لبت از شادى و خندان‌تر از او دل\r\nهر لحظه پى خندهء جام و لب لعلت * گريان به كفم شيشه و گريان‌تر از او دل\r\nعقلم شده مجنون تو ، مجنون‌تر از او جان * هوشم شده حيران تو ، حيران‌تر از او دل\r\nشب تا به سحر ز آتش رخسار تو و شمع * سوزان شده پروانه و سوزان‌تر از او دل\r\nچون خون ز تنور دل من جوش زند چشم * توفان كند از گريه و توفان‌تر از او دل\r\n« سينا ز سر كوى بتان مىنتوان رفت * كور است گران‌جان و گران‌جان‌تر از او دل \r\n\r\n. . . كه من\r\n گفتمش گل رخش دميد كه من * گفتمش غنچه ، لب گزيد كه من\r\nگفتمش كيست بنده قد تو ؟ * سرو از باغ سركشيد كه من\r\nگفتمش ابروى تو را كه غلام * قامت ماه نو خميد كه من \r\n\r\n","description":"","footnote":"","page_name":" 1890 ","page_number":442},
  {"content":"\r\n\r\n گفتمش بوى زلف تو كه دهد ؟ * باد از بوستان دميد كه من\r\nگفتمش كيست بى خود از رخ تو ؟ * گل به تن پيرهن دريد كه من \r\n\r\nپريچهره\r\n اى پريچهره ندانم كه ملك يا بشرى * كه بشر ز آب و گل است و تو ز جنس دگرى\r\nسرّ عشق تو بگفتم كه نگويم با كس * چه كنم ز اشك دو چشمم كه كند پرده‌درى\r\nبىخبر مىگذرى بر من و ، اين مىكشدم * كه ندانى تو كه بر كشتهء خود مىگذرى\r\nعيب پروانه مكن سوخت اگر ز آتش شمع * اى كه از حال دل‌سوختگان بىخبرى\r\nعالم اى خامهء « سينا » ز تو شد شيرين‌كام * نتوانم قلمت گفت كه خود نيشكرى \r\n\r\n","description":"","footnote":"","page_name":" 1891 ","page_number":443},
  {"content":"\r\n\r\n\r\n[ ش 
  ]\r\n\r\nشاطر ( 1315 - 1270 )\r\nشاطر مصطفى انتظارى ، متخلص به شاطر ، فرزند رجبعلى معروف به دايى رجبعلى ، در سال 1309 هجرى قمرى در شهر قم قدم به عرصهء هستى نهاد . تا سيزده‌سالگى در مكتب ملا على اصغر علوم مقدماتى را فراگرفت و از آغاز كودكى به نظم شعر پرداخت و اشعار خود را از نظر دايىاش مرحوم سيد محمد تقى منتظرى ، كه از فضلا و علما بود و در ادب نيز دست داشت ، مىگذرانيد .\r\nشاطر مصطفى در جوانى به كسب و كار پرداخت و پيشهء شاطرى را برگزيد و ازآن‌پس به تهران رهسپار شد و در آنجا به همان شغل اشتغال ورزيد . در اين زمان ( 1313 ) سيل مهيبى شهر قم را ويران ساخت ، شاطر مصطفى ناگزير به سراغ خانه و كاشانهء خود به قم آمد و خانهء خود را ويران ديد و چند ماهى نيز در منزل يكى از بستگانش بماند و بار ديگر به صوب تهران عزيمت كرد و تا پايان عمر در اين شهر بزيست و در شب هيجدهم صفر سال 1356 هجرى قمرى بدرود حيات گفت و در ابن بابويه تهران مدفون گرديد .\r\nشاطر مصطفى داراى حافظه‌اى قوى و نيرومند بود ، ازاين‌رو محفوظات شعرىاش زياد بود و گذشته از اشعار ديگر شاعران ، تمامى اشعار خود را نيز از حفظ داشت و همين محفوظات بود كه او را شخص بافضيلتى معرفى مىكرد و چون در آن زمان ، سخنورى يكى از مقياسهاى برترى افراد شمرده مىشد او از ديگران در اين قسمت پيش بود ، تا جايى كه در سخنورى اشعارى بالبداهه مىسرود .\r\nشاطر مصطفى اشعارش بيشتر در مدايح و مراثى ائمهء اطهار ( ع ) است و غزلياتش در جنب مدايح و مراثى ناچيز مىباشد و همين غزليات اوست كه باعث شهرت و معروفيت او شده است . وى در شعر گاهى نيز تخلص « شاطر مسكين » را به كار مىبرد و به همين\r\n\r\n","description":"","footnote":"","page_name":" 1892 ","page_number":444},
  {"content":"\r\n\r\nتخلص ، غزلى به اشتباه در ديوان شاطر عباس صبوحى قمى به‌چاپ رسيده كه از آن شاطر مصطفى مىباشد .\r\nنگارنده ، شاطر مصطفى را درحالىكه كودكى بيش نبودم با قبايى بلند در بر و شالى بر كمر ديده بودم و در اعياد مذهبى به منزل پدرم مىآمد و مدايحى مىخواند و صله مىگرفت و غزلياتش در سال 1332 با كوشش نگارنده جمع‌آورى و طبع و نشر شد .\r\nاين بيت به او منسوب است :\r\n من آن چيزى كه خود دارم نثار دوست گردانم * نه چون حافظ كه مىبخشد سمرقند و بخارا را \r\n\r\nآتش هجران\r\n خبرت هست كه از هجر تو چون شد دل من * سنگدل در طلب وصل تو خون شد دل من\r\nدل من خون شد و خون قطره شد از ديدهء من * آخر از روزنهء ديده برون شد دل من\r\nيك نظر تا خطوخال و لب لعلت ديدم * محنت درد و غمش باز فزون شد دل من\r\nجلوهء روى تو آن‌روز كه ديدم گفتم * آه و فرياد ، كه بىصبر و سكون شد دل من\r\nهرچه آمد به سرم از اثر عشق تو بود * بىسبب نيست كه پابند جنون شد دل من\r\nخرمن صبر مرا آتش هجرانت سوخت * سوخته از شرر آه درون شد دل من\r\nاشك چشم من بيچاره كم از طوفان نيست * باورت نيست ببين كن فيكون شد دل من\r\nنرگس مست فسون‌ساز تو مفتونم كرد * خوب تسخير تو از سحر و فسون شد دل من\r\nمىشنيدم كه ز هجران تو « شاطر » مىگفت * در شكنج سر گيسوى تو چون شد دل من \r\n\r\nلرزد و ريزد\r\n سرشك ديده‌ام از هجر يار لرزد و ريزد * بلى پياله ز دست خمّار لرزد و ريزد\r\nز چشم مردمك ديدگان به چهره سرشكم * بسان قطره در ابر بهار لرزد و ريزد\r\nدُرى كه با مژه سفتم ز اشتياق وصالت * به اختيار نه بىاختيار لرزد و ريزد\r\nعرق ز تات عرق همچو ژاله بر رخ لاله * به صفحهء گلت اى گل‌عذار لرزد و ريزد\r\nز شانه زلف تو را باد اگر به نافه رساند * ز ناف آهوى دشت تتار لرزد و ريزد\r\nز ابر ديده چو باران سرشك ديدهء « شاطر » * به دامن رخش از انتظار لرزد و ريزد \r\n\r\n","description":"","footnote":"","page_name":" 1893 ","page_number":445},
  {"content":"\r\n\r\n\r\nوعدهء وصل\r\n قاصدى آمد ز جانان گفتمش دلبر چه گفت * گفت جان دارد تمنّا ، گفتمش ديگر چه گفت\r\nگفت بعد از جان و دل آماج مژگانش كنم * گفتمش اين جسم و جان و دل بگو ديگر چه گفت\r\nگفت بايد سر نهد اندر خط فرمان ما * گفتمش باشد قبولم از تن لاغر چه گفت\r\nگفت جسم لاغرش را زير بار غم كشم * گفتمش اين هم به جان برگو ز چشم تر چه گفت\r\nگفت بايد ديده را از هجر ما جيحون كند * گفتمش از وعدهء وصل آن پرىپيكر چه گفت\r\nگفت بر وصلم موفق مىشود امّا به صبر * گفتمش صبرم ربود از لعل چون شكر چه گفت\r\nگفت لعل شكرينم را به « شاطر » مىدهم * گفتمش حرفى ندارم از من مضطر چه گفت \r\n\r\nآهسته‌آهسته\r\n چو مطرب مىزند چنگ و رباب آهسته ، آهسته * تو هم جانا بده جامى شراب آهسته ، آهسته\r\nهمىخواهم كه برخيزى و بنشينى به دامانم * بگيرم از مه رويت نقاب آهسته ، آهسته\r\nعرق چون ژاله غلطان بر عذار لاله‌ات ديدم * به دل گفتم چكد از گل ، گلاب آهسته ، آهسته\r\nبه زير ابر گيسو آفتاب عارضت ماند * به شب آيد برون چون ماهتاب آهسته ، آهسته\r\nاگر از پردهء گيسو عيان سازى رخ نيكو * كنى جسمى پريش از شيخ و شاب آهسته ، آهسته \r\n\r\n","description":"","footnote":"","page_name":" 1894 ","page_number":446},
  {"content":"\r\n\r\n به طاق جفت ابرويت سلام از عشق آوردم * نمىدانم چرا دادى جواب آهسته ، آهسته\r\nز اشك ديدگان بنياد خود را كندم از هجران * نمودم كشور دل را خراب آهسته ، آهسته\r\nبه درد هجر جانان ، گر به جان راضى شوى « شاطر » * ز خيل عاشقان گردى حساب آهسته ، آهسته \r\n\r\nافتد و خيزد\r\n دلم روانه به دنبال يار افتد و خيزد * بلى پياده به پاى سوار افتد و خيزد\r\nز پيش رفت و نكرد از عقب نگاه كه بيند * دل از قفاش چو بيمار زار افتد و خيزد\r\nبراى بوسه ز پا و سرش ز روى ادب ، دل * چو شاخ بيد ز باد بهار افتد و خيزد\r\nشكن‌شكن ز دو سو زلفش از نسيم چو رقّاص * به چهره‌اش ز يمين و يسار افتد و خيزد\r\nبه خاك مقدم او خلق از سجود چو زاهد * به قرب حضرت پروردگار افتد و خيزد\r\nمها ، شها ، ملكا ! دل ز عشق جلوهء رويت * به گرد شمع تو پروانه‌وار افتد و خيزد\r\nشدى روانه به ميخانه از قفاى تو « شاطر » * دوان‌دوان به تماشاى يار افتد و خيزد \r\n\r\nنالهء شبگير\r\n گر به گِرد رخت اين زلف گره‌گير نبود * دل ديوانهء من بستهء زنجير نبود\r\nگر به تاراج سر زلف تو شد دين و دلم * گنه از جانب من شد ز تو تقصير نبود\r\nناوك غمزهء مستت صنما كافى بود * پى آزردن دل حاجت شمشير نبود \r\n\r\n","description":"","footnote":"","page_name":" 1895 ","page_number":447},
  {"content":"\r\n\r\n دوش تا وقت سحر مونس و غمخوارى من * بجز از هجر رخت نالهء شبگير نبود\r\nسالها رنج كشيدم به فراقت روانه * دل من قاتل آماجگه تير نبود\r\nگندم خال تو در خلد رخت شيطان ديد * ور نه اندر پى آدم ره تزوير نبود\r\nگفت « شاطر » ارَنى بهر تماشاى رخت * لن‌ترانى ز تواش خواهش تقرير نبود \r\n\r\nخدنگ غمزه\r\n گفت گر يار منى بگذر ز جان گفتم به چشم * گفت بيرون كن ز دل عشق بتان گفتم به چشم\r\nگفت بايد در كمند عشق من گردى اسير * گر تو خواهى طرّه عنبرفشان گفتم به چشم\r\nگفت اندر هجر من بايد به جان صابر شوى * تا رسى اندر وصال جاودان گفتم به چشم\r\nگفت اول گويمت بايد بجز از روى من * ديده بربندى ز روى گلرخان گفتم به چشم\r\nگفت بايد از خدنگ غمزه‌ام گردى هلاك * گر تو مفتونى بر اين تير و كمان گفتم به چشم\r\nگفت با « شاطر » بگو « الصّبر مفتاح الفرج » * مىشوى آخر ز وصلم شادمان گفتم به چشم \r\n\r\nدر حيرتم\r\n اى دل به حيرتم به زمانه ز كار خويش * كردم ز فرط جهل سيه‌روزگار خويش\r\nروزى كه بود حسن جوانى مرا به تن * تأمين آتيه ننمودم ز كار خويش\r\nبود آرزو مرا ز جهالت به روزگار * افعال زشت خويش كنم يادگار خويش\r\nفهميدگى نبود خيالات فاسدم * سازم ز بخل دوست و دشمن شكار خويش\r\nيك‌دم ز جهل منزجر از دوستان ولى * از جان مطيع مدّعى نابكار خويش\r\nبا دوستان مخالف و با دشمنان رفيق * « شاطر » بُد اين رويّه مرا شاهكار خويش \r\n\r\n","description":"","footnote":"","page_name":" 1896 ","page_number":448},
  {"content":"\r\n\r\n\r\nسوداى وصال\r\n مرا جز عاشقى جانا ، نباشد جرم و تقصيرى * چنين تقصير را جانا ، خطا باشد خطاگيرى\r\nيقين اى بىوفا درس جفا جاى وفا خواندى * كه دائم در پى عاشق‌كشى در فكر تدبيرى\r\nرخ زردم تبسّم آورد ، بر لعل ياقوتت * ندارد زعفران جانا به غير از خنده تأثيرى\r\nز هجرت كشور دل سربه‌سر گرديد ويرانه * كنون ويرانه‌ام را از وصالت ساز تعميرى\r\nاگر قصد هلاكم كرده‌اى با خنجر مژگان * نما تعجيل جايز نيست در اين كار تأخيرى\r\nعجب دارم ز ترك چشم مستت فتنه‌انگيز است * ز ابرو از پى قتلم به كف بگرفته شمشيرى\r\nبه سوداى وصالت داده‌ام روح و روانم را * مرا از جان و دل جانا نمانده غير تصويرى\r\nاسير زلف پرچينت دل سرگشته دارم من * بلى ديوانه را بايد به پا بندند زنجيرى\r\nسزاوار است « شاطر » از فراقت روز و شب گويد * مرا عشقت جوانى را مبدّل كرده بر پيرى \r\n\r\n","description":"","footnote":"","page_name":" 1897 ","page_number":449},
  {"content":"\r\n\r\n\r\nشاهين ( 1301 )\r\nمهندس سيد رضا جمالى ، فرزند سيد مجتبى ، در ارديبهشت‌ماه 1301 هجرى شمسى در شهرستان زنجان در ميان خانواده‌اى روحانى از مادر زاد . در شش‌سالگى به مكتب ملا طاوس و بعد به مكتب ملا آقا جان رفت و قرآن و گلستان را در اين دو مكتب فراگرفت . ازآن‌پس وارد دبستان شد و دورهء ابتدايى را در دبستانهاى سعادت و توفيق به‌پاى برد و آنگاه بنا به اصرار پدرش چند سالى به تحصيل علوم دينيه پرداخت و مقدمات را از ملا اصغر فصاحتى و كتابهاى سيوطى و جامى و عوامل ملا محسن و شرح لمعه را در محضر شيخ عبد الحسين پسر عموى مادرش تلمذ كرد .\r\nجمالى ازآن‌پس به دبيرستان رفت و دورهء متوسطه را تا سال پنجم در دبيرستان پهلوى زادگاهش به انجام رسانيد ، ازآن‌پس راهى تهران شد و سال ششم متوسطه را در رشتهء رياضى در دبيرستان البرز ( كالج ) به پايان رسانيد .\r\nجمالى در سال 1324 به دانشكدهء فنى تهران راه يافت و در سال 1328 از آن دانشكده با درجهء فوق ليسانس مهندسى راه و ساختمان فارغ التحصيل شد . آنگاه به استخدام ادارهء ساختمان دانشگاه درآمد و به عنوان ناظر عمليات اجرايى دانشكده‌هاى علوم و ادبيات و هنرهاى زيبا دانشگاه تهران منصوب و مشغول كار شد و در ضمن بر تعدادى از ساختمانهاى دانشكدهء كشاورزى نظارت كرد . پس از دو سال به ادارهء ساختمان راه‌آهن ، كه جزو وزارت راه بود ، منتقل گرديد و به عنوان ناظر عمليات فرودگاه مهرآباد تعيين و در آغاز در سمت معاونت و بعد به عنوان رياست ادارهء ساختمان هواپيمايى به كار پرداخت و در سال 1339 با حفظ سمت رياست ادارهء كل فرودگاه را عهده‌دار شد و همچنين مدت دو سال در اجراى پروژهء پايگاه وحدتى و تأسيسات آن مشغول كار شد و پس\r\n\r\n","description":"","footnote":"","page_name":" 1898 ","page_number":450},
  {"content":"\r\n\r\nاز مراجعت به ادارهء كل هواپيمايى كشورى در سال 1353 بنا به درخواست خود بازنشسته گرديد .\r\nجمالى پس از بازنشستگى تا سال 1362 با مهندسين مشاور كار و دانش همكارى كرد و در پروژه‌هاى عظيم ساختمان تئاتر شهر و تكميل ساختمان نيمه‌تمام مجلس شوراى ملى و سالن جديد مجلس و دانشگاه صنعتى شريف ( آريامهر ) و كنفرانسهاى بين المللى و صدا و سيماى مشهد و دانشگاه رازى كرمانشاه و بنياد نمازى شيراز و پروژهء چوب و كاغذ مازندران ( چوكا ) مشاركت نمود و در بهار سال 1362 به علت عمل آب مرواريد چشم فعاليتهاى ساختمانى خود را تقليل داد و در حال حاضر در سمت كارشناس رسمى وزارت دادگسترى مشغول خدمت مىباشد .\r\nمهندس جمالى با اينكه در رشتهء رياضى داراى استعداد كافى بود ، امّا در رشتهء ادبيات از ذوق و قريحهء زيادى برخوردار است . دوران بازنشستگى مجال بيشترى يافت كه در شعر و شاعرى از قريحه خود بهره گيرد و اوّلين مجموعه شعر خود را به نام « خارى در گلزار » با خط زيباى على عريانى و با همت فاضل ارجمند احمد كرمى به‌چاپ رساند و پس از آن مجموعه‌هاى ديگرى به نامهاى : رهاورد ، سراب زندگى ، گرداب عشق ، و شكاف در آيينه ، را طبع نشر كرد و مجموعه‌هاى : ميكده ، صهباى عرفان ، داروندار دل ، را تدوين و آماده چاپ نموده است .\r\nجمالى در سرودن شعر تركى نيز مهارت دارد و مجموعه‌اى از اشعار تركى خود را جمع‌آورى نموده ، امّا تاكنون توفيق نشر آن را نيافته است .\r\nاينك چند نمونه از نظم او :\r\n\r\nنمىسازد\r\n دگر بر درد جانم باده هم درمان نمىسازد * وصال يار هم چاره به اين هجران نمىسازد\r\nبه تار رشتهء عمرم گره افتاده از صد جا * دگر دست فلك هم كار من آسان نمىسازد\r\nبه جور چرخ تا گردم رضا نامم رضا كردند * معافم درد پيرى هم از اين عنوان نمىسازد \r\n\r\n","description":"","footnote":"","page_name":" 1899 ","page_number":451},
  {"content":"\r\n\r\n فلك با من سرِ جنگ است تا جانى به تن دارم * زمان با مرگ من اين جنگ را پايان نمىسازد\r\nبسان شمع آتش بر سر و اشكم به دامان است * رها از چنگ خود محنت مرا دامان نمىسازد\r\nخدا كارى بكن كز چنگ هستى جان برون آرم * هواى زندگى ديگر مرا با جان نمىسازد\r\nنمىارزد به چيزى ديگر اين خون گشته دل « شاهين » * كه پيمانه نمىگيرد كه با پيمان نمىسازد \r\n\r\nبيچاره من كه . . .\r\n غم پا برون نمىكشد از خانه‌ام هنوز * صد جا شكسته خاطر چون شانه‌ام هنوز\r\nذرّات هستىام همه مشتاق سوز توست * در آرزوى دولت پروانه‌ام هنوز\r\nخال لبت نمىرود از ياد من دمى * همچون كبوترى پى آن دانه‌ام هنوز\r\nزنجير زلف وا مكن از پاى هستىام * رحمى بكن به خلق كه ديوانه‌ام هنوز\r\nپاى قدح بسان صراحى به سجده‌ام * از جان مريد باده و پيمانه‌ام هنوز\r\nتا غنچهء دلم چو گل صبح وا شود * محتاج يك تبسّم جانانه‌ام هنوز\r\nدر آرزوى نشئه يك بوسه ز آن لبم * دل مىكشد به جانب ميخانه‌ام هنوز\r\nوامانده‌ام به ملك ادب همچو يوسفى * گنجم ولى به گوشهء ويرانه‌ام هنوز\r\n« شاهينم » و ز يار ، وفا مىكنم طلب * بيچاره من كه دلخوش افسانه‌ام هنوز \r\n\r\nگر ندارم . . .\r\n گر ندارم دلبرى دل از غمش ويران كه دارم * گر ندارم غم‌گسارى تير غم بر جان كه دارم\r\nگر ز خورشيد محبّت جان من يك‌دم نشد گرم * بر دل‌وجان شعله‌ها از آتش هجران كه دارم\r\nگرچه هرگز دست من بر زلف افشانش نشد بند * صد گره در كار از آن گيسوى عطرافشان كه دارم \r\n\r\n","description":"","footnote":"","page_name":" 1900 ","page_number":452},
  {"content":"\r\n\r\n گرچه رنگ خنده بر لبهاى من ننشست آنى * دل چرا خون مىخورى ؟ اين ديدهء گريان كه دارم\r\nگر نصيب من نشد آب حيات از لعل نوشش * دولت سوز ابد در آتش حرمان كه دارم\r\nگر نشد پايم رسد بر منزل مقصود غم نيست * قسمت غرقه شدن در بحر پرطوفان كه دارم\r\nگر طبيبم چارهء دردم نمىسازد ، نسازد * من كه با ياد لبش امّيد بر درمان كه دارم\r\nگرچه يك‌دم سرخوش از پيمانهء وصلش نگشتم * جام دل لبريز از خونابه زان پيمان كه دارم\r\nگوهر وصلش نشد گيرم نصيبم دل چه نالى * از فراقش دامنى پرلؤلؤ و مرجان كه دارم\r\nاين‌قدر بى خود مترسانم ز روز حشر داور * زاهدا گيرم گنهكارم ، ولى ايمان كه دارم\r\nصيد آن كبك درى گيرم نشد شاهين ميسّر * دولت جان باختن در راه آن جانان كه دارم \r\n\r\nشمع سحر\r\n شمع سحرم طاقت آه سحرم نيست * محوم به يكى باد به گيتى اثرم نيست\r\nگه روى مزار اشك‌فشان گاه به بزمم * از هر دو نصيبم بجز اشك بصرم نيست\r\nزندانى فانوسم و يا نذر امامم * در هر دو مقامم بجز آتش به سرم نيست\r\nشبها همه‌شب تا به سحر سوزم و گريم * جز مرگ به تالاب وجودم دگرم نيست\r\nبر ميكده و مسجد وقف است وجودم * جز سوختن اندر دل دريا هنرم نيست\r\nتا جان برهانم ز كف هستى موهوم * راهى به فرارم جز از اين رهگذرم نيست\r\nدردم همه از سوز دلم نيست از اين است * هيچ ارزشى اندر بر اهل نظرم نيست\r\nيخ مىزند آب سخن از سردى آهم * هرچند بجز شعله لباسى به برم نيست\r\n« شاهينم » و چون شمع به سوز و به گدازم * حاصل ز وجود خود از اين بيشترم نيست \r\n\r\n","description":"","footnote":"","page_name":" 1901 ","page_number":453},
  {"content":"\r\n\r\n\r\nاقتدا\r\n چو ديده بر رخ اين روزگار وا كرديم * نديده صورت ماهت خدا خدا كرديم\r\nبه جستجوى تو پرداختيم در همه عمر * گهى سراغ ز كعبه گهى منا كرديم\r\nگهى صدات ز ناقوس و گه مناره زديم * ز هركجاى كه مىشد تو را صدا كرديم\r\nهواى عشق تو يك‌دم نرفت از سر ما * از آن زمان كه به دردت دل آشنا كرديم\r\nهرآنچه قسمت ما كرده بودى از اين دهر * تمام صرف به عيش و ره وفا كرديم\r\nنبود درب اميدى به غير درگه تو * ز خاك كوى تو بر ديده توتيا كرديم\r\nنظر بهر چه نموديم داشت جلوهء تو * به محضر تو به هر چيز ديده وا كرديم\r\nز فكر كعبه گذشتيم بهر ديدارت * به ديدن دل بشكسته اكتفا كرديم\r\nز بردگىّ تو آقاى دوجهان گشتيم * مس وجود ز نام تو كيميا كرديم\r\nنداشت رنگ ريا همچو رهبران دگر * به پير ميكده زان روى اقتدا كرديم\r\nفنا شديم چو « شاهين » به قاف بىنامى * به پاى جان تن بىقدر را فدا كرديم \r\n\r\nاى شب\r\n اى شب اى همرنگ بخت و روز من * آشنا با ناله و با سوز من\r\nاى شب اى آگه ز اسرار نهان * پرده‌پوش جمله اسرار جهان\r\nاى شب اى آرامگاه هر گناه * اى گناه اندر كنارت در پناه\r\nنيلگون سرپوش اعمال بشر * چشم و گوشت پر شده از خير و شر\r\nمحرم اسرار يك عالم تويى * شاهد هر شادى و هر غم تويى\r\nبس خيانت بس جنايت ديده‌اى * از زبانها حرفها بشنيده‌اى\r\nدفترت گنجينه‌اى از ياد بود * رازها دانى ولى لالى چه سود\r\nهر ورق از دفترت صدها كتاب * هر كتابى را هزاران پيچ‌وتاب\r\nراز دارِ عاشقانِ بىقرار * عشق و شهوت بهر هر دو پرده‌دار\r\nماه دامانت چراغ راه عشق * دامن تو بستر دلخواه عشق\r\nهيچ‌كس چون تو ز راز آگاه نيست * چون تو در دلها كسى را راه نيست\r\nآخرين رنگى ميان رنگها * مىكشندت زان به روى ننگها\r\nبخت « شاهين » بود ننگ خلقتش * زان خدا پوشاند رخت ظلمتش \r\n\r\n","description":"","footnote":"","page_name":" 1902 ","page_number":454},
  {"content":"\r\n\r\n\r\nآن كاو حديث . . .\r\n اشكم ، كه روزگار ز چشمش فشانده است * گردم ، كه چرخ از پروبالش تكانده است\r\nهستم نگين حسرت انگشتر وجود * من آن خسم كه موج به ساحل رسانده است\r\nآهم ز سينهء فلك افتاده‌ام برون * نعلم كه دل به آتش حسرت نشانده است\r\nآن كاروانىام كه ز پا اوفتاده‌ام * آن قايقم كه راه نجاتم نمانده است\r\nآن لاله‌ام كه داغ جداييست بر دلم * كارم وفا و مهر بدينجا كشانده است\r\nآن رهرو ز مسجد و ميخانه رانده‌ام * بختم مرا ز هر در امّيد رانده است\r\nآگه ز سوز و محنت « شاهين » كجا بود * آن كاو حديث عشق و محبّت نخوانده است \r\n\r\nمعاينه\r\n گر نامه‌ام نمىرسد اى گل به دست تو * هرگز گمان مبر كه فراموش گشته‌اى\r\nگر نغمه‌ام نمىرسد اينك به گوش تو * عيبم مكن ، مگو ز چه خاموش گشته‌اى\r\nبر بخت من نگه كن و امّا ز من مپرس * بهر چه سر به پاى سيه‌پوش گشته‌اى\r\nبر من مده تو نسبت مىخوارگى مگو * مى خورده‌اى چقدر ؟ كه مدهوش گشته‌اى\r\nطعنه مزن كه باز كجا بوده‌اى كجا * محو كدام دلبر لب‌نوش گشته‌اى\r\nجانا به من مگو ز چه دلتنگى اين‌چنين * با درد و غم چرا تو هم‌آغوش گشته‌اى\r\nاز من مپرس اين همه بنگر در آينه * تا كرده باشى از من دلخون معاينه \r\n\r\nرباعيات\r\n گل نيست متاعم كه به بازار برم * زر نيست كه با آن گلى از باغ خرم\r\nخاريست درآورده‌ام از پاى دلم * بر خاك رهت مىنهم و مىگذرم \r\n* * *\r\n چشم سيهت ربوده ايمانم را * طرز نگهت مىطلبد جانم را\r\nمعلوم نشد مىكشد آخر به كجا * گيسوى تو اين دل پريشانم را \r\n\r\n","description":"","footnote":"","page_name":" 1903 ","page_number":455},
  {"content":"\r\n\r\n\r\nشايان ( 1372 - 1299 )\r\nاسد اللّه شهريارى ، متخلص به شايان ، در سال 1299 هجرى شمسى در كرمانشاه ( باختران ) قدم به عرصهء هستى نهاد . در كودكى به اتفاق خانواده خود به مشهد كوچيد و در اين شهر تحصيلات ابتدايى و متوسطه را به پايان رسانيد . آنگاه به استخدام وزارت فرهنگ درآمد و به شغل آموزگارى به خدمت پرداخت و در روزنامه‌هاى مشهد و تهران ، آثار و اشعار خود را به‌چاپ‌رسانيد .\r\nشهريارى ازآن‌پس به تهران رهسپار گرديد و در دانشكدهء حقوق به تحصيل پرداخت و بيش از يك سال در آن دانشكده نتوانست به تحصيل ادامه دهد و پس از چندى به دانشكدهء ادبيات راه يافت و تحصيلات خود را در آن دانشكده به پايان رسانيد و در دبيرستانها به‌عنوان دبير ادبيات به تدريس پرداخت .\r\nشهريارى در آن هنگام كه با مطبوعات همكارى نزديك داشت ، بيشتر آثار خود را با امضاهاى مستعار : شبكور ، يارو ، آقا معلم ، معلم الأطفال ، اسد ، سرخلوتيان ، قناس الشّعرا و غيره ، انتشار داد و چندين سال با راديو ايران همكارى داشت و مطالب و برنامهء فكاهى صبح جمعه را مىنوشت . از آثار اوست : راهنماى زبان فارسى ، كنت مونت كريستوى ، در راه پيروزى ، نغمه‌هاى صحرا ، تصحيح ديوان عرفى ، تمبرشناسى ، و چند اثر ديگر .\r\nسرانجام وى در ارديبهشت‌ماه 1372 چشم از جهان فروبست .\r\n\r\nآرمان\r\n افسرده‌دل ز درسم و پژمرده از كتاب * كان نيست جز فسانه و اين نيست جز سراب\r\nبارى ز درس و بحث ، مرا نيست حاصلى * از آنكه سخت ، طاير عمرم كند شتاب \r\n\r\n","description":"","footnote":"","page_name":" 1904 ","page_number":456},
  {"content":"\r\n\r\n زين پس من و حكايت بوس و كنار و عشق * با حورپيكرى رخ او رشك آفتاب\r\nجز وصل وى كنم ز همه كار ، احتراز * جز جام مىكنم ز همه چيز ، اجتناب\r\nننوشته تا صحيفهء عمر مرا قضا * با كلك شوم خويش كه « قد تمّت الكتاب »\r\nغوغاى اوستاد و هياهوى مدرسه * خواهم به دل كنم به نشاط شراب ناب\r\nدر زير آسمان درخشان نيلگون * در گوشه‌اى منوّر از انوار ماهتاب\r\nآنجا كه صحنه‌هاى طبيعيست بىشمار * آنجا كه جلوه‌هاى خداييست بىحساب\r\nآنجا كه لاله آتش زردشت كرده خاك * آنجا كه باد بوسه زند بر شكنج آب\r\nبا دلبرى ، خلاصهء آمال زندگى * با مهوشى خجسته‌تر از چهرهء شباب\r\nباشيم بىخبر ز جهان و جهانيان * گرديم از نواى طرب شاد و كامياب\r\nاو در كنار من خوش و من بىخبر ز خويش * من مست نرگس وى و او مست ، از شراب\r\nگاهى بنوشم از دو لبش آب زندگى * گاهى گشايم از خم گيسوش پيچ‌وتاب\r\nدر بزم ما نباشد ، جز بوى گل رقيب * در بين ما نگردد ، جز پيرهن حجاب\r\nاين است آرمان من و گر شود نصيب * آبادم ارچه خانهء عمرم شود خراب \r\n\r\nگلهاى خزان\r\n باز خزان روى خويش كرد نمايان * تا كه زند دستبرد بر گل و ريحان\r\nگشت گلستان ز طبع سركش پاييز * درهم و برهم به مثل كشور ايران\r\nليك عيان شد هزارها گل زيبا * كيف به دست و نشاطبخش و خرامان\r\nنرگس اگر نيست ، هست ديدهء اين‌ها * خوب‌تر از صد هزار نرگس فتّان\r\nسرو اگر زردروى گشت و بپژمرد * قامت اينهاست جلوه‌گر به گلستان\r\nزينت بستان اگرچه بود قرنفل * ليك كجا داشت اين‌چنين لب‌ودندان\r\nورچه بسى تاب داشت زلف بنفشه * طرّه‌اش اين‌سان نبود درهم و پيچان\r\nور نبود سيب در ميانه چه غم زانك * گونهء اينهاست سرخ‌تر ز رخ \r\n* *\r\n آن‌سوى مدارس شدند باز كه سازند * پير خرد را به مثل طفل دبستان\r\nجملگى اندر كتاب عشق بخوانند * نقشهء قتل هزار عاشق پژمان\r\nگاه به شيمى نظر كنند و نمايند * مشكل فرمول عشقبازى آسان \r\n\r\n","description":"","footnote":"","page_name":" 1905 ","page_number":457},
  {"content":"\r\n\r\n گاه به فيزيك سر كنند كه گيرند * نور و حرارت ز كارگاه دل‌وجان\r\nگاه بخوانند در حوادث تاريخ * قصّه‌اى از عاشقان واله و حيران\r\nگاه بگيرند ياد درس رياضى * تا به حساب آورند جمع محبّان\r\nگاه ز دست دبير عقل بگيرند * نمرهء حسن و جمال با لب خندان \r\n* *\r\n اى رختان خوب‌تر ز حور بهشتى * وى لبتان سرخ‌تر ز لعل بدخشان\r\nدفتر جور و ستم نهيد به يك‌سو * مبحث بيداد آوريد به پايان\r\nنام نويسيد در كلاس محبّت * مهر و وفا را كنيد يكسره عنوان\r\nجانب ما بنگريد زان كه نموده‌ست * زلف شما فكر ما هميشه پريشان \r\n\r\nاى جوانى . . .\r\n اى توسن گسسته عنان گريزپاى * زين سركشى چه فايده ؟ لختى بمان به جاى\r\nاى روزگار شادى من ، اندكى بپاى * اى خانهء اميد ، خدا را درى گشاى\r\nاى صبحگاه عمر و بهار جوانىام * با اين شتاب ، تلخ مكن زندگانىام\r\nبگذار كز شراب طرب سرگران شوم * از وصل روى ماهرخان ، كامران شوم\r\nبا كاروان عشق و صفا هم‌عنان شوم * خوش‌دل شوم ، نشاط كنم ، شادمان شوم\r\nبر روزگار عيش و سرورم حسد مبر * وز دست من مگير خدا را تو اين گهر\r\nاى سال و مه كه هر دو مرا سخت دشمنيد * مر كاروان عمر مرا چون دو رهزنيد\r\nوى روز و شب كه دشمن خوشبختى منيد * از چه نهال عيش من از جاى مىكنيد ؟ \r\n\r\n","description":"","footnote":"","page_name":" 1906 ","page_number":458},
  {"content":"\r\n\r\n اى خوابهاى مستى و احلام دلنواز * از چيست رفته‌ايد و نياييد هيچ باز ؟\r\nاى روزگار زودگذر ، اندكى درنگ * تا چند شهد وجد ، به كامم كنى شرنگ ؟\r\nتا چند بر سبوى نشاطم زنى تو سنگ ؟ * اى شاهد طرب كه نيايى دگر به چنگ\r\nجايى كجاست خوب‌تر از دامن منت ؟ * از من مشو گريزان ، دستم به دامنت\r\nعمرى گذشت ، ليك ندانم چسان گذشت * افسانهء حيات ، چو خوابى گران گذشت\r\nعهد شباب ، همچو گل بوستان گذشت * عيش و اميد بود ، هم اين و هم آن گذشت\r\nشد روزگار شادى من پى سپر ، دريغ ! * فانيست زندگانى نوع بشر ، دريغ !\r\nآن طرهء سياه كه بر عارض سپيد * مىداد از بهشت برازندگى نويد\r\nاين رفت از ميانه و آن گشت ناپديد * وان قامت كشيدهء چون سرو من خميد\r\nاى خاطرات خرّم و خوش ، بر شما درود ! * اى عهد عشق و مستى ، از من تو را درود ! \r\n\r\n. . . رجحان و تفوّق\r\n هركس كه در اين ملك ندانست تملّق * آمال وى البتّه نيابند تحقّق\r\nاز صدق و صفا دور شو اى دوست در ايران * تا هرچه ببينى به تو گويند تملّق\r\nمىدار همى دست طمع باز ، چو چنگال * تا پر شودت كام ز هر چيز ، چو قاشق\r\nناپاكى و بىدانشى و رشوه و بيداد * اينهاست كنون موجب رجحان و تفوّق\r\nشد دستخوش آتش بيداد هرآن‌كس * مانند طلا نرم شد و يافت تورّق \r\n\r\n","description":"","footnote":"","page_name":" 1907 ","page_number":459},
  {"content":"\r\n\r\n همواره به سر مىخوردش سنگ حوادث * در كلّهء هركس كه بود مغز چو فندق\r\nافتاده كنون كشور ما در كف قومى * كز دست فقيران بربايند تصدّق\r\nاين‌ها كه به مجلس بنمايند تجمّع * خواهند ميان من و سركار تفرّق\r\nكارى ننمايند پس از فكر و تأمّل * يك حرف نگويند پس از غور و تعمّق\r\nآن رند كه با ما سخن از حبّ وطن گفت * با خارجيان سخت بورزيد تعشّق\r\nچون قافيه تنگ است نگيريد ز من عيب * افكارم از اين بيش نكردند توفّق \r\n\r\nدفاع از كچلى\r\n سر حقير شد از ظلم روزگار كچل * به غير موى چه خواهد ز كردگار كچل\r\nمرا چه غصّه كه بينم بدون استثنا * بود هميشه سر هر زمامدار كچل\r\nكچل هميشه بود شادمان در اين دنيا * كه هست صاحب اقبال سازگار كچل\r\nوزد هميشه به مغز سرش نسيم صبا * به طرف گلشن و در موسم بهار كچل\r\nنه غصّه مىخورد از بهر ريزش موها * نه مىشود ز سفيدى مو فكار كچل\r\nنه منّتى كشد از شيشه‌هاى بريانتين * نه شانه هست به نزدش بزرگوار كچل\r\nنه پول او به هدر مىرود پى « اصلاح » * نه موى او شود از باد ، سيخ‌وار كچل\r\nاگر بود كچلى عيب ، پس خدا ز چه روى * نموده خلق به هر گوشه و كنار كچل\r\nنبوده نابغه‌اى تاكنون سرش مودار * هميشه هست سر شخص هوشيار كچل\r\nاز آن سبب بود آيينه اين‌چنين روشن * كه نيست مويش و گرديده آشكار كچل\r\nنداشت شاعر بيچاره زحمت تشبيه * به مار و عقرب اگر بود زلف يار كچل\r\nبه نزد بنده بود چونكه « موى » همچون « پشم » * ز فكر پشم نبايد شود نزار كچل \r\n\r\n","description":"","footnote":"","page_name":" 1908 ","page_number":460},
  {"content":"\r\n\r\n\r\nشايگان ( 1301 )\r\nغلامحسين شايگان ، كه در شعر تخلص شايگان را از نام خانوادگى برگزيده است ، فرزند محمد ، در سال 1301 هجرى شمسى در محلّهء جولان همدان پا به عالم هستى نهاد . در هفت‌سالگى به دبستان فرهنگ كه مديريت آن را مير سيد ابراهيم صفدرى به‌عهده داشت به تحصيل اشتغال ورزيد و دورهء ابتدايى را به انجام رسانيد و در سال 1318 گواهينامهء ششم را دريافت كرد . ازآن‌پس به شغل آزاد پرداخت و براى گذران معيشت خود از تلاش و كوشش بازنايستاد .\r\nشايگان از 1325 به شعر و شاعرى پرداخت و به انجمن ادبى شهر خود راه يافت و از محضر استادان و شاعران توانايى چون مفتون كبريايى و جعفر پيدا و صفاء الحق و فرّخ ، در شعر خود از آنان بهره‌مند گرديد و كسب فيض كرد و با رموز شعر و فنون آن نيز آشنا گرديد و در انواع شعر طبع‌آزمايى كرد و اشعارى در مدح مولا على عليه السلام سرود و اشعارى كه منسوب به آن حضرت است به فارسى برگرداند و در حال حاضر بيش از پنج هزار بيت شعر دارد .\r\n\r\nمهد عشق\r\n دلم به طرّهء آن زلف پرشكن شاد است * به اين غريب نگر ، دور از وطن شاد است\r\nبه پيش آيينهء طلعت تو حرفى نيست * اگر كه طوطى طبع من از سخن شاد است\r\nز بىقرارى شيرين عيان بُود رقيب * به تلخكامى فرهاد كوه‌كن شاد است\r\nبه مهد عشق گر عاشق به غير غم نچشيد * عجب مدار چه طفليست كز لبن شاد است\r\nز هجر دم مزن اينجا كه بر اميد وصال * نگاه من به گل و سرو و ياسمن شاد است \r\n\r\n","description":"","footnote":"","page_name":" 1909 ","page_number":461},
  {"content":"\r\n\r\n چه دشمنيست ندانم به جان دوست رقيب * ز اشك چشم من و دود آه من شاد است\r\nفداى خانه به دوش عاشقى كه فصل بهار * ز فرش سبزه و از چتر نارون شاد است\r\nدلم شكست نگاهش مگر خليل چه من * به بت شكستن آن يار بُت‌شكن شاد است\r\nنرنجم از تو چه شيرين چه تلخ زان كه دلم * به يك‌سخن كه برآيد از آن دهن شاد است\r\nز نكهت سخن است و فضاى انجمن است * اگر به گل دلم از ساحت چمن شاد است\r\nچه « شايگان » سه‌طلاقه عروس دهر كه كرد * برهنه‌اى كه به يك تاى پيرهن شاد است \r\n\r\nبناى عشق\r\n لاله‌رويانى كه دل در عشق محرم كرده‌اند * سينهء عشّاق را با داغ مرحم كرده‌اند\r\nاز علايق شو مجرّد ، بين كه عيسىمشربان * جاى در پيراهن بىدرز مريم كرده‌اند\r\nدر خراب‌آباد دنيا صحبت از دارا چه سود * جام را چيست ، وقف قصّه جم كرده‌اند\r\nگفتگوهاى محبّت با هوس‌بازى جداست * كى بناى عشق را با عقل محكم كرده‌اند\r\nكار عاشق را مگر شالوده از غم ريختند * كاين‌چنين چنين با محنتش پيوسته همدم كرده‌اند\r\nپيش محراب دو ابروى نگار ما بود * گر كه نه طاق شبستان فلك خم كرده‌اند\r\nتا نگردى همنشين با خار ، اى گل در چمن * پيش رويت وصف روى يار من كم كرده‌اند\r\nاز چه شد جمعيّت خاطر پريشان « شايگان » * كاروبارم را مگر زان زلف درهم كرده‌اند \r\n\r\nملك سخن\r\n شكر خدا كه كناره ز دنيا گرفته‌ايم * نام و نشان ز مكتب عقبا گرفته‌ايم\r\nدر شاهراه عشق و وفا خانه ساختيم * يعنى كه جا به كوى تولّا گرفته‌ايم\r\nتا داغ بندگى به دل‌وجان نهاده‌ايم * دلخون چو لاله دامن صحرا گرفته‌ايم\r\nزان لعل مىپرست چه گشتيم مست‌مست * ساقى دگر كناره ز صهبا گرفته‌ايم\r\nروى نياز كرده به درگاه بىنياز * بىبُعد قرب شاهد يكتا گرفته‌ايم\r\nدر عاشقى شديم چنان شهره كز و داد * در دادگاه مهر وى امضا گرفته‌ايم\r\nاز تير آه ، خصم دنى را فكنده‌ايم * وز ناله ره به خاره و خارا گرفته‌ايم\r\nپرهيز كرده‌ايم اگر از نفس دون مدام * از وى عنان به شورش و غوغا گرفته‌ايم\r\nپيك اميد داد نويدى به « شايگان » * ملك سخن به منطق گويا گرفته‌ايم \r\n\r\n","description":"","footnote":"","page_name":" 1910 ","page_number":462},
  {"content":"\r\n\r\n\r\nقمار عشق\r\n رخش بر ماه عنوان مىفروشد * لبش لعل بدخشان مىفروشد\r\nدهانش گاهى از لب ، گه ز دندان * به عاشق دُرّ و مرجان مىفروشد\r\nسهى سرو قدش زان سينهء صاف * نهانى نار پستان مىفروشد\r\nمسلمان‌زاده بين كز زلف و رخسار * گهى كفر و گه ايمان مىفروشد\r\nقمار عشق را نازم كه عاشق * بت دانش ، سر و جان مىفروشد\r\nبه شيرين‌كارىاش بنگر كه شكّر * لبانش خنده پنهان مىفروشد\r\nبهاى بوسه جان مىخواست ، دل گفت * گران راه و چه ارزان مىفروشد\r\nدو چشمش ديدم و از درد رستم * كه بيمار است و درمان مىفروشد\r\nبنازم مهر آن مه را كه گرمى * به خورشيد درخشان مىفروشد\r\nمپرس اى « شايگان » هيچ از دهانش * كه خاتم بر سليمان مىفروشد \r\n\r\nزلزلهء فارسنج « 1 »\r\n باز فلك ريخت ز غربالها * خاك الم بر سر آمالها\r\nكرد به يك زلزله زلزالها * ذكر زبانها بشود سالها\r\nزلزلت الارض و زلزالها * اخرجت الارض و اثقالها \r\n* *\r\n پنجهء بيداد چو در فارسنج * زلزله بگشود عيان كرد رنج\r\nتازه‌عروسى كه بُدش روز پنج * دفن شدش جملهء آمالها\r\nزلزلت الارض و زلزالها * اخرجت الارض و اثقالها \r\n* *\r\n مادرى از مرگ پسر داغدار * دخترى از مرگ پدر چون هزار\r\nناله كند چنگ زند بر عذار * تا به فلك مىرسدش ثالها\r\nزلزلت الارض و زلزالها * اخرجت الارض و اثقالها \r\n\r\n\r\n","description":"","footnote":"\r\n( 1 ) - اين منظومه را در سال 1337 سرود و سه بند از آن در اينجا آورده شد .\r\n","page_name":" 1911 ","page_number":463},
  {"content":"\r\n\r\n\r\nشباب ( 1312 - 1232 )\r\nمحمد جواد كرمانشاهى ، متخلص به شباب ، در سال 1270 هجرى قمرى در كرمانشاه ( باختران ) از مادر زاد و در زادگاه خود به تحصيل علوم قديمه پرداخت و از افاضل آن شهر كسب دانش كرد و در جوانى فنون سوارى و تيراندازى را آموخت و از همگنان در اين زمينه پيشى جست و مهارت خود را نشان داد .\r\nشباب در سال 1304 شمسى روزنامهء فصاحت را تأسيس و منتشر كرد و چند سالى نيز توفيق نشر آن را يافت . از آثار نظمى او شكرستان و مخزن لآلى به‌چاپ‌رسيد .\r\nشباب شاعرى توانا بود و در سرودن قصيده و تغزل به سبك اساتيد تركستانى ( خراسانى ) استاد بود و در غزلسرايى در مايه و شيوه هندى سرايش مىكرد و در هر دو قسمت از مهارت و توانايى برخوردار بود . او در سال 1312 شمسى بدرود حيات گفت و جنازه‌اش را به نجف انتقال دادند و در آنجا مدفون شد .\r\nكليات اشعار شباب متجاوز از پنجاه هزار بيت مىباشد ، شامل منظومه‌هاى زير :\r\nنشاط شباب ، چشمهء نوش ، دبستان معرفت ، تير شهاب ، پريشان ، لسان العاشقين ، و كيمياى سعادت .\r\n\r\nنرگس بيمار\r\n اى دل ! امشب انتظار وعدهء دلدار دار * كم تو نيز آخر سرشك از ديدهء خونبار بار\r\nسينهء سينا شود بزم من آن رشك‌پرى * برفروزد گر در او از چهر چون گلنار انار\r\nنرگس بيمار وى با مار زلفش خو نمود * كى شنيدستى كه گيرد انس با بيمار ، مار ؟\r\nمىزند نيشم به دل از مژه آن غمخوار دل * واى بر دل مىخلد به روى چو از غمخوار ، خار \r\n\r\n","description":"","footnote":"","page_name":" 1912 ","page_number":464},
  {"content":"\r\n\r\n خلق گويندم چرا هوش تو از سر كرد رم * برد عقل و هوش و دانش از من آن هشيار يار\r\nتارى از زلفش صبا با خود به تاتار ، ار برد * روز را سازد به چشم مردم تاتار تار\r\nبىگل رخسار آن گلزار خوبى دائما * با فغان و ناله‌ام چون مرغ در گلزار زار\r\nلعبتان ماه‌منظر گرچه در فرخار هست * هست پيش دلبر من لعبت فرخار ، خار\r\nماه من عنبرفروشان را همىماند « شباب » * زان كه بر دوشش بود از زلف عنبربار ، بار \r\n\r\nدعوى سليمانى\r\n خلق اگر در عيد قربان برّه قربانى كنند * عاشقان ، جان ، برخى جانان به‌آسانى كنند\r\nدر بر عشّاق جان باشد متاعى بس سبك * كافرند ار يار خواهد جان گران‌جانى كنند\r\nديده و دل هر دو جاى توست مپسند از وفا * كاين دو جا از گريه و غم رو به ويرانى كنند\r\nبر رخ روشن پريشان تيره زلفت را مكن * تا پريشانان ، كم اظهار پريشانى كنند\r\nگر تو ليلىوش ز رخ برقع براندازى يقين * همچو مجنون خويش را جمعى بيابانى كنند\r\nبر سخندانان روا باشد ملامت مهر را * با رخت تشبيه اگر از روى نادانى كنند\r\nيوسف مصر جمالى در فراقت عيب نيست * عاشقان گر گريه همچون پير كنعانى كنند\r\nخاتمى از لب تو را باشد كه بر او خسروان * دست اگر يابند دعوى سليمانى كنند\r\nهندوى آتش‌پرست خال و چشم كافرت * ترسم آخر رخنه در دين مسلمانى كنند\r\nبا خيال چشم‌باداميت مرتاضان همى * قوت خود بادام را در ترك حيوانى كنند\r\nشكّرين لعل تو را شك نيست كز بىدانشيست * گر كسان تشبيه با ياقوت رمّانى كنند \r\n\r\nعقل و كمال\r\n هر بنده را كه داور يكتا كمال داد * فرخنده نعمتى كه ندارد زوال داد\r\nمال و منال زينت دنيا بود و ليك * شاد آن كسى كه زيب وجود از كمال داد\r\nعقل و كمال زينت مَردند و هركه را * ايزد گر اين دو داد نكوتر خصال داد\r\nهشدار تا جهان نفريبد تو را به مال * كو خود فريب نوع بشر را به مال داد\r\nدنيا و نعمتش چو ظلالند يا خيال * عاقل چگونه دل به ظلال و خيال داد\r\nفتّانه‌ايست دلبر دنيا كه با فسون * عشّاق را فريب به حسن و جمال داد \r\n\r\n","description":"","footnote":"","page_name":" 1913 ","page_number":465},
  {"content":"\r\n\r\n بر پشت نفس بار ملامت نمود حمل * كو دل بدين عجوزهء خوش خطّ و خال داد\r\nزنهار زين عروس كه هر لحظه با يكيست * نپذير وقتى ار به تو وعده وصال داد\r\nبىخاطر مكدّر و بىرنج جان و تن * كس را نه قرص نان و نه آبى زلال داد\r\nپاليزبان دهر ز جاليز خود به كس * هرگز نداده ميوه اگر داد كال داد\r\nاز بن برآر ريشهء آمال ، كاين درخت * دهقان خويش را ثمر آخر ملال داد\r\nمست از مى غرور مشو زان كه اين شراب * هركس چشيد عاقبتش انفعال داد\r\nگنج كفاف جوى و قناعت كه هركه يافت * او را نتيجه‌هاى نكو بالمآل داد \r\n\r\nگريه و خنده\r\n چنان كه ابرو گل اندر بهار گريد و خندد * دل من و لبت اى گل‌عذار گريد و خندد\r\nبه بينوايى فصل خزان و شادى گل * شگفت نيست گر ابر بهار گريد و خندد\r\nدلم به سينه گه از درد يار و گه به امّيدى * كز آن نگار شود كامكار گريد و خندد\r\nبه روزگار من و وعده‌هاى وصل دروغى * كه يار مىدهدم روزگار گريد و خندد\r\nز هجر يار و به بدعهدى جهان پس مردن * روان پاك من اندر مزار گريد و خندد\r\nبه دار اگر بكشندم به جرم عشق حبيبم * به پايدارى من پاىِ دار گريد و خندد\r\nكسى كه همچو منش با پرى بود سر الفت * يقين « شباب » كه ديوانه‌وار گريد و خندد \r\n\r\nقسمتى از يك چكامه\r\n دل دجله دجله خون شده از هجر آن نگار * وز ديده قطره قطره فروريخت بر عذار\r\nزان دجله دجله ، دجلهء بغداد رشحه‌اى * زان قطره قطره ، قطرهء آموست در شمار\r\nبنمود حلقه حلقه چو گيسوى پرشكن * بگشود عقده عقده چو از زلف مشكبار\r\nزان حلقه حلقه ، حلقهء مرا بر به گوش كرد * زان عقده عقده ، عقدهء مرا زد همى به كار\r\nگر عضو عضو پيكر من بگسلد ز هم * بر جزء جزء هستى من گر زند شرار\r\nزان عضو عضو ، عضوى زان نگسلد اميد * زان جزء جزء ، جزئى از او كى كند كنار\r\nگل دسته‌دسته بسته كه اين روى دل‌فروز * مو توده توده كرده كه اين نافهء تتار\r\nزان دسته‌دسته ، دستهء گل خار در نظر * زان توده توده ، تودهء مشك است شرمسار\r\nبر دل‌فروز چهرهء او دانه دانه خال * در جانگه ز عارض او شعله شعله نار \r\n\r\n","description":"","footnote":"","page_name":" 1914 ","page_number":466},
  {"content":"\r\n\r\n زان دانه دانه ، دانه كند مرغ دل اسير * زان شعله شعله ، شعله زند بر دل فكار\r\nاى كوه كوه بار غمم هشته بر به دوش * وى رود ، رودم اشك روان كرده بر كنار\r\nزان كوه كوه ، كوه نهد ناف بر زمين * زان رود رود ، رود برد آب مستعار\r\nتا خيره‌خيره جانب من مىكنى نگاه * تا تند تند از بر من مىكنى گذار\r\nزان خيره‌خيره ، خيره شود هوش من به سر * زان تند تند ، تند كند عقل من فرار\r\nگر نكته نكته شرح غمت را كنم بيان * ور شمّه شمّه‌اى كنم اظهار حال زار\r\nزان نكته نكته ، نكته آرد تو را به عجز * زان شمّه شمّه ، شمّه‌اى از تو برد قرار \r\n\r\nطاير گريزان\r\n دانى اندر سر سوداى تو چون شد دل من * خون شد از دست تو ، وز ديده برون شد دل من\r\nطايرى بود ز صيّاد گريزان عجبم * كه سرانجام گرفتار تو چون شد دل من\r\nداد بردم همه جا هيچ‌كسم داد نداد * تا كه در سينه ز بيداد تو خون شد دل من\r\nمن كجا باديهء پرخطر عشق كجا * به چنين راه مرا راهنمون شد دل من\r\nمهرافزاست خط سبز تو چون مهر گياه * مهر از آنش به تو هر لحظه فزون شد دل من\r\nخال چون نقطهء نون تو به رخساره چو ديد * سبب آن گشت كه چون حلقهء نون شد دل من\r\nگر « شباب » از تو جدا نيست دمى آرامش * جرم من نيست كه بىصبر و سكون شد دل من \r\n\r\nآه آتشين\r\n ترك دل گفتم به راهت ، ترك دين هم مىكنم * هرچه عشقت گفت كردم ، باشد اين هم مىكنم\r\nدر غلامى آنچه را شايد پذيرفتم به گوش * حلقه از آن زلفهاى پر ز چين هم مىكنم\r\nضيمران را بنده گشتم ، كو چو مويت زين سبب * بندگى از نافهء آهوى چين هم مىكنم\r\nتيرى از مژگان زدى بر دل كه كارم شد تمام * جان شيرين مىسپارم ، آفرين هم مىكنم \r\n\r\n","description":"","footnote":"","page_name":" 1915 ","page_number":467},
  {"content":"\r\n\r\n پا به فرقم نه ، ز فرقد گرچه فرق من گذشت * با شرافت پيش تو كار زمين هم مىكنم\r\nخاك روبم از گذرگاهت به مژگان فرش نيز * در رهت از چشمهاى دوربين هم مىكنم\r\nبر در دولت‌سرايت شد گدايى كار من * فخرها بر حشمت طغرل تكين هم مىكنم\r\nدر هواى دانهء خال تو همچون جدّ خود * دانم آخر ترك فردوس برين هم مىكنم\r\nجسم خاكى گرچه دارم چو گشايم بال عشق * با سروشان جلوه چون روح الامين هم مىكنم\r\nخاك ره را گل اگر از آب چشمم كرده‌ام * رخنه در پولاد ، ز آه آتشين هم مىكنم\r\nتا نگويى ساحر است اندر سخن گفتن « شباب » * معجزات عيسى گردون‌نشين هم مىكنم \r\n\r\n","description":"","footnote":"","page_name":" 1916 ","page_number":468},
  {"content":"\r\n\r\n\r\nشجره ( 1361 - 1271 )\r\nحسين شجره در سال 1271 هجرى شمسى در اصفهان چشم به جهان گشود . پدرش سيد عبد الرسول از عرفا بود و اشعارش بيشتر جنبهء عرفانى داشت و در شناختن انواع نقاشيها داراى بصيرت بود .\r\nشجره تحصيلات ابتدايى را در اصفهان به‌پاى برد ؛ ازآن‌پس به تهران آمد و در كالج آمريكايى ( البرز ) به تحصيل پرداخت و دورهء متوسطه را در آنجا به انجام رسانيد ؛ آنگاه وارد دانشكدهء حقوق گرديد و از آن دانشكده فارغ التحصيل شد .\r\nشجره از آغاز جوانى به ورزش علاقهء فراوانى داشت و آن را يكى از برنامه‌هاى روزانه زندگى خود قرار داده بود و صحت و تندرستى خود را مرهون ورزش مىدانست .\r\nشجره شاعرى خوش‌قريحه و توانا بود و در سرودن انواع شعر طبع‌آزمايى كرد ، اما طبعش بيشتر به سرودن مثنوى و قصيده مايل بود و عقيده داشت كه شاعر بايد با زمان پيش رود و شعرش را با مقتضيات هر دوره هماهنگ سازد .\r\nشجره آثار و تأليفاتى دارد و آنچه طبع و نشر شده بدين شرح است : 1 - شخصيت مولوى ، 2 - تحقيق دربارهء رباعيات خيام ، 3 - رساله‌اى در تعبير رؤيا و روان‌شناسى امروز ، 4 - مقدمه‌اى بر جغرافياى اقتصادى ، 5 - رسالهء اقتصادى به نام علم معاش . علاوه بر اين‌ها ، كتابى دربارهء ادبيات ايران در ازمنهء قبل از اسلام و تا قرن هفتم هجرى كه در روزنامهء ايران ، تحت عنوان « گلزار ايران » به چاپ رسيد و همچنين مقالاتى زير عنوان « در محفل انس چه شنيدم » كه در روزنامهء كيهان طبع گرديد . سرانجام شجره در سال 1361 بدرود زندگى گفت .\r\nنمونه‌هاى زير از نظم اوست :\r\n\r\n","description":"","footnote":"","page_name":" 1917 ","page_number":469},
  {"content":"\r\n\r\n\r\nطيّاره و عقاب\r\n به جولان درآمد فراز هوا * يكى پيلتن مركب بادپا\r\nخروشان و جوشان چو درياى نيل * به تك برق‌سان و به تن ژنده‌پيل\r\nروان در دل آسمان چون سحاب * شده از نهيبش دل ابر آب\r\nهمىكرد جولان چو پيل دمان * چو پيلى كه جولانگهش آسمان\r\nبه هنگام جولان فراز سحاب * بديد او كه جولان كند يك عقاب\r\nچو ديد او يكى مرغك ناتوان * چنين كرده پرواز ، زى آسمان\r\nچنان شعله زد آتش خشم او * كه جستى همى برق از چشم او\r\nز غيرت برآورد از دل نفير * نفيرى كه درد دل نرّه‌شير\r\nبزد بانگ كلى مرغ‌زار و زبون * چنين سرفرازيت سازد نگون\r\nتو با چون منى چون كنى همپرى * كه جويى ز بال‌وپرى برترى\r\nبيا پيكر و پروبالم ببين * كه از پاى تا سر بود آهنين\r\nمرا جوشنى آهنين بر تن است * تو را پوستى و پرى جوشن است\r\nنگيرى تو سيمرغ را گر به كس * نيايى به چشمم به بال مگس\r\nغرورت نبوده‌ست اگر رهنمون * به سر اين هوايت فتاده‌ست چون ؟ \r\n* *\r\n چو طياره را ديد پرّان عقاب * ز خودبينى اندر چنين پيچ‌وتاب\r\nبه دو داد پاسخ كه فكر بشر * تو را داده اين بال و نيروى و فر\r\nاگر باشدت بهره‌اى از هنر * به بال‌وپر خويش يك‌دم بپر \r\n\r\nاى انسان\r\n اى تو مهين پرتو نور وجود * وى تو بهين گوهر درياى جود\r\nبه ز تو درّ گوهر والات نه * وز عظمت همسر و همتات نه\r\nمركز اين دايرهء نيلگون * نيست يكى نقطه ز ذاتت برون\r\nزير نگين آنچه در ايوان توست * حلقهء انگشتر گردان توست\r\nز اختر شبگرد مجو زينهار * تا نكند روز تو چون شام تار\r\nمهر درخشان دوعالم تويى * وز همه‌اى برتر و آدم تويى \r\n\r\n","description":"","footnote":"","page_name":" 1918 ","page_number":470},
  {"content":"\r\n\r\n گر شدى از ضعف و زبونى نزار * جمله ز خود ، دان و دمى هوش دار\r\nغول ره و اهرمن جان تو * نيست بجز يأس به يزدان تو\r\nكيست بجز يأس كه روحت فسرد * جوهر مردانگىات نيز برد\r\nتا برسد بر تو از اين ديوبند * همچو سليمان به طلسمش ببند\r\nعزم و اراده است طلسمش كز آن * ديو توان بست چو بندى ميان\r\nگويم در خانه اگر هست كس * بايدت از ترس بترسيد و بس\r\nچون‌كه نترسيدى و ماندى به‌جاى * راهنمايى كندت فكر و راى\r\nفكر ، تو را راهنمايى كند * هم عملت عقده‌گشايى كند\r\nفكر و عمل در تو چو شد كارگر * مىنهدت تاج كرامت به سر\r\nخيز و از اين بيش به ذلّت مپاى * دست بزن بازوى همّت گشاى\r\nبوالهوسى بيهُده كارى چرا * جان عزيز اين همه خوارى چرا\r\nتا كى و تا چند سرافكندگى * مرگ بود بهتر از اين زندگى\r\nزندگى آنگاه شود خوشگوار * كش نكند نام تو ننگين به عار\r\nچيست از اين عار نكوهيده‌تر * كز پى هر باد شوى دربه‌در\r\nغافل از انديشه و رفتار خويش * بىخبر از مقصد و از كار خويش\r\nپاى ثبات آر ، به دامان چو كوه * تا كه ز هربار نگردى ستوه\r\nچونكه عمل فكر تو را گشت يار * زود توانى كه شوى رستگار \r\n\r\nانسان باشد گزيده گوهر خلقت\r\n مرد هنر را بلند خواست چو يزدان * پشت قوى سازدش به قوّت ايمان\r\nقوّت و ايمان و عزم راسخ آنگاه * فكرى از انوار معرفت شده تابان\r\nقوّت نفس و ثبات و همّت عالى * خاطرى از پرتو نشاط فروزان\r\nجمع شود چونكه اين فضائل در مرد * چرخش چون سر بپيچد از خط فرمان\r\nسستى و ضعف اراده است كه سازد * مرد جبان را ز حادثات هراسان\r\nور نه چسان چرخ را رسد كه نمايد * مرد قوى را ضعيف و سربه‌گريبان ؟ \r\n* *\r\n چرخ چو باشد بجز ، مدارى موهوم * ز اختر سيّاره گرد شمس نمايان \r\n\r\n","description":"","footnote":"","page_name":" 1919 ","page_number":471},
  {"content":"\r\n\r\n اين خط موهوم چو مؤثر باشد * هست مر اين قول را فراوان برهان\r\nگفته منجّم ز مشتريست سعادت * نيز نحوست هميشه همره كيوان\r\nكشمكش و جنگهاست جمله ز مرّيخ * زهره بود هم‌عنان عيش به كيهان\r\nگويم كاين گفته‌هاى پوچ بقاياست * مانده از اساطير اوّليه در اذهان\r\nروزى كز فرط جهل و ضعف مدارك * بود بشر سرفكنده پيش خدايان\r\nداشت ز نيرنگهاى سحر و طلسمات * فكر بشر در فشار بابِل و كلدان\r\nتا كه نگردى اسير دمدمهء اين * تا كه نگردى زبون وسوسهء آن\r\nفاش بگويم بدون دغدغه و ريب * نيست اثر جز ز شخص حضرت انسان\r\nانسان باشد گزيده گوهر خلقت * كس به كرامت ستود خالق سبحان\r\nنيست سزاوار قدر وى كه نمايد * خويش گرفتار ترّهات بدين‌سان \r\n\r\nآفتابى به زير ابر\r\n زلف مشكين بر رخ سيمين پريشان كرده‌اى * آفتابى را به زير ابر پنهان كرده‌اى\r\nدر هواى آتشين رخسار خويش از هر طرف * اى بسا مرغ دل اندر سينه بريان كرده‌اى\r\nملك دل تسخير كردى با سپاه خطوخال * قدرتت نازم كه فتحى بس نمايان كرده‌اى\r\nاز سپاه غمزه و تير نگاهم چشم مست * غارت دين صيد دل تاراج ايمان كرده‌اى\r\nعندليبان چمن دستان‌سرايى مىكنند * تا تو در اين انجمن طرح گلستان كرده‌اى \r\n\r\nحيات دانا . . . حيات نادان\r\n گر خاك شود وجود دانا * او راست حيات جاودانى\r\nليكن به مثل حيات نادان * مرگ است به نام زندگانى \r\n\r\nمشو اسير به بند هوس\r\n مشو اسير به بند هوس اگر خواهى * ز قيد غم شوى اندر تمام عمر آزاد\r\nبناى پايه بر آب است خانهء هوست * مكن مقام در آنجا كه نيستش بنياد\r\nمخر ز روى هوس آنچه احتياجت نيست * و گرنه مىدهى آن را كه حاجت است به باد \r\n\r\n","description":"","footnote":"","page_name":" 1920 ","page_number":472},
  {"content":"\r\n\r\n\r\nشرف ( 1306 )\r\nسيد شريف الدّين خراسانى ، متخلص به شرف ، در سال 1306 هجرى شمسى در شيراز قدم به عرصهء هستى نهاد . پدرش سيد عبد اللّه از عالمان و فقيهان بنام بود .\r\nشرف از شاعران پرشور و فاضلى است كه تحصيلات خود را در ايران و ممالك عربى به پايان رسانيد و با زبان عربى و انگليسى آشنايى يافت .\r\nآن زمان كه من با شرف آشنا شدم جوانى پرشور و پرهيجان بود ، در عين حال روح بدبينى و يأس بر روحش سايه افكنده بود و از آنچه آموخته بود ، پشيمان . خود در اين‌باره مىگويد :\r\n« بيهوده عمر را به خواندن و نوشتن صرف كرده و مىكنم ، از آنچه نمىدانم پريشان و از آنچه مىدانم پشيمان ؛ استنشاق در جو وجود را به سختى تحمل مىكنم . در اين فراموشى ناتمامى كه آن را زندگى مىگويند ، بيهوده در جستجوى غفلت و آرامشم ، افسانهء زندگى من بيشتر از اين نيست و بىشك همين هم ملال‌انگيز است . »\r\nاستاد شرف در نظم و نثر توانا ، و از مهارت كافى برخوردار است و قريحت روشنش او را در نظم و نثر رهنمون مىباشد . از آثار او است : تحقيق دربارهء زندگى ادبى و فلسفى ابو العلاء معرى ؛ بيزار ( نوول ) ؛ تحقيق راجع به فلسفهء اگزيستانسياليسم ؛ ترجمه منتخباتى از آثار نويسندگان اروپايى ؛ وسوسه ( مجموعه داستان ) ؛ ترجمهء چند اثر از ژان پل سارتر ؛ پرستو ( نوول ) ؛ و چند اثر ديگر .\r\n\r\nاسير و آزاد\r\n من و انديشهء آزادى و عشق يارى * دفتر شعرى و جامى و نواى تارى \r\n\r\n","description":"","footnote":"","page_name":" 1921 ","page_number":473},
  {"content":"\r\n\r\n جز رضا در بر آيين قضا چاره نبود * آزموديم كه كوشش نتواند كارى\r\nفكر بيمار تو درمان نكند همچو تويى * درد بيمار كجا چاره كند بيمارى ؟ !\r\nرهبران بار به بار دل ما افزودند * رهبرى نيست كه بردارم از دل بارى\r\nجدل فلسفى و بحث اصولى فقيه * قيل و قاليست كه آن را نبود مقدارى\r\nمطلبى تازه بياور كه دلى شاد كند * ور نه اين‌گونه شنيدم سخن بسيارى\r\nفرصت نشئه‌ى معلوم غنيمت شمرم * من به آيندهء موهوم ندارم كارى\r\nپاى انديشهء من راه ضلالت پيمود * مذهبم نيست بجز وهمى و دين‌پندارى\r\nعالمى را همه در خواب ضلالت ديدم * « شرفا » نيست در اين خانه مگر بيدارى ! ؟ \r\n\r\nبىدرمان\r\n كشدم روز و شب انديشهء پنهانى من * دل آزاد من اكنون شده زندانى من\r\nنىتوانم كه به خود دل بنهم نى به جهان * شده اين حيرت من رمز پريشانى من\r\nغافل از خويشم و جاهل به فسونكارى دهر * مايهء بيم و اميدم شده نادانى من\r\nنادم از هستى بيهودهء خويشم همه عمر * دارويى كو كه كند رفع پشيمانى من ؟\r\nخوى حيوانى من ، مايهء آرامش من * ناشكيبايىام از شيوهء انسانى من\r\nآه از اين ظلمتم اميد نجاتى نبود * نكند هيچ‌كس انديشه ز حيرانى من\r\nمن خود از درد خود آگاهم و بيچاره طبيب * چه خبر دارد از اين رنج و گران‌جانى من ؟ \r\n\r\nراه حقيقت\r\n تا چند هوشيار باشم ، ساقى بده ساغر من * پر كن ز مى ساغرم را تا گرم سازى سر من\r\nمن خسته از هوشيارى مشتاق اين ميگسارى * تا جام پرباده دارى ، حاشا مرو از بر من\r\nپر كن تو جامم پياپى ، تا هوشيارى شود طى * آن‌سان خرابم كن از مى ، كز خود رهد خاطر من\r\nمى مىكشم سرخوش و شاد ، از بند هر فتنه آزاد * آزاد گويى مرا زاد ، روز ازل مادر من \r\n\r\n","description":"","footnote":"","page_name":" 1922 ","page_number":474},
  {"content":"\r\n\r\n من سالك راه خويشم ، كس راه ننهاده پيشم * اسرار ميخانه كيشم ، پيمانه پيغمبر من\r\nآزرده از حال و ماضى ، زاييده‌ام غير راضى * بيزارم از آنچه قاضى ، به نوشته در دفتر من\r\nسلطان ملك وجودم ، فارغ ز بود و نبودم * گنج و سپاهم سرودم ، افسانه‌ام افسر من\r\nوارسته از كفر و دينم ، آسوده از آن و اينم * آن مايهء رنج و كينم ، وين رسم شور و شر من\r\nروزى كه اندوه و آهم ، يكباره سازد تباهم * فرياد كفر و گناهم ، بشنو ز خاكستر من\r\nرسم و ره كاميابى ، بىخويشى است و خرابى * افسانه‌هاى كتابى ، كى مىشود باور من\r\nبا خلوتى پرهياهو ، بگرفته‌ام سالها خو * او از من است و من از او ، شاهم او كشور من\r\nپند « شرف » را بيندوز ، اين پند دلبند جانسوز * راه حقيقت بياموز ، از شعر افسونگر من \r\n\r\nبه گيسو !\r\n اى زلف ، اى بنفشهء رقصنده * بر روى دوش و سينهء آن زيبا ،\r\nاى عطر دلنواز و پراكنده ، * اى آرزوى خفته و ناپيدا . \r\n* *\r\n همچون شكفته سوسن بستانها ، * لرزنده‌اى و شوخ و هوسرانى ،\r\nتا بوسه گيرى از لب پستانها ، * چون عشق دل‌شكسته پريشانى \r\n* *\r\n گه چون سكوت خفتهء شبهايى ، * گه چون درون تيرهء مردابى ،\r\nگه ژرف و ناشناس چو دريايى * گه رنگ رو پريده چو مهتابى . \r\n* *\r\n\r\n","description":"","footnote":"","page_name":" 1923 ","page_number":475},
  {"content":"\r\n\r\n اى شعله‌هاى درهم و تودرتو ، * اى توده ابر سوختهء خونين ،\r\nاى جام عطرريخته ، اى گيسو ، * اى سايه‌هاى جنگل چين در چين ! \r\n* *\r\n وه ، اى شراب كهنهء خواب‌آور ، * اى راز سحر و مستى و مدهوشى ،\r\nاى داروى كشنده و جان‌پرور ، * وه ، اى طلسم مرگ و فراموشى ، \r\n* *\r\n خواهم به دلنوازى بگذارم ، * سر را به روى دامن لرزانت ،\r\nگه بر تو اشك شوق فروبارم * گاهى گزم به دندان دامانت ، \r\n* *\r\n دارم هوس كه عطر تو را نوشم ، * اى تودهء بنفشه صحرايى ،\r\nاى زلف تا كنى تو فراموشم ، * انديشه‌هاى تيرهء دنيايى ! \r\n\r\nدرد هستى\r\n جهانى خسته از پيغام و پندارى كه من دارم * به تنگ آرد جهان را رسم و رفتارى كه من دارم !\r\nچسان با آرزو دل خوش كنم عمرى كه مىبينم ، * نگردد هيچ كم اندوه بسيارى كه من دارم ؟ !\r\nچه رنجى بيش از اين باشد كه از چيزى نشد راضى ؟ * دل افسردهء از خويش بيزارى كه من دارم ؟ !\r\nعلاج درد هستى را دواى نيستى - سازد ، * كجا درمان پذيرد جان بيمارى كه من دارم ؟ !\r\nگهى از خويش بيزارم ، گهى از خلق مىنالم ؛ * در اين دنياى باطل ، اين بود كارى كه من دارم !\r\nچنان با درد هستى خو گرم كز آن نمىنالم ؛ * نمىآرم برون از پاى خود ، خارى كه من دارم !\r\n« شرف » تا زنده هستم راز خود با كس نمىگويم * پس از من فاش گردد شايد اسرارى كه من دارم ! \r\n\r\n","description":"","footnote":"","page_name":" 1924 ","page_number":476},
  {"content":"\r\n\r\n\r\nاندوه نو\r\n( 1 )\r\n خفته در آغوش شبهاى بهارى آرزوها ، * آيد از اعماق جنگلها به گوشم گفتگوها ،\r\nمىشود گسترده بر مرداب شب ، آواز قوها ، * سبزه‌ها پامال رقص مبهم مهتاب گردد\r\nشعرها ، افسانه‌ها ، بر روى لبها آب گردد ، * افكند آيينه پيش روى شب هر جويبارى ،\r\nبر رخ هر سبزه ، هر گل هر چمن بينى بهارى ، * مخملى دامان گلگون شفق را در كنارى ،\r\nنغمهء شيرين چنگ آبشار ، آهسته ، كم‌كم ، * آب سازد در فراق آرزوها بوسهء غم .\r\nمىگشايد در درون بىزبان گلها ، زبانها ، * مىزند انديشه‌ها بر آرزوها ، سايبانها ،\r\nگستراند بيد مجنون ، گيسوان چون بادبانها ، * از نسيم آهسته گردد چهرهء مرداب پرچين\r\nمىخزد در لاى گلها ماه شب آرام و سنگين . \r\n( 2 )\r\n آرزوها را نه شوقى مانده در خاطر نه شورى ، * اين بهاران را نه لطفى مانده ديگر نى سرورى ،\r\nآرزويى بىزبان ، عشقى فلج ، اندوه كورى ، * خيمه بر مرداب هستى مىزند ؛ در سايهء غم\r\nكوكب آمال از كف رفته تابد تار و مبهم ! \r\n* *\r\n سربه‌سر بيهودگى ، ناپايدارى ، رنج ، پستى ، * بىكسى ، پرآرزويى ، بىخودى در خواب هستى ،\r\nسربه‌سر ديوانگى ، افسانه‌گويى ، بت‌پرستى ، \r\n\r\n","description":"","footnote":"","page_name":" 1925 ","page_number":477},
  {"content":"\r\n\r\n ديده هر سو بنگرد ، زين جمله نقشى زنده بيند ، * خويش را در اضطراب از حال و از آينده بيند .\r\nمىزند بر ساز غمهاى كهن هردم خيالى ، * مىكشد بر لوح شادى هر زمان فكرى - جمالى ،\r\nگستراند آرزويى خفته بر انديشه بالى ، * از دهان غنچه ، از گيسوى جنگل ، از بن جو\r\nخيزد اين آواز غمگين : كو نشان عشق ما ، كو ؟ \r\n* *\r\n ناله‌اى برخيزد از مهتابها ، شبها ، سحرها * گويد : اى امواج اين درياى بطلان ، اى بشرها ،\r\nبا شما اى ناتوانها ، با شما اى كور و كرها ، * بسته بر دنبال اين بيهودگيها نام هستى ،\r\nخستگى - از خويش بيزارى - بود پيغام هستى ! \r\n\r\n","description":"","footnote":"","page_name":" 1926 ","page_number":478},
  {"content":"\r\n\r\n\r\nشريف ( 1308 )\r\nعلى شريف ، اديب و شاعر والامقام در سال 1308 هجرى شمسى در شهر كاشان در ميان خانواده‌اى روحانى و متقى قدم به عرصهء وجود نهاد و چون روز ميلاد مولى الموحدين امير مؤمنان تولد يافت ، نام على بر او نهادند . پدرش ، حجة الاسلام شيخ محمد شريف ، آخرين فرزند فقيه و عالم ربانى ملا حبيب شريف و او فرزند ملا على مدد از عالمان و فقيهان دورهء قاجار بوده است .\r\nشريف تحصيلات ابتدايى را در مدرسهء سليمى زادگاه خود به‌پاى برد و از نوجوانى به تحصيل علوم قديمه پرداخت و مقدمات را از محضر پدرش و حجة الاسلام سليمانى آموخت ، ازآن‌پس چون از هوش و استعداد كافى برخوردار بود مطالعات خود را در زمينهء فقه و اصول و رياضيات و ادب ادامه داد ، يك‌چند در مدارس ملى خيام و اسلامى به تدريس پرداخت و در سال 1327 به استخدام وزارت فرهنگ درآمد و پس از پنج سال معلمى به سمت مدير مدرسهء صالح برگزيده شد و از سال 1333 در دورهء اول و دوم دبيرستان در رشتهء رياضى و فيزيك و شيمى به تدريس اشتغال ورزيد .\r\nشريف در سال 1342 ضمن تدريس ، در رشتهء زبان و ادبيات عرب در دانشگاه تهران به تحصيل ادامه داد و به اخذ ليسانس توفيق يافت و از طرف مسئولان دانشكدهء الهيات به تدريس بعضى رشته‌ها فراخوانده شد ، اما چون به زادگاهش دلبستگى داشت پيشنهاد را نپذيرفت و به كاشان بازگشت و از سال 1340 تا 1343 به‌عنوان راهنماى آموزشى برگزيده و به علت حسن خدمت به عنوان بهترين راهنماى آموزشى در سطح استان شناخته و معرفى شد .\r\nشريف در سال 1351 به رياست دبيرستان علوى كاشان منصوب گرديد ، اما پس از\r\n\r\n","description":"","footnote":"","page_name":" 1927 ","page_number":479},
  {"content":"\r\n\r\nيك سال به علت مبارزات سياسى در ميان دانش‌آموزان دبيرستان تعطيل شد و در سال 1354 دستگير و زندانى گرديد و كوتاه‌مدتى در زندان بود تا آزاد شد و فعاليت سياسى را از سال 1357 تشديد كرد و از طرف فرهنگيان به عنوان رئيس جامعه فرهنگيان انتخاب شد ، ولى مسئوليت را به ديگرى واگذار نمود و در سالهاى آخر خدمت فرهنگى خود بيشتر فقه و فلسفه دين تدريس مىكرد و سرانجام در سال 1358 پس از سى و دو سال خدمت بازنشسته گرديد .\r\nشريف از شعراى توانا و نامور كاشان است و تخلص خود را در شعر از نام خانوادگى برگزيد ، ديوان اشعارش متجاوز از دو هزار بيت مىباشد كه تاكنون طبع و نشر نشده است و از طرف ادارهء فرهنگ و ارشاد اسلامى كاشان رياست افتخارى انجمن ادبى سخن را به عهده دارد و شاعران از محضرش كسب فيض مىكنند ، وى مردى خليق و بردبار و فروتن مىباشد و با اينكه دوران بازنشستگى را مىگذارند ، در دانشگاه آزاد اسلامى به تدريس ادبيات عرب و در دانشكدهء پزشكى به تدريس ادبيات فارسى اشتغال دارد . از آثار و تأليفات اوست : مشگل‌گشاى شريف ( در زمينه رياضى ) ، و آموزش فنون شعر و ادب ، كه هنوز به چاپ نرسيده است .\r\nاين است نمونه‌هايى از شعر او :\r\n\r\nاختر اميد\r\n شد گشوده باب اندوه و عذاب زندگى * از همان روزى كه بگشودند باب زندگى\r\nحاصل يك‌لحظه شادى سالها درد و غم است * بنگرى نيكودلا گر در حساب زندگى\r\nچون سر زلف نكويان اوفتد در پيچ‌وتاب * هركه چون من اوفتد در پيچ‌وتاب زندگى\r\nنيست از رنج خماريهاى فردا باخبر * آنكه سرمست است امروز از شراب زندگى\r\nمىدرخشد اختر اميد راحتها « شريف » * چون رسد ما را غروب آفتاب زندگى \r\n\r\n","description":"","footnote":"","page_name":" 1928 ","page_number":480},
  {"content":"\r\n\r\n\r\nدر ستايش حضرت مهدى ( سلام اللّه عليه و على آبائه الطّاهرين )\r\n مانده‌ام بيدار شب ، در انتظار آفتاب * تا برآيد طلعت يار از ديار آفتاب\r\nتا كند نور تجلّى ساحت جان پرفروغ * گشت دل چون ذرّه‌اى در انتظار آفتاب\r\nتافت بر مرآت دل تا نور مهر روى دوست * سينه چون سينا شده دل چون منار آفتاب\r\nگر غبار تودهء غبرا جهان تارى كند * كم نگردد ذرّه‌اى از اعتبار آفتاب\r\nمنكر خفّاش‌سيرت چون كند عرض وجود ؟ * كو ز كورى مىكند انكار كار آفتاب\r\nمنهزم سازد سپاه تيرهء دژخيم شب * طلعت زيبندهء زرين حصار آفتاب\r\nخيل ظلمت را مبين در شب چو ديوى سهمگين * صبحدم در يك‌نفس گردد شكار آفتاب\r\nآفتاب عدل رحمان صاحب عصر و زمان * مىشود ظاهر به دستش ذو الفقار آفتاب\r\nمىرسد آن قاطع البرهان ، امام انس و جان * با شكوه آسمان و با وقار آفتاب\r\nمظهر عدل الهى مهدى قائم كز اوست * هم ثبات كاينات و هم قرار آفتاب\r\nحامى مستضعفان و ماحى مستكبران * كاشف اسرار قرآن افتخار آفتاب\r\nآنكه در ظلّ همايونش برآسايد جهان * ذرّه گردد از لياقت در شمار آفتاب\r\nگرد شمع روى او خاصان حق پروانه‌سان * مىكنند آشفته دل ، جان را نثار آفتاب\r\nچون عزيز مصر عرفان و اديب انجمن * دوستار خاندان و خواستار آفتاب\r\nاز محبّان معزّ الاولياء محبوب خلق * نور چشمان « شريف » اند از تبار آفتاب \r\n\r\nقصيده در فضيلت نماز براساس آيات و روايات\r\n هرآن‌كه كار به نام خدا كند آغاز * به كاميابى و توفيق مىشود دمساز\r\nرسد به بهرهء دلخواه خويش در پايان * كسى كه كار به ياد خدا كند ز آغاز\r\nاگر سعادت دنيا و آخرت جويى * به كارِ موردِ خشنودى خدا پرداز\r\nبدانچه فانى و واهيست دل نشايد بست * به جاه و مال مبال و به عزّ و ناز مناز\r\nبسا بود كه ببينى زوال حشمت و جاه * بسا بود كه ببينى و بال عزّت و ناز\r\nفرود آر سر بندگى و طاعت را * به پيشگاه خداى كريم بنده‌نواز\r\nچو طاعت تو ، به درگاه او قبول افتد * ز بندگى سر آزادگى به چرخ افراز \r\n\r\n","description":"","footnote":"","page_name":" 1929 ","page_number":481},
  {"content":"\r\n\r\n هرآن‌كه بندگى حق شعار خود سازد * به طاعتش نكند جز خداى را انباز\r\nبشوى جان و تن خويش را ز لوث گناه * به آب توبه و اخلاص و بندگى و نماز\r\nنماز اصل عبادات و پايهء دين است * نماز داردت از منكرات و فحشا باز\r\nنماز مىدهدت حسن خلق و حسن عمل * كه حسن خلق و عمل راست بهترين مفاز\r\nنماز بر تو ببندد ره وساوس ديو * نماز باب حقايق كند به روى تو باز\r\nبه هوش باش تو را ديو در كمين دل است * چنانچه كرده كمين در ره كبوتر ، باز\r\nمشو اسير هواهاى نفس توسن خويش * مخور فريب فسونهاى ديو حيلت‌ساز\r\nنماز بر تو گشايد در سعادت و خير * نماز بر تو ببندد در خيانت و آز\r\nنماز شيوهء معمول انبياى خداست * نماز خلوت انس است و گاه راز و نياز\r\nبه صدق و پاكى و اخلاص مىكند مؤمن * به بال شوق ، به معراج قرب حق پرواز\r\nبويژه از همه بهتر جماعت و جمعه * بود ميان عبادات افضل و ممتاز\r\nنماز جمعه بود رمز وحدت مردم * ز كارمند و كشاورز و تاجر و سرباز\r\nبسا به جمع ، شود نقش دشمنان افشا * بسا به جمع ، شود غدر خائنان ابراز\r\nبسا فزوده شود بينش سياسى خلق * بسا شود گره از كارهاى مردم باز\r\nخوشا كسان كه به اصلاح خويش مىكوشند * مقام قرب خداوند مىكنند احراز\r\nز پارسايى و پاكى صفاى دل يابند * به گوش جان شنوند از فرشتگان آواز\r\nحقايق دوجهان است نزدشان مكشوف * چو عبد خاص خدا گشته‌اند و محرم راز\r\nشوند داخل در جمع اولياء اللّه * به‌سوى جنّت قرب خدا روند مجاز\r\nز روى صدق و صفا گفت اين چكامه « شريف » * براى اهل حقيقت در اين سراى مجاز \r\n\r\nقضاوت على ( ع ) « مسألهء تقسيم پول هشت قرص نان »\r\n رهروى داشت پنج گردهء نان * توشهء راه خويش در انبان\r\nديگرى را سه گردهء نان بود * گشت با اوّلى به راه روان\r\nوقت خوردن چو خوان بگستردند * آمد از راه يك نفر مهمان\r\nهر سه خوردند هشت نان باهم * داد مهمان به آن دو ، هشت قران \r\n\r\n","description":"","footnote":"","page_name":" 1930 ","page_number":482},
  {"content":"\r\n\r\n اوّلى خواست تا شود تقسيم * پول بر نسبت شمارهء نان\r\nدوّمى را نبود خرسندى * كه طمع كرد و خواست نصف از آن\r\nلاجرم اين دو مدّعى بردند * داورى نزد مير متّقيان\r\nاو پس از پند و وعظ و استصلاح * داد بر وفق عدل و حق فرمان\r\nبهر تقسيم پول نان فرمود * نسبت هفت و يك بود ميزان\r\nز آن دو آن را كه پنج نان بوده‌ست * مىبزد هفت سهم بىنقصان\r\nو آنكه در خوان ، سه قرص نان آورد * مىبزد يك قرآن فقط ز ميان\r\nدوّمى را چو لب به شكوه گشود * داد پاسخ به حجّت و برهان\r\nگفت هر نان سه حصّه گشت و همه * بيست و چار حصّهء يكسان\r\nهر نفر هشت حصّه را خورده * دو نفر ميزبان و يك مهمان\r\nز اوّلى هفت و يك ز دوّمى است * هشت ثلثى كه داده مبلغ نان\r\nچون شنيدند آن دو برهان را * شاد گشتند و خرّم و خندان\r\nاز دل‌وجان به حكم تن دادند * چون حقيقت شد آشكار و عيان\r\nرهنماى بشر اگر باشد * دانش و داد و پاكى و ايمان\r\nگلخن جنگ و دشمنى گردد * گلشن صلح و دوستى و امان\r\nعلم و درك حقيقت است « شريف » * كه كند مشكل بشر آسان \r\n\r\nدر سوگ امام\r\n در غمت اى گل من ديدهء جان مىگريد * ديده با خون دل و اشك روان مىگريد\r\nجان جانانى و در سوگ تو چون ابر بهار * دل ماتم‌زده مىنالد و جان مىگريد\r\nعقل ، ماتم‌زده و مات ز غم مدهوش است * عشق ، آشفته و بىتاب و توان مىگريد\r\nرفتى اى جلوهء شادابى گلهاى بهار * چمن از ماتم آسيب خزان مىگريد\r\nبىتو اى مايهء امّيد بهاران به چمن * بلبل از حسرت و حرمان به فغان مىگريد\r\nزين مصيبت دل هر پير و جوان مىسوزد * زين الم ديدهء هر خرد و كلان مىگريد\r\nرفتى اى پير خرد ، رهبر دل ، جان جهان * خرد و جان و دل پير و جوان مىگريد\r\nآتش حسرت و غم سوخت دل‌وجان « شريف » * خسته‌دل ، سوخته جان زار و نوان مىگريد \r\n\r\n","description":"","footnote":"","page_name":" 1931 ","page_number":483},
  {"content":"\r\n\r\n\r\nشريفى ( 1360 - 1289 )\r\nمحمد على شريفى ، فرزند حاج حسن دشتى ، در سال 1289 هجرى شمسى در بندر بوشهر چشم به جهان گشود . پدرش در بحرين به شغل تجارت اشتغال داشت و رياست جمعيت ايرانيان مقيم بحرين نيز با او بود و نيز مدرسه‌اى در همان‌جا براى تعليم و تربيت اطفال ايرانى تأسيس كرد و معلمين ايرانى را از بوشهر به بحرين آورد .\r\nشريفى بيش از شش سال نداشت كه پدرش بدرود حيات گفت ، ناگزير به اتفاق خانواده به بوشهر بازگشت و به تحصيل پرداخت و پس از پايان تحصيلات در سال 1307 به استخدام دولت درآمد و در ادارهء گمرك مشغول كار شد و در سال 1315 به تهران مهاجرت كرد و در اين شهر رحل اقامت افكند و در سال 1351 بازنشسته گرديد .\r\nشريفى از سال 1314 به شعر و شاعرى پرداخت و در سرودن انواع شعر طبع‌آزمايى نمود و در تهران با مجامع ادبى ارتباط برقرار كرد و شعرش توجه سرايندگان را به خود معطوف داشت ، بخصوص در سرودن غزل مهارت يافت و اشعارش در برخى از مجلات به چاپ رسيد .\r\nشريفى در ميان شعراى معاصر به آثار شهريار علاقه و دلبستگى خاصى يافت و ملك‌الشعراى بهار را بزرگترين شاعر معاصر مىدانست و از اشعار فريدون توللى و نادر نادرپور لذّت مىبرد و از سال 1319 به تدوين مجموعه‌اى از آثار شعراى معاصر به خط خودشان به نام « يادگار اهل سخن » اقدام كرد كه توفيق چاپ آن را نيافت و سرانجام در 1360 در تهران بدرود زندگى گفت . ديوان اشعار او پس از فوتش به‌چاپ‌رسيد .\r\n\r\n","description":"","footnote":"","page_name":" 1932 ","page_number":484},
  {"content":"\r\n\r\n\r\nنغمه‌سوز\r\n كيم من ، نغمه‌سوزى ، ز ساز عاشق زارى * گريزان خوابى از چشمان دردآلود بيمارى\r\nنواى ناى چوپانى طنين افكنده در صحرا * نسيم دشت‌پيمايى گذر كرده به نيزارى\r\nحديث ناتمامى از غم عشق فسونكارى * پيامى سوى معشوقى ز مشتاق گرفتارى\r\nدعاى مستمندى ناشده مقبول درگاهى * فغان بينوا مرغى جدا مانده ز گلزارى\r\nكتابى در گرو مانده ز استاد هنرمندى * چراغى مانده بىروغن برِ شاگرد بيدارى\r\nكمان بىزهى در دست تيرانداز چالاكى * به بازار پرآشوبى متاع بىخريدارى \r\n\r\nخاطرهء دوش\r\n نشود در همهء عمر ، فراموش مرا * لذّت دوش ، كه بودى تو در آغوش مرا\r\nنرود خاطرهء وصل تو ، از خاطر من * وه چه جانبخش بود خاطرهء دوش مرا\r\nدم گرم تو ، كه جان زنده كند در عجبم * كه چرا برد ، در آغوش تو از هوش مرا\r\nبار عشق تو بود مايهء آسايش دل * كاين نه باريست كه آزرده كند دوش مرا\r\nدولت وصل بنازم كه دلم روشن از اوست * ور نه مىكرد غم هجر تو ، خاموش مرا\r\nمن كه بىياد تو در عمر نبودم يك‌دم * چشم دارم ننمايى ، تو فراموش مرا \r\n\r\nمزد وفا\r\n ز ما گسستى و دادى چو خوب مزد وفا را * به ياد ، دار كه بردى ز ياد ، صحبت ما را\r\nخطا ز ماست كه در قحط سال عشق و محبّت * نبرده‌ايم به بازار جز متاع صفا را\r\nكه گفت صورت نيكو نشان سيرت نيكوست * كه ما به روى نكو ديده‌ايم نقش ريا را\r\nطبيب بىخبر از عشق ، درد عشق چه داند * طبيب نيست هرآن‌كو شناخت نام دوا را\r\nعنان دل به كف ديده چون سپرد « شريفى » * ضرورت است كه بيند سزاى كار خطا را \r\n\r\n","description":"","footnote":"","page_name":" 1933 ","page_number":485},
  {"content":"\r\n\r\n\r\nياد گذشته\r\n ياد آن يار كه از ما نكند ياد به خير * ياد آن كس كه چنين مزد وفا داد به خير\r\nشب و روزم همه با حسرت و غم مىگذرد * ياد آن‌روز كز او بود دلم شاد به خير\r\nپروبالم همه در كنج قفس ريخت دريغ * ياد آن خندهء پيروزى صيّاد به خير\r\nدر قفس از نفس افتادم و رفتم از دست * ياد آن نغمهء مستانه و فرياد به خير\r\nدر قفس هم نگشودند ز پا ، بند مرا * ياد مرغان گشاده پر آزاد به خير\r\nكامران خسرو شيرين به شكر خندش گفت * ياد آن زحمت بىحاصل فرهاد به خير\r\nگفت استاد ، « شريفى » بجز از عشق مجوى * ياد آن مكتب و آن گفتهء استاد به خير \r\n\r\nماجراى دل\r\n اى كاش ، دل نبود مرا ، ديده هم نبود * گر چشم و دل نبود ، دگر ، هيچ غم نبود\r\nبر ما هرآنچه مىرود از ديده و دل است * اى كاش دل نبود مرا ديده هم نبود\r\nبه درد و سوز عشق ندانم چه الفتيست ؟ * دل را ، اگرچه درد دگر نيز كم نبود\r\nطى طريق باديه ، كارى ، نه سهل بود * گر اشتياق سجدهء خاك حرم نبود\r\nسرگشته‌ايم و دربه‌در ، امّا به يمن عشق * بيرون ، ز شاهراه حقيقت ، قدم نبود\r\nگردن‌فراز هستم ازآن‌رو ، كه گردنم * جز در برابر تو و عشق تو خم نبود\r\nدشمن بود نه دوست ، كه راه جفا رود * در ملك عشق ، رسم جفا و ستم نبود \r\n\r\nگل آرزو\r\n گر لاله‌زار عشق و گل آرزو نبود * صبح بهار عمر بدين رنگ و بو نبود\r\nلطفى نداشت دامن صحراى زندگى * در آن اگر ، اميد نبود ، آرزو نبود\r\nما كسب آبروى خود ، از عشق كرده‌ايم * اى خاك بر سرى كه پى آبرو نبود\r\nتا گفته‌ايم ما سخن از عشق گفته‌ايم * اى عشق بىتوام هوس گفتگو نبود\r\nدر جستجوى اوست كه هر سو نهيم روى * كار دگر كه درخور اين جستجو نبود\r\nدر چشم اهل دل چو يكى نقش درهم است * روى نكو كه همره خوى نكو نبود\r\nمديون « شهريار » بود لطف طبع من * لطفى نداشت بزم ادب گر كه او نبود\r\nعشق و اميد خواه « شريفى » كه در جهان * بىعشق وى اميد كسى كام‌جو نبود \r\n\r\n","description":"","footnote":"","page_name":" 1934 ","page_number":486},
  {"content":"\r\n\r\n\r\nبازار آشفته\r\n در اين بازار ، جز خرمهره‌خر نيست * دريغا كس خريدار گهر نيست\r\nگهر اينجا خريدارى ندارد * كسى با گوهرى كارى ندارد\r\nچنان بازار خرمهره بود گرم * كه دارد گوهرى از كار خود شرم\r\nمتاع ما در اين آشفته بازار * به دكان مانده اكنون بىخريدار\r\nمگر گوهرشناسى ، پاك بينى * مروّت پيشه‌اى ، ذوق‌آفرينى\r\nبه بازار آيد و كالا ببيند * گهرهايى كه هست آنجا ببينيد\r\nجدا سازد ز خرمهره ، گهر را * بگيرد زير بازوى هنر را \r\n\r\nبهاى يخ\r\n دخترى ژنده‌پوش را ديدم * كه ز سرما چو بيد مىلرزيد\r\nاشكهايش به روى چهرهء زرد * همچو دُر مىچكيد و مىغلطيد\r\nاو چنين و دو تن ز رهگذران * دست در جيب و گرم گفت و شنيد\r\nاز برش رد شدند و مىگفتند * گرچه كس همچو سال سرد نديد\r\nليك سرماى سخت و برف زياد * دهد از يخ به سال بعد نويد\r\nيخ فراوان شود به تابستان * مىتوان يخ به نرخ آب خريد\r\nزين سخن دختر پريشان‌حال * سر تكان داد وانگهى خنديد\r\nگفت اين حرف و با تنى لرزان * رفت و در گوشه‌اى ز درد ، خزيد\r\nيخ فردا بهاى خون من است * گر فروشند ، مفت ، هم نخريد \r\n\r\nنغمهء نو\r\n دامن وصلش اگر ، فتد به كف ما * پاى نهيم از شرف به گنبد خضرا\r\nبا گل رويش به‌سوى گل نكنم روى * دامن جانان كجا و دامن صحرا\r\nديده فروبندم از نظارهء نرگس * چو گل من واكند دو نرگس شهلا\r\nچشم من افتاد تا بدان لب‌ودندان * لعل ز چشمم فتاد و لؤلؤ لالا\r\nكس نشود باخبر ز درد درونم * گر نكند طفل اشك را ز دل افشا\r\nخواست دلم بوسه‌اى ز لعل لبش گفت * عمر تلف مىكنى به خواهش بى جا \r\n\r\n","description":"","footnote":"","page_name":" 1935 ","page_number":487},
  {"content":"\r\n\r\n رحمتى اى جان و دل به جان و دل من * دست بگيرم كه اوفتاده‌ام از پا\r\nگير كه من دشمنم چه مىشود اى دوست * گر كه به دشمن صفا كنى و مدارا\r\nبر سر مهر و وفا چو ماه من آمد * گفت به لحنى لطيف و دلكش و شيوا\r\nشاعر عصر نوى حديث نو آور * هست كهن جامه زشت بر تن زيبا\r\nنغمهء نو ساز كن ز دفتر عشاق * گشت كهن داستان وامق و عذرا\r\nصرف جنون است نقل قصّهء مجنون * سخت پريش است شرح طرّهء ليلا\r\nصحبت پرويز و شور شكر و شيرين * علّت سودا ، فتاد و مايهء صفرا\r\nتا نشود چاك‌چاك پيرهن ذوق * دامن يوسف رها كنيد و زليخا\r\nبحث سر زلف يار و طرّهء جانان * كى گرهى واكند ز كار دل ما\r\nگشته « شريفى » خموش زين سخن آرى * حرف حسابى ندارد اين همه غوغا \r\n\r\n","description":"","footnote":"","page_name":" 1936 ","page_number":488},
  {"content":"\r\n\r\n\r\nشريفى ( 1351 )\r\nمحمود شريفى ، فرزند رمضانعلى ، در سال 1351 هجرى شمسى در روستاى خاوهء اردهال از توابع شهرستان دليجان چشم به جهان گشود . پس از انجام تحصيلات ابتدايى و دورهء راهنمايى و اخذ ديپلم در سال 1364 به تحصيل علوم دينيه پرداخت و به اصفهان رفت و مدت يك سال در حوزهء علميه آن شهر به تحصيل اشتغال ورزيد ، از آنجا به كاشان آمد و در مدرسهء آية اللّه يثربى مشغول تحصيل شد و در عين حال از ادامهء تحصيل علوم جديده غافل نماند و در كنار تحصيل علوم قديمه ، رشتهء ادبيات و علوم انسانى را پى گرفت و اكنون سال سوم دانشكدهء ادبيات را مىگذراند .\r\nشريفى از كودكى به شعر و ادب علاقه داشت و بعدها در انجمن ادبى صبا كه به رياست شاعر ارجمند مصطفى فيضى و انجمن ادبى سخن عضويت يافت و از محضر استادان ادب بهره‌مند گرديد و با رموز شعر آشنايى يافت و به شكوفايى شعرش كوشيد .\r\nوى در ميان انواع شعر به سرودن غزل و مثنوى بيشتر رغبت نشان مىدهد و در ميان آثار سرايندگان معاصر به اشعار شهريار و سهراب سپهرى و مشفق كاشانى علاقه و دلبستگى بيشترى نشان مىدهد و در آغاز شاعرى گاهى ظهير تخلص مىكرد كه ديگر كمتر از آن استفاده مىنمايد .\r\n\r\nتو مثل شعر حافظ\r\n غزال دشت رؤياى منى ، جهانبخش و زيبايى * نسيم آرزو در باور صبحى ، گل‌آرايى\r\nسرود تيشهء فرهاد و شور عشق شيرينى * بلوغ اشك مجنونى ، فروغ چشم ليلايى\r\nشرار عشق عذرا در دل سرگشتهء وامق * بهار حسن يوسف مستى ، روح زليخايى \r\n\r\n","description":"","footnote":"","page_name":" 1937 ","page_number":489},
  {"content":"\r\n\r\n صفاى شمس تبريزى و وجد و حال مولانا * تو مثل شعر حافظ دل‌فريب و نغز و گيرايى\r\nحريم حرمت ميخانه‌اى پيمانه گردانى * به جام ديدهء دُردىكشان ، سُكر تماشايى\r\nسحاب رحمتى دشت وجود تشنه‌كامان را * قيامت قامتى بالا بلا ، آيينه بالايى\r\nاهورا از پيام چشم تو الهام مىگيرد * زلال چشمهء بودا و رمز نيروانايى\r\nكجا جويم تو را نازآفرين خاطرنواز دل * نه اينجايى نه آنجايى نه پنهانى نه پيدايى \r\n\r\nرؤياى جدايى\r\n آن دم كه در پهناى شب مهتاب روييد * در چشم مهر عالم‌آرا خواب روييد\r\nمن بودم و رؤياى جانسوز جدايى * از دورىات در ديده اشك ناب روييد\r\nگل‌نغمه سر كن اى هزار آواى شادى * در لاله‌گون جام دلم خوناب روييد\r\nتا زلف مشكين بوى تو تابيدن آموخت * شوق و شعف در سينهء بىتاب روييد\r\nسيماى سورىفام تو تا جلوه‌گر شد * بذر تحيّر در دل سيماب روييد\r\nبازآ كه از فيض دعاى صبحگاهى * آخر گل اميد در محراب روييد \r\n\r\nگرداب آرزو\r\n ديشب پرند بستر من ماهتاب بود * تنها انيس خاطر من اشك ناب بود\r\nدر موج‌خيز اشك به گرداب آرزو * انديشهء وصال تو نقشى بر آب بود\r\nرنگ خزان گرفت بهار خوش وصال * نبض ظريف ثانيه‌ها پرشتاب بود\r\nدر تنگناى كوچهء تاريك انتظار * دل از فراق روى تو در التهاب بود\r\nمىرفتى اى اميد من و گاه رفتنت * چشم به خون نشستهء من گرم خواب بود\r\nياد آورم كه لحظهء تلخ وداع تو * جانم براى بدرقه پا در ركاب بود \r\n\r\nسحر\r\n شبنم از دامن گل ريخت چو در پاى سحر * خون خورشيد روان گشت به رگهاى سحر\r\nبلبل از مأذنه سرو ، اذان گفت به شوق * غنچه لبخند زد و گشت پذيراى سحر\r\nموج در موج نسيم آمد و در دشت افق * غرق در بوسه شد آن لحظه سراپاى سحر\r\nخون شب ريخت چو در طشت زراندود فلق * مهر حيرت‌زده آمد به تماشاى سحر \r\n\r\n","description":"","footnote":"","page_name":" 1938 ","page_number":490},
  {"content":"\r\n\r\n\r\nدزد نگاه\r\n در وسعت پيشانىات روييد مهتاب * عكس تو را در قاب چشمم ديد مهتاب\r\nهمپاى من تا شهر بيداران سفر كرد * راز دلم را عاقبت فهميد مهتاب\r\nآن شب كه دستم گيسويت را شانه مىزد * بر عشق بىفرجام من خنديد مهتاب\r\nبا اينكه چشمانم نگهبان تو بودند * گاهى نگاهى از تو مىدزديد مهتاب\r\nچشم مرا تا از حضورت دور مىديد * گل‌بوسه از باغ لبت مىچيد مهتاب\r\nتا صبح وصل از دامن شب جلوه‌گر شد * در بستر گرم هوس خوابيد مهتاب \r\n\r\nدر حضور اشك\r\n مانده‌ام در حصار تنهايى * واى از روزگار تنهايى\r\nدل من كز تو عشق را فهميد * عاقبت شد شكار تنهايى\r\nناى غربت نواى دل ، ديشب * چنگ مىزد به تار تنهايى\r\nساختم بىتو با هزاران درد * سوختم از شرار تنهايى\r\nآه اى در نگاه من جارى * بىتوام پرده‌دار تنهايى\r\nمثل كوچيدن چكاوك‌ها * مىدوم از ديار تنهايى\r\nمىروم تا به اوج يك پرواز * دور تر از مدار تنهايى\r\nساختم در حضور اشك امشب * غزلى ، يادگار تنهايى \r\n\r\nعاشقى روستايى\r\n پر كشيدى به اوج رهايى * تا بلنداى بىانتهايى\r\nدر مسير نگاه تو پوياست * مشعلى از جارى آشنايى\r\nمثل آيينه‌اى سرد و مبهوت * مانده‌ام پشت قاب جدايى\r\nدوختم چشم بر حلقهء در * شايد امشب به ديدارم آيى\r\nساده‌ام مثل چشمانت اى دوست * عاشقم عاشقى روستايى\r\nدهكده در سكوتى شگرف است * مرغ شب گرم نغمه‌سرايى\r\nكوله‌بارى پر از عشق بر دوش * پر كشيدى به اوج رهايى \r\n\r\n","description":"","footnote":"","page_name":" 1939 ","page_number":491},
  {"content":"\r\n\r\n\r\nاز خود رها\r\n انديشه‌اش طعم رهايى داشت * با بىنهايت آشنايى داشت\r\nاز خود رها تا بىنهايت رفت * او خانه‌اى در ناكجايى داشت\r\nبا او دلم مست تماشا بود * شمع نگاهش دلربايى داشت\r\nديشب نيستان دلم بىاو * بر لب نواى بىنوايى داشت\r\nروحم به عزم كوچ پر مىزد * وقتى كه آهنگ جدايى داشت \r\n\r\nهم‌زبان خاطره‌ها\r\n دلم ز غربت ديدار تو بهانه گرفت * « ز چشم غم‌زده‌ام اشك دانه‌دانه گرفت »\r\nغريق ورطهء اندوه و محنتم اى واى * كسى ز شانهء دل بار غصّه وانگرفت\r\nبه اشك ديده شدم هم‌زبان خاطره‌ها * نهال ياد تو در باغ دل جوانه گرفت\r\nسرود سبز شكفتن فسانه گشت اى دوست * زبان طعنه تنم را به تازيانه گرفت\r\nبيا كه سينهء من گشته محبس فرياد * گلوى حنجره را پنجهء زمانه گرفت\r\nدلم به عشق تو شولاى صبر در بر كرد * به گلستان صفا بزم عاشقانه گرفت \r\n\r\nحديث عشق\r\n بىتو سيرم از كنشت و مسجد و ميخانه‌ها * نقض پيمان كرده‌ام ديريست با پيمانه‌ها\r\nآشنايان جاى نوشم نيش بر دل مىزنند * جان به قربان صفاى باطن بيگانه‌ها\r\nچشم دل را مىفريبد صورت بدسيرتان * فارغ‌اند از خوى آدم صورتان ديوانه‌ها\r\nغافل از اينكه شب دولت به سر خواهد رسيد * شمع مىزد شعله از كين بر پر پروانه‌ها\r\nعشق را آيينه‌دار محفل جان كن « ظهير » * كز حديث عشق مجنون ساختند افسانه‌ها \r\n\r\nشرط نخست عشق\r\n صحن دلم از شوق تو آيينه كارىست * بازآ كه زخم دورىات بر سينه كارىست\r\nاى مهربان‌تر از نسيم صبح رويش * در وسعت سبز نگاهت مهر جاريست\r\nچشمان تو تفسير آيات شكفتن * دستان تو شعر بلند پايداريست \r\n\r\n","description":"","footnote":"","page_name":" 1940 ","page_number":492},
  {"content":"\r\n\r\n بىتو گذشت لحظه‌ها سنگين و سرد است * در انتظارت كار دل ساعت‌شماريست\r\nازبس فريبش داده‌ام با صبر و اميد * دل با من امشب بر سر ناسازگاريست\r\nداغ هزاران بوسه روييده‌ست بر دار * شرط نخست عشقبازى سربداريست \r\n\r\nاحرام عشق\r\n پر مىزند دل در فضاى بام عشقت * اين مرغ وحشى عاقبت شد رام عشقت\r\nپروانه‌آسا در كنار شمع يادت * مىسوزم از پايان نافرجام عشقت\r\nدست من و دامان مى ، ساقى خدا را * مپسند بيش از اين دلم را خام عشقت\r\nدر كعبهء حسنت ز هستى دل بريدم * بر قامت دل‌بسته‌ام احرام عشقت\r\nپروازوار انديشه هرگز در سرم نيست * آن صيد بىبال‌وپرم در دام عشقت\r\nبا تير مژگان كشتن عاشق روا نيست * ترسم « ظهير » آخر شود ناكام عشقت \r\n\r\n","description":"","footnote":"","page_name":" 1941 ","page_number":493},
  {"content":"\r\n\r\n\r\nشعاع ( 1324 - 1250 )\r\nمحمد حسين خان شعاع الملك ، متخلص به شعاع ، در سال 1289 هجرى قمرى در شيراز تولد يافت . پدرش ميرزا ابو الحسن از بازرگانان معروف و معتبر ايران بود .\r\nشعاع علوم ادبيه را در همان شهر از دانشمندان و افاضل فراگرفت و با فنون ادب و رموز شعر آشنايى كامل يافت و در سرودن قصيده مهارت و تبحّر داشت و در مطايبه و هجا و ساختن ماده تاريخ يد طولايى داشت و نيز در مدت زندگانى به گردآورى كتب خطى و آثار نفيس دلبستگى شايانى از خود نشان داد ، تا جايى كه كتابخانه‌اش در عصر خود بىنظير بود .\r\nشعاع آثار و تأليفات چندى از خود بر جاى گذاشت ، از آن جمله است : تذكرهء شعاعيه ، تذكرهء شكرستان فارس ، اشعهء شعاعيه ، و نيز ديوان بابا كوهى را تصحيح كرد .\r\nديوانش متجاوز از سى هزار بيت است و با فرصت الدوله معاصر بود . او در سال 1324 شمسى چشم از جهان فروبست .\r\n\r\nجمال دوست\r\n تا ماه روى دوست مرا در برابر است * خورشيد در برابرم از ذرّه كمتر است\r\nبر عاشقان يكدله ، گويى شب فراق * هر ساعتى كه مىگذرد روز محشر است\r\nخلد برين و صحبت حور و لب قصور * آن را ميسّر است كه در كوى دلبر است\r\nاز ساقيان زهره جبينش كناره نيست * گوشى اگر به مزمر و چشمى به ساغر است\r\nدر پيش قدّ و خدّ تو آيند در سجود * ماهى اگر به نخشب و سروى به كشمر است\r\nمانند قامت تو كه دارد نشان به باغ * سرو و صنوبرى كه برش مشك و عنبر است \r\n\r\n","description":"","footnote":"","page_name":" 1942 ","page_number":494},
  {"content":"\r\n\r\n در ظلّ سايهء تو بياسايد آفتاب * تا زلف عنبرين به رخت سايه‌گستر است\r\nآن خال را به روى تو هركس كه ديد گفت * هندو در آذر است و لب حوض كوثر است\r\nاز يك اشعّه‌اى ز « شعاع » جمال دوست * خورشيد آسمان چهارم منوّر است \r\n\r\nقسمتى از چكامه فردوسى\r\n تا سخن بخشد سخنگو را اساس برترى * تا سخن پوشد سخن‌دان را لباس مهمترى\r\nدر عجم يكتا ستندى چار تن اهل سخن * كه نديده پنجمين‌شان را سراى ششدرى\r\nچاراركان سخن زين چار ركن بىعديل * بىنيازند از دورنگيهاى چرخ اخضرى\r\nدور از اين چارند سعدين و دو ديگر نيّرين * بر خلاف مهر و مه ز آلايش و نقصان عرى\r\nيك‌تن از اين چار تن تابد ميان آن سه تن * چون ميان سبعهء سيّاره مهر خاورى\r\nپيش از اين از نظم و نثر خويشتن من كرده‌ام * شرح حال هريكى را دفترى و محضرى\r\nزان خداوندان چاراركان ملك نظم و نثر * شاهد من يك‌تن اينجا مىنمايد دلبرى\r\nتا سخن بىسر نماند نام هريك را ز بن * بشمرم بىقيد ترتيب ار تو نيكو بشمرى\r\nخاك شيراز از عبير و بان و سبق و برد و گرو * تا كه طالع گشت از او سعدى به نيكواخترى\r\nاز ابيورد خراسان ورد رويد جاى خار * تا از آن خاك منوّر گشت ظاهر انورى\r\nچون نظامى خفت در گنجه قم از هجران وى * گشت مجنون و بزد بر سر چو قيس عامرى \r\n\r\n","description":"","footnote":"","page_name":" 1943 ","page_number":495},
  {"content":"\r\n\r\n خاك طوس از مَضجَع فردوسى نيكونهاد * قرنها شد همسرى دارد به چرخ چنبرى\r\nآرى آرى اين همان فردوسى طوسى بود * كافتاب اندر شبستانش نمايد مجمرى\r\nگرنه فردوسى درى مىكرد از شهنامه باز * بسته بودى روى ما دَرهاى دُرهاى دَرى\r\nگرنه فردوسى به شمشير سخن مىبرد دست * مغفر كندآوران كردى به سرشان معجرى\r\nهركجا خواهد نمايد پهلوانى در سخن * بر سر دوشيزگان معجر نمايد مغفرى\r\nآزمودندش چو گفت از آزمايش مصرعى * در رديف عسجدى و فرّخى و عنصرى\r\nدر ميان چارصد شاعر به او آمد درست * نظم شهنامه پس از اين شاهكار شاعرى\r\nمىنمايد چون دو ايرانى به يكديگر نبرد * گر رعيت‌زاده باشد يا كه باشد لشكرى\r\nگشت چون مغلوب آن يكديگرى در روز جنگ * روزگارش را سر آرد در لباس سرورى\r\nاول هر داستان و آخر هر قصّه‌اى * وعظ و توحيدش نمايد رهروان را رهبرى\r\nپيروان دين حق او را موحّد خوانده‌اند * چون محمّد را ستايش كرده در پيغمبرى\r\nقصّهء يوسف ازآن‌رو گفت در راه حجاز * تا به او از راه دين تهمت نبندد مفترى\r\nروز و شب مهر و مهش اندر ركوعند و سجود * چون سرآمد روزگار او به مهر حيدرى\r\nآنكه ميلاد وِرا در سيصد و پنجاه و سه * انتشار از بىتميزى داده و بىمشعرى \r\n\r\n","description":"","footnote":"","page_name":" 1944 ","page_number":496},
  {"content":"\r\n\r\n با چه برهان و دليل اين گفته مىگردد درست * اى برادر اين سخن هرگز نباشد باورى\r\nباب فردوسى نه شه بود و نه مير و نه وزير * تا كند تاريخ ميلاد پسر را دفترى\r\nدر كجاى شاهنامه گفته فردوسى مرا * در فلان تاريخ كرده مهد گيتى مادرى\r\nجمله استادان نظم‌آور مديح آورده‌اند * از ابيورد و قم و شيراز و شروان و هرى\r\nشاعر استاد خاقانى حكيم بىبديل * آنكه با آن چار تن دارد مقام همسرى\r\nبا چنان كرّ و فرى كو راست در ملك سخن * كرنش آرد پيش او چون بنده پيش تنگرى\r\nگر بدى از وى حسن در درگه محمود گفت * روزگار هر دو گشت اندر بد و نيك اسپرى\r\nآن نشد دار السّرور و اين نشد بئس المصير * آن شد از نيكونهادى وين شد از بدگوهرى\r\nكو حسن تا بنگرد نوبت زن بام فلك * مىزند در قصر فردوسى به سنج سنجرى\r\nدر قصور بىقصور شعر او نايد شكست * گر شكست افتد به خوان خان و قصر قيصرى\r\nيازده بر چارصد چون شد فزون در باغ خلد * رفت فردوسى طوسى از سراى عنصرى\r\nگر نخواندندى به تقصير سخن بر او نماز * قدسيان كردند اندر ماتمش نوحه‌گرى\r\nهركه تاريخى جز اين در دست دارد گو بيا * بنده حاضر هستم از داور براى داورى\r\nدر ميان گفتگوها اين سخن ناگفته ماند * گر بگيرندش سخن‌سنجان عالم سرسرى \r\n\r\n","description":"","footnote":"","page_name":" 1945 ","page_number":497},
  {"content":"\r\n\r\n بودى ار فردوسى طوسى در اين عصر و زمان * گشتى از اين شاعرى يوسف چو از تهمت برى\r\nبگذرم از ذكر فردوسى طوسى بگذرم * من سپارم راه حق گر تو به باطل بسپرى\r\nاندر اين جشنى كه نامش بر سر فردوسى است * من نكردم بر مرام اين و آن نام‌آورى\r\nتا شود نو نام استاد كهن از شعر من * اين چكامه كرد اندر نامه بىزر زيورى\r\nبر مراد هيچ‌كس وقتى نگفتم من سخن * از زبان هيچ تن گاهى نجستم ياورى\r\nمن ندادم از براى سيم و زر در نظم و نثر * كهترى را مهترى و مهترى را كهترى\r\nسر فرود آرم چرا در پايهء تخت فرود * من كه بر سر مىكند پشمين كلاهم افسرى\r\nمن ز بىسيم و زرى شهره شدم چون آفتاب * آفتاب است آنكه زر پاشد ز بىسيم و زرى\r\nنقشهء شعرم عطارد گر كشد بالاى سر * زهره گردد از بهاى چنگ او را مشترى\r\nگوهرم گر شد يتيم از هفت باب و چار مام * روزگار او را به بر گيرد ز مهر خواهرى\r\nروزگارا كور و كر گشتى مگر از ناله‌ام * يا بديدى صرفهء خود را به كورى و كرى\r\nروزگارا بس‌كه در رويت زبان كردم دراز * كلّه بست از دود آهم گنبد نيلوفرى\r\nروزگارا نقش ديگر زن در اين دير كهن * چنبرى شد قامتم چون حلقهء انگشترى \r\n\r\n","description":"","footnote":"","page_name":" 1946 ","page_number":498},
  {"content":"\r\n\r\n\r\nجمال خوبان\r\n هر لاله كه رويد از گل من * داغيست ز آتش دل من\r\nجز مهر گياه دوست نبود * هر سبزه كه رويد از گل من\r\nزلفت چو طناب گردن آمد * زنجير تو شد سلاسل من\r\nحرفى شنوم گر از دهانت * آسان شود از تو مشكل من\r\nجز بار فراق تو نگرديد * در وادى عشق حاصل من\r\nجز آينهء جمال خوبان * نقشى نبود مقابل من\r\nخورشيد رخت ز مشرق حسن * گرديد « شعاع » محفل من \r\n\r\nرباعيات\r\n گويند كه در جهان دلى بىغم نيست * گر هست ز اولاد بنىآدم نيست\r\nحق داند و من دانم و دلبر داند * شوريده‌ترى ز من در اين عالم نيست \r\n* * *\r\n سرگشته‌ام از بخت بد خفتهء خويش * ترسنده‌ام از طالع آشفتهء خويش\r\nدرمانده‌ام از گوهر ناسفتهء خويش * شرمنده‌ام از گفته و ناگفتهء خويش \r\n* * *\r\n تا مى نخورى پخته نگردى خامى * تا در پى نام و نسبى بدنامى\r\nتا كام نگيرى ز لب لعل نگار * گر شاه جهانى به جهان ناكامى \r\n* * *\r\n گفتم تو كه در روز ، ز شب خوب‌ترى * ديدم به شبت ز روز مطلوبترى\r\nحقّا كه شب و روز ز خوبان جهان * مطلوبترى و باز محبوبترى \r\n\r\n","description":"","footnote":"","page_name":" 1947 ","page_number":499},
  {"content":"\r\n\r\n\r\nشعله ( 1349 - 1271 )\r\nدكتر اسماعيل آشتيانى ، متخلص به شعله ، فرزند مرحوم شيخ مرتضى آشتيانى و نوهء مرحوم حاج ميرزا حسن آشتيانى است .\r\nآشتيانى در سال 1271 هجرى شمسى در تهران از مادر زاد ؛ علوم ابتدايى را در مدرسهء اسلام به‌پاى برد و آنگاه براى تكميل تحصيلات در دار الفنون به تحصيل ادامه داد و در ميان دروس ، در نقاشى بهترين شاگرد بود . پس از اتمام تحصيل در دار الفنون به فكر تكميل صنعت نقاشى افتاد و نزد استاد بزرگ مرحوم كمال الملك به فراگرفتن آن فن پرداخت و رموز آن را آموخت و در اين راه پيشرفت فراوان نصيبش شد و در سال 1334 قمرى به دريافت ديپلم نايل آمد و پس از يك سال به معاونت استاد برگزيده شد . ازآن‌پس كه كمال الملك به نيشابور رهسپار گرديد و ترك خدمت نمود وى رياست و مديريت صنايع مستظرفه را عهده‌دار شد و در اداره امور مدرسه و پيشرفت كارها نهايت كوشش را مبذول داشت و مورد تقدير وزارت فرهنگ و تحسين هنرمندان واقع گرديد .\r\nشعله در سال 1309 شمسى براى مطالعهء در هنرهاى زيباى اروپا بدان صوب شتافت و در سفرنامه خود شرح عمليات و كارهاى خود را نگاشت و پس از دو سال به ايران مراجعت كرد و در دانشسراى عالى و سپس در دانشكده فنى به كار پرداخت . در سال 1324 با كمك عده‌اى از هنرمندان انجمن هنرمندان ايران را بنيان نهاد و پس از چند ماه به رياست آن انتخاب شد و نيز هنرستانى به نام هنرستان كمال الملك تأسيس نمود .\r\nدكتر آشتيانى در سال 1325 بنا به دعوت انجمن روابط فرهنگى ايران و شوروى در نمايشگاه هنرهاى زيباى ايران بدانجا رفت و به دريافت نشان و مدال درجه اول هنر نايل گرديد و شوراى عالى فرهنگ نيز ارزش هنرى او را برابر دكترا تشخيص داد و سرانجام در\r\n\r\n","description":"","footnote":"","page_name":" 1948 ","page_number":500},
  {"content":"\r\n\r\nسال 1349 شمسى بدرود حيات گفت .\r\nسبك كار دكتر آشتيانى در نقاشى همان سبك كمال الملك است ، با اين تفاوت كه وى به جنبهء شاعرانهء نقاشى توجه و اهميت خاصى مىداد و دو تابلوى ترقى معارف ايران ، و حافظ ، بهترين گواه اين مدعاست .\r\nتأليفات وى بدين شرح است : 1 - اختراع الفبايى براى خط فارسى ، 2 - تصحيح و تحشيهء ديوان منوچهرى دامغانى و ترجمهء ممدوحين و شرح حال شعرايى را كه منوچهرى در ديوان خود از آنها نام برده است ، 3 - ترجمه و تأليف دورهء مفصلى از علم مناظر و مراياى عملى ، 4 - منتخبات كاملى از ديوان خيام و بابا طاهر و صائب و حافظ ، 5 - سفرنامهء اروپا ( در دو جلد ) ، 6 - ديوان اشعار .\r\nاينك نمونه‌هايى از نظم او به نظر خوانندگان مىرسد :\r\n\r\nحكايت\r\n شبى بيگاه شد مردى به حمام * كه از غفلت سحر پنداشتى شام\r\nبه‌سوى خويشتن چون خواند دلّاك * كه تا تن سازدش ز آلودگى پاك\r\nسيه‌سُمّى كه شاخش ديد در پاى * دهن بگشوده مارى اژدرآساى\r\nز ترس ، آن بينوا از دربه‌در زد * گهى بر سينه و گاهى به سر زد\r\nشكسته بسته همچون مردم لال * به حمّامى شكايت برد از اين حال\r\nكه دلاك تو ديوى سهمناك است * حساب آدمى زين ديو پاك است\r\nنه حمّام است اينجا ديولاخ است * كه دلّاكان آن را سم و شاخ است\r\nبه دو استاد پاى خويش بنمود * كه آيا پاى دلّاك اين‌چنين بود ؟\r\nنظر افكند چون بر پاى استاد * سُمى ديدش به پا كز پا درافتاد\r\nپس آنگه با دلى چون لجّهء خون * از آن ورطه خودى افكند بيرون\r\nروان شد چون مجانين اندر آن كوى * بگردش خيل سُم‌داران ز هر سوى\r\nپريشانحال و حيران تا چه سازد * غزالى با گرازان چون گرازد\r\nدر آن بيغولهء غول آشيانه * چسان از آدمى يابد نشانه\r\nيكى گفتش در اين اهريمن‌آباد * عبث‌جويى نشان آدميزاد\r\nاز اين مردم ز سر بگرفته تا دم * نبينى يك نفر را ساق بىسُم \r\n\r\n","description":"","footnote":"","page_name":" 1949 ","page_number":501},
  {"content":"\r\n\r\n\r\nبه‌ياد جوانى\r\n فسرد آنچه مرا آتش جوانى بود * نبود آتش بل آب زندگانى بود\r\nنه خود زمين كه فلك هم به كام من مىگشت * كه دور عمر مرا دور كامرانى بود\r\nنه فكر موى سپيدم به سر نه روز سياه * كه روزگار به چشم من ارغوانى بود\r\nقوىترين كس پهلو تهى نمود از من * كه درد و بازوى من زور پهلوانى بود\r\nغم زمانه ندانستمى و جور فلك * هرآنچه بود خوشى بود و شادمانى بود\r\nهمىطپيد دلم از نگاه چشم كبود * كه همچو تير بلا بود و آسمانى بود\r\nهميشه‌ام سر و سرّى به نوجوانان نيز * چنان كه افتد و دانى به نوجوانى بود\r\nهميشه بود بساطم چو گلستان رنگين * كه گل‌عذارى پيشم به ميهمانى بود\r\nلب از تحسّر اكنون همىگزم كاين لب * هميشه‌ام به لبى همچو لعل كانى بود\r\nچه گويمت كه من الماء كلّ شىء حىّ * جوانى است كه چون آب زندگانى بود \r\n\r\nسرو خرامان\r\n چون سرو مىخرامى و دلها همىبرى * ديوانه مىكنى تو به هركس كه بگذرى\r\nبودم به عقل شهرهء شهرى ولى كنون * ديوانه كرده است مرا ديدن پرى\r\nدر دلبرى و حسن ، تو از حد گذشته‌اى * حدّيست حسن خوب‌رخان را و دلبرى\r\nبس قصّه‌ها ز يوسف مصرى شنيده‌ايم * امّا تو اى عزيز دلم ، چيز ديگرى\r\nگر ماه را به روى بود حال مشكبوى * يا زلف مشك‌فام تو با مه برابرى\r\nمن آدمى بدين رخ و بالا نديده‌ام * اى آسمان مگر تو صنم‌ساز و بتگرى\r\nاز سرو لاله و گل و از ماه و آفتاب * بر هرچه بنگرم تو بسى زان نكوترى\r\nباشد به خيل خوبان با اين جمال و حسن * پيروزىات مسلّم و فتح و مظفّرى\r\nخوانديم درس دين و شد از ياد و عاقبت * آموختيم از سر زلف تو كافرى\r\nهرگز من از تو روى به سويى نمىكنم * هرچند بيش جور كنى و ستمگرى\r\nصد بار اگر برانيش از انگبين مگس * جايى نمىرود كه به جان است مشترى\r\nديوانهء گلى تو اگر نيستى چو من * اى غنچه از چه روى به تن جامه مىدرى\r\nسحر است بىسخن ، سخن « شعله » شعر نيست * اين سامرى ز چشم تو آموخت ساحرى \r\n\r\n","description":"","footnote":"","page_name":" 1950 ","page_number":502},
  {"content":"\r\n\r\n\r\nدر رثاء پدر خود گفته\r\n بين كه دارم ز غم مرگ تو اى پاك پدر * آب در ديده و آتش به دل و خاك به سر\r\nشمع اين جمع پريشان ز چه گشتى خاموش * خيز و بين دود غمم بر سر و آتش به جگر\r\nچه شد آخر كه نمىيابمت اندر مراى * چه شد آخر كه نمىبينمت اندر منظر\r\nخاك شد بستر و بالين تو خاكم به دهن * گور شد منزل و مأواى تو خاكم بر سر\r\nتا كه ديدم فلكى از عظمت خفت به گور * گور تنگيست به چشمم فلك پهناور\r\nبىتو يك‌لحظه نشايد به جهان من را ، زيست * يا تو بازآى به پيش من و يا من را بر\r\nلنگر كشتى اسلام تو بودى امروز * واى بر كشتى اسلام كه شد بىلنگر\r\nدانش‌آموز عبارات تو هر دانشمند * حكمت اندوزِ اشارات تو هر دانشور\r\nمقتدايان متوجّه به تو همچون محراب * پيشوايان مترقّى به تو همچون منبر\r\nبستگان تو چنانند ز غم كاين يك را * پشت بشكسته و آن يك را بشكسته كمر\r\nدختران تو ز مرگ تو بنات‌النّعش‌اند * وان همه چاك گريبان و دريده معجر\r\nگلعذاران تو از سيلى نيلىرويند * هركجا جاى گل سرخ بود نيلوفر\r\nمرغ حق آه كشد شمع فروريزد اشك * وين كه دانند شبم چون گذرد تا به سحر\r\nمن به گورم ز دل تنگ به شبهاى سياه * صبح برخاسته از گور به صبح محشر\r\nبه كجايى تو كه تا پاى تو را بوسه زنم * اى كه چون تاج سرم بودى و رفتى از سر\r\nتو چه كردى كه ز مرگ تو عزادارانند * همه ، من آمن باللّه و من كان كفر\r\nآسمان نيز به مرگ تو چو من گريان است * يا به چشم من ، اشك آيد رخشان اختر\r\nامشب ار صبح كنم واى بر اين جان‌سختى * نه ، كه از دود جگر صبح مرا نيست دگر\r\nگرچه اين لقمهء مقسوم گلوگير همه‌ست * نشود ليك چنين غصّه نصيب كافر\r\nصبر بايد به همه حال كه زرگر داند * كه زر از بهر چه در بوته نمايد زرگر\r\nسرخ‌روى آى از اين كوره برون يا كه سياه * آهنى را نرسد مصلحت آهنگر\r\nچه شد آن دانه كه دهقان ازل كرد به خاك * تا كه من آب به خاكش دهم از ديدهء تر\r\nگر نباشد به سرشكم اثرى باكى نيست * عن‌قريب است كه از ما نبود نيز اثر\r\nنازم آن مست كه پيمانه تهى كرد كه باز * جام گيرد ز كف ساقى حوض كوثر\r\nبارالها ! ز كرم نور بر آن گور ببار * كه بسى بود به لطف و كرمت مستظهر\r\n« شعله » ام كار من سوخته دل سوختن است * آتش آنگاه نسوزد كه شود خاكستر \r\n\r\n","description":"","footnote":"","page_name":" 1951 ","page_number":503},
  {"content":"\r\n\r\n\r\nمردم زمانه\r\n دور شو از مردم زمانه كه اينان * دور ز مردى و مردمى و تميزند\r\nتا كه بزرگى و جاه و سيم و زرت هست * پيش تو كمتر ز هر غلام و كنيزند\r\nور ز بلايى به‌سويشان بگريزى * از تو ، چونان كه از بلا بگريزند\r\nگاه عمل هيچ نيستند گه حرف * بىهمه‌چيزان نكرده خود همه چيزند\r\nگر كه ز پاى افتى از تو دست بدارند * جز پى سركوبىات ز جاى نخيزند\r\nگر بدهى جمله نان سفرهء خود را * نان بستانند و آبروت بريزند\r\nدنيا چو لاشه است و مردم دنيا * در سر آن چون سگان به جنگ و ستيزند \r\n\r\nخانواده\r\n خلق را دان تو خانوادهء خويش * كه به هم جمله خويش و پيوندند\r\nسالخردان به منزله پدرند * خردسالان به جاى فرزندند\r\nوان گروهى كه با تو همسالند * خواهران و برادرى چندند \r\n\r\n","description":"","footnote":"","page_name":" 1952 ","page_number":504},
  {"content":"\r\n\r\n\r\nشعله ( 1315 )\r\nمنوچهر محجوبى ، كه در شعر شعله تخلص مىكند ، فرزند محمد على ، در سال 1315 هجرى شمسى در باختران ( كرمانشاه ) ديده به جهان گشود . در هفت‌سالگى پدر خود را از دست داد و ده‌ساله بود كه با خانوادهء خود به اصفهان كوچيد و در آن شهر رحل اقامت افكند .\r\nشعله تحصيلات ابتدايى را در دبستان بدر كرمانشاه و پهلوى اصفهان به پايان برد و دورهء متوسطه را در دبيرستان صارميه اصفهان به انجام رسانيد .\r\nشعله از سيزده‌سالگى به شعر و شاعرى پرداخت و به عضويت انجمنهاى ادبى كمال و پروانه درآمد .\r\nاينك چند نمونه از شعر او :\r\n\r\nقبالهء دل\r\n شده‌ست بادهء عشقت ز بس حواله دل * لبالب از مى مهرت بود پيالهء دل\r\nشب فراق تو اى مه گريستم تا صبح * به ديده خواب نيامد ز آه و نالهء دل\r\nچه حاجت است دهم شرح عشق روى مهت * گواه عشق تو ثبت است در رسالهء دل\r\nبه ياد روى تو هر شب ز آب ديدهء خود * هزار بار دهم تا سحر غسالهء دل\r\nبه دست عشق تو مفتوح گشت كشور جان * به غنچهء لب تو مهر شد قبالهء دل\r\nبتا ! دمى قدمت رنجه كن به محضر عشق * كه بلبل و گل و شمع‌اند جمع و لالهء دل\r\nتفقّدى به من ار پير مىفروش كند * بهاى باده دهم زهد چند سالهء دل\r\nغمين مباش اگر « شعله » جان دهد از هجر * تو شاد زى به جهان اى مهين سلالهء دل \r\n\r\n","description":"","footnote":"","page_name":" 1953 ","page_number":505},
  {"content":"\r\n\r\n\r\nتو و من\r\n آنكه از روى مهت مهر نديده‌ست ، منم * و آنكه جانش به لب از هجر رسيده‌ست ، منم\r\nآنكه پابند وفا هيچ نبوده‌ست ، تويى * و آنكه دنبال تو با سر بدويده‌ست ، منم\r\nآنكه قلب من دلداده ربوده‌ست ، تويى * و آنكه تلخى فراق تو چشيده‌ست ، منم\r\nآنكه اندر دل من جاى نموده‌ست ، تويى * و آنكه جا بر سر كوى تو گزيده‌ست ، منم\r\nآنكه بر من درى از ناز گشوده‌ست ، تويى * و آنكه ناز تو به‌هرحال كشيده‌ست ، منم \r\n\r\nنو و كهنه\r\n بازبين شعرا غوغا شد * صحبت كهنه و نو بر پا شد\r\nشد يكى حامى اشعار كهن * ديگرى را هوس نو گفتن\r\nاين يكى شعر كهن مىگويد * روش سعدى و حافظ پويد\r\nگويد اشعار كهن خوب بود * چون‌كه نزد همه مطلوب بود\r\nشعر نو هيچ ندارد ثمرى * نكند بر دل مردم اثرى\r\nاز قوافى و ز اوزان دور است * در بر اهل ادب منفور است\r\nشعر نو تابع بحر است كه نيست ؟ * آنكه اين شعر پسندد چه كسيست ؟\r\nهركه از گفتن اشعار كهن * عاجز است و نتواند گفتن\r\nهركسى را نبود طبع روان * جاى گيرد به صف نوگويان\r\nرود و زود شود نوپرداز * مىكند چرت‌نويسى آغاز\r\nرود و شعر نوين مىسازد * به اساتيد سخن مىتازد\r\nمىكند فكر كه شاعر شده است * در سخن گفتن ماهر شده است\r\nمىنيرزد همه شعرش يك جو * واى بر شعر نو و شاعر نو \r\n* *\r\n آنكه گوينده اشعار نو است * در ره شعر نوين راهرو است\r\nگويدش اى كه تويى كهنه‌پرست * حرفهاى تو همه بيهوده‌ست\r\nديگر اى كهنه‌سرا عهد جديد * خلق شعر تو نخواهند شنيد\r\nاين زمان شعر كهن كهنه شده‌ست * دكّهء كهنه‌سرا بايد بست\r\nسرد شد شعر كهن بازارش * گشت پوسيده بن ديوارش \r\n\r\n","description":"","footnote":"","page_name":" 1954 ","page_number":506},
  {"content":"\r\n\r\n تا به كى شعر كهن بايد گفت * مهره خر جاى دُر و گوهر سفت\r\nنبود شعر نوين بيهوده * تو مگو نيز چنين بيهوده\r\nنتواند همه‌كس نو گفتن * گهر شعر نوين را سفتن\r\nچونكه اين عصر بود عصر اتم * شاعر كهنه‌سرا گردد گم\r\nمردم از شعر كهن بيزارند * به تو هم هيچ محل نگذارند \r\n* *\r\n شعر نو خوب‌تر از شعر كهن * هست يا نيست نگويم ليكن\r\nشعر بايست كه از دل خيزد * تا كه شورى به دلى انگيزد \r\n\r\nمادر زن !\r\n گفت شخصى حضرت آدم سعادتمند بود * هيچ‌گه رنج و عذاب و محنتى در تن نداشت\r\nهيچ مردى همچو او خوشبخت در دنيا نزيست * زحمت و رنج و الم ، مقدار يك ارزن نداشت\r\nگفتمش آخر چرا اين‌قدر او خوشبخت بود * گفت خوشبختى او اين بُد كه مادر زن نداشت \r\n\r\nعيد\r\n عيد آمد و آن طفل پدرمرده گريست * كاين عيد مگر عيد من مسكين نيست ؟\r\nمردم همگى به فكر عيش‌اند و نشاط * آن‌كس كه كند فكر من بىكس كيست ؟ \r\n\r\n","description":"","footnote":"","page_name":" 1955 ","page_number":507},
  {"content":"\r\n\r\n\r\nشفق ( 1314 )\r\nمحمد حسين بهجتى ، فرزند تقى ، در سال 1314 هجرى شمسى در شهر اردكان در خانواده تهيدست و مذهبى ديده به جهان گشود . در هفت‌سالگى به مكتب رفت و چون حافظه‌اى قوى داشت ، آموزش قرآن را فراگرفت . آنگاه به دبستان رفت و تا كلاس پنجم ابتدايى بيشتر نتوانست به تحصيل ادامه دهد ، چون پدرش با تحصيل فرزند موافق نبود . سرانجام با وساطت يكى از روحانيون شهر خود موافقت پدرش براى رفتن به مدرسهء علوم دينيه جلب گرديد .\r\nبهجتى تحصيلات مقدماتى را در زادگاه خود و يزد فراگرفت و در سال 1331 شمسى براى ادامهء تحصيل به قم عزيمت كرد و در مدرسهء خان سكونت گزيد . كتاب قوانين را از سيد موسى صدر و كفايه را نزد آية اللّه سلطانى و فقه را از محضر آيات عظام : زنجانى و مشكينى و فكور و شيخ عبد الجواد اصفهانى و حاج شيخ مرتضى حايرى آموخت و فلسفه را نزد آية اللّه منتظرى و علامه طباطبايى فراگرفت . آنگاه به درس خارج آية اللّه بروجردى حاضر شد و مدت يك سال از محضر وى كسب فيض كرد و زبان انگليسى را از آية اللّه سيد محمد بهشتى ، كه در آن موقع دبير زبان در قم بود ، آموخت .\r\nبهجتى از سال 1335 براى كمك به امر معيشت خود به كار تبليغ و وعظ پرداخت و همه‌ساله در ماه رمضان و دهه اول محرم و دهه آخر صفر به شهرهاى مختلف رفت و در سال 1351 به تهران عزيمت كرد و مدت نه سال در آن شهر سكونت اختيار نمود . تا اينكه مقدمات انقلاب پيش آمد و كميته‌اى تأسيس شد و مسئوليتى به‌عهده‌اش واگذار گرديد ، ناگزير به قم آمد و به آموزش سياسى پرداخت . پس از يك سال توقف در قم ، با شهادت آية اللّه صدوقى مصادف شد و از طرف امام خمينى ، آية اللّه خادمى به سمت امام جمعه يزد\r\n\r\n","description":"","footnote":"","page_name":" 1956 ","page_number":508},
  {"content":"\r\n\r\nمنصوب گرديد و چون شهر اردكان پس از انتقال آية اللّه خادمى نماز جمعه‌اش تعطيل مىشد ، بهجتى به حكم امام به سمت امام جمعهء اردكان منصوب شد و اكنون هم در همين سنگر به تبليغ و ارشاد مشغول است .\r\nبهجتى كه در شعر شفق تخلص مىكند ، از شاعران خوش‌ذوق و توانايى است كه شعر و شاعرى را از دوران تحصيل در قم آغاز كرد و اولين شعرى كه سرود مخمسى بود كه در رثاء آية اللّه حجت كوه‌كمرى سرود كه مورد توجه قرار گرفت و در جريان انقلاب و پيروزى آن اشعار زيادى از او در مجلات : مكتب اسلام ، مكتب تشيع ، حوزه ، معارف ، پاسداران ، و پيام انقلاب به‌چاپ رسيده است .\r\n\r\nآرزوها\r\n خواهم كه شوم سايه و در پاى تو افتم * چون سايه به خاك از غم سوداى تو افتم\r\nخواهم كه شوم خنده و بوسم دهنت را * خواهم كه شوم خال و به لبهاى تو افتم\r\nخواهم چو نسيم سحرى بىخبر از خلق * مستانه در آغوش فريباى تو افتم\r\nآن روز كنم ناز كه خلقم به تماشا * برخيزد و من محو تماشاى تو افتم\r\nدارم هوس از روى دزدانه نگاهى * بگذر كه رخت بينم و رسواى تو افتم\r\nتو رفتى و من اشك‌صفت لرزم و ترسم * چون اشك ز چشمان فريباى تو افتم\r\nگر همچو « شفق » بينمت از دور به شوقت * خون دل خود ريزم و شيداى تو افتم \r\n\r\nساغر خون\r\n نديده بالش راحت سرى كه من دارم * گداخته است ز تب ، پيكرى كه من دارم\r\nچگونه طاقت اين آتش آورم كه جحيم * بود شراره‌اى از آذرى كه من دارم\r\nز جلوه پاى سرشك ، آسمان روشن را * كند خجل ، رخ پراخترى كه من دارم\r\nچو لاله قسمت من خون دل بود همه عمر * لبالب است ز خون ساغرى كه من دارم\r\nمن آرزوى وفا را به خاك خواهم برد * كه جز جفا نكند دلبرى كه من دارم\r\nزند غبار من آتش ، به سينهء صحرا * كه شعله‌هاست به خاكسترى كه من دارم\r\nچو تيرخورده غزال ختن ، تپد در خون * دل رميدهء غم‌پرورى كه من دارم\r\nز بس‌كه ريخته خون جگر ز ديدهء من * گرفته رنگ « شفق » بسترى كه من دارم \r\n\r\n","description":"","footnote":"","page_name":" 1957 ","page_number":509},
  {"content":"\r\n\r\n\r\nحجله‌گاه عشق\r\n دامن از خون جگر شويم و رخساره ز اشك * هست در حجله‌گه عشق مرا ، ياره ز اشك\r\nدر شب خستگى و بىكسى و تنهايى * يارى از زارى و افغان طلبم ، چاره ز اشك\r\nعشق من با تو نه امروز بود كز طفلى * تر نمودم ز غم عشق تو ، گهواره ز اشك\r\nبس‌كه اشك آمد و گرديد تو را جست و نيافت * شرمسارم من سرگشتهء آواره ز اشك\r\nعاقبت خاك رهت پاى به چشمم نگذاشت * گرچه شستم همه‌شب ديده دو صد باره ز اشك\r\n« بهجتى » اين‌قدر از عشق بتان اشك مريز * زان كه هرگز نشود نرم دل خاره ، ز اشك \r\n\r\nچه كرده‌اى ؟\r\n در دل ديوانه‌ام صد فتنه بر پا كرده‌اى * فتنه كمتر كن كه اينجا ، خود تو مأوا كرده‌اى\r\nتا چو شمع دلربا ، افروختى مستانه روى * عالمى پروانه‌وش ، مفتون و شيدا كرده‌اى\r\nبهر آشوب دل مجنونم اى ليلاى حسن * ناز شيرين ، عشوه دلكش ، چهره زيبا كرده‌اى\r\nشيوهء چشم تو هرجا بود ، جان و دل ربود * تا چه افسون اندر آن چشم فريبا كرده‌اى\r\nگوشهء ابروى خود تا همچو مه بنموده‌اى * خلق را يكباره ، سرگرم تماشا كرده‌اى\r\nاز فروغ حسن رويت خيره چشم عالمى * كز كجا اين حسن و ناز و عشوه پيدا كرده‌اى \r\n\r\n","description":"","footnote":"","page_name":" 1958 ","page_number":510},
  {"content":"\r\n\r\n اى طبيعت ، گر نمىبود از پى بازيگرى * از چه او را اين‌قدر ، سرمست و رعنا كرده‌اى\r\nور نمىبود از پى افسونگرى عاشق‌كشى * نرگسش را از چه اين اندازه شهلا كرده‌اى\r\nسنگ با آيينه ، كى سازد شگفتا سينه‌اش * كرده‌اى ز آيينه و قلبش ز خارا كرده‌اى\r\nتا كند آشوب‌كارى ، دلبرى غوغاگرى * چهره‌اش گلرنگ و زلفش عنبرآسا كرده‌اى\r\nشور و غوغاى قيامت ، در قدش بنهفته‌اى * در لب جان‌پرورش ، اعجاز عيسى كرده‌اى\r\nخرمن گلهاى جان‌آشوب ، گرد آورده‌اى * وز فسونش پيكرى آشوب‌افزا كرده‌اى\r\nلطف و ناز از برگ گل ، نوش از شكر بگرفته‌اى * وانگهش با سحر آن ، لعل شكرخا كرده‌اى\r\nشوخى و سرخى و لطف و رنگ و بو بردى ز سيب * تا زنخدانش ز شادابى ، طرب‌زا كرده‌اى\r\nاز نگارين نرگس مخمور ، بردى آب و رنگ * بس‌كه چشم نيم‌مستش را فريبا كرده‌اى\r\nماه من ، سحر از كجا آموختى كز نيم ناز * عالمى را پرخروش و شور و غوغا كرده‌اى\r\nخاك را زر مىنمايد از نگاهى « بهجتى » * تا چو گنج اندر دل ويرانه‌اش جا كرده‌اى \r\n\r\nچه كنم\r\n يا رب ار نگذرى از جرم و گناهم چه كنم * ندهى گر به در خويش پناهم چه كنم\r\nگر برانى و نخوانى و كنى نوميدم * به كه روى آرم و حاجت ز كه خواهم چه كنم\r\nگر نبخشى گنهم ، شرم مرا آب كند * ور نبخشى تو ، بدين روى سياهم چه كنم \r\n\r\n","description":"","footnote":"","page_name":" 1959 ","page_number":511},
  {"content":"\r\n\r\n نتوانم كنم انكار گنه يك ز هزار * كه تو بودى به همه حال گواهم چه كنم\r\nبار الها ! كرمى ، مرحمتى امدادى * كاروان رفته و من مانده به را هم چه كنم\r\nمنم آن بندهء گستاخ كه بااين‌همه جرم * باز باشد به عطاى تو نگاهم چه كنم\r\nتويى آن سيّد پرمهر گنه‌بخش كريم * كه دهى در كنف خويش پناهم چه كنم\r\nواى بااين‌همه پستى شده‌ام بر تو جسور * جان و دل را گر از اين غصّه نگاهم چه كنم\r\nدوش مىگفت « شفق » بار خدايا مددى * كه من آشفته دل و نامه سياهم چه كنم \r\n\r\nگناه دل\r\n اى آشناى غربت جان اى پناه دل * رحمى به سيل اشك من و موج آه دل\r\nتنها نهم شكايت غم ، با تو در ميان * زيرا تويى به ورطهء غم دادخواه دل\r\nيابم دلم به كوى تو هرجا كه گم شود * زيراكه هست كوى توام قبله‌گاه دل\r\nهر قطره اشك سرخ به رخسار زرد من * گويد هزار قصّه ز روز سياه دل\r\nدل شهرهء جنون شد و افراشت سر ز ناز * تا جذبهء نگاه تو شد عذرخواه دل\r\nنتوان نهفتن آن رخ زيبا ز چشم ما * هرجا روى به‌سوى تو باشد نگاه دل\r\nچندى دل اين حريم تو بر غير باز شد * اى واى بر خطاى من و اشتباه دل\r\nچون گردباد پيچم و ريزم به چهره خاك * تا بحر رحمتت چه كند با گناه دل\r\nديگر ميا به پرسش من اى خيال دوست * ترسم خدا نكرده بسوزم ز آه دل\r\nخون شد دل « شفق » بكن اى مهر شفقتى * اى آشناى غربت جان اى پناه دل \r\n\r\n","description":"","footnote":"","page_name":" 1960 ","page_number":512},
  {"content":"\r\n\r\n\r\nشفق ( 1322 )\r\nمحمد جواد غفورزاده ، كه در شعر شفق تخلص مىكند ، فرزند محمد حسن ، در سال 1322 هجرى شمسى در شهر مشهد مقدس ديده به جهان هستى گشود ، تحصيلات ابتدايى و متوسطه را در زادگاه خود به انجام رسانيد . ازآن‌پس به خدمت سپاه دانش درآمد و در روستاها به آموزش كودكان پرداخت و پس از پايان خدمت سپاهى دانش در سال 1346 به استخدام ادارهء كل دادگسترى خراسان درآمد و سالها در اين اداره انجام‌وظيفه كرد و از سال 1360 بنا به پيشنهاد سروىها به ادارهء كل فرهنگ و ارشاد اسلامى خراسان منتقل گرديد و هم‌اكنون در همين‌جا مشغول خدمت مىباشد .\r\nشفق از دوران نوجوانى به سرودن شعر پرداخت و براى بالا بردن دانش ادبى خود به مطالعهء دواوين شعر دلبستگى نشان داد و بيشتر در زمينهء اشعار مذهبى و مدايح ائمهء اطهار عليهم السلام ابراز علاقه كرد . نمونه‌هاى زير از نظم اوست :\r\n\r\nميلاد مسعود حضرت ثامن الائمه ( ع )\r\n اين حريم كيست با نور و جلال آميخته * جلوه‌اش چون باغ جنّت با جمال آميخته\r\nآستان زاده موساست اينجا كز ازل * مهر او با جان سرشته با خيال آميخته\r\nدست و پا گم مىكند جبريل اينجا چون نسيم * بوى غربت بس‌كه با عطر وصال آميخته\r\nضجّهء افلاكيان و هاىهاى خاكيان * با صداى مبهم پرواز بال آميخته\r\nاز دل گلدسته‌ها تا دوردست آسمان * صوت داوديست با لحن بلال آميخته\r\nاى خوشا آن كس كه اينجا همچو شمع چلچراغ * در وجودش شعله با اشك زلال آميخته\r\nرو بر اين دار الامان كن از سر صدق و يقين * دل بگير از باور با احتمال آميخته \r\n\r\n","description":"","footnote":"","page_name":" 1961 ","page_number":513},
  {"content":"\r\n\r\n نور اين خورشيد روزافزون شد امّا قرنهاست * دولت اقبال مأمون با زوال آميخته\r\nخشم و خوشنودى او خشنودى و خشم خداست * چون رضايش با رضاى ذوالجلال آميخته\r\nبىبهشت لطف او دانى چه باشد زندگى * برزخى تاريك با وزر و و بال آميخته\r\nبيشتر ابر كرامت فيض مىبارد بر او * هركه اينجا معرفت را با كمال آميخته\r\nشاهدند اينجا كبوترها كه هر شب تا سحر * اشك شوق زائران با شور و حال آميخته\r\nچشم در چشم ضريح و دست در دست دعا * گريهء اهل تمنّا با سؤال آميخته\r\nباب امّيد جهان است آستان قدس او * نااميديها در اينجا با محال آميخته\r\nشادى بىغم ولاى اوست ور نه در جهان * رنج با راحت ، مسرّت با ملال آميخته\r\nآنكه مجذوب تولّاى رضا شد گوهرش * با زلال روشن زهرا و آل آميخته\r\nمن كه هستم ذرّه پيش مهر عالمتاب او * اشك‌باريهاى من با انفعال آميخته\r\nكاش گلفرش حريم ضامن آهو شود * گوهر اشكم كه با اشك غزال آميخته\r\nسايه پرورد خراسانم كه در باغ ادب * سرو ناز شعر من با اعتدال آميخته\r\nخيرمقدم را « شفق » در جشن ميلادش سرود * چامه‌اى شيوا كه با سحر حلال آميخته \r\n\r\nبهار گلها\r\n بيا كه فصل گل آمد بهار گلها شد * بهار آمد و آيينه‌دار گلها شد\r\nخجسته پيك بهاران قدم به باغ گذاشت * گذشت فصل دى و روزگار گلها شد\r\nبه آرزوى دلش باغبان رسيد امروز * كه چند روزى چشم‌انتظار گلها شد\r\nكز آنكه روى زمين سبزه‌پوش و گلفرش است * زمان سير و سفر در ديار گلها شد\r\nخوشا دلى كه چو پروانه هم‌ركاب نسيم * گشود بال‌وپر و هم‌جوار گلها شد\r\nزهى سعادت نوروز و اين خجسته بهار * كه با هزار دهن خنده كار گلها شد\r\nدر اين بهار گل‌افشان به لطف ماه خدا * بهار قرآن آمد ، بهار گلها شد\r\nبه حيرت‌اند گل و غنچه يا اولى الابصار * كه حسن روى كه داير مدار گلها شد\r\nمگر شكفت ز گلزار عصمت زهرا * گل هميشه‌بهارى كه يار گلها شد\r\nمدينه غرق سرور است و مكّه از ره دور * گواه خندهء بىاختيار گلها شد\r\nگرفت پرده مگر مجتبى ز وجه حسن * كه خرّمى و طراوت شعار گلها شد\r\nبه باغ از اثر نكهت ولادت اوست * كه دلربا نفس مشكبار گلها شد \r\n\r\n","description":"","footnote":"","page_name":" 1962 ","page_number":514},
  {"content":"\r\n\r\n فروغ روشن اين آفتاب صدق و صفا * قراربخش دل بىقرار گلها شد\r\nز فيض جلوهء او باغ آرزو شد سبز * ز يمن مقدم او سبزه يار گلها شد\r\nغبار مقدم نوباوهء رسول اللّه * خميرمايهء نقش و نگار گلها شد\r\nبگو شميم ولايش تراود از هر برگ * اگر كه به صحبت داروندار گلها شد\r\nبه جان و دل گهر مهر او پذيرفتند * كه آب و آينه خدمتگزار گلها شد\r\nبه عشق يوسف زهرا عجب مدار ، اگر * كه جاى بلبل عاشق كنار گلها شد\r\nمن و محبّت او يا محوّل الاحوال * كه حُسن او سبب اعتبار گلها شد\r\nكجا ارادت خارى چو من سزاى گليست * كه خاكبوسى او افتخار گلها شد\r\nبه ياد غربت او هركه از بقيع گذشت * چو لاله تا به ابد داغدار گلها شد\r\nكنار تربت او اشك غم به چهرهء من * چنان نشست كه شبنم نثار گلها شد\r\nگرفت سكّه رونق ز دولت رضوى * اگر كه شعر « شفق » گوشوار گلها شد \r\n\r\nگلبن توحيد\r\n عشق سر در قدم ماست اگر بگذارند * عاشقان را سر سوداست اگر بگذارند\r\nما و اين كشتى طوفان‌زده در پنجهء موج * ساحل ما دل درياست اگر بگذارند\r\nدشت از هُرم عطش سوخته و چتر ملال * سايبان گل زهراست اگر بگذارند\r\nآب بر آتش لبهاى عطشناك زدن * آرزوى من و سقّاست اگر بگذارند\r\nدوش در گلشن ما بلبل شيدا مىگفت * باغ گل وقف تماشاست اگر بگذارند\r\nگل اين باغ به تاراج خزان رفت و كنون * وقت دلجويى گلهاست اگر بگذارند\r\nطفل شش‌ماههء من زينت آغوش من است * جاى اين غنچه همين‌جاست اگر بگذارند\r\nاين به خون خفته كه عالم ز غمش مجنون است * تشنهء بوسهء ليلاست اگر بگذارند\r\nگرچه سرمست فتاده‌ست به ميخانهء عشق * دست در گردن ميناست اگر بگذارند\r\nاين گل سرخ كه از گلبن توحيد شكفت * آبروى چمن ماست اگر بگذارند\r\nدر عقيق لب من موج زند خاصيتى * كه شفابخش مسيحاست اگر بگذارند\r\nيوسف مصر وجودم من و اين پيراهن * جامهء روز مباداست اگر بگذارند\r\nخيمهء عشق اگر طعمهء آتش گردد * راهى از خيمه به صحراست اگر بگذارند\r\nريشه در خون و شرف نهضت ما دارد و بس * سند روشن فرداست اگر بگذارند \r\n\r\n","description":"","footnote":"","page_name":" 1963 ","page_number":515},
  {"content":"\r\n\r\n\r\nهمّت\r\n به پير خاركنى گفت نادر افشار * تو عمر خويش به راه صواب سركردى\r\nغناى طبع تو شايان‌آفرين باشد * كز اين جهان تو قناعت به مختصر كردى\r\nبه صدق و راستى از جاه چشم پوشيدى * به سادگى و صفا ترك سيم و زر كردى\r\nگذشتى از سر دنيا ، به همّتت نازم * كه كار درخور تقدير و معتبر كردى\r\nجواب داد كه اى شاه نامور هرچند * نگاه در من ، با دقّت نظر كردى\r\nاگر به چشم بصيرت به خويشتن نگرى * تو همّت از من افتاده بيشتر كردى\r\nسزد تو را بستايم به همّت و الا * كه با گذشتن از آخرت ، هنر كردى ! \r\n\r\nراز شهادت\r\n كسى كه بىتو سر صحبت جهانش نيست * چگونه صبر و تحمّل كند ؟ توانش نيست\r\nبه سوز هجر تو سوگند ، اى اميد بشر * دل از فراق تو جسمى بود كه جانش نيست\r\nاسير عشق تو اين غم كجا برد كه دلش * محيط غم بود و طاقت بيانش نيست\r\nنه التفات به طوبى كند ، نه ميل بهشت * كه بىحضور تو حاجت به اين و آنش نيست\r\nكسى كه روى تو را ديد يك نظر چون خضر * چگونه آرزوى عمر جاودانش نيست ؟\r\nكسى كه درك كند فيض با تو بودن را * به حقّ حق ، كه عنايت به ديگرانش نيست\r\nبهار زندگىام در خزان نشست ، بيا * « بهار نيست به باغى كه باغبانش نيست »\r\nكنار تربت زهرا تو گريه كن كه كسى * بجز تو باخبر از قبر بىنشانش نيست\r\nبيا و پرده ز راز شهادتش بردار * پسر كه بىخبر از مادر جوانش نيست\r\nبجز ولاى تو اى ماه هاشمى طلعت * « شفق » ستاره به هر هفت آسمانش نيست \r\n\r\n","description":"","footnote":"","page_name":" 1964 ","page_number":516},
  {"content":"\r\n\r\n\r\nشفيعى ( 1296 )\r\nهارون شفيعى در سال 1296 هجرى شمسى در قريهء عنبران اردبيل در خانواده‌اى روحانى و عارف‌پيشه قدم به عرصهء وجود نهاد . پدرش نجم الدّين عالمى وارسته بود ؛ لباس روحانيت دربر نداشت ، اما مورد تكريم و احترام مردم بود . مادرش بانو حميرا « 1 » زنى فاضله و اديبه و شاعره بود ، وى دختر عارف بزرگ شيخ على طالشى و خواهر شيخ محمد سعيد نقشبندى است .\r\nشفيعى به مدرسه نرفت و تحصيلات خود را بيشتر نزد مادرش فراگرفت و چندى خدمت سيد محمد طاهر قرشى به تحصيل عربيت پرداخت . وى از زندگى و تحصيلاتش برايم چنين نگاشته است :\r\n« من در عمر خود حتى يك روز به مدرسه نرفته‌ام ، تحصيلاتم در خدمت مادرم بود ، ابتدا وظيفهء اطفال و بعد كتاب اخلاق مصور و سپس كتاب عربى مفتاح اللسان و بعد\r\n\r\n\r\n","description":"","footnote":"\r\n( 1 ) - بانو حميرا همان گونه كه نوشتم زنى اديبه و فاضله و شاعره بوده است و علاقه داشتم كه از اين بانوى عالمه در اين كتاب ياد كنم و از اشعارش استفاده و فصلى مستقل به نامش باز نمايم ، اما دريغ از وى بيش از يك غزل كه در زير نقل مىشود چيزى به دست نيامد . و اين است آن غزل :\r\n صحنهء هستى به غير از خاكدانى بيش نيست * سعى مردم جز براى آب و نانى بيش نيست\r\nاين همه بار گران بر دوش مورى همچو من * در ميان عرصهء عشق امتحانى بيش نيست\r\nقلب خون‌آلود من در سينهء پرآتشم * تيرباران حوادث را نشانى بيش نيست\r\nزندگى هرچند تلخ است و تحمّل‌ناپذير * در قبال عالم جاويد آنى بيش نيست\r\nبيش از اين بار گران درد بر دوشم منه * بيشتر بار تو را تاب‌وتوانى بيش نيست\r\nرنج بردم تا به بازار جهان سودى برم * ديدم آخر حاصل رنجم زيانى بيش نيست \r\n","page_name":" 1965 ","page_number":517},
  {"content":"\r\n\r\nگلستان و بوستان سعدى .\r\nمادرم مرا به آنچه مورد علاقه‌اش بود به مطالعه وامىداشت مانند نفحات الانس جامى و تذكرة الاولياء فريد الدّين عطار و كتاب منطق الطير و الهىنامه و مصيبت‌نامه و مثنوى مولانا و كيمياى سعادت غزالى .\r\nوقتى به چهارده‌سالگى رسيدم كتابى نبود كه من آن را نتوانم بخوانم ، شعر مىگفتم مادرم شعرم را تصحيح مىكرد و بعد خواهرزاده‌اش سيد محمد طاهر قرشى كه پس از ده سال تحصيل در كردستان و عراق به قريهء ميناباد برگشته بود ، مادرم مرا به حضورش برد كه آنجا درس عربى بخوانم ، دوسه سال هم خدمتش درس خواندم و بعد حادثه‌اى براى خانوادهء نقشبندى رخ داد كه در كتاب \" عرفا و علما \" به آن اشاره شده . درس من تقريبا ناتمام ماند ، ولى استاد به من اجازهء تدريس داد و بعد از مدتى من آن اجازه را با يك قصيدهء عربى به خدمت حضرت آية اللّه كاشانى بردم و ايشان هم آن را امضا كردند و بالاخره موقعى كه در فرهنگ استخدام شده بودم و به اصطلاح رئيس دبيرستان بودم آن سند و آن امضا و خيلى مدارك ديگر در دبيرستان طعمهء حريق گرديد و سوخت و چرا دبيرستان را آتش زدند ؟ به جرم اينكه مديرش سنّى است ! . . .\r\nبگذريم ، دنيا هم مىگذرد ؛ من نيم قرن عمر خود را در تدريس از دست دادم ، شيخ مظهر شفيعى دايى من است ، حضرت آية اللّه نقشبندى دايى ديگر من است . ما همه از يك تيره هستيم ، شيخ ثابت شفيعى پسردايى من است و الآن امام جمعهء عنبران هستند و پسرش احسان شفيعى دكتر در ادبيات و در طالش است ، مادرم فرزندى داشت به نام موسى و به اين مناسبت اسم مرا هم هارون گذاشت كه دوتا از پيامبران بنى اسرائيل را زنده سازد ، موسى كه رفت و اينك هارون در هشتادسالگى هم از سخت‌جانى نمىميرد و اسمش هم توى ذوق جمعى به مناسبت هارون الرشيد بنى عباس مىزند . »\r\nشفيعى شاعرى توانا و اديبى متبحر و عارفى وارسته است كه در سرودن شعر فارسى و عربى مهارت دارد و بعضى از مقالات تحقيقى وى در مجله يغما و آينده به‌چاپ رسيده و كتابى به نام \" عرفا و علماء عنبران \" تأليف كرد كه به‌چاپ رسيده است .\r\nنمونه‌هاى زير از نظم اوست :\r\n\r\n","description":"","footnote":"","page_name":" 1966 ","page_number":518},
  {"content":"\r\n\r\n\r\nكيستم من ؟\r\n كيستم من ؟ شاعرى وامانده اندر كار هستى * خسته‌اى افسرده و بيچاره زير بار هستى\r\nشاعر گنگى كه اندر سينه مىپيچد فغانش * تاجرى سرمايه از كف داده در بازار هستى\r\nرهروى ناآشنا در سنگلاخ زندگانى * راه را گم كرده در تاريكى كهسار هستى\r\nپردهء تاريكى از حرمان و اندوه و مذلّت * مانع تابيدن يك‌ذرّهء از انوار هستى\r\nنالهء بومى كه در آغوش تاريكى نهان است * سايهء شومى كه مىلرزد بر اين ديوار هستى\r\nگور خاموشى كه سنگى هم بر آن پيدا نباشد * هرچه بر وى مىتوان ديدن بجز آثار هستى\r\nچشم در را هم كه كى اين نوبت هستى سرآيد * مىشود پيچيده با دست زمان طومار هستى\r\nوحشت اين ساحل درياى نابودى مرا كشت * كاشكى آتش فتد يكباره در نيزار هستى \r\n\r\nهيچ\r\n ما نقد زندگى به سر هيچ باختيم * داديم گوهر از كف و با سنگ ساختيم\r\nآتش به دست خويش چو شمعى به خود زديم * از تاب آن چو مرهم حسرت گداختيم\r\nنشناختيم چيست ره و رسم راستى * امّا چه خوب راه خطا را شناختيم\r\nتا غول كرد دعوت ما سوى گمرهى * بىخويش گشته در پى آن سخت تاختيم\r\nبا اهرمن به صلح و صفا خوش گذارديم * تيغ جفا به جانب افراشته آختيم\r\nهرگز به عيب خويش نكرديم اعتراف * در راه خودپسندى گردن فراختيم\r\nبا دوست داشتيم خصومت تمام عمر * امّا به ناز دشمن خود را نواختيم \r\n\r\n","description":"","footnote":"","page_name":" 1967 ","page_number":519},
  {"content":"\r\n\r\n\r\nاى عكس من « 1 »\r\n يادش به‌خير ، عالم زيباى كودكى * كز غم خبر نبود به دنياى كودكى\r\nدر گرد و خاك ، زندگى ما به سر شدى * گردى نبود ليك به سيماى كودكى\r\nاز بام تا به شام به بازيچه مىگذشت * آسودگى نداشت سراپاى كودكى\r\nباآن‌همه دوندگى و خستگى و رنج * آرام بود صحنهء غوغاى كودكى\r\nاكنون جهان روشن آن تيره گشته است * چشمم ز دور بر افقش خيره گشته است\r\nبر روى كاه خرمن و بر بام خانه‌ها * آن جست‌وخيز و ولولهء كودكانه‌ها\r\nبا كودكان در آن شب مهتاب پرنشاط * فريادها كشيدن و خواندن ترانه‌ها\r\nآن ناگه از ميانه شدن گم به پشت بام * پيدا شدن به ناگه در آن ميانه‌ها\r\nگه گوسفند ، گاه شدن گرگ ، گه شبان * بازيچه‌هاى تنگ غروب و شبانه‌ها\r\nباشد هنوز شادىبخش خيال من * شاد است زان خيال دل پرملال من\r\nآن دير عصرها كه ز يك‌سوى آفتاب * مىرفت در ميانهء خونين شفق به خواب\r\nاز جانب دگر مه تاريك رنگ و باد * بر دشت و كوه حمله همىكرد باشتاب\r\nما غرق عالم خود و بازيچه‌هاى خود * تا آنكه شب به روى زمين مىزدى نقاب\r\nاز مشكلات و زندگى دهر بىخبر * افسانه بود حكايت ايّام و انقلاب\r\nاكنون كه ياد آرم از آن رفته‌هاى دور * خون از دلم برآيد و از ديده آب شور\r\nدر خاطرات صحنه و ميدان عنبران * ياران همچو رستم دستان عنبران\r\nلشكركشى و صف‌شكنيها و جنگها * آن تاختن به دشت و بيابان عنبران\r\nسرماى سوزناك وى و گرد و خاك وى * تنگ غروب و باد شتابان عنبران\r\nآن موجهاى كوته استخر خانه‌مان * آن رقص شاخه‌هاى درختان عنبران \r\n\r\n\r\n","description":"","footnote":"\r\n( 1 ) - شاعر در اين تركيب‌بند كه 300 بيت است ، قسمتهايى از زندگى خود را شرح مىدهد و من نيز قسمتى از اين تركيب‌بند را در اينجا آوردم .\r\n","page_name":" 1968 ","page_number":520},
  {"content":"\r\n\r\n رفتند هرچه بود تو گويى كه خواب بود * نقشى به خواب بر سر امواج آب بود\r\nشب ديروقت خانه رسيدى به يادمان * با هاىهوى و داد و غريو و دوان‌دوان\r\nتا آستانه دم در شادى و بىخبر * مىآمديم . . . ناگه مادر شدى عيان\r\nاز وحشت مؤاخذه زين غيبت دراز * دل مىطپيد ، سخت به هم مىفشرد جان\r\nاقبال اگر به يارى ما ، مىشتافتى * ديگر پدر به خانه نبودى در آن زمان\r\nمادر نيايد از دلش آزار طفل خويش * شاد است هرچه باشد از كار طفل خويش\r\nآهسته با ندامت ، خاموش ، شرمگين * تا مىشديم وارد و در خانه جاگزين\r\nمادر به لطف و عاطفهء مادرانه‌اش * آرام آمدى برى از دشمنى و كين\r\nكاين چهره چيست ؟ پر ز غبار و پريده‌رنگ * آلوده دست و پاى كثيف خودت ببين\r\nحالا شب است و جن و پرى در گذار و گشت * غولان نشسته بهر شكار تو در كمين\r\nاين‌بار هيچ ، ديگر از اين كارها نكن * خود را ميان ديو و پريها رها مكن\r\nرفتى و بازگشتى با آب سوى من * شستى به رفق پاى من و دست و روى من\r\nچون جوجه مىنشاند مرا در كنار خويش * مىريخت همچو مرغ غذا در گلوى من\r\nچون وقت خواب مىشد در رختخواب ناز * آغوش گرم بودى در جستجوى من\r\nمن مست خواب مىشدم و مست بوى او * او مست مهر مىشدى و مست بوى من\r\nچل سال و بيش مىگذرد زان زمان هنوز * باشد صداى قلبش در گوش جان هنوز\r\nيادم نرفته چهرهء آزرده از غمش * سنگينى سكوتش و آه دمادمش\r\nآن قطره‌هاى اشك كه آرام مىچكيد * از ديدگان پر شده از درد مبهمش\r\nآن در جهان فكر فرو رفتنش به غم * وان روى زرد رنگش و آن موى درهمش\r\nآن صبر و بردبارى او در قبال رنج * وان انتظار لطف خداوند عالمش\r\nگويى نشسته است كنون روبه‌رو مرا * از غصّه‌هاى خويش كند گفتگو مرا\r\nداغى زياد بر دل خونين خويش داشت * دردى نهان و خاطرى از غم پريش داشت \r\n\r\n","description":"","footnote":"","page_name":" 1969 ","page_number":521},
  {"content":"\r\n\r\n از روزگار ، تلخى بىحد كشيده بود * زان رو هميشه محنت ز اندازه بيش داشت\r\nاز مرگ پنج نوگل باغ وجود خويش * در سينهء پرآتش و اندوه ، ريش داشت\r\nاز عقرب زمانه به ويرانهء جهان * بر جان خويش تلخى صد گونه نيش داشت\r\nمن بودم آنكه بود دلش در هواى او * دنبال من هميشه دل بينواى او\r\nاو در بيان و حرف زبان مرا گشاد * او درس شعر و فضل مرا جمله ياد داد\r\nاو مادرم نبود جهانى ز فضل بود * او رهنماى زندگىام بود و اوستاد\r\nتا او برفت ، رفت مرا هرچه داشتم * در هيچ باغ هيچ گلى بوى او نداد\r\nمن در فراق او همه در رنج و محنتم * او در وصال حق همه آرام و شاد باد\r\nاكنون نشسته‌ام همه در انتظار مرگ * شايد ببينمش نظرى در ديار مرگ\r\nنامى نبرده از پدر و از وفاى او * از آن تحمّل غم و رنج و جفاى او\r\nاز بار زندگانى سنگين و كار وى * وز صبر ناگزير وى و از رضاى او\r\nرنجى زياد ديد فداكار مرد بود * پاداش او دهاد ز لطفش خداى او\r\nاو مرد و رفت ليك زبانم نمرده است * از مدح نيكمردى او ، و ز ثناى او\r\nهر چيز هست در من امروز از كمال * از اوست گر نگويم باشد مرا و بال\r\nچون گلبنى به رنج مرا پروريد ، رفت * بر شاخسار گلبن خود گل نچيد ، رفت\r\nمىخواست از نهال خودش بهره‌ها برد * امّا ز بخت بد ثمرى هم نديد ، رفت\r\nآزرده بود و خسته در اين تنگناى تن * بشكست تا قفس ، چه شتابان پريد ، رفت\r\nدر رنج بود زين سفر خود بدين جهان * تا امر « باز گرد » خدا را شنيد ، رفت\r\nاو رفت وارث غم و رنجش كنون منم * تن در عذاب و غرقه شده دل به خون منم\r\nخواهم ز حق كه روح ورا شادمان كند * جانش ز لطف و رحمت حق در جنان كند\r\nاو در جهان زيان فراوان كشيد و رفت * لطفش در آن جهان نگذارد زيان كند\r\nدر پنج روز عمر ز راحت اثر نديد * راحت در آستانهء « او » جاودان كند\r\nبر خوان ز روزگار بجز غم غذا نخورد * او را خدا بخوان خودش ميهمان كند \r\n\r\n","description":"","footnote":"","page_name":" 1970 ","page_number":522},
  {"content":"\r\n\r\n با رنج پروريد مرا حاصلى نديد * از گلبنى كه پرورشش داد گل نچيد\r\nاكنون گرفته با غم خود خو نشسته‌ام * وامانده زار . . . در پس زانو نشسته‌ام\r\nسرمايه داده از كف و سود از ميان شده * از صحنه دور گشته به يك‌سو نشسته‌ام\r\nدنبال عمر گمشدهء هر سو گشوده چشم * در جستجو به گريه چو كوكو نشسته‌ام\r\nدل برگرفته از كس و ناكس ز نيك و بد * در انتظار مرحمت « او » نشسته‌ام\r\nتا لطف او چه خواهد و تقدير كار چيست * چشم عنايتش به‌سوى كيست و يا كيست . . . \r\n\r\nاين هم شعر عربى او :\r\n إذا كُنتَ حلوا فالحماة إذا حلو * لأنه للرُّجعى إليك هو الباب\r\nو إن كُنتَ ترضى و الجَحيمُ نعيم * و إلّا فنعمات الجنان عذاب\r\nزماناً نأينا من حَريم وصالكم * صرفنا به دنيا و هى قاعُ سراب\r\nحسبناه ماءً لم نجه عنده شيئاً * سبيل الهدى نوجد و كيف المآب ؟ \r\n\r\n","description":"","footnote":"","page_name":" 1971 ","page_number":523},
  {"content":"\r\n\r\n\r\nشفيعى كدكنى ( 1318 )\r\nدكتر محمد رضا شفيعى كدكنى ، فرزند محمد ، در سال 1318 هجرى شمسى در كدكن از مادر زاد . ( كدكن از روستاهاى كهنسال ميان نيشابور و تربت حيدريه ، زادگاه فريد الدّين عطار شاعر و عارف قرن هفتم است . )\r\nدكتر شفيعى تحصيلات ابتدايى را در محيط خانواده و دورهء متوسطه را در مشهد به انجام رسانيد ، ازآن‌پس وارد دانشكدهء ادبيات دانشگاه مشهد شد و به تحصيل پرداخت و ليسانس خود را دريافت كرد .\r\nدكتر شفيعى هم‌زمان با تحصيلات متوسطه و دانشگاهى ، در حوزهء علميه مشهد به تحصيل علوم ادبيه و عربيه پرداخت و ادبيات عرب را نزد اديب نيشابورى ( محمد تقى ) معروف به اديب ثانى تلمذ كرد و فقه و اصول را از محضر ميرزا احمد مدرس يزدى و آية اللّه حاج شيخ هاشم قزوينى و آية اللّه ميلانى كسب فيض كرد .\r\nدكتر شفيعى در زمانى كه در مشهد به تحصيل اشتغال داشت از اعضاى مؤثر انجمنهاى ادبى بشمار مىرفت و از همان آغاز نوجوانى آثارش در مطبوعات خراسان با نام مستعار \" م . سرشك \" به‌چاپ مىرسيد . در سالهاى بعد از 1332 با همكارى تنى چند از جوانان شاعر و اهل ادب انجمن ادبى تشكيل دادند كه بيشتر طرفداران شعر نو و ادبيات داستانى و ترجمهء ادبيات فرنگى بودند و دكتر على شريعتى و نعمت آزرم از جمله اعضاى آن انجمن بودند .\r\nاستاد دكتر شفيعى در سال 1344 به تهران عزيمت كرد و در دانشكدهء ادبيات دانشگاه تهران دورهء فوق ليسانس خود را گذراند ، سپس دورهء دكتراى زبان و ادبيات فارسى را پى گرفت و به اخذ دانشنامهء دكترى توفيق يافت . استادانش در دانشگاه عبارت\r\n\r\n","description":"","footnote":"","page_name":" 1972 ","page_number":524},
  {"content":"\r\n\r\nبودند از : بديع الزمان فروزانفر ، جلال الدّين همايى ، دكتر محمد معين و دكتر پرويز خانلرى .\r\nدكتر شفيعى در تهران بيشتر در انزواى از اهل ادب بسرمىبرد و بيشتر حشر و نشرش با مهدى اخوان ثالث ( م . اميد ) و هوشنگ ابتهاج ( ه . ا . سايه ) و دكتر اسماعيل خويى بود و در سال 1348 ازدواج كرد و داراى سه فرزند است ، دو پسر و يك دختر .\r\nاستاد دكتر شفيعى از سال 1344 تا 1347 در بنياد فرهنگ ايران و كتابخانهء مجلس سنا به كار اشتغال ورزيد و در سال 1348 به‌عنوان استاد تمام‌وقت دانشكدهء ادبيات دانشگاه تهران برگزيده شد و در رشتهء سبك‌شناسى و نقد ادبى و نقد و تحليل متون عرفانى تدريس مىكند .\r\nدكتر شفيعى مدتى نيز بنا به دعوت دانشگاههاى آكسفورد انگلستان و پرينستون در ايالات متحدهء امريكا به‌عنوان استاد به تدريس و تحقيق اشتغال داشت و در فاصلهء سالهاى 1974 تا 1978 در دانشگاه نيويورك و دانشگاه پنسيلوانيا ( امريكا ) نيز تدريس مىكرد .\r\nدر اين سالها ، وى در زمينهء سبك‌شناسى و نقد ادبى به مطالعه و تحقيق اشتغال داشت .\r\nاز خصوصيات دكتر شفيعى ، پرهيز از حضور در مجامع و كنگره‌هاست و تنها در سال 1369 به كنگرهء شعرى كه در آلمان به دعوت خانهء فرهنگ جهان تشكيل شد شركت كرد كه احمد شاملو و مهدى اخوان ثالث نيز جزو دعوت‌شدگان بودند ، اما شاملو به‌علت بيمارى و معالجه در امريكا نتوانست در آن كنگره شركت كند .\r\nاز دكتر شفيعى غير از تأليفات عديده‌اش در سى سال اخير ، تاكنون دهها نوشته و مقاله در دايرةالمعارف فارسى دكتر مصاحب و مجله‌هاى سخن و راهنماى كتاب و آينده و جهان نو و مجلهء دانشكدهء ادبيات ، انتشار يافته است .\r\nدكتر شفيعى از استادان مبرز و متبحر ادبيات معاصر ايران و از محققين والامقام كشور بشمار مىرود كه در نقد شعر و ادب فارسى صاحب‌نظر است و در شعر و شاعرى نيز مقام والايى دارد و صاحب سبك و شيوهء خاصى است كه او را به نام شاعرى پيشرو مىشناسند و در عين حال شاعرى آزاده و خليق و فروتن و پركار و بدون ادعاست .\r\nآنچه از آثار و تأليفات دكتر شفيعى طبع گرديده ، بدين شرح است : زمزمه‌ها ( مجموعه غزل 1344 ) ، شب‌خوانى ( شعرهاى 39 تا 1343 در سال 1344 ) ، از زبان برگ ( شعرهاى 44 تا 1347 در سال 1347 ) ، در كوچه باغهاى نشابور ( شعرهاى 47 تا 1350 در سال 1350 ) ، از بودن و سرودن ( 1357 ) ، مثل درخت در شب باران ( 1356 ) ،\r\n\r\n","description":"","footnote":"","page_name":" 1973 ","page_number":525},
  {"content":"\r\n\r\nبوى جوى موليان ( شعرهاى 54 تا 56 در سال 1357 ) ، صور خيال در شعر فارسى ( 1350 ) ، موسيقى شعر ( 1358 ) ، ادوار شعر فارسى ( 1359 ) ، شعر معاصر عرب ( 1358 ) ، حزين لاهيجى ، زندگى و زيباترين غزلهاى او ( 1342 ) ، شاعر آينه‌ها ، بيدل و سبك هندى ( 1366 ) ، گزيدهء غزليات شمس ( 1352 ) ، اسرار التوحيد از محمد بن منور ( 1366 ) ، حالات و سخنان ابو سعيد ، ابو روح ميهنى ( 1366 ) ، مختارنامه مجموعهء رباعيات عطار ( 1358 ) ، مرموزات اسدى در مزمورات داودى نجم الدّين رازى ( تهران - كانادا 1352 ) ، آفرينش و تاريخ از مطهر بن طاهر مقدسى قرن چهارم ترجمه در چهار مجلد ( 47 تا 1351 ) ، تصوف اسلامى و رابطهء انسان و خدا از نيكلسون ترجمه ( 1358 ) ، و نيز كتابى به زبان انگليسى دربارهء تاريخ ادبيات فارسى .\r\n\r\nشور و شكستن\r\n نَفَسم گرفت از اين شب ، درِ اين حصار بشكن * درِ اين حصارِ جادويىِ روزگار بشكن\r\nچو شقايق از دل سنگ ، برآر رايت خون * به جنون ، صلابت صخرهء كوهسار بشكن\r\nتو كه ترجمان صبحى به ترنّم و ترانه * لب زخمديده بگشا ، صف انتظار بشكن\r\n« سر آن ندارد امشب كه برآيد آفتابى ؟ » * تو خود آفتاب خود باش و طلسم كار بشكن\r\nبسُراى تا كه هستى كه سرودن است بودن * به ترنّمى دژِ وحشتِ اين ديار بشكن\r\nشب غارت تتاران ، همه سو فكنده سايه * تو به آذرخشى اين سايهء ديوسار بشكن\r\nز برون كسى نيايد چو به يارى تو ، اينجا * تو ز خويشتن برون آ ، سپه تتار بشكن \r\n\r\nسوگنامه\r\n موج موج خزر از سوك سيه‌پوشانند * بيشه دلگير و گياهان همه خاموشانند\r\nبنگر آن جامه كبودان افق صبحدمان * روح باغند كز اين‌گونه سيه‌پوشانند\r\nچه بهاريست ، خدا را ! كه در اين دشت ملال * لاله‌ها آينهء خون سياووشانند\r\nآن فروريخته گلهاى پريشان در باد * كز مى جام شهادت همه مدهوشانند\r\nنامشان زمزمهء نيم‌شب مستان باد : * تا نگويند كه از ياد فراموشانند\r\nگرچه زين زهر سمومى كه گذشت از سر باغ * سرخ گلهاى بهارى همه بىهوشانند\r\nباز ، در مقدم خونين تو ، اى روح بهار ! * بيشه در بيشه ، درختان ، همه ، آغوشانند \r\n\r\n","description":"","footnote":"","page_name":" 1974 ","page_number":526},
  {"content":"\r\n\r\n\r\nستايش فردوسى « 1 »\r\n بزرگا ! جاودان مردا ! هُشيوارى و دانايى * نه ديروزى ، كه امروزى ، نه امروزى ، كه فردايى\r\nهمه ديروز ما از تو ، همه امروز ما با تو * همه فرداى ما در تو ، كه بالايى و والايى\r\nچو زينجا بنگرم زان‌سوى دَه قرنت همىبينم * كه مىگويى و مىرويى و مىبالى و مىآيى\r\nبه گِردت شاعران انبوه و هريك قلّه‌اى بشكوه * تو امّا در ميان گويى دماوندى كه تنهايى :\r\nسر اندر ابر اسطوره ، به ژرفا ژرف انديشه * به زيرِ پرتوِ خورشيدِ دانايى چه زيبايى !\r\nهزاران ماه و كوكب از مدار جان تو تابان * كه در منظومهء ايران ، تو خورشيدى و يكتايى\r\nستايشها ز مستى و جنون از شاعران خواندم * خرد و انديشه را زيبد كه مردى چون تو بستايى\r\nاگر سر نامهء كار هنرها دانش و داد است * تويى رأسِ فضيلتها ، كه آغاز هنرهايى\r\nسخنها را ، همه ، زيبايى لفظ است در معنى * تو را زيبد كه معنى را به لفظ خود بيارايى\r\nگهى در گونهء ابر و گهى در گونهء باران * همه از تو به تو پويند چو باران كه دريايى \r\n\r\n\r\n","description":"","footnote":"\r\n( 1 ) - در دورهء قبل مرا به يكى از مجالس بزرگداشت استاد طوس فراخواندند و مثل هميشه امتناع كردم .\r\nگفتند بيا شعر بخوان ، گفتم شما تحمل مديح فردوسى را هم نداريد و ابياتى از اين قصيده را براى يكيشان خواندم و او خاموش ماند و ديگر هيچ . اكنون فرصتى است كه اين قصيده را به برادران تاجيك كه مجسمهء فردوسى را ، به‌عنوان قهرمان ملى خود ، با احترام و تجليل نصب مىكنند ، تقديم كنم و چه مناسبتى از اين بهتر .\r\n","page_name":" 1975 ","page_number":527},
  {"content":"\r\n\r\n چو دست حرب بگشايند مردان در صف ميدان * بسان تندر و تنّين همه تن بانگ و هرّايى\r\nچو جاى بزم‌آرايند خوبان در گلستانها * همه جان ، چون نسيم ، آرامشى و بريشم آوايى\r\nبدان روشن روان قانون اشراقى كه در حكمت * شفاى پورِ سينايى و نورِ طورِ سينايى\r\nپناه رستم و سيمرغ و افريدون و كيخسرو ، * دليرى ، بخردى ، رادى ، توانايى و دانايى\r\nاگر سهراب ، اگر رستم ، اگر اسفنديار يل * به هيجا و هجوم هريكيشان صحنه‌آرايى\r\nپناه آرند سوى تو ، همه ، در تنگناييها * تويى سيمرغ فرزانه كه در هر جاى ملجايى\r\nاگر آن جاودانان در غبارِ كوچِ تاريخ‌اند * توشان در كالبد جانى كه سُتوارى و برجايى\r\nز بهر خيزش ميهن دميدى جانشان در تن * همه چون عازَرند آنان و تو همچون مسيحايى\r\nاگر جاويدىِ ايران به گيتى در ، معمّاييست * مرا بگذار تا گويم كه رمز اين معمّايى :\r\nاگر خوزى ، اگر رازى ، و گر آتور پاتانيم * تويى آن كيمياى جان كه در تركيب اجزايى\r\nطخارستان و خوارزم خراسان و رى و گيلان * به يك پيكر همه عضويم و تو انديشهء مايى\r\nتو گويى قصّه بهر كودك كرد و بلوچ و لر * گر از كاووس مىگويى ور از سهراب فرمايى\r\nخردآموز و مهرآميز و داد آيين و دين‌پرور * هُشيوار و خرد مردى به هر انديشه بينايى\r\nيكى كاخ از زمين افراشته در آسمانها سر * گزند از باد و از باران ندارى كوه خارايى \r\n\r\n","description":"","footnote":"","page_name":" 1976 ","page_number":528},
  {"content":"\r\n\r\n اگر در غارت غزها ، و گر در فتنهء تاتار * و گر در عصر تيمور و اگر در عهد اينهايى ،\r\nهماره از تو گرم و روشنيم اى پير فرزانه * اگر در صبح خرداد و اگر در شام يلدايى\r\nحكيمان گفته‌اند : آنجا كه زيبايىست ، بِشكوهيست * چو دانستم تو را ، ديدم كه بشكوهى كه زيبايى \r\n* *\r\n چو از دانايى و داد و خرد داد سخن دادى * مرنج ، ار در چنين عهدى فراموشِ بعمدايى\r\nندانيم و ندانستند قَدرت را و مىدانند ، * هنرسنجان فرداها ، كه تو فردى و فردايى \r\n* *\r\n بزرگا ! بخردا ! رادا ! به دانايى كه مىشايد * اگر بر ناتوانيهاى اين خُردان ببخشايى \r\n\r\nاز مرثيه‌هاى سرو كاشمر\r\n اى روشنى باغ و بهاران كه تو بودى * وى خرّمىِ خاطر ياران كه تو بودى\r\nاى سرو ! كه در پيرهن صبح نگنجيد * جان تو و ، اى جان بهاران كه تو بودى\r\nبا پيرهن سبز ، برين آبى بىابر * آيينهء حد نقش و نگاران كه تو بودى\r\nدر تابش خورشيد تموز و تپش خاك * آرامگه و منزل ياران كه تو بودى\r\nبىپشت‌وپناهند تذروان و هزاران * اى باغ تذوران و هزاران كه تو بودى\r\nخنياگهِ مرغان و تماشاگه خلقان * و آرامگه خيل سواران كه تو بودى\r\nدر همهمه با غرّش توفان و شب و ابر * در زمزمه با ريزش باران كه تو بودى\r\nياد پدر اندر پدر اندر پدر ما * و آيينهء صد نسل و تباران كه تو بودى\r\nسال دگر اين دشت بهار از كه بجويد ؟ * اى رايت رويان بهاران كه تو بودى\r\nاى در غم و اندوه كه ماييم پس از تو ! * و اى شادى اندوه‌گزاران كه تو بودى ! \r\n\r\n","description":"","footnote":"","page_name":" 1977 ","page_number":529},
  {"content":"\r\n\r\n\r\nخموشانه\r\n شهر خاموش من ! آن روح بهارانت كو ؟ * شور و شيدايى انبوه هزارانت كو ؟\r\nمىخزد در رگ هر برگ تو خوناب خزان * نكهت صبحدم و بوى بهارانت كو ؟\r\nكوى و بازار تو ميدان سپاه دشمن * شيههء اسب و هياهوى سوارانت كو ؟ \r\n* *\r\n زير سرنيزهء تاتار چه حالى دارى * دل پولادوش شيرشكارانت كو ؟\r\nسوت و كور است شب و ميكده‌ها خاموشند * نعره و عربدهء باده‌گسارانت كو ؟\r\nچهره‌ها درهم و دلها همه بيگانه ز هم * روز پيوند و صفاى دل يارانت كو ؟\r\nآسمانت همه جا سقف يكى زندان است * روشناى سَحَرِ اين شب تارانت كو ؟ \r\n\r\nحتّى به روزگاران\r\n اى مهربان‌تر از برگ در بوسه‌هاى باران * بيدارى ستاره ، در چشم جويباران\r\nآيينهء نگاهت ، پيوند صبح و ساحل * لبخند گاه‌گاهت ، صبحِ ستاره باران\r\nبازآ كه در هوايت خاموشىِ جنونم * فريادها برانگيخت از سنگ كوهساران\r\nاى جويبار جارى ! زين سايه برگ مگريز ! * كاين‌گونه فرصت از كف دادند بىشماران\r\nگفتى : « به روزگارى مهرى نشسته » گفتم : * بيرون نمىتوان كرد « حتّى » به روزگاران\r\nبيگانگى ز حد رفت ، اى آشنا مپرهيز ! * زين عاشق پشيمان سر خيل شرمساران\r\nپيش از من و تو بسيار بودند و نقش بستند * ديوار زندگى را زين‌گونه يادگاران\r\nوين نغمهء محبّت ، بعد از من و تو ماند * تا در زمانه باقيست آواز باد و باران \r\n\r\nخونريزى خزان\r\n چگونه دوست ندارم من اين دياران را * كه هر شقايقش آيينه‌ايست ياران را\r\nتمام هستى من در شط سحر جاريست * چو يار آورم آن روشنى تباران را\r\nسپيده آينه‌گردانِ روحشان بادا ! * كه روشناى دگر داد روزگاران را\r\nبهار زخمى اين باغ ، دلكش است هنوز * اگرچه نغمه به لب خشك شد هزاران را\r\nقباى ميرغضب سبز و خنجرش سرخ است * مخور فريب دروغ اين سياهكاران را\r\nبه هوش باش كه خونريزى خزان كوشد * كه روح باغ فرامُش كند بهاران را \r\n\r\n","description":"","footnote":"","page_name":" 1978 ","page_number":530},
  {"content":"\r\n\r\nدر نگاهى به چند تصوير از ماوراءالنهر\r\n\r\nهزارهء دوم آهوى كوهى\r\nتا كجا مىبَرَد اين نقشِ به ديوار مرا ؟\r\nتا بدانجا كه فرومىماند ،\r\nچشم از ديدن و لب نيز ز گفتار مرا .\r\n* لاجوردِ افقِ صبحِ نشابور و هِرى است\r\nكه در اين كاشى كوچك متراكم شده است\r\nمىبرد جانبِ فرغانه و فرخار مرا .\r\n* اين چه حزنيست كه در همهمهء كاشيهاست\r\nجامهء سوگ سياووش به تن پوشيده‌ست\r\nاين طنينى كه سرايند خموشيها ، در عمق فراموشيها\r\nو به گوش آيد از اين‌گونه به تكرار مرا .\r\nگَردِ خاكستر حلّاج و دعاى مانى ،\r\nشعلهء آتش كركوى و سرودِ زرتشت ،\r\nپورياى ولى آن شاعر رزم و خوارَزم ،\r\nمىنمايند در اين آينه رخسار مرا .\r\n* تا كجا مىبرد اين نقش به ديوار مرا ؟\r\nتا درودى به سمرقند چو قند ،\r\nو به رود سخن رودكى آن دم كه سرود :\r\n« كس فرستاد به سرّ اندر عيّار مرا . »\r\n* شاخ نيلوفر مرو است گه زادن مهر\r\nكز دل شطّ روان شنها\r\n\r\n","description":"","footnote":"","page_name":" 1979 ","page_number":531},
  {"content":"\r\n\r\nمىكند جلوه از اين‌گونه به ديدار مرا .\r\n* سبزىِ سرو قد افراشتهء كاشمر است\r\nكز نهان سوى قرون\r\nمىشود در نظر اين لحظه پديدار مرا .\r\n* چشم آن « آهوى سرگشتهء كوهى » است هنوز\r\nكه نگه مىكند از آن‌سوى اعصار مرا .\r\n* بوتهء گندم روييده بر آن بام سفال\r\nبادآوردهء آن خرمن آتش‌زده است\r\nكه به ياد آورد از فتنهء تاتار مرا .\r\n* كيمياكارى و دستان كدامين دستان\r\nگسترانيده شكوهى به موازاتِ ابد\r\nروى آن پنجره با زيورِ عريانيهاش\r\nكه گذر مىدهد از روزنِ اسرار مرا .\r\n* نقشِ اسليمىِ آن طاق‌نماهاى بلند\r\nو آجرِ صيقلىِ سردر ايوان بزرگ\r\nمىشود بر سر ، چو صاعقه ، آوار مرا .\r\nوان كتيبه كه بر آن نام كس از سلسله‌اى\r\nنيست پيدا و خبر مىدهد از سلسلهء كار مرا .\r\n* عجبا كز گذر كاشى اين مَزگَتِ پير\r\nهوس « كوى مغان است دگربار مرا . »\r\nگرچه بس ناژوى واژونه در آن حاشيه‌هاش\r\n\r\n","description":"","footnote":"","page_name":" 1980 ","page_number":532},
  {"content":"\r\n\r\nمىنمايد به نظر ،\r\nپيكرِ مزدك و آن باغ نگونسار مرا .\r\n* در فضايى كه مكان گم شده در وسعت آن\r\nمىروم سوى قرونى كه زمان برده ز ياد\r\nگويى از شهپر جبريل درآويخته‌ام\r\nيا كه سيمرغ گرفته‌ست به منقار مرا .\r\n* تا كجا مىبرد اين نقش به ديوار مرا ؟\r\nتا بدانجا كه فرومىماند\r\nچشم از ديدن و لب نيز ز گفتار مرا .\r\n\r\nحلّاج\r\nدر آينه ، دوباره ، نمايان شد :\r\nبا ابر گيسوانش در باد ،\r\nباز آن سرود سرخ « انا الحق »\r\nورد زبان اوست .\r\n* تو در نماز عشق چه خواندى ؟ -\r\nكه سالهاست\r\nبالاى دار رفتى و اين شحنه‌هاى پير\r\nاز مرده‌ات هنوز\r\nپرهيز مىكنند .\r\nنام تو را ، به رمز ،\r\nرندانِ سينه‌چاكِ نشابور\r\nدر لحظه‌هاى مستى\r\n- مستى و راستى -\r\n\r\n","description":"","footnote":"","page_name":" 1981 ","page_number":533},
  {"content":"\r\n\r\nآهسته زير لب\r\nتكرار مىكنند .\r\nوقتى تو ، روى چوبهء دارت ،\r\nخموش و مات\r\nبودى ،\r\nما :\r\nانبوه كركسان تماشا ،\r\nبا شحنه‌هاى مأمور :\r\nمأمورهاى معذور ،\r\nهمسان و هم‌سكوت\r\nمانديم .\r\n* خاكستر تو را\r\nباد سحرگهان\r\nهرجا كه برد ،\r\nمردى ز خاك روييد .\r\n* در كوچه‌باغهاى نشابور ،\r\nمستان نيم‌شب ، به ترنّم ،\r\nآوازهاى سرخ تو را\r\nباز\r\nترجيع‌وار زمزمه كردند .\r\n* نامت هنوز ورد زبانهاست .\r\n\r\n","description":"","footnote":"","page_name":" 1982 ","page_number":534},
  {"content":"\r\n\r\n\r\nشكرريز ( 1310 )\r\nعزيز اللّه شكرريز ، در سال 1310 هجرى شمسى در شهر كاشان ديده به جهان گشود ، هشت‌ساله بود كه پدرش او را به مكتب برد و از معلمش خواست كه از ديوان حافظ بيشتر به او درس دهد .\r\nوى پس از آنكه خواندن و نوشتن را فراگرفت و با كتابهاى گلستان و بوستان و شعر حافظ آشنايى يافت ، خود دربارهء آغاز شاعرىاش چنين مىگويد : « از همان اوان كودكى احساس مىكردم از شنيدن و خواندن شعر لذت مىبرم ، بيست و پنج‌ساله بودم ، روزى درويش قلندرى با لباس مخصوص سبزرنگ و گيسوانى بلند جوگندمى و با چهره‌اى نورانى در بازار اشعار پروين اعتصامى را با آوايى دلنشين مىخواند ، چون از ذوق ادبى بهره داشتم از شنيدن آن با آهنگ دلپذيرش ذوقم را تحريك كرد و از قلندر خواهش كردم كه روزها جلو مغازه‌اى كه در آنجا كار مىكردم بيايد و شعر بخواند ، روز بعد آمد و اين شعر\r\n \" هركه با پاكدلان صبح و مسايى دارد \" \r\nرا خواند و همين امر باعث گرديد كه بر سر شوق آيم و شعر بسرايم . »\r\nشكرريز از سال 1350 به انجمنهاى ادبى كاشان راه يافت و با استادان شعر و ادب آشنا شد و از رموز شعر آگاهى يافت و شعرش را عرضه كرد و مورد تشويق قرار گرفت و در شعر به جنبهء عرفانى آن پرداخت . وى در بازار كار مىكند و به شغل پارچه‌فروشى اشتغال دارد . اينك چند نمونه از شعر او :\r\n\r\nدرياى رحمت\r\n اى نام دلكش تو سرآغاز كارها * از لطف و صنع توست همه اعتبارها \r\n\r\n","description":"","footnote":"","page_name":" 1983 ","page_number":535},
  {"content":"\r\n\r\n درياى رحمت تو بود بحر خاص و عام * بر فيض توست ديدهء اميدوارها\r\nتسبيح و ذكر حمد تو دارند روز و شب * مرغان نغمه‌خوان به سر شاخسارها\r\nسبز است از صفاى نگاه تو دشت جان * مهرت زلال‌تر بود از چشمه‌سارها\r\nتنها نه دل ز عشق تو گرديده بىقرار * نالند در فراق تو بس بىقرارها\r\nپيوسته باد كلك « شكرريز » دُرفشان * تا نقش هر صحيفه كند روزگارها \r\n\r\nجان هستى\r\n از مسيحايى دم صبح بهار * گشته خرّم باغ و دشت و كوهسار\r\nپايكوبان سوى گلشن رو كنم * دست‌افشان حق‌حق و هوهو كنم\r\nعشق او آميخت در آب و گلم * منجلى عكسش به مرآت دلم\r\nهمنوايى كن دلا تا نى زنيم * با نواى نى پياپى مىزنيم\r\nتا شود پرسوزتر آه دلم * برق شيدايى بسوزد حاصلم\r\nگر شود جانسوز آن برق نگاه * شور و شيدايى ببندد راه آه\r\n« آشنا گرداندم با اصل خويش * بازيابم روزگار وصل خويش »\r\nآن زمان از دل برآرم اين خروش * اى همه هوشم ز تو ، رفتم ز هوش\r\nاى ز جان و هرچه از جان خوب‌تر * وز همه محبوبها محبوب‌تر\r\nجان هستى ، هستى و جانان من * باغ من ، گلزار من ، بستان من\r\nتا شدم دردآشناى كوى تو * بىقرارم همچنان گيسوى تو\r\nمن به بند عشقت اى دلبر خوشم * پرفروغم ، جان‌گدازم ، آتشم\r\nريز در جام من آب آتشين * تا شوم فارغ ز رنگ كفر و دين\r\nتا تويى ، اى جان هستى ، يار من * كى دگر با خلق باشد كار من\r\nچون تويى آيينهء مهر و و داد * جان « شكّرريز » بىمهرت مباد \r\n\r\nطفل عشق\r\n مرا از دام عشق آزاد كردند * به عشق روى تو دلشاد كردند\r\nتو را در حسن شيرين آفريدند * مرا در عاشقى فرهاد كردند\r\nهمه‌شب تا سحر مرغ دلم را * قرين با ناله و فرياد كردند \r\n\r\n","description":"","footnote":"","page_name":" 1984 ","page_number":536},
  {"content":"\r\n\r\n غم عشق تو در آب و گلم بود * در اوّل چون جهان بنياد كردند\r\nمرا دادند يك حرف از تو تعليم * به فنّ عاشقى استاد كردند\r\nچو طفلم ، تا دهند آگاهى از عشق * سوى پير مغان ارشاد كردند\r\n« شكرريز » از بيان شرح دل سوخت * سپس خاكسترش بر باد كردند \r\n\r\nجام هو\r\n من از باده‌نوشان ميناپرستم * غزلخوان و قلّاش و همواره مستم\r\nز جامى به معراج عرفان رسيدم * چو از مجلس وعظگويان گسستم\r\nمن آن نيست بودم كه پير خرابات * به يك جرعه از جام هو كرد مستم\r\nغبار ملال و محن خاست از دل * چو در محفل اهل عرفان نشستم\r\nچو غوّاص گشتم به بحر حقيقت * گهر از يم عشق آمد به دستم\r\nفكندم ز كف سبحهء زاهدى را * به زنّار بندى دل خويش بستم\r\n« شكرريز » برگو به شيخ ريايى * چه سود از ملامت همينم كه هستم \r\n\r\nيوسف كنعان « 1 »\r\n بيا اى چشمهء خورشيد در چشمان من بنشين * تو خود آب حياتى در دل سوزان من بنشين\r\nجهان تاريك بىروى تو باشد ، اى جهان‌آرا * بيا اى پاى تا سر نور در چشمان من بنشين\r\nز هجرانت به دامان مىچكاند ديده ، گوهرها * بيا اى محرم اسرار من در جان من بنشين\r\nز عشقت داده‌ام زينت حريم حرمت دل را * بيا در باور جان ، اى مه تابان من بنشين\r\nتويى لؤلؤ ، تويى مرجان ، تويى گوهر ، تويى افسر * بيا بر فرق من ، اى افسر پنهان من بنشين \r\n\r\n\r\n","description":"","footnote":"\r\n( 1 ) - اين غزل را در هاله‌اى از ابهام ، به نام نامى ولى عصر امام زمان ( عج ) سروده است .\r\n","page_name":" 1985 ","page_number":537},
  {"content":"\r\n\r\n تو ابر نوبهارانى ، زلال چشمهء جانى * گنهكارم ، بيا بر صفحهء عصيان من بنشين\r\n« شكرريز » است چون يعقوب مشتاق جمال تو * بيا در كلبه‌ام ، اى يوسف كنعان من بنشين \r\n\r\nحديث شبانه\r\n با من جفا كنى و ندانم بهانه چيست * دايم به جان خستهء من تازيانه چيست\r\nرنجم دهى كه ترك كنم آستان تو * جانا بگو كه راندنم از آستانه چيست\r\nدر باغ حسن تو دل من آشيانه داشت * آتش زدن ز جور بر اين آشيانه چيست\r\nساقى رسيد صبح ، بگردان پياله را * پيوسته با رقيب حديث شبانه چيست\r\nاز تار گيسوان تو غوغاست در دلم * برگو دگر حكايت چنگ و چغانه چيست\r\nمرغ شب از سماغ غزل در ترنّم است * بىمهرى تو با سخن عاشقانه چيست\r\nدر آرزوى وصل « شكرريز » خوش سرود * با من جفا كنى و ندانم بهانه چيست \r\n\r\nآه سحرگاهى\r\n شوم تا مست هو ، دل را به دريا مىزنم امشب * لب از شوق رخش بر جام صهبا مىزنم امشب\r\nاز آن پيداى ناپيدا نجويم تا مراد دل * سرى گه در حرم گه در كليسا مىزنم امشب\r\nخرابم ، اى فلك بگذار و بگذر كز سر مستى * ندانم هيچ و پا بر فرق تقوا مىزنم امشب\r\nكشم از تركش دل تير آهى جانب گردون * شهاب‌آسا شرر بر آسمانها مىزنم امشب\r\nمرا در خامُشى مپسند اى آه سحرگاهى * كه سوز سينه را بر طور سينا مىزنم امشب\r\nدل‌وجان « شكرريز » است در باغ و چمن دايم * عجب نبود كه چه‌چه بلبل‌آسا مىزنم امشب \r\n\r\n","description":"","footnote":"","page_name":" 1986 ","page_number":538},
  {"content":"\r\n\r\n\r\nشكسته ( 1323 - 1259 )\r\nمرتضى ميرزا قهرمان ، متخلص به شكسته ، فرزند محمد ميرزا ، نوادهء حسنعلى ميرزا شجاع السلطنه ، فرزند فتحعلى شاه قاجار ، در سال 1298 هجرى قمرى در روستاى ازغند از توابع تربت حيدريه قدم به عرصهء هستى نهاد ، علوم عربيه و ادبيه را از اساتيد هر فن فرا گرفت و از محضر اديب نيشابورى نيز كسب دانش كرد و اديب عنايت خاصى به او داشت .\r\nمرتضى ميرزا قهرمان از معاريف خراسان و از شخصيتهاى برجستهء آن ديار و مورد احترام و توجه مردم بود و در سمتهاى شهردارى و فرماندارى و كفايت ايالتى و رئيس كميسيون تقسيم آبهاى سرحدى ايران و روس خدمت صادقانه‌اى انجام داد و در سال 1305 شمسى در مشهد ادارهء ثبت‌احوال را داير كرد .\r\nمرتضى ميرزا قهرمان مردى آزاديخواه و وطن‌دوست و پاك‌دامن و درستكار و صريح اللهجه و در مشاغل ادارى قاطع و بىنظير بود و آنچه از مال پدر به ارث برده بود در راه عقيده و آرمان خود صرف كرد ، به همين منظور روزنامه‌اى به نام خورشيد در مشهد داير كرد و چند سالى به نشر آن پرداخت و در بيدارى و هشيارى مردم قدمهاى مؤثرى برداشت و در ضمن به ترويج ادبيات و آثار بزرگان شعر و ادب اهتمام ورزيد و از كارهاى مهم او ايجاد مدارس دخترانه در مشهد در زمان تصدى كفالت ايالت خراسان بود .\r\nشكسته شاعرى توانا و خوش‌ذوق كه در نقد شعر نيز مهارت داشت و در سالهاى پايان عمر در تهران اقامت گزيد و سرانجام در بيست و دوم شهريورماه 1323 به علت ابتلاى به بيمارى سرطان بدرود زندگى گفت . « 1 »\r\n\r\n\r\n","description":"","footnote":"\r\n( 1 ) - در نوشتن شرح حال « شكسته » از تذكرهء خطى گلشن آزادى استفاده شده و از شاعر نامدار خراسان ، محمد قهرمان ، بايد تشكر كنم كه آن را در اختيارم قرار دادند .\r\n","page_name":" 1987 ","page_number":539},
  {"content":"\r\n\r\n\r\nمنزلت امير\r\n زلفت چو كمان و تير گيرد * هر گوشه بسى اسير گيرد\r\nباد ار گذرد به چين زلفت * عالم همه در عبير گيرد\r\nچشمت به يكى كرشمه صددل * از دست جوان و پير گيرد\r\nهر لحظه ز بهر صيد دلها * تركان كمان و تير گيرد\r\nزان بر سر راه او نشستم * تا دست من فقير گيرد\r\nنبود عجب از گدا « شكسته » * گر منزلت امير گيرد \r\n\r\nخوش آن روزها\r\n اى خوش آن روزها كه با دل شاد * يك‌دم از كار باز ننشستم\r\nتا دميدى سپيده‌دم ، هر شب * شاد و خرّم ز جاى مىجستم\r\nبودم انديشه آنكه در گيتى * كار دارد بلند يا پستم\r\nشوق كار ار نبود در بر من * دل به اين زندگى نمىبستم\r\nمرگ تلخ است از اينكه چون آيد * هيچ كارى نيايد از دستم \r\n\r\nرباعى خطاب به احمد شاه\r\n شاها ايران ز دست ايرانى رفت * چونان كه عراق از كف عثمانى رفت\r\nدر مجلس چارم ، ار نشد ، در پنجم * خواهى ديدن كه آنچه مىدانى رفت \r\n\r\nبرخيز و ببين\r\n نادر ز جاى خيز و بيا ، درد ما ببين * گلگون سرشك ما به رخ زرد ما ببين\r\nبهر وطن به رزم چو مردان ، زنان ترك * در خواب مانده ملّت خون‌سرد ما ببين\r\nبيدار گشت ملت افغان و گرم كار * در خواب ناز مانده زن و مرد ما ببين\r\nويران « كبود » « 1 » و آباد دست روس * اى پادشه ، نسا و ابيورد ما ببين \r\n\r\n\r\n","description":"","footnote":"\r\n( 1 ) - كبود گنبد : شهركى كه حاكم‌نشين كلات است .\r\n","page_name":" 1988 ","page_number":540},
  {"content":"\r\n\r\n\r\nپاسخ خورشيد به كيوان « 1 »\r\n اى كه در تقويم نجم الدوله مىكردى نظر * تا بدانى در زمين چون مىكند انجم اثر\r\nز احتراق نحس اكبر چونكه گشتى باخبر * آلت بىسيم گشت اندر خيالت جلوه‌گر \r\n* *\r\n بود بهتر تا كنى ياد تلسكوپ آن زمان * تا شناسى احتراق اختران را از قران \r\n* *\r\n من از آن با احتراقت مىنمايم آشنا * تا بدانى آن شب از كيوان نبوده‌ست اين صدا\r\nاز گلوى آن كسى آمد برون آن شب ندا * كو همىخواهد شوند ايران و هند از هم جدا\r\nليك مشكل او به اين منظور و اين آرمان رسد * مىرسد گر راستى خورشيد زى كيوان رسد\r\nكردمى بايد تشكر « داعى اسلام » را * كو چو كيوان از ادب ننهاد بيرون گام را\r\nآشكارا كرد با گفتار نغزش دام را * ز اهل ايران خواست پاسخ گفته‌هاى خام را\r\nگرچه گفت از خود شنيدم اعتراضش را جواب * باز خواهد بشنود ز ايران جواب آفتاب \r\n* *\r\n او ز دانايان همىخواهد جواب خويشتن * كى پذيرد پاسخ خود را ز نادانى چو من \r\n\r\n\r\n","description":"","footnote":"\r\n( 1 ) - روزنامهء حبل المتين كلكته ضمن اشعار يا مقاله‌اى تحت عنوان « پيام كيوان به خورشيد » نسبت به ايران اهانت نموده بود . در آن ايام « شكسته » روزنامهء « خورشيد » را داشت ، منظومه فوق پاسخى است به آن پيام .\r\n","page_name":" 1989 ","page_number":541},
  {"content":"\r\n\r\n ليك من خواهم دفاعى كرده باشم از وطن * فاش گويم آنچه را گفتن نشايد در ، دكن\r\nكز همين يك نكته داند فرق بين نحس و سعد * نحس كيوان را و تأثيرش شناسد زين به بعد \r\n* *\r\n گفت كيوان ملك من را نيست در عالم عديل * چون بريتانى شد از او ملك عالم را كفيل\r\nچيست بهر نحسى كيوان از اين بهتر دليل * كو نموده‌ست از نحوست نصف عالم را ذليل\r\nبلكه دنيا را بريتانى درآورده به رقص * زان كه اهل ملك كيوان راست در گفتار نقص \r\n* *\r\n آن‌چنان او اهل ملك خويش را بىدرد كرد * از نحوست مردمان را از وطن دلسرد كرد\r\nروى سرخ شيرمردان از نحوست زرد كرد * تا كه رو به ، خاك نرمى ديد آنجا گرد كرد\r\nريخت اندر ديدهء همسايگان بس گرد و خار * روز روشن گشت اندر چشمشان چون شام تار \r\n* *\r\n طوطى هندوستان گويد ز بلبل بهتر است * هركه باور كرد اين گفتار او ، خوش‌باور است\r\nچون شد اندر بند طوطى يك‌سخن را رهبر است * بلبل ما را هزاران شور و سودا در سر است\r\nكز نواى او بشر آموخت درس انقلاب * غنچه از غوغاى بلبل كرد دور از رخ نقاب \r\n* *\r\n داشت طاوس تو بر مرغان ايران امتياز * گر توانستى كنى دور از وى آن پاى دراز \r\n\r\n","description":"","footnote":"","page_name":" 1990 ","page_number":542},
  {"content":"\r\n\r\n تا به بازار سياست كس خريدش نيم قاز * ور همىنازى بيا بر تخت طاوست بناز\r\nتا تميز سعد و نحس از بهر تو آسان شود * موجب شرم جناب اشرف كيوان شود \r\n* *\r\n نيست بهر آن‌همه صندل كه در خاك شماست * ارزش يك صندلى كاندر بهارستان ماست\r\nبالش و نازش به عود هند هم جانا خطاست * چونكه عود هند را در مجمر بيگانه جاست\r\nچون بود شمع از تو و روشن كند بزم حريف * اندر آن بزمى تو و پروانه اندر يك رديف \r\n* *\r\n ملك خويش آباد خواندى ملك ايران را خراب * كاندر آنجا آب هست و اندر ايران قحط آب\r\nراست گفتى ليك مىدانى تو اى عالىجناب * اين سخن را مىتواند داد هر كودك جواب\r\nكودك از پستان بنوشد روزى خود رايگان * مرد از ناف زمين آب آورد از آب ، نان \r\n* *\r\n راه‌آهنها كه در هندوستان است اى زحل * هست زنجير اسارت بهر مشتى كور و كَل\r\nكاش در ايران نباشد زين چنين ره يك بغل * با خر و اشتر بپيمايند اين كوه و كُتَل\r\nليك استقلال و آزادى او پاينده باد * راه‌آهن سهم فرزندانش در آينده باد\r\nگر كه « كاشف » « 1 » چاىكار ملك ايران جان بداد * خورد از سرچشمهء هند آب و اينجا اوفتاد \r\n\r\n\r\n","description":"","footnote":"\r\n( 1 ) - مقصود كاشف السلطنه ، مؤسس چاىكارى ايران ، در سفرى كه همان هنگام از خارج برمىگشت ، اتومبيلش سقوط كرد و درگذشت .\r\n","page_name":" 1991 ","page_number":543},
  {"content":"\r\n\r\n كشتن « طهماسبى » « 2 » و قتل كاشف را ز ياد * كى برد ايران كه هست اين ناز شست اوستاد\r\nمرگ اندر راه استقلال باشد زندگى * دادن جان با شرافت به بود از بندگى \r\n* *\r\n حقّهء وافور با انفيّهء هندوستان * هر دو را بينم كه ده سال دگر رفت از ميان\r\nپير چون شد ملّتى درد فراوان گيرد آن * چشم تو روشن كه ايران مىشود از نوجوان\r\nدر پناه سايهء تدبير شاه پهلوى * ملك ايران باز مىگيرد جوانى و نوى \r\n* *\r\n اى كه گفتى هند باشد بهر ايرانى پناه * آرى از نادر پذيرايى نمود و از سپاه\r\nتخت و تاج ملك خود انداخت اندر پاى شاه * در عوض ايران همايون شاه را با عزّ و جاه\r\nكرد مهمان و نوازش داد و همراهى نمود * تا در بخت و سعادت را به روى او گشود \r\n* *\r\n گفتى اندر ملك كيوان نيست نه اشتر نه خر * وان در ايران است از هندوستان خر بيشتر\r\nبهر معنى خر اندر هر لغت كردم نظر * گفته‌اند او را كه حيوانيست رام و باربر\r\nهان ببين از روى انصاف و هنر اى مرد رند * بيشتر خر اندر ايران است يا در ملك هند ؟ \r\n\r\n\r\n","description":"","footnote":"\r\n( 2 ) - طهماسبى ، مقصود سرلشگر عبد اللّه خان امير طهماسبى وزير راه بود كه الوار او را كشتند .\r\n","page_name":" 1992 ","page_number":544},
  {"content":"\r\n\r\n گويى اندر آب لنگا ، نيز مرواريد هست * پس نشويد ازچه‌رو « چمبرلن » از بحرين دست ؟\r\nمىكند در مجمع بين الملل بس بندوبست * تا كه از آب گل‌آلود آورد ماهى به شست\r\nپس بده لؤلؤى لنگا را به چمبرلن نشان * تا كه گردد چشم آزش سير و آسايد جهان \r\n* *\r\n فلفل و زردچوبه گر در هند روياند هواش * اندكى هم كاش مىگفتى ز طاعون و وباش\r\nتا چه آيد زين دو همسايگان بينواش * آرى از همسايه بد شد واى بر همسايه‌هاش\r\nاين خرابى كاندر ايران است و افغان و عراق * هست از هندوستان كانجا بود تخم نفاق \r\n* *\r\n گر كه اهل هند باهم همدل و همدم شوند * گفتهء اين بندهء ناچيز خود را بشنوند\r\nهمچو تركان بهر جنگ دين و مذهب كم روند * تا بريتانى بداند كاهل دنياى نوند\r\nاز سر آنان كند كوته ز روى مهر دست * همچو امريكا كه با تدبير از دامش بجست \r\n* *\r\n الغرض از سعدى و نحسى اين شمس و زحل * نيست تأثيرى ، سعادت هست در سعى و عمل\r\nشرقيان بايد برون آرند دستى از بغل * پردهء اوهام بردرّند چون ديگر ملل\r\nدر پى علم و هنر كوشند چه مرد و چه زن * بگذرند از جان و دشمن را برانند از وطن \r\n\r\n","description":"","footnote":"","page_name":" 1993 ","page_number":545},
  {"content":"\r\n\r\n\r\nچند بيتى از يك غزل\r\n اى دل به زلف خوبان تا چند پاى بستى * مرغ بلندپرواز آخر رسد به پستى\r\nنبود روا كه من را بيدل گذارى اى دل * من با تو كار دارم هرچند خون شدستى\r\nدانم كه اندر اين شهر نبود دلى سلامت * ور نه به جان خرّم دل در عين تنگدستى\r\nدانم كه چشم مستت با تير غمزه ناگه * خون مرا ، بريزد ، آرد بهانه مستى \r\n\r\nرباعيات\r\n گر زندگى اين‌چنين بود مردن به * جان دادنت از اين همه غم خوردن به\r\nجان دادن و مردانه گذشتن از جان * از ماندن و با زنان به سر بردن به \r\n* *\r\n ايران يك انقلاب مىخواهد و بس * خونريزى بىحساب مىخواهد و بس\r\nبىچون و چرا درخت آزادى ملك * از خون من و تو آب مىخواهد و بس « 1 » \r\n* *\r\n كنجى و حريفى دوسه باهم بودن * و اسباب فراغتى فراهم بودن\r\nبهتر ز بهشتيست كه بايد در وى * با زاهد خشك‌مغز همدم بودن \r\n* *\r\n در كشور ما شرف نيرزد به دو جو * در فكر شرف مباش از من بشنو\r\nدزدى و وطن‌فروشى و نامردى * در هركه بود از همگان است جلو \r\n\r\n\r\n","description":"","footnote":"\r\n( 1 ) - رباعى فوق را در سال 1337 قمرى سروده و براى قوام السلطنه والى خراسان فرستاده است .\r\n","page_name":" 1994 ","page_number":546},
  {"content":"\r\n\r\n\r\nشكوهى ( 1333 - 1271 )\r\nسيد حسن شكوهى ، فرزند سيد على ملك السادات ، نوادهء ميرزا على وقت و ساعتى « 1 » كه از علما و مدرسين شاهزاده محمد على ميرزا ، فرزند فتحعلى شاه قاجار در يزد بوده است .\r\nشكوهى در سال 1271 هجرى شمسى در قريهء بنادك ميانكوه ( در شصت كيلومترى جنوب غربى يزد ) به دنيا چشم گشود ؛ مقدمات علوم قديمه را در مدرسه خان آن شهر نزد افاضل فن فراگرفت و از پانزده‌سالگى به نظم شعر پرداخت و چون ذوق و استعداد شكوفايى داشت شعرش رونق گرفت و مورد توجه واقع شد .\r\nشكوهى در سال 1289 به تهران عزيمت كرد و در مجامع ادبى شركت جست و در انجمن ادبى ايران كه به رياست شاهزاده هاشم ميرزا افسر تشكيل مىشد عضويت يافت و در سال 1300 به استخدام وزارت ماليه درآمد و شش سال در تهران سكونت اختيار كرد .\r\nدر سال 1306 به يزد منتقل شد و در سمتهاى رياست ماليات مستقيم و رياست بازرسى و رياست قند و شكر و معاونت و كفالت اداره دارايى يزد خدمت كرد .\r\nشكوهى هنگامى كه به يزد بازگشت ، نسبت به تشكيل انجمن ادبى آن اقدام كرد و اين انجمن را همه هفته در منزل خود برقرار ساخت و تا زنده بود آن را داير نگاه داشت . اشعار شكوهى در جرايد تهران و يزد و شيراز و كرمان و خراسان انتشار يافت و سرانجام در شب جمعه بيست و هشتم آبان‌ماه 1333 به علت ابتلا به بيمارى قلبى درگذشت . ديوان اشعارش در سال 1333 به همت فرزندش به‌چاپ‌رسيد .\r\n\r\n\r\n","description":"","footnote":"\r\n( 1 ) - « وقت و ساعت » نام يكى از محلات معروف يزد است .\r\n","page_name":" 1995 ","page_number":547},
  {"content":"\r\n\r\n\r\nفرسايش\r\n نه زين آب و نه زين خاكم طربناك * كه فرسودم در اين آب و در اين خاك\r\nغمى آن‌سان گريبانم گرفته‌ست * كه نتوانم گريبانى كنم چاك\r\nبيا ساقى بياور جامى از مى * كه مى زهر غم دل راست ترياك\r\nبيا بردار سرپوش از سر خم * به يكسو نه حجاب دختر تاك\r\nمه‌ام در آسمان‌پيما چو بنشست * همىزد مرغ روحم پر در افلاك\r\nمكن زينهار آهنگ ره عشق * كه اين راهى بود صعب و خطرناك\r\nنباشد بى « شكوهى » محفل عشق * نباشد گلشنى بىخار و خاشاك \r\n\r\nباز آمد\r\n دوستان پيرو آيين وفا باز آمد * عاشق ديده طوفان بلا باز آمد\r\nرفت و دورى چو ز تقويم خطايى بگذشت * اين جفاديدهء تركان ختا باز آمد\r\nمرغِ لب‌بستهء دل‌خونِ قفس بشكسته * پيش مرغان چمن نغمه‌سرا باز آمد\r\nپيش از اين رنجشى ار بود ميان من و دوست * شكر لِلّه كه با صلح و صفا باز آمد\r\nتا در خانه نبندند بزرگان وطن * اين خبر كيست رساند كه گدا باز آمد\r\nهرگز ارباب شرف دم ز گدايى نزنند * گو كه مستظهر الطاف خدا باز آمد\r\nتا « شكوهى » به رى آمد همه خوبان گفتند * عاشق يزدى ديوانهء ما باز آمد \r\n\r\nآتش‌بازى\r\n به نگردد چو دل از محنت بيماريها * از براى چه كشم رنج پرستاريها\r\nشدم آسان به ره عشق و نمىدانستم * كه كشد عاقبت اين كار به دشواريها\r\nروز و شب مشغلهء زلف تو در سر دارم * نتوانم كه دهم شرح گرفتاريها\r\nتو چه دانى كه به خواب خوش نازى تا صبح * شب عشّاق ستمديده و تب‌داريها\r\nچشمت ازبس‌كه نظر بر طرف غير نمود * دل سودازده خون شد ز طرف‌داريها\r\nسر چه باشد كه فدا در سر كار تو كنم * خجلم در سر اين كار و فداكاريها\r\nهر شبم ز آتش هجران تو آتش‌بازىست * بس‌كه آهم كند از سينه شررباريها\r\nرحم كن رحم نگارا كه ز حد بيرون كرد * بر « شكوهى » غم عشق تو ستمكاريها \r\n\r\n","description":"","footnote":"","page_name":" 1996 ","page_number":548},
  {"content":"\r\n\r\n\r\nاى سوخته‌جان\r\n با من اگر آن شوخ دلارام شود خوب * در عاشقى البتّه مرا كار شود خوب\r\nاى سوخته‌جانان به دعا دست برآريد * تا با من دلسوخته دلدار شود خوب\r\nخواهم ز لبش بوسى و تجويز پزشك است * اين نسخه نوشته‌ست كه بيمار شود خوب\r\nدر مجلس ما نقل و مى و مغ‌بچه بايد * چون لرك « 1 » چنين است كهن « 2 » بار شود خوب\r\nجز مى نكند چاره كه اين درد سر ما * درديست كه در خانهء خمّار شود خوب\r\nغافل مشو از خواندن حرفى ز خط جام * كاين درس به تمرين و به تكرار شود خوب\r\nدر جنگ غم از شيشهء مى اسلحه بردار * چون خوب بود اسلحه پيكار شود خوب\r\nهنگام سحر هاتفىام دوش خبر داد * برخيز كه كار تو از اين كار شود خوب\r\nبرخيز كه آذر رود و باغ شود سبز * بنشين كه بهار آيد و گلزار شود خوب\r\nگل بشكفد و مرغ چمن نغمه برآرد * اوضاع جهان جمله به يك‌بار شود خوب\r\nشد شعر خوش از فكر نو آثار « شكوهى » * افكار اگر خوب شد آثار شود خوب \r\n\r\nغم مخور\r\n شكر كه جانيم باز در تن رنجور هست * آن دل با عشق و سوز وان سر پرشور هست\r\nهستم اگر در قفس شِكوِه نيارم به كس * صبح مبارك‌نفس با شب ديجور هست\r\nگرچه صف ما گسست غم نخورم زين شكست * نيست سلاح ار به دست طبع سلحشور هست\r\nزاهد ظاهر طراز مىكند ار فتنه‌ساز * حنجرهء حق‌نواز ، همره منصور هست\r\nسامرى ار قوم را برده به راه خطا * موسى عمران ما در سفر طور هست \r\n\r\n\r\n","description":"","footnote":"\r\n( 1 ) - لرك : در اصطلاح زردشتيان يزد ، مخلوطى از هرگونه آجيل است .\r\n( 2 ) - كهن : در اصطلاح زردشتىها در مجلسى اوراد مىخوانند و سپس شراب و آجيل مىخورند .\r\n","page_name":" 1997 ","page_number":549},
  {"content":"\r\n\r\n دشمن دژخيم خوى گر كه به ما كرده روى * « والرين » را بگوى دولت شاپور هست\r\nباده « شكوهى » چو نيست شكوه مكن ناله چيست * غم مخور ار خم تهىست شاخهء انگور هست \r\n\r\nبار گران\r\n جفا ببين كه بريدند آب و دانهء ما * به تنگناى قفس تا شد آشيانهء ما\r\nدر اين زمانه كه ماييم اهل دل تنهاست * چرا كه زنده‌دلى نيست در زمانهء ما\r\nفغان كه بر سر شاخى نكرده پروازى * به باد رفت خس و خار آشيانهء ما\r\nدر آن ديار كه از مردمى نشان نبود * عجب مدار اگر گم شود نشانهء ما\r\nبه زير بار گران زمانه خرد شديم * كه بيش تاب تحمّل نداشت شانهء ما\r\nاز آن زمان كه خزان شد بهار آزادى * به نوحه گشت به دل بانگ عاشقانهء ما\r\nغم جهان كهن نو شود اگر برسد * به گوش مردم دنياى نوفسانهء ما\r\nخدا خراب كند خانهء كسانى را * كه داده‌اند ره اجنبى به خانهء ما\r\nز ما حيات شد آن‌روز اى وطن‌خواهان * كه سنگ تفرقه افتاد در ميانهء ما\r\nز هم كرانه گرفتيم و از ميان رفتيم * چه مايه بود زيان‌آور اين كرانهء ما\r\nكسى « شكوهى » از حال ما خبر دارد * كه آشنا شده با لهجه و ترانهء ما \r\n\r\nملامتگران\r\n از جور يار اين دل غافل چه مىكشد * من دانم و خداى كه اين دل چه مىكشد\r\nدانى چه مىكشد دل مسكين ز جور يار * در زير تيغ كشته ز قاتل چه مىكشد\r\nاين دل دگر چو دل نشود خال و خطّ يار * خطّ و نشان به كشتن اين دل چه مىكشد\r\nما صيد بسمليم و به صياد ما بگوى * زحمت به خون كشيدن بسمل چه مىكشد\r\nدانى چه مىكشم ز ملامتگران عشق * عاقل ز دست مردم جاهل چه مىكشد\r\nآن را كه غرقه شد چو « شكوهى » و جان سپرد * گو موج حادثات به ساحل چه مىكشد \r\n\r\n","description":"","footnote":"","page_name":" 1998 ","page_number":550},
  {"content":"\r\n\r\n\r\nحساب عمر\r\n ز سايه خود بسى اكراه دارم * كه گويى بازرس همراه دارم\r\nمگر مأمور آگاهى نداند * كه از دانش دلى آگاه دارم\r\nنگردد غم دمى از خاطرم دور * بسى اين‌گونه خاطرخواه دارم\r\nبسيجى كرده‌ام با غم بجنگم * كه غم را قصد پادافراه دارم\r\nمى و ساقى و ساغر هر سه جمع‌اند * در اين ميخانه لشكرگاه دارم\r\nز عمرم پانصد و هشتاد مه رفت * كه سالى كمتر از پنجاه دارم\r\nحساب عمر چون كردم غلط نيست * شمار از رنج و سال و ماه دارم \r\n\r\nشام هجران\r\n شبى از شام هجران سخت‌تر نيست * خدايا اين شب ما را سحر نيست\r\nبه هر محفل كه شمعى رخ فروزد * دگر پروانه را پرواى پر نيست\r\nبه راه عشق آن كس را نمودند * خبردارش كه از خود باخبر نيست\r\nهنر خواهى به رندى كوش اى دل * كه جز رندى در اين عالم هنر نيست\r\nز فريادى مشو خاموش ، مطرب * كه اين بانگ خروشان سحر نيست\r\nسخن بىپرده گو با ما كه ما را * به شيرينى گفتارت شكر نيست\r\n« شكوهى » را بجز ديدار رويت * حضور او تمنّاى دگر نيست \r\n\r\nرشتهء عمر\r\n عاشق آن نيست كه بىدوست قرارى گيرد * يا پى وصل گلى دامن خارى گيرد\r\nدر سر زلف تو نگذاشت شبى باد صبا * دل ديوانهء ما را كه قرارى گيرد\r\nتو مپندار دگر خرّم و شادش بينى * با غم عشق تو هركس سروكارى گيرد\r\nزلفت از دل سيهى داده سر خويش به باد * تا كه بر چهره‌ات از مشك غبارى گيرد\r\nآفتاب فلكش بنده شود هركه يكى * ساغر مى ز كف ماه عذارى گيرد\r\nرشتهء عمر دراز است هرآن را كه به كف * در شب وصل سر زلف نگارى گيرد\r\nما به آهيم « شكوهى » شب هجرانش باز * آه اگر آه ز ما راه فرارى گيرد \r\n\r\n","description":"","footnote":"","page_name":" 1999 ","page_number":551},
  {"content":"\r\n\r\n\r\nشكيبا ( 1297 )\r\nمرتضى باقريان ، فرزند نصر اللّه ، در سال 1297 هجرى شمسى در شهر قم ديده به جهان گشود . شش‌ساله بود كه به مكتب رفت و خواندن و نوشتن را در حدود آموزش همان مكتب فراگرفت ، اما ديگر نتوانست به تحصيل ادامه دهد .\r\nشكيبا در سال 1316 به اتفاق خانواده به تهران كوچيد و در اين شهر رحل اقامت افكند و به شغل پدرى كه همان كار ساختمان بود مشغول شد و چون ذوق و استعداد طراحى ساختمان داشت ، به امر نقشه‌كشى پرداخت و تاكنون بسيارى از مساجد و تكايا با طرح و نقشه او بنا گرديده است .\r\nباقريان در مورد آغاز شاعرى خود گويد : « از كودكى كه قدرى سواد خواندن و نوشتن آموختم ، حس مىكردم چيزى به نام شعر مىخواهم بگويم و گاهگاهى طبع‌آزمايى مىنمودم و اشعارى مىسرودم و براى شعرم تخلص شكيبا برگزيدم . »\r\nديوان شكيبا با مقدمه و تصحيح دكتر پروفسور بيگدلى طبع و نشر شده است .\r\n\r\nپيدا نكردم\r\n هركجا رفتم كه جويم همدمى ، پيدا نكردم * بلكه بردارد ز غمهايم غمى ، پيدا نكردم\r\nهركجا رفتم ز اسرار دلم يك گويم از صد * مردمى بسيار ديدم ، محرمى پيدا نكردم\r\nهركجا رفتم براى زخم دل درمان بجويم * زخم دل ديدم فراوان ، مرهمى پيدا نكردم \r\n\r\n","description":"","footnote":"","page_name":" 2000 ","page_number":552},
  {"content":"\r\n\r\n هركجا رفتم نديدم جز دورنگى و دورويى * راستگويم در جهان ، يك آدمى پيدا نكردم\r\nبس نديدم راستى زين مردمان كج‌روش من * مانده‌ام تنهاى تنها ، همدمى پيدا نكردم\r\nذلّت و جور و جفا بسيار ديدم ، راحتى را * در تمام طول عمرم يك‌دمى پيدا نكردم\r\nاى « شكيبا » شكوه‌ها كم كن جهان بسيار گشتم * بىغم و بىغصّه و بىماتمى پيدا نكردم \r\n\r\nبهار\r\n بهار آمد زمين را كرده گلشن * گل آمد بلبلا چشم تو روشن\r\nزمين پاكيزه شد از اشك باران * معطّر شد فضا از بوى سوسن\r\nبه هر سو خودنمايى مىكند گل * ز ياس و نرگس و شب‌بوى و لادن\r\nهمه خرّم ، همه شادان ، همه سبز * همه دشت و دمن هر كوى و برزن\r\nبيابانها به لاله گشته تزيين * ز هر كوه و دره شادى مبرهن\r\nچه تعريفى كنم از باغ و بستان * كه از وصفش زبان گرديده الكن\r\nبه هرجايى درختى ديده‌ام ديد * به شاخش بود صدها غنچه آون\r\nز سرپنجه گشوده ساق ريواس * لباس ارغوانى كرده بر تن\r\nهمه مرغان عالم شاد و مسرور * فضا با نغمهء آنها مزيّن\r\nز بس صحرا شده سرسبز و زيبا * نشاطآور بود بر مرد و بر زن\r\nچه شورى كرده بر پا آب شيرين * به هرجا كرده جمعى را مدوّن\r\nجهان را زنده دارد آب جانبخش * خدايش داده او را بهترين فن\r\nچه غوغايى بپاكردند ياران * ز سرمستى ز پاكوبى ز جستن\r\nدرخت توت تا بر هركجا بود * شكايت داشت از دست فلاخن\r\nز هر سو مىوزد باد بهارى * نسيمش مىدمد جان بر تن من\r\nز توصيف بهاران اى « شكيبا » * چه مىگويى چه دارى بهر گفتن \r\n\r\n","description":"","footnote":"","page_name":" 2001 ","page_number":553},
  {"content":"\r\n\r\n\r\nكشتى نجات\r\n اى درد بىدواى من اى آفت دلم * مشكل غميست درد من اى حلّ مشكلم\r\nافتاده‌ام ز چشم تو دانم بسان اشك * شادم كه زير پاى تو شد عاقبت گِلم\r\nدر بحر غم فتاده‌ام اى كشتى نجات * دارم اميد آنكه رسانى به ساحلم\r\nطوفان شود ز ديدهء من اشك شوق من * افتاده بس صلابت عشق تو در دلم\r\nمانند مرغ بىپروبالم در اين قفس * كى چنگ تيز بار هوس ، مىكند و لم\r\nدور از توام چو ماهى افتاده روى خاك * اى آب جان‌دهنده مرو از مقابلم\r\nسوزم بسان لالهء صحرانشين به دشت * با هر نسيم لرزه فتد بر شمايلم\r\nبس آه جانگداز « شكيبا » كشى چونى * ترسم كه بگسلد ز هم آخر مفاصلم \r\n\r\nسرو ناز\r\n باغ و بستان بىتو كى دارد صفا اى سرو نازم ؟ * بىتو تا كى من بسوزم ، بىتو تا كى من بسازم ؟\r\nكى كند آواى بلبل شادمانم بىتو اى گل * كى نسيم نوبهارى بىتو باشد دل‌نوازم ؟\r\nاى ز ديده دور و وى نزديك‌تر از جان به من * اى نفس ، اى روح ، تا تو با منى من ساز سازم\r\nروز و شب انديشه و فكر و خيال من تو هستى * اى بنازم فكر تو كرده ز عالم بىنيازم\r\nاى رخت روشنگر دلها ، نگر چون شمع روشن * گوشه‌اى در محفلت گريان و در سوز گدازم\r\nدر دلم دارم نهفته دردها ، محرم ندارم * تا كه بتوانم بگويم يك ز صد از درد و رازم\r\nروى بر من كن بده فرمان هرآنچه ميل دارى * چون تو محمود زمانى ، من نه كمتر از ايازم\r\nاشك خورشيد و مهى اى زهرهء صبح اميدم * طلعت روى تو در عالم نموده سرفرازم \r\n\r\n","description":"","footnote":"","page_name":" 2002 ","page_number":554},
  {"content":"\r\n\r\n مردم اندر راه عشقت اى مسيحا زنده‌ام كن * اى سليمان همّتى ! چون مرغكى در چنگ بازم\r\nآنچه درهم بافتم شعر است ، اين باشد حقيقت * كز براى حق به سجده مىروم در هر نمازم\r\nبر سر عقل آمد آخر گفت با خود اين « شكيبا » * خود بگو توصيف از هركس مگر كردن مجازم \r\n\r\nنسيم جان‌پرور\r\n به‌به ! امروز يار من آمد * جان رفته ز تن به تن آمد\r\nآمد آمد فرشتهء رحمت * همچنان روح در بدن آمد\r\nقمر آمد از آسمان به زمين * مه گردون مه‌شكن آمد\r\nخانه از نور او منوّر شد * تا كه آن شمع انجمن آمد\r\nبس‌كه آن گل لطيف زيبا بود * بلبل از شوق در سخن آمد\r\nچو نسيم بهار جان‌پرور * به تن ناتوان من آمد\r\nآمد آن گل به گلستان امروز * بهتر از ياس و ياسمن آمد\r\nشد خجل عطر قمصر كاشان * مشگ آهو چو از ختن آمد\r\nخوار گردد كسى كه نتواند * كه گلم زيب هر چمن آمد\r\nآمد آن دلنشين شادىبخش * غم برون شو كه ممتحن آمد\r\nاى « شكيبا » دگر چه مىخواهى * آنكه بيرون كن حزن آمد \r\n\r\nشمع محفل\r\n آنكه با تو آشنا شد با همه بيگانه گردد * گر تو را فرزانه بيند عاشق و ديوانه گردد\r\nهركجا باشى تو اى گل ز آسمان بلبل ببارد * گر تو باشى محفل هر بيدلى پروانه گردد\r\nگر به صحرا پا نهى صحرا شود يكسر مصفّا * گر به دريا پا گذارى قطره‌ها دردانه گردد \r\n\r\n","description":"","footnote":"","page_name":" 2003 ","page_number":555},
  {"content":"\r\n\r\n بودنت خلق جهان را شادمان دارد هميشه * بىتو اين عالم سراسر روز و شب غمخانه گردد\r\nاى همه آمال دلها چون تويى جانانهء من * كى شود مرغ دلم بر گِرد هر جانانه گردد\r\nبت‌پرستى بت‌شكن گردد اگر رويت ببيند * آن حقيقت ديده كى گرد در بتخانه گردد\r\nقوم و خويش و آشنا را خواهم از بهر تو خواهم * كور و كر گردد « شكيبا » از تو گر بيگانه گردد \r\n\r\nشعلهء شمع\r\n روزى كه به تو چشم طلب دوخته بودم * از شرم چو خورشيد برافروخته بودم\r\nپروا اگر از شعلهء شمع تو نكردم * اين درس ز پروانه من آموخته بودم\r\nگشتيم چو حربا به رخ شمس تو مفتون * من مردمك ديده به تو دوخته بودم\r\nبا هر نفسى شعله‌اى از دل بكشيدم * ازبس‌كه من غم‌زده دلسوخته بودم\r\nدر راه وصالت دل و دين باخته دارم * من آنچه كه در عمر خود اندوخته بودم\r\nهرجا كه دل و ديدهء من رفت ، نرفتم * خود را بجز از مهر تو نفروخته بودم\r\nرفت از كف من ، صبر ، قرارم تو « شكيبا » * ديدى كه به‌سويش ره خود توخته بودم \r\n\r\n","description":"","footnote":"","page_name":" 2004 ","page_number":556},
  {"content":"\r\n\r\n\r\nشمس ( 1325 - 1262 )\r\nشيخ اسد اللّه ايزدگشسب ، فرزند محمود ، در سال 1262 هجرى شمسى در گلپايگان چشم به جهان گشود و تا هجده‌سالگى در زادگاه خود به تحصيل علوم ادبيه ، از قبيل صرف و نحو و منطق و معانى و بيان اشتغال ورزيد . ازآن‌پس براى ادامهء تحصيل به اصفهان عزيمت كرد و حكمت و كلام را نزد استادان اين شهر فراگرفت . در سال 1280 شمسى به نجف اشرف شتافت و چند سالى نيز در عراق به تحصيل فقه و اصول و حكمت پرداخت و از محضر علما و حكماى آن ديار كسب دانش كرد .\r\nايزدگشسب آنگاه به ايران مراجعت كرد و سفرهايى به تهران و مشهد نمود و خدمت بعضى از مشايخ صوفيه رسيد و دست ارادت به حاج ملا سلطان على محمد گنابادى داد و پس از آن به فرزندش پيوست و از طرف صالح عليشاه ، شيخ طايفه در اصفهان گرديد و اجازهء ارشاد و دستگيرى به او داده شد و به ناصر عليشاه شهرت يافت .\r\nشمس شاعرى توانا و عالمى متبحر و عارفى وارسته بود . سالها در فرهنگ اصفهان به شغل آموزگارى پرداخت و چندى نيز مديريت دبستان حكمت همان شهر را به‌عهده داشت و در سال 1305 مجله‌اى به نام عنقا ، تأسيس كرد و مدت يك سال به نشر آن همت گماشت و كتبى چند تأليف كرد و بعضى از آنها چون شمس التواريخ ، اسرار العشق ، هداية الامم ، معرفة الروح و نامهء سخنوران ، چاپ و منتشر شده است و آثار ديگر او عبارت است از : مظاهر الانوار ، حيوة الانسان فى تسبيح الاعيان ، رشحات الاسرار ، مفاتيح العقول ، جنة النفوس ، طرائف الحكم ، گلزار اسرار ، سعادات النجفيه ، بساط العشق و المحبة ، ديوان النبويه ، قبسات الاسرار ، لوامع الانوار ، تحفة السفر ، بدائع الآثار ، جذبات الهيه ( منتخب ديوان شمس تبريزى ) ، نور الابصار ( در شرح حال نور عليشاه ) ، كتاب خط و خطاطان\r\n\r\n","description":"","footnote":"","page_name":" 2005 ","page_number":557},
  {"content":"\r\n\r\n( ترجمه ) ، ديوان اشعار ، و چند اثر ديگر .\r\nشمس آثار و اشعارش در روزنامه‌هاى اخگر ، عرفان ، معارف تهران ، و آينده ايران ، چاپ شده است و سرانجام در سال 1366 هجرى قمرى در اصفهان چشم از جهان فروبست و در تخت فولاد اصفهان به خاك سپرده شد .\r\n\r\nزندهء جاويد\r\n مرغ دل را صيد كردى از يكى تير نگاهى * جز نگاهى بر رخت ديگر چه مىبودش گناهى\r\nسرخ‌رو بر دارِ عشقم روسفيد هر دو عالم * چشم دل روشن كه هستم كشتهء چشم سياهى\r\nاى عزيز مصر خوبى ز آنچه سيمين زنخدان * صد هزاران يوسف مصرى كه افكندى به چاهى\r\nبا رقيبان باده‌نوشى همچو خون ما بجوشى * روى خوب از ما چه پوشى كن نگاهى گاهگاهى\r\nآهِ اهل خانقاه و وردِ زاهد را نباشد * آن اثر كز قلب صافى باده‌خوارى بكشد آهى\r\nزنده جاويد باشد آب حيوان را بپاشد * هركه بر آب حيات لعل تو جسته‌ست راهى\r\nاز رخ خوب تو مات آمد بسى شاه و وزيران * چون تو لعبت نيست در اقليم خوبى پادشاهى\r\nكار عشق است اين وز او هرگز نمىباشد شگفتى * « شمس » گر هرروزه مجنون است از روى تو ماهى \r\n\r\nهمنشينى\r\n علم و اخلاق خوش نياموزى * مگر از همنشينىِ عاقل\r\nخو كند شخص اگر به تنهايى * بهتر از همنشينى جاهل\r\nنخورد عاقل ارچه گرسنه‌ست * زان غذايى كه سم در آن داخل \r\n\r\n","description":"","footnote":"","page_name":" 2006 ","page_number":558},
  {"content":"\r\n\r\n\r\nحقيقت چيست ؟\r\n يكى مىگفت معلومم شد امسال * كه نادان بوده‌ام در پار و پيرار\r\nظريفى گفت در سال دگر هم * كنى بر جهل چون امسال اقرار\r\nجوان خام چون آموخت چيزى * ز نادانى كند هر چيز انكار\r\nبسى از فيلسوفان اى برادر * به معلومات خود كردند اصرار\r\nبشد معلوم اندر قرن ديگر * كه آنها جمله موهوم است و پندار\r\nبود دانش چو اقيانوس اعظم * تو چون زورق به امواجش گرفتار\r\nحقيقت چيست ؟ چبود اين طبيعت * خدايا زين معمّا پرده بردار \r\n\r\nدل احرار\r\n تا سر زلف پريشان تو دل را وطن است * دل احرار وطن‌خواه شكن در شكن است\r\nمن ز كابينهء زلف تو شكايت دارم * كه چرا كشور دلها همه پر از فتن است\r\nخلقى از تشنگى وصل تو از دست برفت * با وجودى كه تو را آب بقا در دهن است\r\nمنتخب كرده به دلباختگى جمله مرا * هركجا سروقدى ساده و سيمين‌بدن است\r\nآتش جنگ عمومى كه برافروخت به دهر * اثر آه شرربار دل همچو من است\r\nز انتريگ‌هاى رقيبان و حبيبان دورو * همچو بيژن دلم افتاده به چاه زغن است\r\nرسم ديكتاتورى و شيوهء استبدادى * خيل مژگان تو دارد كه نه جاى سخن است\r\nاى سليمان زمان ، تكيه‌زن تخت كيان ! * زچه‌رو كشور جم يكسره پر ز اهرمن است\r\nديپلوم دارم از استاد خود از خط بتان * « شمس » در مدرسهء عشق بتان ممتحن است \r\n\r\nاز ماست كه بر ماست »\r\n دانى ز چه آفريده شد انسان راست * رمزيست در اين ز من شنو بىكم‌وكاست\r\nيعنى كه ره راست برو راست بگو * كژى همه از ماست كه دايم بر ماست \r\n\r\nزمين و مرّيخ\r\n اوضاع زمين هميشه ديگرگون است * پيوسته دل آدمى از غم خون است\r\nاى كاش ز مرّيخ يكى مىآمد * مىداد خبر كه حال آنجا چون است \r\n\r\n","description":"","footnote":"","page_name":" 2007 ","page_number":559},
  {"content":"\r\n\r\n\r\nتا چند . . .\r\n تا چند از طبيعت زهر جفا چشيدن * تا كى ز دور دوران جام بلا كشيدن\r\nهر زشت و ناگوارى با چشم خويش ديدن * هم ياوه بىشمارى از گوش خود شنيدن\r\nديدار روى يارى سيمين‌برى نگارى * در دور زندگانى بايست برگزيدن\r\nاصل سعادت آمد خدمت به نوع كردن * اصل كرامت است اين عيب كسان نديدن\r\nتا كى شكسته‌بالى در بند جاه و مالى * با پَرّ علم و دانش مىبايدت پريدن\r\nهرجا سماع و ذوق است بايد دمى خزيدن * هرجا متاع عشق است از نقد جان خريدن\r\nبر ياد چشم مستى خوب است مىپرستى * در پاى سروقدى نيك است آرميدن\r\nاى شهسوار خوبان در عشقت اين پياده * جانش به لب رسيده از كثرت دويدن\r\nبا آنكه نخل قدّش دارد رطب چو شكّر * كس را اجازه ندهد از بهر ميوه چيدن\r\nاى « شمس » در صفاهان هنگام نوربخشيست * چون آفتاب بايد ، از اين افق دميدن \r\n\r\nبهترين دوست\r\n گفت با من حكيمى از سر مهر * نشناسى تو دوستان تا چند\r\nاى بسا دوست كز دورويى و مكر * دوست را در چه بلا افكند\r\nمىنمايم به تو رفيقى را * كه دل از صحبتش نخواهى كند\r\nنه كه خواهد ربايد از تو كلاه * نزند از طمع برات كلند\r\nهم نه از راه چاپلوسى و زرق * گويدت هرچه هست خوش آيند\r\nنز يكى مختصر مخالف طبع * كينه گيرد به سينه چون الوند\r\nنه به باطن به خون تو تشنه * ظاهرا در تبسّم و لبخند\r\nآن صديقى كه هيچ‌گه نكند * دشمنى ور به ريش بند از بند\r\nگفتم آن دوست كيست ؟ گفت حكيم * آن كتاب است ، دل در او مىبند \r\n\r\nمهر ياران\r\n بس عيد بيامد و بهاران ديدى * در باغ هزار از هزاران ديدى\r\nدشمن به تو بس جفا نمود و بگذشت * بگذشت هرآنچه مهر ياران ديدى \r\n\r\n","description":"","footnote":"","page_name":" 2008 ","page_number":560},
  {"content":"\r\n\r\n\r\nسپاه دل\r\n شاه خوبان بود آن يار و به هر سو برود * سپر دل عقبش نيز صد اردو برود\r\nبرود گر ز بر آن نور دو چشمم روزى * ز دو چشمم ز بكا ، دجله و آمو برود\r\nجز قد سرو نگارم كه خرامد لب جو * كس نديده‌ست كه سروى ز لب جو برود\r\nبجز آن هندوى خال تو كه كافركيش است * كافرى كس نشنيده‌ست به مينو برود\r\nنرگس مست تو در محكمهء مهر و وفا * سخت‌روى است و محال است كه از رو برود\r\nداروى درد غم عشق ندانست حكيم * چون‌كه اين درد محال است ز دارو برود\r\n« شمس » از روى نكو خوى نكو مىخواهد * دل او در طلبت دلبر خوشخو برود \r\n\r\nجور خسان\r\n ز خون دل بود ار چهره سرخ و گلرنگم * ز بس ز جور خسان همچو غنچه دلتنگم\r\nشكسته چون سر زلف تو بال مرغ دلم * ز بس‌كه دست حوادث زند به بر سنگم\r\nمرا كسى ننوازد ز فضل و بنوازد * همى دو دست زمانم به سر مگر چنگم\r\nيكى سخن ز طبيعت كند دگر از روح * به جان دوست نزد هيچ‌يك به دل چنگم\r\nسخن ز عشق نيوشم كه ترك هستى كن * نه از خرد كه ز خودخواهىاش بود ننگم\r\nچو پاى عقل به سالى نكرد طى قدم * ببرد عشق به يك‌دم هزار فرسنگم\r\nنديد « شمس » ز زهّاد غير نيرنگى * فداى شاهد و ساقى و شوخ يكرنگم \r\n\r\nمگذر\r\n از روح فتوّت و مروّت مگذر * از غيرت و مردمى و همّت مگذر\r\nبگذر ز هرآنچه در جهان درگذر است * از معرفت و دانش و حكمت مگذر \r\n\r\nتوجّه به نوجوانان\r\n ايران نظرى به نوجوانان دارد * اميد بهى ز سعى آنان دارد\r\nمىپرورد اين تازه‌جوانان زيراك * بس مرد كه در آتيه ز ايشان دارد \r\n\r\n","description":"","footnote":"","page_name":" 2009 ","page_number":561},
  {"content":"\r\n\r\n\r\nشمس ( 1279 )\r\nبانو شمس الضّحى نشاط ، دختر مرحوم حاج ميرزا حسن صفىعلى شاه ، در سال 1279 هجرى شمسى در تهران قدم به عرصهء حيات گذاشت . پس از فراگرفتن علوم ابتدايى و متوسطه و دريافت گواهينامه ، به استخدام فرهنگ درآمد و به‌عنوان دبير هنرهاى زيبا در دبيرستانهاى نوربخش ، آزرم ، نمونه و هنرستان دختران ، نقاشى و ابريشم‌دوزى تعليم داد .\r\nبانو شمس الضّحى در فن نقاشى و ابريشم‌دوزى مهارت كامل داشت و در سال 1305 شمسى به امريكا سفر كرد و مورد تشويق انجمن صنايع مستظرفه آن كشور قرار گرفت و به دريافت مدال طلا نايل آمد .\r\nشمس الضّحى نشاط كه در شعر تخلص شمس را برگزيد ، از بانوان هنرمند و شاعران خوش‌ذوق و نيكوپردازى است كه قريحهء شعرى را از پدر اديب و شاعر نامور خود به ارث برده است .\r\nاينك چند نمونه از شعر او :\r\n\r\nگفتگوى ديده و دل\r\n عكس روى تو چو افتاد به كاشانهء دل * گفتگو بين دل و ديده بسى شد مشكل\r\nديده گفتا كه ز من بود خطا روز نخست * ديدمش اى دل از اين جرم مرا كن تو بهل\r\nگفت دل ، جرم من ، اى ديده فزون است ز تو * تو نمودى نظرى من به خود آن كرده سجل\r\nديده گفت ار گنه از من نبود ، ار چه مدام * اشك ريزد ز من آن‌قدر كه ماندم در گِل\r\nگفت دل در ره اگر سيل سرشك تو نبود * سوختى ز آتش من ناقه و بار و محمل\r\nداورى هر دو چو بردند به درگاه خِرد * گفتشان اين گنهى نيست مباشيد خجل \r\n\r\n","description":"","footnote":"","page_name":" 2010 ","page_number":562},
  {"content":"\r\n\r\n ديدن روى بتان جرم و خطايى نبود * دل همان به كه بود ماه‌وَشى را منزل\r\nچون دو ديدند خِرد جرم بر ايشان نشمرد * عهد كردند بخندند و نباشند كسل\r\nبجز از عشق تو اى « شمس » دگر هيچ مياب * كه بود نور دل و ديده و كاخ و محفل\r\nلطف معشوق شود شامل حال تو يقين * مشكل ار وصل بود باش ز وصفش خوش‌دل \r\n\r\nشكوه\r\n از تو به پيش تو شكوه‌ها كنم آغاز * فاش كنم آنچه در دل است مرا راز\r\nاز چه پرم سوختى به شمع جمالت * من كه چو پروانه كرده دور تو پرواز\r\nصيد دلم كرده‌اى چرا به نگاهى * هيچ شنيدى كه صيد پشه كند باز\r\nبىگنه افكنديم چگونه در آتش * سوختيم برنشد ز سوخته آواز\r\nروز حسابى اگر بود به حقيقت * گوى ، تو چون مىدهى جواب مرا باز\r\nچند گدازى مرا به بوتهء هجران * با غم و دردم نموده همدم و همراز\r\nرسم خداوندى است بنده‌نوازى * گاهيم از راه لطف بنگر و بنواز\r\nاز در خويشم مران ، گناه ندارم * از نظرت بنده فقير مينداز\r\nشيفته‌اى را نكرده‌اند ز دل دور * دل‌شده‌اى را نگفته‌اند كه بگداز\r\nگرچه به جور تو « شمس » از تو نرنجد * اجرت دلدار توست هرچه كند ناز \r\n\r\nوفاق و نفاق\r\n حل شود هر مشكلى از اتّفاق * تيره گردد دوستيها از نفاق\r\nچون بشر در اصل از يك ريشه است * شعبه‌ها زان ريشه بىانديشه است\r\nاختلاف رنگ و روى و خلق و خوى * فرع بر اصل است گمراهى مجوى\r\nاصل آن باشد كه خلّاق مجيد * نفخه‌اى از روح خود بر ما دميد\r\nبعد از آن عشقيست كاندر رابطه * بين او و ديگران شد واسطه\r\nكهربا و كاه جذب يكدگر * پند مطبوعيست از بهر بشر\r\nعقل و فهم و ذوق و ادراك و و داد * جمله را حق در وجود ما نهاد\r\nتا بدانيم اينكه اندر زندگى * دوستى باشد ره پايندگى \r\n\r\n","description":"","footnote":"","page_name":" 2011 ","page_number":563},
  {"content":"\r\n\r\n\r\nبوتهء غم\r\n مركب جور چو بر صيد دلم تاخته‌اى * بهر قتلم زچه‌رو تيغ جفا آخته‌اى\r\nسزد اى دوست كنم شكوه ز دستت كه مرا * از چه در بوتهء غم يكسره بگداخته‌اى\r\nمه و ساليست دلم خوش به اميدى نكنى * بر من دل‌شده از غير نپرداخته‌اى\r\nگر ندانى كه چنان در تب‌وتابم شب و روز * بندهء خويش يقين است كه نشناخته‌اى\r\nنه گناهى و نه جرمى زده سر كز ره مهر * اين چنينم به خطا از نظر انداخته‌اى\r\nديرگاهيست نپرسيدى از اين مسكين حال * نه تو چون من به قمارى دل و دين باخته‌اى\r\n« شمس » گر دل به تو بسپرد چه تقصيرى كرد * نقش رويت تو خود اندر دل او ساخته‌اى \r\n\r\nدر مذهب عشق\r\n گفتى اى دوست كه ناراحتى از ديدن من * چه كنم با تو بود كشتن و بخشيدن من\r\nگر بگويم سخنى خاطرات آزرده مباد * خرده‌گيرى مكن از نكته نسنجيدن من\r\nز خود اين شعله زدى بر من اگر اهل دلى * چه زيان است سر كوى تو چرخيدن من\r\nسوخت پروانه و خنديد چو شمعش بگريست * گفت زيبد ، كنى از گريه بخنديدن من\r\nآفتاب رخت آن‌روز كه تابيد به دل * خبرت هست ز خورشيد پرستيدن من\r\nقبله‌گاهى نپسنديده دلم غير رخت * آفرين باد بر اين ذوق پسنديدن من\r\nگر دهم جان به بهاى سر زلفت خجلم * زان همه ارزش و زين هيچ نيرزيدن من\r\nهيچ دانى كه در اين درد مرا چيست اميد * گاهى از خرمن ديدار تو گل چيدن من\r\nبه جفايت نشوم رنجه كه در مذهب عشق * كفر محض است نگارا ز تو رنجيدن من\r\nدور « شمس » ار كه بگردند كواكب شب و روز * خوش بود دور مه روى تو گرديدن من \r\n\r\nوزنهء ناز\r\n از تو پرسم صنما وزنهء نازت چند است * من و خروار كشيديم نيازت چند است\r\nگرچه هر نغمه كه بنواخته‌اى ، رقصيديم * گوى ، بىپرده به ما پردهء سازت چند است\r\nزان سبب بر سر كويت همه سرگردانند * كه ندانند ره شيب و فرازت چند است \r\n\r\n","description":"","footnote":"","page_name":" 2012 ","page_number":564},
  {"content":"\r\n\r\n فكر كوتاه من اين نكته ندانسته هنوز * پيچ و خمها به سر راه درازت چند است\r\nقدم آهسته بزن گر گذرى از ره لطف * بر سر كشته ياران تك و تازت چند است\r\nگاه با ما به سر لطفى و گه بر سر قهر * پى نبرديم به كار تو كه رازت چند است\r\nنگه چشم تو كافيست به صيد دل ما * ديگر اين دبدبه و تازى و بازت چند است\r\nتو كه اى « شمس » ز بىمهرى او باخبرى * قصّه كوته بكن اين سوز و گدازت چند است \r\n\r\nبه ياد دوست\r\n عشقت برون نموده ز فكرم حساب را * يك جا بسوخت دفتر و درس و كتاب را\r\nپرسند گر ز من چه بود راه دين و زهد * كوته شدم زبان و ندانم جواب را\r\nبا هيچ منطق و سخن و ذكر و مبحثى * نتوان نمود قصّهء حال خراب را\r\nآنان كه چاره از من بيچاره جسته‌اند * گم كرده‌اند مقصد راه صواب را\r\nسرگشته‌ام چگونه دليل رهى شوم * گم‌گشته‌ام چگونه كنم فتح باب را\r\nبيچاره‌تر شوم چه كنى لطف بيشتر * از ديده برده است خيال تو خواب را\r\nشعرى بگفت سعدى و بيتى بجا سرود * با خويش كرده است چه خوش اين خطاب را\r\n« گفتم مگر به وصل رهايى بود ز عشق * بىحاصل است خوردن مستسقى آب را »\r\nمستى خوش است گر بود از عشق باده‌اش * دور افكن اى حريف شبانگه ! شراب را\r\nاى « شمس » باش خرّم و خوش‌دل به ياد دوست * از عشق ، سوزى افكندم او نقاب را \r\n\r\n","description":"","footnote":"","page_name":" 2013 ","page_number":565},
  {"content":"\r\n\r\n\r\nشمس ( 1307 )\r\nدكتر مرتضى شمس در سال 1307 هجرى شمسى در شهر خوى در ميان خانواده‌اى اصيل و سرشناس از مادر زاد . پدرش شادروان ميرزا حبيب شمس و پدربزرگش مرحوم شمس الاطباء هر دو از پزشكان بنام آن ديار بوده و به حسن شهرت و محبوبيت در ميان مردم معروف بوده‌اند .\r\nدكتر شمس تحصيلات ابتدايى و متوسطه را در شهر زيبا و گل‌پرور خوى به پايان رسانيد ، ازآن‌پس به دانشگاه راه يافت و در رشتهء پزشكى به تحصيل پرداخت .\r\nدوازده‌ساله بود كه مادر خود را از دست داد و قبل از اتمام تحصيلات دانشگاهى پدرش نيز بدرود حيات گفت و اين دو حادثه در دوران كودكى و جوانى برايش ضايعه‌اى دردناك بود .\r\nدكتر شمس تحصيلات پزشكى را در تبريز و تهران به انجام رسانيد و در سال 1333 از دانشگاه فارغ التحصيل گرديد ، آنگاه به زادگاه خود مأموريت يافت و به درمان بيماران پرداخت .\r\nدكتر شمس پس از دوران تحصيل دانشگاهى آغاز شاعرى كرد و آثارش در روزنامه‌ها و مجله‌هاى خوى و تبريز و تهران به چاپ مىرسيد . وى انگيزهء شاعرى خود را بدين‌گونه وصف مىكند : « ورود به جامعه‌اى كه در آن دروغ و تزوير يكى از مهمترين عوامل ترقى و پيشرفت است ، با روحيهء من سازگار نبود و هر لحظه خود را در آن بيگانه احساس مىكردم ، ازاين‌جهت به شعر روى آوردم و تا امروز مونس من شعر و كتاب بوده است . »\r\nاز دكتر شمس چند مجموعهء شعر در سالهاى قبل انتشار يافته با نامهاى افسانهء رؤيا ، هذيان يادها ، اشك شب ، سقوط ، حماسهء جاودانگى . در ضمن كتاب \" گلهاى رنج \" اثر\r\n\r\n","description":"","footnote":"","page_name":" 2014 ","page_number":566},
  {"content":"\r\n\r\nشارل بودلر شاعر فرانسوى را در سال 1334 ترجمه و به‌چاپ‌رسانيد و به زودى با تجديد نظر همين اثر طبع خواهد شد .\r\nدكتر شمس ، صرف‌نظر از مقالات علمى و پزشكى كه در مجلهء آخرين اطلاعات پزشكى و چند مجلهء پزشكى ديگر از او چاپ شده ، دو كتاب با نامهاى \" درمان بيماريهاى كودكان \" و \" ويتامين يك \" تأليف و به نشر آن توفيق يافته است .\r\nدكتر شمس در سال 1368 به علت بيمارى و يك ماه بسترى شدن ، بهبود نسبى يافت و بار ديگر به فعاليت پزشكى خود ادامه داد و شعر \" پيام مرگ \" يادگار روزهاى بيمارى اوست . وى هم‌اكنون در تهران سكونت دارد و ضمن تعليم و تربيت فرزندانش ، به تدوين اشعار خود پرداخته و قرار است آن را در دسترس علاقه‌مندان شعرش قرار دهد .\r\nدكتر شمس شاعرى توانا و خوش‌قريحه است و در سرودن شعر كلاسيك و نو هر دو طبع‌آزمايى مىكند و بيشتر به سرودن غزل تمايل نشان مىدهد و شعرش از لطف كلام و مضمون خوب مشحون است .\r\n\r\nديار راز\r\n چرا از باغ ياد من مدام آواز مىآيد * نسيم آرام مىنالد ، صداى ساز مىآيد ! ؟\r\nدمادم مىبرد برگ درختان را خزان امّا * كه آب رفته گو در جو ، هراسان باز مىآيد !\r\nدريغا صدق عشق او عيان من نشد هرگز * دل بيچارهء من از ديار راز مىآيد ! \r\n* *\r\n شتابان پاره‌سنگى از بن ديوار مىخيزد * كلاغ از شاخهء انجير در پرواز مىآيد\r\nشراب ارغوان در آستان سال مىجوشد * گل ديباچهء اسفار در آغاز مىآيد !\r\nخيال او نهان با درد ديرين راز مىگويد * درون سينه‌ام ، آشفته‌اى غمّاز مىآيد\r\nچرا در بارگاه خسروان ، افسانهء شيرين ؟ * كه حرف حق اگر هم تلخ افسون‌ساز مىآيد ! \r\n\r\nدرخت عمر\r\n درون خانهء من ، غصّه قصّه‌گو شده است * نسيم حادثه پيك پيام او شده است\r\nبه عقل مژده ده اى دل كه خنجر ملكوت * به سنگ سينهء ديوانه‌خو ، فرو شده است !\r\nنه آب گريه كه بگشايدم تبسّم اشك * كه ابر حسرت من عقده در گلو شده است \r\n\r\n","description":"","footnote":"","page_name":" 2015 ","page_number":567},
  {"content":"\r\n\r\n نماز مرگ به محراب مىبرد ما را * غروب مىگذرد ، نوبت وضو شده است !\r\nدرخت عمر شكستيم تا كه پل بستيم * سرشك ديدهء افسرده آب رو شده است\r\nكه تا ز موج قضا وارهد سفينهء دل * اشاره بر لب درياچهء سبو شده است !\r\nصبا به ياد تو گو آهوانه مىگذرد * بهار در همه سو ناز و مشك‌بو شده است ! \r\n\r\nبتكدهء آرزو\r\n راه دراز شب همه در گفت‌وگو گذشت * در منزل سحر غم دل موبه‌مو گذشت !\r\nياد شكنجه در قفس سينه بازماند * آواز مرغ بسته‌زبان در گلو گذشت !\r\nبر سر رسيد تاب تن و جام باده ريخت * در خواب رفت ساقى و دور سبو گذشت !\r\nكشكول باد بر دكهء هر درخت رفت * درويش بر گريز كه بر چارسو گذشت !\r\nجز خاك و سنگريزه نديديم در كنار * بر ما گذشت آنچه بر امواج جو گذشت\r\nحسرت به تاخت آمد و تنديس جان شكست * يغما مگر به بتكدهء آرزو گذشت ! ؟ \r\n* *\r\n تا سنگفرش كوچه بيفروخت سايه را * عطرى دويد زمزمه بر لب كه او گذشت ! ! \r\n\r\nدل‌شكسته\r\n ناله رها نمىكند سينهء چاك‌چاك من * مىدمد از شكافها شعلهء تابناك من !\r\nبس‌كه نخفته‌ام شبان ، ديده هوار مىكشد * بوى شراب مىدهد شيشهء سرخ تاك من !\r\nدر جگر خراب من ، بادهء گل شكوفه زد * مست بهار مىشوى ار گذرى به خاك من !\r\nباد جنون به دشتها حادثه مىپراكند * طاقت غصّه مىبرد ، قصّهء دردناك من !\r\nقاضىِ روزگار بين ، حكم خلاف مىدهد * دشنهء كينه گو فلك آخته در هلاك من !\r\nمرغ به دام بسته‌اى ، ذرّهء دل‌شكسته‌اى * نقب به آفتاب زد از قفس مغاك من ! ! \r\n\r\nپردهء انتظار\r\n راز شلال گيسوان ، راه دراز دلبرى * بار سياه عمر من گو كه به دوش مىبرى !\r\nشيشه به سنگ مىزنم ، حسرت ديو مىكشم * ياد تو باد - اى پرى - مىكند از گنه برى !\r\nتشنهء چشمهء زمان ، كاين همه‌سال زيستم * نشئهء دور آرزو ، بادهء جام ديگرى ! ! \r\n\r\n","description":"","footnote":"","page_name":" 2016 ","page_number":568},
  {"content":"\r\n\r\n گو كه قضا رقم زند ، نقش دريغ بر افق * خنده چرا نمىدمد ، بر لب سرخ ساغرى ! !\r\nنيمه‌شب ار برافكنى ، پردهء انتظارها * چشمهء ماه مىشود ، چشمك ناز اخترى !\r\nمرغك جنگل سحر ، سينه پر از هواى او * پر زنم از قفس ، قضا ار بگشايدم درى ! !\r\nدر جگر حريقها لحظه به لحظه سوختن * با لب تشنه ساختن ، اى دل‌خسته باورى ! ! \r\n\r\nانزواى سكوت\r\n خيال روى تو هر لحظه روبه‌رو دارم * شراب لعل گلو سوز در سبو دارم\r\nبه نامهء دل محزون نهاد مهر فراق * هنوز در افق سينه ، مهر او دارم\r\nچه اشكهاى نهان در زلال چشمانم * چه ناله‌هاى پريشان كه در گلو دارم\r\nچنان ز بار بلا فكر خسته سنگين شد * كه سر به چاك گريبان خود فرودارم\r\nچه غم ! كه مىگذرد شب در انزواى سكوت * تو فارغ از من و من با تو گفتگو دارم !\r\nنسيم وصل كجا ؟ شاخهء شكسته كجا ؟ * كه با ملال خزان طرفه آرزو دارم !\r\nچسان به خطّهء افسانه رنگ خواب روم * چو با فراق تو شبها ، بگو مگو دارم ؟ ! \r\n\r\nياد تو\r\nتا تو را دارم چه باك از درد !\r\nاز ملال تلخ اين شبگرد ! !\r\nاز در آيد تا خيال تو\r\nغصّه را گويد كه : « اى ! برگرد ! »\r\nكو نسيم وصل ؟ گو اى دل\r\nارغوان باغ جانم زرد ! !\r\nياد تو بر آشيانم دوش\r\nبوى گل را تحفه مىآورد !\r\nهيمهء تن را بسوزان باز\r\nدر اجاق بسترم\r\n- اين سرد ! -\r\n\r\n","description":"","footnote":"","page_name":" 2017 ","page_number":569},
  {"content":"\r\n\r\n\r\nپيام مرگ\r\nچه شبها ، كه تا صبحدم\r\nدر گذرگاه ترس‌آور راويان رانده بوديم ! !\r\nمن و دل ،\r\nچه شبها\r\nحديث پريشان غم را ،\r\nدرون كتاب زمان ، خوانده بوديم ! !\r\nشب ار مىرسيد از دياران دور و به در مىزد انگشت\r\nو گر درد هجران او ، خسته مىكوفت با مشت\r\nمن و دل بر او خشمگين مىپريديم :\r\nبرگرد ! برگرد !\r\nنهاديم حسرت به فرداى ديگر\r\nشراب فنا را به ميناى ديگر\r\nمن و ناى ديگر\r\nدل و واى ديگر ! !\r\n* اگر آفتاب افق مىپلاسيد\r\nو گر ابر تلخ غضب سايه مىريخت بر او\r\nنهان گوش ما بود با قصّهء عشق شيرين\r\nبه لبهاى ما هالهء روزگاران ديرين :\r\nكه برگرد ! برگرد !\r\n* من و دل ، چه روزان ،\r\nسحر در خرابات جا مانده بوديم !\r\nصبوح از گلوى سبو مىفشرديم\r\nصبا را ز هم مىگسستيم ! !\r\nچه روزان ! كه خواب از نگاه غزالان چالاك تارانده بوديم ! !\r\n\r\n","description":"","footnote":"","page_name":" 2018 ","page_number":570},
  {"content":"\r\n\r\nدريغا ! كه در مىزند زنگ !\r\nمن امّا غريب و پريشان و دلتنگ !\r\nغريق غروب بهاران ماتم !\r\nبرون مردكى مىخروشد دمادم :\r\nكه وقت جداييست !\r\nبه در مىزند سر ، دل من\r\nز پا مىفتد ! آه ! مىلرزد از غم\r\nپيامى ، لبان حزين مىگشايد :\r\nبيا ! پيك آشفتهء مرگ !\r\nبيا ! پيك آشفتهء مرگ !\r\n\r\nخواب\r\nقديمها كه باده مىزدم ،\r\nدرون جام ، عكس ماه و آفتاب بود !\r\nكنون كه برف بر سرم نشسته ،\r\nدل‌شكسته ، باده ريخته\r\nو من چو برف زير آفتاب آب مىشدم\r\nدر اندرون سينه ، حسرت گذشته‌ها مدام ناله مىكند :\r\n« كه هرچه بود خواب بود ،\r\nخواب بود ! ! »\r\n\r\n","description":"","footnote":"","page_name":" 2019 ","page_number":571},
  {"content":"\r\n\r\n\r\nشمس ( 1311 )\r\nسيد اصغر شمس الواعظين ، كه در شعر شمس تخلص مىكند ، فرزند سيد حسين در سال 1311 هجرى شمسى در شهر همدان قدم به عرصهء حيات گذاشت . تحصيلات ابتدايى و متوسطه را تا سوم دبيرستان به انجام رسانيد و در سال 1329 ناگزير به ترك تحصيل شد و به استخدام ارتش درآمد و پس از كودتاى سال 1332 به علت مبارزات سياسى از ارتش اخراج شد و پس از سالها دربه‌درى و بيكارى سرانجام به استخدام وزارت راه و ترابرى در آمد و پس از بيست و هشت سال خدمت ادارى در سال 1368 بازنشسته گرديد .\r\nشمس الواعظين كار شاعرى را از سال 1340 آغاز كرد و با شركت در انجمنهاى ادبى شهر خود و استفاده از راهنماييهاى مهدى ديجوريان و حسن دانش‌فر با رموز شعر و فنون آن آشنايى يافت و به تدريج شعرش رونق گرفت و به شكوفايى رسيد و اكنون مدت پنج سال است كه به‌طور مستمر به كار شاعرى پرداخته است .\r\nشمس از انواع شعر قالب غزل را بيشتر دوست دارد و براى مضامين شعرى خود از اين قالب استفاده مىكند و خود در اين‌باره گويد : « غزل را با فرم و محتواى قديم و تكرار همان الفاظ و مضامين نمىپسندم ، اعتقادم اين است كه بايستى در قالب غزل كار تازه ، فكر نو ، مضامين و واژه‌هاى نوينى را به كار برد و شاعر معاصر بايد شعرش بازتاب محيط و جامعه عصر خودش باشد . » و نيز معتقد است كه : « شاعر بايد شعرش زبان مردم و در جهت رشد و پيشرفت فكرى جامعه باشد . »\r\n\r\nمرگ عاطفه\r\n چمن ز حسرت يك قطره آب مىميرد * جوانه از عطش و التهاب مىميرد \r\n\r\n","description":"","footnote":"","page_name":" 2020 ","page_number":572},
  {"content":"\r\n\r\n در انتظار طلوع تو اى ستارهء عشق * كنار مردمك ديده خواب مىميرد\r\nدگر ز عاطفه غير از فسانه هيچ نماند * كه با مرور زمان در كتاب مىميرد\r\nمرا به دوزخ امّيد و انتظار نشاند * خبر نداشت دل از اضطراب مىميرد\r\nز شوق ديدن آن چشم پرفريب شبم * درون بركه‌اى از اشك ناب مىميرد\r\nدريغ بلبل خوشخوان به تنگناى قفس * ز بانگ و شيون زشت غراب مىميرد\r\nچه شد كه پير زمانم نخوانده بود به گوش * به هوش باش كه روزى شباب مىميرد\r\nسوار عشق در اين دشت پرخطر روزى * ز باد حادثه پا در ركاب مىميرد\r\nبه پرسش دل بيمار « شمس » كس نرود * صبور با غم خود در عذاب مىميرد \r\n\r\nميكدهء متروك\r\n ديگر اميد رفتن ميخانه هم كه نيست * رقص شراب در دل پيمانه هم كه نيست\r\nساقى به پشت پرده نهان است و مىفروش * مرهم‌گذار اين دل ديوانه هم كه نيست\r\nآوخ نواى غم‌شكن مست كوچه گرد * خاموش گشت هىهى مستانه هم كه نيست\r\nديگر به بزم شمع شرارى نمانده است * پرواز عاشقانهء پروانه هم كه نيست\r\nقحط صداقت است و رواج رذالت است * عشق نجيب و مهر صميمانه هم كه نيست\r\nدردا سكوت خيمه فكنده‌ست شهر را * فرياد جغد لانه به ويرانه هم كه نيست\r\nما را هواى دانه گرفتار دام كرد * در دام ناكسان خبر از دانه هم كه نيست\r\n« شمس » اين خمار هر شبه را چاره چون كند * امّيد بر گشايش ميخانه هم كه نيست \r\n\r\nخداى عشق\r\n گسسته‌اند ز هم سيمهاى ساز مرا * شكسته‌اند دل پاك و عشق‌باز مرا\r\nدگر فسانه مخوان شب گذشت و صبح دميد * مجال نيست دگر قصّهء دراز مرا\r\nچمن اگرچه گل آورد و بلبلان مستند * ببين در آتش اندوه سوز و ساز مرا\r\nمن اهل رازم و رغبت به گفتگويم نيست * ز پرده اشك برون برده است راز مرا\r\nدر انتظار نشستم به سايهء غم خويش * خبر بريد ز من سرو سرفراز مرا\r\nحديث « شمس » به نامحرمان شهر مگو * خداى عشق اجابت كند نياز مرا \r\n\r\n","description":"","footnote":"","page_name":" 2021 ","page_number":573},
  {"content":"\r\n\r\n\r\nخواب بهشت\r\n تا دل دهم به صحبت جانانه بيشتر * پا مىكشم ز مردم بيگانه بيشتر\r\nداغ جنون به مردم فرزانه ره نبرد * گرد سراغ سينهء ديوانه بيشتر\r\nزهد و ريا به زاهد خودبين گذاشتيم * شايد كنيم خدمت ميخانه بيشتر\r\nخواب بهشت كرده پريشان دماغ شيخ * بگذار تا زند در افسانه بيشتر\r\nدر اشك شمع جلوه چه باشد كه مىزند * در شعله پر ز جاذبه پروانه بيشتر\r\nعنقاى ما به دام خسان پر نمىزند * دام نهاده را چه كنى دانه بيشتر\r\nگل ميخ را ز پنجه بكوبيد بر صليب * تا بشنويد نعرهء مستانه بيشتر\r\nكمتر بخوان فسانه كه خوابم نمىبرد * مرغ غريب رم كند از لانه بيشتر\r\nگر ارمغان عشق بود ، شكوه كى كنم * بگذار كوه غم به سر شانه بيشتر\r\n« شمس » از سراى پير مغان پا نمىكشد * ساقى بريز باده به پيمانه بيشتر \r\n\r\nگل ميخ مسيحا\r\n نقش روى تو بر آيينهء دلها زده‌اند * نازم اين نقش عجب را كه فريبا زده‌اند\r\nخازن عيب چه آورده به بازار وجود * كعاشقان دست به دامان تمنّا زده‌اند\r\nزورق وهم شكستند و سپردند به موج * سينه‌چاكان و به يكباره به دريا زده‌اند\r\nچيست در دايرهء عشق كه بيداردلان * خنده بر دار و به گل ميخ مسيحا زده‌اند\r\nمست و دلباختگان از شرر شوق و جنون * آتش افروخته بر سينهء سينا زده‌اند\r\nنفى مجنون همه كردند و نمىدانستند * چه شرارى به دل نازك ليلا زده‌اند\r\nهر صنوبر به سلامش شده خم وقت حضور * بس‌كه تعظيم بر آن سرو دلارا زده‌اند\r\nبه در ميكده مستان همه‌شب بيدارند * تهمت كفر بر اين طايفه بى جا زده‌اند\r\nلقمه پرهيزى زاهد همه از روى رياست * رقم مغلطه بر دفتر تقوا زده‌اند\r\nنازم اين خيل مجانين و پريشان در عشق * كه چنين خيمه به صحراى مدارا زده‌اند\r\nعيب رندان چه كنى « شمس » كه اين پاكدلان * آتش عشق و جنون بر دل شيدا زده‌اند \r\n\r\n","description":"","footnote":"","page_name":" 2022 ","page_number":574},
  {"content":"\r\n\r\n\r\nشكسته خاطر\r\n گردون شكست جام شكيبايى مرا * بر باد داد دفتر دانايى مرا\r\nپروانه‌ام كه پر به پر شعله مىدهم * باور كنيد سوز تماشايى مرا\r\nدر وادى جنون كه بجز خار رنج نيست * مجنون نداشت حالت رؤيايى مرا\r\nدر پيش پاى دوست كه عمرش دراز باد * بسمل كنيد اين دل شيدايى مرا\r\nگفتم مگر به بوسه بگيرم خيال تو * بر من ببخش جرم سبك‌رأيى مرا\r\nمرغان هم‌نفس همه از باغ رفته‌اند * وز ياد برده‌اند هم‌آوايى مرا\r\nباد صبا چو بگذرى از خاك كوى دوست * با او بگو حكايت تنهايى مرا\r\n« شمس » شكسته خاطر هجران كشيده‌ام * آتش زنيد اين دل هرجايى مرا \r\n\r\n","description":"","footnote":"","page_name":" 2023 ","page_number":575},
  {"content":"\r\n\r\n\r\nشمسا ( 1316 )\r\nرضا شمسايى ، متخلص به شمسا ، در پنجم شهريورماه 1316 در قريهء قهيار از توابع اردستان ديده به جهان گشود . در هفت‌سالگى به اتفاق خانواده به تهران آمد و پس از تحصيلات مقدماتى و متوسطه در يكى از ادارات دولتى به كار پرداخت .\r\nشمسا مىگويد : « قبل از اينكه به شعر و شاعرى بپردازم شوقى نسبت به مطالعهء دواوين شاعران بزرگ مانند سعدى و حافظ و كليم و خيام و بابا طاهر در خود احساس كردم و از زمزمهء اشعار بزرگان شعر و ادب لذت بردم و از شيوهء سخن آنان رموز شعر را آموختم تا روزى كلماتى شعرگونه بر صفحهء كاغذ نوشتم و آن را براى دوستى خواندم ، او مرا تشويق كرد و ذوقم را ستود و آينده‌اى درخشان برايم پيش‌بينى كرد . آرى ! آن روز اولين روزى بود كه بيتى چند سرودم و در خط سرايندگى قرار گرفتم . اندك‌اندك به محافل ادبى راه يافتم و به كسب فيض پرداختم و در شعر بيشتر به سرودن غزل و دوبيتى و رباعى علاقه دارم و غالبا اشعارم را به مناسبت حال و موضوعى مىسرايم . »\r\nنمونه‌هاى زير از شعر اوست :\r\n\r\nدرد بىدرمان\r\n از تاب درد ، لب به سخن وا نمىشود * اين درد جز به مهر مداوا نمىشود\r\nگفتم به پاى دوست سر افشان كنم ز شوق * باشد كه مهربان شود امّا نمىشود\r\nاز گردش دو چشم فسون‌كارش اى دريغ ! * دور جهان به كام دل ما نمىشود\r\nروزم چو شام گشت و از اين تيرگى دگر * پيدا به چشم پرتو فردا نمىشود\r\n« شمسا » به ناله گفت چو ننواختى مرا * از تاب درد لب به سخن وا نمىشود \r\n\r\n","description":"","footnote":"","page_name":" 2024 ","page_number":576},
  {"content":"\r\n\r\n\r\nبزم دوشين\r\n دوش تا آن گل‌رخ زيبا به بزم ما نشست * فتنه‌اى كز قامتش در جمع شد بر پا ، نشست\r\nخرّما آن دولت بيدار و آن بخت سپيد * كز وفا دلدار مه‌سيما به بزم ما نشست\r\nاز نگاه دل‌فريب و گردش چشمان او * دور ساغر شد تمام و جوشش صهبا نشست\r\nبلبلى كز بىقرارى آشيان گم كرده بود * از نواى ناى شادى باز بر گلها نشست\r\nرخصت ديدار رخسارش مرا امروز بود * چون توان در آرزوى فرصت فردا نشست\r\nبا فروغ روى او ديگر به دل اندوه نيست * شام غم برخاست صبح عالم‌آرا تا نشست\r\nگفت ديگر ناله‌ات را نشنوم ليكن شنيد * گفت در بزم تو ننشينم دگر امّا نشست\r\nآن همايون پى هماى عشق و مستى عاقبت * از پى شهپر گشودن بر سر « شمسا » نشست \r\n\r\nدل‌شكسته\r\n به جمع دلشدگان از غمت فغان برپاست * بيا كه محفل عشّاق پاكدل اينجاست\r\nبه خون ديده بود رويم از غمت گلگون * چو لاله داغ دل از رنگ چهره‌ام پيداست\r\nاز آن زمان كه به بحر غم تو غوطه زدم * مدام ز اشك دمادم كنار من درياست\r\nز خون ديده به دامان كشيده‌ام رقمى * چنان كه لالهء خونين به دامن صحراست\r\nخريده‌ايم به جان تير غمزه‌ات اى شوخ * به خون نشسته از آن اين دل شكستهء ماست\r\nچه ديده‌اى مگر اى دوست جز وفا از ما * چه كرده‌ايم كه در ديدهء تو نازيباست\r\nدگر به باده گلگون مرا نيازى نيست * كه شور و مستى ما ز آن دو نرگس شهلاست\r\nمن و شكستن پيمان دوستى ؟ حاشا * هرآنچه عهد كه بستيم با تو پابرجاست\r\nدلى كه سوزد و سازد درون سينهء تنگ * دل شكستهء در خون نشستهء « شمسا » ست \r\n\r\nكه بود ؟\r\n كه بود آنكه دل از من به يك نگاه ربود * كه بود آنكه به دام غمم فكند كه بود\r\nندانمش ز كجا آمد و چه بودش نام * كه هركه بود غمى بر غم دلم افزود\r\nز آتشى كه گرفت از نگاه او در من * هنوز مىرود از سينه آه و از سر دود\r\nغم جدايى و شوق وصال ز آن كس پرس * كه شام تا به سحر سر به‌پاى جانان سود\r\nهميشه پيش نظر باشد اين سخن « شمسا » * كه بود آنكه دل از من به يك نگاه ربود \r\n\r\n","description":"","footnote":"","page_name":" 2025 ","page_number":577},
  {"content":"\r\n\r\n\r\nبهار زندگى\r\n بهار زندگى ما را ز بيدادت خزان آمد * مرا اين زرد رخسارى نمودارى از آن آمد\r\nبه جان ، درد فراقش را به خوش‌رويى پذيرفتم * كه شايد مهربان گردد ولى نامهربان آمد\r\nگر از چشم فسون‌سازى رها شد تير جانسوزى * ميان جمع مشتاقان دل ما را نشان آمد\r\nندارم جز وفا كارى به لب جز عشق گفتارى * چنين آشفتگى بارى مرا از اين و آن آمد\r\nنشد كامى مرا حاصل ز عشق گلرخان « شمسا » * چو بلبل بهره از آن گل مرا شور و فغان آمد \r\n\r\nرباعيات\r\n سوزنده‌تر از شرار آهم كردى * دلباخته زان چشم سياهم كردى\r\nدانى چه زمان دين و دلم دزديدى ؟ * آن لحظه كه دزديده نگاهم كردى \r\n* * *\r\n بر چهر فلك نظاره‌اى نيست مرا * زين‌رو كه در آن ستاره‌اى نيست مرا\r\nافتاده به درياى غم عشقم من * زين ورطه دگر كناره‌اى نيست مرا \r\n* * *\r\n روزم سيه از طرّهء مشكين كردى * از ديده روانه اشك خونين كردى\r\nآيين وفا نبود آزردن دوست * تا پيروى از كدام آيين كردى \r\n* * *\r\n آشفته چو تار موى دلدارم من * دلداده و پابند و گرفتارم من\r\nهردم كه وزد نسيم بر طرّهء يار * آشفتگى خويش به ياد آرم من \r\n* * *\r\n تا چند مرا به غصّه دمساز كنى * آهنگ شكستن دلم ساز كنى\r\nباز آى و مرا به مهربانى بنواز * تا بند غم از پاى دلم باز كنى \r\n\r\n","description":"","footnote":"","page_name":" 2026 ","page_number":578},
  {"content":"\r\n\r\n\r\nشمس الادباء ( 1309 - 1242 )\r\nسيد محمد رضا شمس الادباء ، فرزند سيد محمد ، در سال 1242 هجرى شمسى قدم به عرصهء هستى نهاد ، پس از تحصيل صرف و نحو و منطق و معانى و بيان به تحصيل علم كلام و فلسفه و حكمت پرداخت و از استادان اين فن كسب فيض و دانش كرد و تبحر يافت .\r\nشمس الادباء چندى در راه عرفان و تصوف گام نهاد و خدمت بزرگان طريقت رسيد تا دست ارادت به پير و مرشد خود حاج ملا سلطان عليشاه گنابادى داد .\r\nشمس الادباء شاعرى توانا و اديبى دانشمند بود و به فن شعر و ادب آگاهى و بصيرت كامل داشت و در نظم غزل و قصيده داراى طبعى موزون و شيوا بود ، ديوان اشعارش از سى هزار بيت تجاوز كرد و در سال 1309 شمسى چشم از جهان فروبست و در حضرت عبد العظيم در جوار مزار سعادت عليشاه اصفهانى به خاك سپرده شد .\r\nاينك دو نمونه از نظم او :\r\n\r\nخرمن آزادگان\r\n در بندگى دوست خطاكار بوده‌ايم * زان رو به درد هجر گرفتار بوده‌ايم\r\nنى شكر گاه نعمت و نى صبر وقت رنج * بدمهر و سست‌عهد و جفاكار بوده‌ايم\r\nگاهى به صدق برننهاديم از طريق * بر ما هرآنچه رفت سزاوار بوده‌ايم\r\nزين قصّه بىخبر كه بود مردمى به كار * خرسند در زمانه به گفتار بوده‌ايم\r\nپيوسته كامجوى و هوس‌ران و بىادب * غافل ز يار و همدم اغيار بوده‌ايم\r\nبا دوستان به كينه و با دشمنان به جنگ * همچون زمانه سركش و غدّار بوده‌ايم\r\nاز بهر كامرانى اين نفس پرغرور * با خلق در ستيزه و پيكار بوده‌ايم \r\n\r\n","description":"","footnote":"","page_name":" 2027 ","page_number":579},
  {"content":"\r\n\r\n مانند گل عزيز شمرديم خويش را * غافل از اينكه در همه جا خوار بوده‌ايم\r\nبر جاى دستگيرى ازپافتادگان * بر خاطر شكسته‌دلان بار بوده‌ايم\r\nدر ذكر و فكر با دم سرد و روان سست * بر درس جهل گرم به تكرار بوده‌ايم\r\nخود را علم شناخته در كيش حق ولى * در كافرى نشانه چو زنّار بوده‌ايم\r\nبا طاعت خداى بسى توسن گران * با ميل خويش اشتر رهوار بوده‌ايم\r\nكى صبح وصل چهره گشايد ز شام هجر * چون بىخبر ز نوبت اسحار بوده‌ايم\r\nمردان راه ، جامه ز تقوا به بر كنند * ما مفتخر به جبّه و دستار بوده‌ايم\r\nهركس كه پاى راست به سر برد راه و ما * بىپا و سر چون نقطهء پرگار بوده‌ايم\r\nبر جهل رفته عمر ، پى علم بىعمل * بس اين هنر كه حامل اسفار بوده‌ايم\r\nبشكست گر ز سنگ جفا خصم پاى ما * عيبش مكن كه ما نه به هنجار بوده‌ايم\r\nما را مگر ز خرمن آزادگان رسد * يك حبه سود ور نه زيانكار بوده‌ايم \r\n\r\nخلعت آزادگى\r\n قبلهء اهل نياز گر نبود روى دوست * از چه بود در نماز روى همه سوى دوست\r\nدر نظرم روى دوست جلوه‌گر آمد چنانك * هر طرفى رو كنم مىنگرم روى دوست\r\nكرده صبا صبحدم باز مگر موى او * كز همه سو بر مشام مىرسدم بوى دوست\r\nمىبردم ساربان گرچه ز كويش و ليك * مىكشدم از قفا سلسلهء موى دوست\r\nگشت بسى مرغ دل ، كرد همه كوه و دشت * باز نشيمن گرفت در خم گيسوى دوست\r\nفارغم از گفتگو تا كه مرا بر دهان * مهر خموشى نهاد لعل سخنگوى دوست\r\nخرمن پرهيز سوخت آتش رخسار يار * پنجه تقوا شكست قوّت بازوى دوست\r\nجامهء صبرم به تن گشت قبا تا شگفت * در چمن دلبرى لالهء خودروى دوست\r\nشيشه‌ام از آب چشم روى دل از نقش غير * كافتد عكسى بر آن از رخ نيكوى دوست\r\nخلعت آزادگى بركنم از قد سرو * بينم اگر در كنار قامت دلجوى دوست\r\nآنچه تصوّر كنند خلق در آب بقا * بخشد بر جان من خاك سر كوى دوست \r\n\r\n","description":"","footnote":"","page_name":" 2028 ","page_number":580},
  {"content":"\r\n\r\n\r\nشمس معطّر ( 1320 )\r\nمحمد شمس معطر ، فرزند احمد ، در سال 1320 هجرى شمسى در شهر لاهيجان قدم به عرصهء هستى نهاد ، تحصيلات ابتدايى و متوسطه را در زادگاه خود به‌پاى برد و در رشتهء ادبى ديپلم گرفت ، آنگاه به استخدام وزارت پست و تلگراف درآمد و در شهر خود مشغول خدمت گرديد .\r\nشمس معطر از سال 1340 شعر و شاعرى را آغاز كرد ، خود در اين‌باره مىگويد : « با آنكه بيش از سى سال است به كار شعر پرداخته و با واژه‌هاى گوناگون سير و سلوك مىكنم ، اما هنوز مطلوب خود را نگفته‌ام . تجربه‌هاى فراوانى در گويش انواع شعر كلاسيك بخصوص غزل دارم ، ولى معتقدم شعر بايد داراى شناسنامه باشد . »\r\nشمس معطر در ميان شاعران نوپرداز شعر سهراب سپهرى را از آن روى كه به زبان طبيعت نزديك‌تر است مىپسندد و شعر شاعران سنت‌گرايى چون اميرى فيروزكوهى ، رهى معيرى و پژمان بختيارى را دلنشين‌تر مىداند و در ميان شعراى متقدم به نظيرى نيشابورى و كليم كاشانى و صائب تبريزى دلبستگى دارد ، اما درخشش مولانا جلال الدّين را برتر از همه مىداند .\r\nشمس معطر در ساختن ترانه‌هاى گيلكى از مهارت كافى برخوردار است و ترانه‌هاى محلى او زبانزد مردم ديارش مىباشد و دو منظومه بلند گيلكى به نامهاى \" حاجى گول \" و \" يادوارهء مظفرى \" از خود به‌جاى گذاشته است . او در شعر شمس و گاهى شمس معطر تخلص مىكند .\r\nاينك نمونه‌هايى از شعر اين شاعر :\r\n\r\n","description":"","footnote":"","page_name":" 2029 ","page_number":581},
  {"content":"\r\n\r\n\r\nپرندگان مهاجر . . .\r\n ستاره‌ها عطش آكندگان خورشيدند * سرايدار بلنداى روح جاويدند\r\nبهانه بيش و كم از دولت كرشمهء اوست * نه آنكه دست پرىپيكران تراشيدند\r\nقدم‌قدم شود اين عالم از تعلّق دور . . . * چه نيك و بد همه گردن‌گذار تبعيدند\r\nبيا به روبهى روزگار خنده زنيم * به پاس حرمت جمعيّتى كه خنديدند\r\nكفايتيست در آواز مرغكان اسير * كه رنج عاريت اين قفس پسنديدند\r\nشكست كار تو اى ديده از فزون‌طلبيست * اگرنه مردم درويش كى زيان ديدند\r\nمگير آينه در پيش طوطيان نجيب * كه پشت‌پازدگان ديار تقليدند\r\nپرندگان مهاجر گذشته‌اند چو باد . . . * چه غم به‌سوى كدام آشيانه كوچيدند\r\nشكسته‌اند قفسهاى تنگ عارضه را * هرآن قبيله كه با خاكيان خراميدند\r\nفرازها رسد از عشق در فروكش حال * به جان ديده به راهى كه مژده بخشيدند\r\nگمان بد مبر اى آسمان به تودهء ابر * كه جمع چلّه‌نشينان برج خورشيدند\r\nمن آشناى غريبم ، نه شهروند فريب * دريغ با دل پردرد من نجوشيدند\r\nپر از تراوش غم‌واژه‌ام ولى انگار * لب مرا به حرير ترانه پيچيدند\r\nمباش « شمس معطّر » ز بخت خود نوميد * كه عاشقان همه پروردگان امّيدند \r\n\r\nبغض كوچه‌هاى بىپنجره « 1 »\r\n آسمان راهزن قافلهء باران شد * خاك گهوارهء خونين سپيداران شد\r\nخواب گلنارى پروانه پريشانى كرد * بستر باغچه قربانگه گلناران شد\r\nمويه در مرثيهء زنده‌به‌گوران نجيب * شاه‌بيت غزل قافيه‌پنداران شد\r\nنفس شهر بريد از غم بىهم‌نفسى * بس پذيراى تن بىكفن ياران شد\r\nبغض صد كوچهء بىپنجره درهم بشكست * گريه بر ديدهء غمگين قمر ، باران شد\r\nعشق بر سر زد و فرياد برآورد كه آه . . . * خانه خالى دگر از چلچله‌كرداران شد\r\nغزل « شمس معطّر » كه غريو غم اوست * پيرهن‌چاك‌ترين شعرِ عزاداران شد \r\n\r\n\r\n","description":"","footnote":"\r\n( 1 ) - اين شعر را به مناسبت حادثهء زلزلهء سال 1369 سروده است .\r\n","page_name":" 2030 ","page_number":582},
  {"content":"\r\n\r\n\r\nمحراب خونين\r\n خيز و اى دل بشكن آينهء سنگى خويش * پاره كن پيلهء پروردهء بىرنگى خويش\r\nامشب آفاق سر عقده‌گشايى دارد * تو هم آخر بگشا دفتر دلتنگى خويش\r\nاى سحر پنجره بر خواهش خورشيد ببند * بگسل يكسره پيوند هماهنگى خويش\r\nكمر قتل على ( ع ) بسته به محراب نماز * خصم بيدادگر از قلّت فرهنگى خويش\r\nاى مؤذّن نفزا بر عطش مژدهء وصل * بلكه دشمن متنبّه شود از لنگى خويش\r\nگفت با شور و شعف « فزت بربّ الكعبة » * زير شمشير كج قاتل دل‌سنگى خويش\r\nيا على « شمس معطّر » نگران در توست * نظرى كن به وى از مسند اورنگى خويش \r\n\r\nكوچ . . . « 1 »\r\n گشوده‌اند ره قلعه تعالى را * جماعتى كه گزيدند مشى عالى را\r\nبه چشم خاك‌نشينان بىتكلّف عشق * بها يكيست يكى بوريا و قالى را\r\nكرم به خوان كسى مىرسد كه نشمارد * حقير گسترهء سفره‌هاى خالى را\r\nبه محتواست كفايت ، اگرنه نزد فهيم * چه فرق جام زر و كاسهء سفالى را\r\nمقالِ گويش ما از تبلورِ روحيست * كه بود شاعر آزادهء شمالى را\r\nاز آن پرنده سخن مىرود كه بىپروبال * نمود فتح بلنداى بىخيالى را\r\nبه پشتوانه همّت به دستيارى عشق * شكست عارضهء سخت لا محالى را\r\nتوان به جادوى سبز ترانه‌اش كوچاند * ز باغ خاطره اندوه خشكسالى را\r\nكنار سوگ جگرسوز اين مهاجر باغ * ولى چگونه گزينيم بىملالى را\r\nنشسته قلب قلم در غشاء پيلهء غم * كه بعد از اين چه كند درد بىكمالى را\r\nصداى گرم تو امّا نمىشود خاموش * كه وارث است كرانهاى بىزوالى را\r\nدريغ از پر پرواز شعر تيزپرم * كه برد قسمت از اين غم ، شكسته‌بالى را\r\nدو چشم « شمس معطّر » به ابر گريه نشست * شنيد تا خبر خفتن معالى را . . . \r\n\r\n\r\n","description":"","footnote":"\r\n( 1 ) - براى شاعر فقيد گيلانى ، محمد رضا معالى ، كه خاكى زيست و خاكى هم از اين جهان كوچيد .\r\nروحش شاد باد .\r\n","page_name":" 2031 ","page_number":583},
  {"content":"\r\n\r\n\r\nغريبه\r\n پرده در پرده شورى غريبه * انبساطى ، سرورى غريبه\r\nتا به آن‌سوى شهر وجودم * برگ سبز عبورى ، غريبه\r\nآشناى توام ، باورم كن * باد رنگى ، مرورى ، غريبه\r\nمىشناسم تو را ، مىشناسم * اهل دردى ، صبورى غريبه\r\nانعكاس طپشهاى داغى * التهاب تنورى ، غريبه\r\nمىتوان همچو شعرت سرودن * منتهاى شعورى ، غريبه\r\nبا تو نزديكىام بيش از اينهاست * اين تو هستى كه دورى ، غريبه\r\nهر سحر پابه‌پاى دل من * جارىِ كوىِ نورى ، غريبه\r\nپيچ‌وتاب طريق طلب را * رهسپارى عبورى ، غريبه\r\nآه . . . برخيز وقت نماز است * آنچه با آن تو جورى ، غريبه\r\nشير سجادهء عشق او كن * با دو چشم نمورى ، غريبه\r\nمن دلم در هوايش گرفته‌ست * مردم از بىحضورى ، غريبه\r\nبا تو شايد به ذهن خطيرش * حاصل آيد خطورى ، غريبه\r\nبرفرازان دو دست دعا را * بفكن از ندبه شورى ، غريبه\r\nبلكه از التهاب دم تو . . . * بخت يابد ظهورى ، غريبه\r\nجام جان است « شمس معطّر » * بشكفانش بلورى ، غريبه \r\n\r\nكنار كوچه‌ها لادن نمىرويد\r\nهواى قريه بارانيست . . .\r\nكسى از دور مىآيد\r\nكسى از منظر گل‌بوته‌هاى نور مىآيد\r\nنگاهش بوى جنگلهاى باران خورده را\r\nدارد\r\nو وقتى گيسوانش را\r\nرها در باد مىسازد\r\n\r\n","description":"","footnote":"","page_name":" 2032 ","page_number":584},
  {"content":"\r\n\r\nدل من سخت مىگيرد\r\n* هواى قريه بارانيست . . .\r\nدرها را كمى وا كن\r\nكه عطر وحشى گلها\r\nبپيچد در اتاق من\r\nكه شايد خيل لك‌لك‌ها\r\nنشيند در رواق من\r\n[ 
  ]\r\nجميله جان !\r\nمىبينى كه ساحلها چه خاموش است ؟\r\nكنار كوچه‌ها ديگر گل لادن نمىرويد ؟\r\nجميله آه . . .\r\nبرنجستان ما غمگينِ غمگين است\r\nو ديگر برزگرها شعر ليلى را نمىخوانند\r\nروايتهاى شيرين را نمىدانند\r\nهوا در عطر سوسنهاى كوهى\r\nبوى اردكهاى وحشى را نمىريزد\r\n[ 
  ]\r\nو در شبهاى مهتابى\r\nصدايى جز هياهوى مترسكها نمىآيد\r\nتمام كوچه‌ها دل‌تنگِ دلتنگ‌اند\r\nجميله جان ، خداحافظ !\r\nدل من سخت غمگين است .\r\n\r\n","description":"","footnote":"","page_name":" 2033 ","page_number":585},
  {"content":"\r\n\r\n\r\nشورش ( 1332 - 1300 )\r\nامير مختار كريم‌پور ، كه در شعر شورش تخلص كرده ، فرزند امير قدم‌على و از دودمان كريم خان زند ، در سال 1300 هجرى شمسى در شهر فسا در يك خانواده روستايى قدم به عرصهء هستى نهاد . سالهاى كودكى و نوجوانىاش را با فقر و تهيدستى سپرى ساخت ؛ تحصيلات ابتدايى و متوسطه را در شيراز و تهران با عسرت به پايان رسانيد و چون از نظر مادى نتوانست مخارج تحصيل خود را فراهم سازد ، بناچار وارد مدرسهء نظام شد .\r\nكريم‌پور در سال 1327 به دانشكدهء حقوق راه يافت و در رشتهء قضايى به تحصيل پرداخت ، اما براثر سخنرانيهاى افشاگرانه‌اى كه دربارهء قتل محمد مسعود ايراد كرد و عوامل دربار را عامل اين قتل دانست ، به دستور مقامات دولتى مدت يك سال از تحصيل محروم گرديد و پس از پايان مدت محروميت بار ديگر به تحصيل ادامه داد و سرانجام فارغ التحصيل شد و به دريافت ليسانس نايل آمد .\r\nكريم‌پور در سال 1329 امتياز روزنامهء شورش را گرفت و به نشر آن پرداخت و چون در طول زندگى طعم تلخ فقر و ستم را چشيده بود ، وقتى وارد خدمات مطبوعاتى و روزنامه نگارى گرديد ، قلمش در خدمت محرومان قرار گرفت و ضمن اينكه از هواداران مصدق بشمار مىرفت ، عليه دربار مقالات تند و مهيجى مىنوشت و بالاخره در سالهاى 32 - 1329 به راهى مىرفت كه محمد مسعود مدير روزنامهء مرد امروز طى كرد ، زيرا قلمش رسواكننده و افشاگرانه ، و سنگرش نيز روزنامه‌اش بود .\r\nكريم‌پور پس از كودتاى 28 مرداد سال 1332 خود را مخفى ساخت ، تا در 26 مهر ماه همان سال او را با قيافه‌اى مبدل در منزل يكى از دوستانش ، به نام حاج محمد على مباشر كه از طرفداران مصدق بود ، دستگير و به زندان افكندند و مورد شكنجه و آزار قرار\r\n\r\n","description":"","footnote":"","page_name":" 2034 ","page_number":586},
  {"content":"\r\n\r\nگرفت و در 24 اسفند 1332 جرايد خبر فرار و خودسوزى او را منتشر ساختند و سرانجام روز 25 اسفندماه درگذشت و هنگام مرگ 35 سال بيشتر نداشت .\r\nشورش شاعرى آزاديخواه و پرشور ، و جوانى مبارز و انقلابى بود . نگارنده از سال 1329 با او رابطهء دوستى داشت و مكرر يكديگر را مىديديم و اشعار زير دست‌نويس او بود كه در اختيار من گذاشت .\r\n\r\nداد نكرد « 1 »\r\n كس از اين مرغ گرفتار چرا ياد نكرد * فصل گل رفت و كسش از قفس آزاد نكرد\r\nگرچه كنج قفسم خانهء الفت شده است * حسرتم گشت كه آن هم‌نفسم ياد نكرد\r\nسخت دلتنگ از آنيم كه باآن‌همه دوست * دل ما را يكى از راه وفا شاد نكرد\r\nشكوه‌ام نيست ز صيّاد كه در كنج قفس * جورها كرد به من دوست كه صيّاد نكرد\r\nنه تصوّر كنى از جور و ستم مىنالم ؟ * نالم از آنكه چرا دادستان داد نكرد\r\nقاضى شهر چو دانست كه بىزور و زرم * گوش بر حرف حق و ناله و فرياد نكرد\r\nدادگاهى كه بود آلت دست زر و زور * بهر بىزور و زران غير ستبداد نكرد\r\nخبرى نيست در اين كاخ ز افسانهء داد * هرچه ديديم به‌جز فتنه و بيداد نكرد\r\nكلك « شورش » به دل خصم چنان كار كند * كه بدان كوه گران تيشهء فرهاد نكرد \r\n\r\nگل عشق\r\n نازت كشم كه ناز تو زيبا ، كشيدنيست * قهر و عتاب چون تو عزيزى خريدنيست\r\nبار بلاى ناز تو را مىكشم به جان * اى نازنين بناز كه نازت كشيدنيست\r\nابرو بتاب و رخ بنما زلف برفشان * خورشيد و ماه در شب تاريك ديدنىست\r\nاى من فداى آن دهن شكرين تو * لب بر لبم بنه كه لبانت مكيدنيست\r\nلب باز كن چو غنچه و چون گل به ناز خند * با من سخن بگو كه حديثت شنيدنيست\r\nخود را به تربتم برسان اى بلاى جان * كاين جان در آرزوى تو بر لب رسيدنيست\r\n« شورش » كنون كه فصل گل و موسم مى است * از باغ حسن يار گل عشق چيدنيست \r\n\r\n\r\n","description":"","footnote":"\r\n( 1 ) - غزل فوق را در سال 1331 در بازداشتگاه دادگسترى سروده است .\r\n","page_name":" 2035 ","page_number":587},
  {"content":"\r\n\r\n\r\nمكتب مجنون\r\n دلى كه ز آتش عشقى نسوزد آن دل نيست * كسى كه مكتب مجنون نديده عاقل نيست\r\nسرى كه شور ندارد چه حاصلى دارد * دلى كه در غم يارى نمىطپد دل نيست\r\nبه منزلى كه در آن نيست سرو بالايى * به پيش اهل نظر آن خرابه منزل نيست\r\nبه محفلى كه نباشد حديث شيدايى * بلاى خاطر اهل دل است ، محفل نيست\r\nبه راه عشق آسان گذشتم از دل‌وجان * كه دادن دل‌وجان در ره تو مشكل نيست\r\nمزن به سينه دگر سنگ دوستان اى دل * كه از هزار يكى هم رفيق يكدل نيست\r\nستم به اهل دل اى پادشاه حسن مكن * كه اين رويّه ره و رسم شاه عادل نيست\r\nبخوان فسانهء دلدادگى به دفتر ما * كه دفتر دگران را فسانه كامل نيست\r\nدلا بسوز اگر عاشقى كه « شورش » گفت * دلى كه ز آتش عشقى نسوزد آن دل نيست \r\n\r\nنواى انقلاب\r\n ساز كن مردانه اى مطرب نواى انقلاب * تا كه افتد بر سر مردان هواى انقلاب\r\nاز نواى زارى اين بينوايان خسته‌ام * ساز كن اى چنگى پردل نواى انقلاب\r\nسر به زير افكنده از بيچارگى تا چندچند * هان ز جا برخيز و بفكن سر به پاى انقلاب\r\nهرچه گفتى اى . . . آسمان سودى نكرد * زين سپس بايد بگويى اى فداى انقلاب\r\nانجمن در مجلس شورا ندارد حاصلى * انجمن بايست كردن در سراى انقلاب\r\nترس و ذلّت ملّت بيچاره را از پا فكند * نقشه‌اى بايد كشيدن از براى انقلاب\r\nداروى صبر و شكيبايى نمىبخشد اثر * درد ما را نيست درمان جز دواى انقلاب\r\nكاخ اين خون‌خوارگان را واژگون بايست كرد * ريختن بايد ز نو از خون بناى انقلاب \r\n\r\nزيباى رى\r\n بسيار چهره هست كه خوش‌منظر اوفتد * امّا چو روى دلكش تو كمتر اوفتد\r\nبسيار چشم مست فسون‌كار ديده‌ام * كمتر چو چشم مست تو افسونگر اوفتد\r\nبس قامت رسا و دلارا كه ديده‌ام * كى همچو قد سرو تو سيمين‌بر اوفتد\r\nبسيار زلف هست گره‌گير و دلربا * كمتر چو زلف پرخم تو دلبر اوفتد \r\n\r\n","description":"","footnote":"","page_name":" 2036 ","page_number":588},
  {"content":"\r\n\r\n از انگبين و شكر و قند و حديث من * آن لعل شكرين تو شيرين‌تر اوفتد\r\nسنگين‌دل‌اند گرچه همه دلبران و ليك * چون قلب سنگ پارهء تو نادر اوفتد\r\nمن سايه بر سر همه خوبان بيفكنم * گر سايهء دو زلف توام بر سر اوفتد\r\nاز هجر رويت اى مه نامهربان من * شب تا سحر ز چشم ترم اختر اوفتد\r\nروزى كه بين « شورش » و او داورى شود * ترسم خجل به پيشگه داور اوفتد \r\n\r\nسلام به شهيدان « 1 »\r\n اى شهيدى كه به خون خفته و گلگون كفنى * اى عزيزى كه به خون غرقه ز عشق وطنى\r\nاى جوانى كه در آزادى ايران عزيز * چهره گلگونى و خندانى و خونين كفنى\r\nاى پريچهره عزيزى كه در ايّام شباب * خفته در خاك ز بيداد پليد اهرمنى\r\nاى شهيدى كه دم مرگ نوشتى بر خاك * « پيشوا زنده و جاويد » ز خون بدنى\r\nجان شيرين بنهادى به سر عشق وطن * تا كه پرويز بداند تو همان كوه‌كنى\r\nسينهء چاك تو را ديده چو مادر خنديد * پدرى گفت بنازم كه تو فرزند منى\r\nنازم آن لحظه كه خونين‌دهنت خندان بود * تا بگويند كه گريانى و خونين‌دهنى\r\nنازم آن غيرت و آن همّت و آن عزم بلند * كه جز ايران به دم مرگ نگفتى سخنى\r\nاى به خون خفته شهيدان به شما باد سلام * اى كفن‌پوش عزيزان به شما باد سلام \r\n\r\nفسانه\r\n پسند خاطر دلهاى شاعرانه تويى * بلاى جان منى ، عشق را فسانه تويى\r\nغزال حُسن تويى در غزل فسانه منم * زبان چامه منم ، سوژهء ترانه تويى\r\nز بخت خفته و برگشته يادگار منم * درست طالع فرخنده را نشانه تويى\r\nاسير و خسته به كنج قفس فتاده منم * به دل نهاده مرا داغ آشيانه تويى\r\nز سخت‌عهدى و ساده‌دلى نمونه منم * به سست‌عهدى و سنگين‌دلى يگانه تويى \r\n\r\n\r\n","description":"","footnote":"\r\n( 1 ) - شعر فوق را در رثاى شهداى 30 تير سروده است .\r\n","page_name":" 2037 ","page_number":589},
  {"content":"\r\n\r\n اگر به چشم تو مجنون روزگار منم * به چشم من به خدا ليلى زمانه تويى\r\nبه راه عشق سر و جان به كف نهاده منم * براى كشتن « شورش » پى بهانه تويى \r\n\r\nگناه شاعر\r\n گناهم چيست ؟ من زيباپرستم * به دام زلف خوبان پاىبستم\r\nبلى ، زيبارخان را مىپرستم * چه سازم ؟ شاعرم ، زيباپرستم\r\nهواخواهِ لبانِ لعل‌فامم * اسير فتنهء چشمان مستم\r\nفروشم جان به يك لبخند شيرين * خريدارِ عتاب و ناز هستم\r\nبلاگردانِ جانِ گل‌رخانم * نيايد غير از اين كارى ز دستم\r\nبجز پيمان و عهد خوبرويان * سراسر عهد و پيمانها شكستم\r\nز بس گِرد وفا بيهوده گشتم * دگر افتادم از پا و نشستم\r\nهمه عالم به يك‌سو ، عشق يك‌سو * بجز عشق از همه عالم گسستم\r\nاگرچه عهد « شورش » را شكستى * ولى من نشكنم عهدى كه بستم\r\nاگر خوبم ، اگر بد ، چاره‌اى نيست * چه بايد كرد ؟ من اينم كه هستم ! \r\n\r\nبيداد بيدادگر\r\n من نه امشب در فراقش تا سحر خواهم گريست * هر شب از بيداد آن بيدادگر خواهم گريست\r\nتا مرا جانى بُوَد اندر بدن نالم همى * تا كه اشكى مانده باشد در بصر خواهم گريست\r\nگرچه دانم بىاثر باشد در آن دل « شورشا » * دردمندم بىاثر يا بااثر خواهم گريست \r\n\r\n","description":"","footnote":"","page_name":" 2038 ","page_number":590},
  {"content":"\r\n\r\n\r\nشوريده ( 1305 - 1236 )\r\nمحمد تقى شوريده شيرازى ( فصيح الملك ) ، فرزند عباس ، در سال 1274 هجرى قمرى در شيراز از مادر زاد و در هفت‌سالگى مرض آبله ديدگانش را كور كرد و از نعمت بينايى بىنصيبش نمود .\r\nپدرش عباس پيشه‌ور بود و درحالىكه شوريده نه سال داشت ، بدرود حيات گفت و سرپرستى شوريده را خالش به‌عهده گرفت . از آنجا كه او داراى هوشى سرشار و قريحتى تابناك بود ، در مدتى كوتاه بلندآوازه گرديد و شعرش بر سر زبانها افتاد .\r\nدر سال 1309 قمرى به تهران رهسپار گرديد و مدت سه سال در آن شهر بزيست و مورد توجه و عنايت ناصر الدّين شاه قرار گرفت و نخست به لقب مجد الشعرايى و سپس به لقب فصيح الملكى مفتخر گرديد و آنگاه به صوب شيراز عزيمت كرد و تا پايان عمر در زادگاه خود ببود و در بيستم مهر ماه 1305 در سن هفتاد و يك‌سالگى از جهان برفت و در جوار مزار شيخ اجل سعدى مدفون گرديد .\r\nشوريده را بايد در شمار اساتيد نظم معاصر شمرد ، خصوص در فن قصيده‌سرايى نبوغى بسزا داشت . در سال 1325 هجرى شمسى ديوان غزلياتش به همت فرزندش حسن فصيحى به‌چاپ‌رسيد .\r\n\r\nيار سفر كرده\r\n شب شد و ساز سفر كرد مه نوسفرم * ساربان يك‌نفس آهسته كه جان مىسپرم\r\nمرگ دشوارتر از اين نبود كز برِ من * مىرود جان عزيز من و من مىنگرم\r\nمرد بىصبر زند دست و دَرَد جامه و من * قوّت دست ندارم كه گريبان بدرم \r\n\r\n","description":"","footnote":"","page_name":" 2039 ","page_number":591},
  {"content":"\r\n\r\n هركه رفت از نظرى نيز خيالش برود * تو برفتى و خيال تو نرفت از نظرم\r\nبعد از اين تا ز سر زلف تو يابم بويى * همه‌شب منتظر پيك نسيم سحرم\r\nخواهم از شوق همى سوى تو پرواز كنم * نتوانم چه كنم طاير بشكسته پرم\r\nهان نپرسى كه بيابى خبرى از من باز * ترسم آن‌وقت بپرسى كه نيابى خبرم\r\nگر كسى مژده بيارد كه تو باز آمده‌اى * گر همه جان عزيز است از او مىگذرم\r\nشد دلم با تو و بس طرفه حديثى است كه من * با تو در محملم و بىتو به ره مانده درم\r\nپرتو روى تو چون مه ، كمر كوه گرفت * تو به كوه و كمر و كوه غمت در كمرم\r\nبىتو در ساحت من به كه نتابد مهتاب * چونكه خورشيد شد از چشم چه سود از قمرم\r\nبو كه در حلقهء زلف تو شبى دست زنم * روزگاريست كه چون باد صبا دربه‌درم\r\nگر ز بيداد تو روزى به شكايت آيم * جز سر كوى ملك راه به جايى نبرم\r\nنكنى ياد ز من يك‌دم و اين طرفه كه من * هردم از ياد سر زلف تو « شوريده » ترم \r\n\r\nسنگ مزار « 1 »\r\n چون بر اين در سروكار است به رحمان رحيم * نه اميدم به بهشت است و نه بيمم ز جحيم\r\nگر بود رحمتى از حق زد و صد حشر چه باك * ور بود رأفتى از شه ز دو صد شحنه چه بيم\r\nمن تهيدست سوى دوست شدم اين عجب است * وين عجب‌تر كه ز من مانده چه درهاى يتيم\r\nتنم از بار گنه چفته‌تر از قامت نون * دلم از وسعت غم تنگ‌تر از حلقهء ميم\r\nجاى آن است كه خيزد همه باران ندم * بر سر خاك من از ديدهء ياران نديم\r\nاى بسا روز كه من خُسبم وين صبح دمد * كه همى بوى بهار آيد از انفاس نسيم\r\nحقّ آن را كه مَنَت همدم ديرين بودم * برمگير از سر خاكم قدم اى يار قديم\r\nاى تو داراى همه گيتى و داراى خبير * وى تو دادار همه عالم و دادار عليم\r\nسوى نادان ضريرى بگشا چشم كرم * تو كه بيناى بصيرستى و داناى حكيم\r\nبر خطاهاى عظيمم به عقوبت منگر * بنگر بر كرم خويش و عطاهاى عميم\r\nگرچه غرق گنهم هم ز تو نوميد نِيَم * نااميدى ز تو خود نيز گناهيست عظيم\r\nسال فوتم به ربيع دوم اين مصرع گشت * شده « شوريده » به جان جانب منّان رحيم \r\n\r\n\r\n","description":"","footnote":"\r\n( 1 ) - اين اشعار قسمتى از قصيده‌اى است كه قبل از فوتش بر سنگ مزارش تهيه ديده بود ، نقش گرديد .\r\n","page_name":" 2040 ","page_number":592},
  {"content":"\r\n\r\n\r\nچكامه « 1 »\r\n گوهر اشك نِيَم گوهر كان هنرم * اللّه اى آصف دوران مفكن از نظرم\r\nدر هواى تو معلّق شده‌ام همچو هبا * گرچه اندر همه آفاق چو خور مشتهرم\r\nگر سليمان كندم بخت همان مور توام * ور به گردون بردم باز همان خاك درم\r\nگر ببارد به سرم گردون باران بلا * نروم از سر كوى تو كه نقش حجرم\r\nگرچه در خوان كرم روز و شب اى كان عطا * دست احسان تو ترتيب دهد ماحضرم\r\nليك چندى است كه بىسيم و زرم گرچه مدام * مىچكد آب چو سيماب به روى چو زرم\r\nنيستم پسته كه گر خندم و خوش‌دل باشم * غنچه‌ام غنچه كه مىخندم و خونين‌جگرم\r\nراستى ، گويى سروم كه به بستان كمال * بجز از باد تهيدستى نبود ثمرم\r\nبه درازا چه كشم شعر ، الا ماه عزاست * نيست از بخت سيه رخت سيه مختصرم\r\nها محرم شد و من برگ زده خواهم شد * زحلى كسوت تا آخر ماه صفرم\r\nمىبخواهم شدن اندر سلب عبّاسى * گرچه بىشك حسنى كيش و حسينى سيرم\r\nجامه چون موى سياوش به تن در پوشم * به سفيدى بزنم چند مگر زال زرم\r\nبه سيه‌گرد ز انفاس شوم جاى لباس * كاش بردندى درد كه انگشت گرم\r\nور غلام سيهى داشتمى كشتمىاش * پوستش كندمى و كردمى آنگه به برم\r\nيا شوم دزد و كنم رخت شب و در پوشم * گر به ناگه نرسد از پى شحنه سحرم\r\nكاش در قالب بخت سيهم مىرفتم * تا بدانند سيه‌پوش شبير و شبرم\r\nجامه از بال پرستو كنم و پر كلاغ * گرچه در باغ سخن عبرت طاوس نرم\r\nدر سيه‌جامه شوم تا كه بدانند كه من * چشمهء آب حياتم كه به ظلمات درم\r\nوه از اين گونهء پرآبله ماشاءالله * ديده‌ام نيست كه در آينه خود را نگرم\r\nخلق خندند چو من وصف رخ خويش كنم * خود به گوشم شنوم آخر كورى نه كرم\r\nگو بخنديد كه گر زشتم در چشم شما * در بر مادر خود خوب چو قرص قمرم\r\nهرگهم بيند و بوسد بصر بىنورم * كه فداى رخ چون ماه تو نور بصرم\r\nگاه سوزد همى اسپند و دعايم گويد * كه هماره به عزيزى زى ، زيبا پسرم\r\nتا به من روز شنبه نرسد آسيبى * شب يكشنبه كند خشت فراگرد سرم \r\n\r\n\r\n","description":"","footnote":"\r\n( 1 ) - اين چكامه را در مدح يكى از رجال فارس سروده و تقاضاى لباس سياه محرم كرده است .\r\n","page_name":" 2041 ","page_number":593},
  {"content":"\r\n\r\n طيبت است اين همه باللّه كه مهيّاست همه * از تو كفش و كله و سيم و زر و خواب و خورم\r\nگر بگويم كه لبم خشك بود مىمپذير * كه به تَريش گواهند سخنهاى ترم\r\nكو چو گيسوى بتان عمرى تا شانه صفت * ذكر الطاف تو را موى به مو برشمرم\r\nبر بدين عرصه از آن تاخته‌ام تا دانى * كه برد رخش سخن از دگران تيزترم\r\nمن نه « شوريده » شيدايم كاندر اين عصر * بوالعلاء دگر و ابن عباد دگرم\r\nهركجا رو نهم از طبع خوش و دولت شعر * گر به طيبت نبرى مفت ز من مفتخرم\r\nنروم سويى از ظلّ تو و چون خورشيد * رفته صيت سخن از خاور تا باخترم\r\nواقعم در زمى امّا چو تو پرواز دهى * نسر طاير شوم و بال و برآرم بپرم\r\nاز پى خصم چو روباه تو در عرصهء نظم * بين زبان تيزتر از صارم ضيغم شكرم\r\nاندر اين حضرت گويى كه تو « شوريده » نِيَم * كه چنين مدح سگالم كه چنين مدح‌گرم\r\nطاير خوش‌خبرم مىرسد از كشور غيب * چامهء نظم بود نامهء فتح و ظفرم \r\n\r\nشوريده دل\r\n روى بنمايى و دل از من شوريده ربايى * تو چه شوخى كه دل از مردم بىديده ربايى\r\nحسن گويند كه چون ديده شود دل بربايد * تو بدين حسن دل از ديده و ناديده ربايى\r\nخاطر خلق بدين روى پرىوار ستانى * طاقت جمع بدين موى پريشيده ربايى\r\nآنكه او را نتوان زد به دو صد شيوه ربودن * تو بدين روى خوش و خوى پسنديده ربايى\r\nبا چنين لعل لبان پيش درخت گل سورى * گر بخندى تو دل از غنچهء خنديده ربايى\r\nديگر از چهرهء تابان تو در دست دل من * نيست تابى كه بدين گيسوى تابيده ربايى\r\nتو كه خود فاش توانى دل يك شهر ربودن * دل « شوريده » روا نيست كه دزديده ربايى \r\n\r\nسوداى دوست\r\n ما بوى جان ز طرّهء جانان شنيده‌ايم * سوداى دوست را به دوعالم گزيده‌ايم\r\nزاهد به وجد آيد اگر جرعه‌اى چشد * زان مى كه ما ز جام محبّت چشيده‌ايم\r\nبازآى اى الف قد خورشيدخَد كه ما * بىنون ابروى تو چو دال خميده‌ايم\r\nاز دست ابروى تو ننالم از آنكه ما * عمرى كمان سخت‌كمانان كشيده‌ايم\r\nناخوانده‌ايم ذكر جميل تو خوانده‌ايم * تا ديده‌ايم نقش جمال تو ديده‌ايم \r\n\r\n","description":"","footnote":"","page_name":" 2042 ","page_number":594},
  {"content":"\r\n\r\n طفل سرشك ديدهء ما را عزيز دار * كش سالها به خون جگر پروريده‌ايم\r\nاز حسرت گزيدن قند لبان تو * بس پشت دستها كه به حسرت گزيده‌ايم\r\nاى سرو قد سيب زنخدان تفقّدى * كز نار فرقت تو چو نار كفيده‌ايم\r\nتا ديده‌ايم زلف پراكنده بر رخت * خاطر زياد غير تو بپراكنيده‌ايم\r\nچون ديده ديد دل برود وين عجب كه ما * دل بر تو داده‌ايم و برى از دو ديده‌ايم\r\nتا با دو چشم تو دل « شوريده » رام شد * آهوصفت ز صحبت مردم رميده‌ايم \r\n\r\nنالهء زير و بم\r\n دست در حلقهء آن زلف خم اندر خم زن * موى برهم زن و كار دوجهان برهم زن\r\nبرفكن پرده ز روى و بفروز آتش حسن * شعله بر خرمن هستى بنىآدم زن\r\nتا شود زنده جهانى به شكرخنده درآى * خنده بر معجزهء عيسى بن مريم زن\r\nآدمى را به يكى دانه اگر راه زدند * تو به يك‌دانهء خالت ره صد آدم زن\r\nمطرب محفل من خواهى اگر چون دل من * نالهء زير مرا زار كنى بر بم زن\r\nترك هستى كن و مى دركش و سرمستى كن * جام در دست نه و پاى به ملك جم زن\r\nراحت دار بقا در طلب دار فناست * شو چو منصور و پس آنگه به انا الحق دم زن\r\nهركه از يار جفا ديد و كم عشق گرفت * گونهء مرد وفا لاف محبّت كم زن\r\nملك تجريد به دست آور و بر خيل ملك * ملكى باش و علم بر زبر عالم زن\r\nخسرو عالم پاكى بهل اين خطهء خاك * به فلك بر چم و بر رايت مه پرچم زن\r\nگرچه « شوريده » زنى غوطه به جيحون ز سرشك * گوهرت بايد جيحون چه كنى در يم زن \r\n\r\nدر طلب عشق\r\n آنان كه قدم در طلب عشق نهادند * زان روى نهادند كه پاكيزه نهادند\r\nدادند به خلق از نظرى قرب مقامات * تا ظن نبرى كز نظر خلق فتادند\r\nمنگر به حقارت سوى اين قوم كه اين قوم * گر خاك نژندند ولى پاك‌نژادند\r\nجز دوست نگويند و بجز دوست نجويند * در بر همه بستند و به مقصود گشادند\r\nشادى نگزينند ازآن‌رو كه غمين‌اند * غمگين ننشينند از آن روى كه شادند \r\n\r\n","description":"","footnote":"","page_name":" 2043 ","page_number":595},
  {"content":"\r\n\r\n چون مرغ به هر جاى كه گل خواست نشستند * چون سرو به هر گوشه كه خوش بود ستادند\r\nنى چون دگرانند كه از خرمن هستى * صد خوشه گرفتند و جوى دام ندادند\r\nدر بارگه قدس كه انس ملكوت است * انسى ملكانند كه با دانش و دادند\r\nمامان كه بزادند بسى شاه سواران * هرچند بزادند چو اين قوم نزادند\r\nنگشود به « شوريده » ى اعمى در معنى * تا گوشهء چشمى به عنايت نگشادند \r\n\r\nنور بصر « 1 »\r\n همخوابهء من دوش برايم پسرى زاد * نور بصرى بهر چو من بىبصرى زاد\r\nاين كلبهء ويرانهء من باغچه‌اى گشت * زان باغچه سروى شد و زان سرو پريزاد\r\nاز گريهء او شب همه‌شب دوش نخفتم * پيداست ز « شوريده » كه شوريده‌ترى زاد\r\nبا سرخ سرشك مژه آن مست چه خوش گفت * كاين طفل جگرگوشه به خون جگرى زاد\r\nآنان كه به من بر سر الطاف و وفاقند * گويند ملك‌وش بچه‌اى از بشرى زاد\r\nو آنان كه به من بر سر شوخى و مزاحند * گويند كه از نرّه‌خرى كرّه‌خرى زاد\r\nاى معشر احباب گه تربيت آمد * كز بهر شما همسر من دردسرى زاد\r\nمن زين همگان بيشتر ايدون بشگفتم * كاين‌سان پسرى از چه ز چون من پدرى زاد\r\nاين از در شوخى است كه تا ظن نبرد زن * كو گر پسرى زاد درخشان‌گهرى زاد\r\nز اولاد خرى جوى تو اى خواجه و گرنه * هر دو به جهان ماده‌اى آورد و نرى زار\r\nنى هركه بزايد پسرى درخور فخر است * يعنى پسر او زاد كه از وى هنرى زاد \r\n\r\n\r\n","description":"","footnote":"\r\n( 1 ) - غزل فوق را در سال 1340 قمرى به مناسبت تولد فرزند خود سرود .\r\n","page_name":" 2044 ","page_number":596},
  {"content":"\r\n\r\n\r\nشوريده ( 1319 )\r\nذبيح اللّه تقىپور ، فرزند عين اللّه ، متخلص به شوريده ، در سال 1319 هجرى شمسى در بندر انزلى قدم به عرصهء حيات نهاد ، تحصيلات ابتدايى و متوسطه را در زادگاه خود به انجام رسانيد ، آنگاه دورهء تخصصى منابع طبيعى ( كارشناسى رستهء كشاورزى ) را گذراند ، ازآن‌پس به استخدام وزارت كشاورزى درآمد و به‌عنوان كارشناس واگذارى و مميزى اراضى به خراسان مأموريت يافت و مشغول خدمت شد .\r\nتقىپور ، ضمن خدمت ادارى در رشتهء فقه و حقوق اسلامى به تحصيل ادامه داد و از دانشگاه مشهد ليسانس گرفت و آخرين سمت او كارشناسى حقوق وزارت منابع طبيعى در خراسان بود . سرانجام بازنشسته گرديد و به زادگاه خود بازگشت و وزارت فرهنگ از وى به عنوان مدرس و دبير جهت كادر آموزشى خود استفاده كرد و هم در ادارهء ارشاد اسلامى بندر انزلى به خدمت اشتغال ورزيد .\r\nشوريدهء گيلانى درباره شروع شاعرى خود چنين مىگويد : « اولين شعر را در سال پنجم ابتدايى به صورت مرثيه در رثاى حضرت قاسم ( ع ) سرودم و در هيئت سينه‌زنى خواندم و در دورهء دبيرستان اكثر انشاهاى خود را به نظم و نثر مىنوشتم و بالاترين نمره را مىگرفتم ، حتى در دانشگاه هم رسالهء ختم تحصيل را با موفقيت به پايان رساندم و نمرهء  A  دريافت كردم . »\r\nشوريدهء گيلانى رياست انجمن ادبى بندر انزلى را نيز عهده‌دار است و آثار نظم و نثرش در سالهاى پيش در مطبوعات به چاپ مىرسيد . از تأليفات اوست : انبياء و اعجاز ، تاريخ انبياء ( در دو جلد ) ، نواى شاعر ( در دو جلد ، منتخبى از اشعار شعراى قديم و جديد ) ، خطاى دل و خاطرات تلخ و شيرين ( نظم و نثر ) ، دفتر خاطرات ، گزيدهء ديوان\r\n\r\n","description":"","footnote":"","page_name":" 2045 ","page_number":597},
  {"content":"\r\n\r\nاشعارش حدود پنج هزار بيت است .\r\nنمونه‌هاى زير از نظم اوست :\r\n\r\nحسرت وصال\r\n در حسرت وصال تو طى شد جوانىام * تا كى به‌سوى آتش هجران كشانىام\r\nاى شمع پرفروغ شبستان آرزو * من مبتلاى شعلهء عشق نهانىام\r\nتا كى به انتظار تو شب را سحر كنم * آخر چرا به وعدهء فردا دوانىام\r\nدر اشتياق وصل تو دل هست بىقرار * جانا بيا كه از غم هجران رهانىام\r\nاى آفتاب ملك وجود دلم بيا * تا بر وصال آن رخ تابان رسانىام\r\nآبى به تشنگان كه سحاب كرم تويى * كى جرعه‌اى ز شهد لبانت چشانىام ؟\r\nاين باغ پرشكوفه عاشق مكن خزان * بىتو مثال برگ حزين خزانىام\r\nهر سبزه و نبات ز خورشيد زنده است * بىشمع روى يار در اين دهر فانىام\r\nمن مبتلاى عشقم و دارم سخن ز دل * داند خدا ز فكر تو هرگز جدا نىام\r\n« شوريده » گر ز عشق تو با شعر نغمه گفت * جانا كرم نما ، كه كنارت نشانىام \r\n\r\nدل بيمار مىلرزد « 1 »\r\n دل عاشق ز صيت و صولت دلدار مىلرزد * طبيبى گر به خشم آيد دل بيمار مىلرزد\r\nجمالش محو مىسازد رخ خورشيد عالم را * كه كوه طور از صيت جمال يار مىلرزد\r\nدلم مانند طومارى به خود مىپيچد از دردم * تبى شدّت اگر يابد تن تب‌دار مىلرزد\r\nاگر دردم به اهل درد گويم شعله‌ور گردد * ز درد مسرى بيمار خود غمخوار مىلرزد\r\nز نادان لغزش گفتار افزون مىشود از حد * صدا در گنبد بىمغز چندين بار مىلرزد\r\nعلاج درد گمناميست در درج و آثارت * درخت بيد از بىحاصلى بسيار مىلرزد\r\nدلم چون بيد مىلرزد ز خوف يار « شوريده » * چو آيد زلزله بند تن آوار مىلرزد \r\n\r\n\r\n","description":"","footnote":"\r\n( 1 ) - اين غزل را دو شب قبل از وقوع زلزله گيلان در انجمنهاى شعر و ادب رشت و بندر انزلى قرائت كرد و متعاقب آن زلزله رخ داد و مردم رودبار را به كام خود كشيد .\r\n","page_name":" 2046 ","page_number":598},
  {"content":"\r\n\r\n\r\nمثنوى « 1 »\r\n بود شيخى زاهد و اهل دعا * حاجى و خوش‌ظاهر و مرد خدا\r\nاهل دين و اهل قرآن كريم * غالبا در مسجد و منبر مقيم\r\nدخترى خوش‌سيرت و صورت نكو * بود از اهل عرب شاگرد او\r\nكم كمك دل برد از شيخ اجل * سست شد پاى دل و دين در عمل\r\nعشق دختر خواب و آرامش ربود * جز وصالش شيخ را فكرى نبود\r\nنقشه‌ها بهر وصالش مىكشيد * تا كه دختر ماجراى او شنيد\r\nگفت شيخا دخترى كمتر ز بيست * درخور سِنّى تو چون پنجاه نيست\r\nاز سر خود كن برون اين عشق را * مىشوى رسوا بپوشان ماجرا\r\nشيخ گفتا چاره‌اى جز وصل نيست * گرچه من پنجاه و تو كمتر ز بيست\r\nدر چنين شيدايى و گفت و شنيد * دخترك مرد دگر را برگزيد\r\nشيخ بهر منع عقدش هرچه زود * جمله محضرها سفارشها نمود\r\nتا نگردد عقد با مرد دگر * از قضا پيچيد اين حرف و خبر\r\nچون ز وصل دخترك شد نااميد * عشق پيرى سر به رسوايى كشيد\r\nهر طرف سيل ملامت شد به پا * شيخ شد رسواى شهر و دهر ما\r\nدوستى در محفلى با آب و تاب * شيخ عاشق‌پيشه را كردش خطاب\r\nگفت شيخا در شئون عاقلى * نيست اين رسوايى و شيدا دلى\r\nشيخ عاجز ماند از ردّ جواب * قلب من بر حال زارش شد كباب\r\nدر جواب دوست گفتم عاشقيست * هركجا عشق است آنجا عقل نيست\r\nعشق كارش عاقبت رسوايى است * حاصلش درد و غم و شيدايى است\r\nگاه انسان را كند اهل نبوغ * گاه مجنون گه كند اهل دروغ\r\nگاه سازد چون منى شوريده‌حال * تا به نظم آرد چنين شعر و مقال\r\nپس مكن شيخ اجل را سرزنش * اين‌چنين با طعنه و كبر و منش\r\nكار عشق و عاشقى باشد چنين * مىزند آتش به جان عقل و دين \r\n\r\n\r\n","description":"","footnote":"\r\n( 1 ) - اين مثنوى را در سال 1348 شمسى در محل خدمتش در شهرستان شيروان سروده است .\r\n","page_name":" 2047 ","page_number":599},
  {"content":"\r\n\r\n\r\nمردان حريص\r\n ثروت دنيا نسازد سير مردان حريص * تا مگر خاك سيه ريزند بر جان حريص\r\nعشق مال و زر حريصان را ز تقوا دور ساخت * عاقبت خود گنج قارون گشت سلطان حريص\r\nگنج بىحد سيرت تقواى قارون را ربود * عشق دنيا مىزند آتش به ايمان حريص\r\nگنج پنهان عاقبت گردد نصيب ديگران * بهره كم گيرد ز مال خويش انسان حريص\r\nمار خوابد بر سر گنجى كه در ويرانه است * خود نصيب خصم گردد مال پنهان حريص\r\nمال بىحد عاقبت وزر و و بالت مىشود * برده ثروت خواب راحت از دو چشمان حريص\r\nسامرى را زرق و برق زر به گمراهى كشيد * عشق زر گرديد آخر همچو شيطان حريص\r\nطبع سركش كى شود راضى به حد اعتدال * مىشود آلوده آخر لقمهء نان حريص\r\nبا قناعت مىتوان اين حرص را درمان نمود * ور نه خاك گور گردد حدّ پايان حريص\r\nاهل تقوا دل نمىبندد به عشق بىثبات * زان سبب « شوريده » باشد سخت حيران حريص \r\n\r\nگل مقصود\r\n در پناه صبرها چينى گل مقصود را * وسعت دل مىگشايد عقدهء كمبود را\r\nتا سوار قدرتى از كار حق غافل مشو * پشه‌اى با يارى او مىكشد نمرود را\r\nشاهد مريم شود طفلى كه بار تهمت است * حق اگر خواهد سخن مىآورد مولود را\r\nگر خدا خواهد دهد موسى و يارانش نجات * غرق سازد لشكر فرعون حق مردود را\r\nقهرمان جالوت را سخن فلاخن مىكُشد * لطف حق را بين چسان قدرت دهد داود را\r\nبندهء فانى ز لطف خالقش گيرد بقا * جاودان سازد شهادت عنصر نابود را\r\nاى دل از بَردِ زمستان برگ و بر نايد پديد * كى توانى جست در دست خسيسان جود را\r\nظاهر صورت نسازد شعلهء دل آشكار * سوزها در بطن باشد قلب دردآلود را\r\nناچشيده تلخكامى بىخبر از حال ماست * ماهى درياست داند قدر آب و رود را\r\nآفت تبذير آتش مىزند بر هرچه بود * تا قناعت هست آفت نيست گنج سود را\r\nاز دورنگيهاى نزديكان و خويشان سوختم * آتش اندر خويش باشد خانهء پردود را\r\nگر خدا يارى كند « شوريده » را از غم چه باك * برگشا از لطف ، يا رب طالع مسعود را \r\n\r\n","description":"","footnote":"","page_name":" 2048 ","page_number":600},
  {"content":"\r\n\r\n\r\nوادى حيرت اشاره به منكرين امام زمان ( عج )\r\n بر در ديدهء قلب تو نقاب است هنوز * وادى حيرت چشم تو سراب است هنوز\r\nناله‌ام گوش فلك را ز صدايش بدريد * گوش سنگين تو نازم كه به خواب است هنوز\r\nگوهرى از صدف دل ز رخ دوست مراست * عشق پنهان دلم گوهر ناب است هنوز\r\nعشق در كشمكش دهر كشد هر سويى * موج طغيان دلم اشك كباب است هنوز\r\nرخ او در قدح چشم دهد عين يقين * كورهء دل ز تف جلوه مذاب است هنوز\r\nقائم آل محمد بگشايد در عين * بىجهت نيست كه دل در تب‌وتاب است هنوز\r\nتو چه دانى كه ز يك جرعه چرا مست شدم * دل سودازده را حال خراب است هنوز\r\nجرعهء جام مرا عين يقين در پى اوست * بهر يك جام دگر رنج و عذاب است هنوز\r\nظلمت از نور رخش آب شود در دل شب * ليك آن قبله‌نما برق شهاب است هنوز\r\nاشك گرمى كه ز انسان به جبين مىغلطد * شرمسار عرق شرم گلاب است هنوز\r\nمن نه آنم كه به گفتار كسى سست شوم * حرف من داعيهء عين ثواب است هنوز\r\nتو كه از اهل عنادى نرسى بر مقصود * پند من گوش تو چون باد حباب است هنوز\r\nره آمال دراز است ولى هست اميد * بهر ديدار رخ دوست شتاب است هنوز\r\nدل « شوريده » بود بارقهء عين يقين * فتح او روزنهء جلوهء باب است هنوز \r\n\r\nرباعى\r\n يا رب ز نهان ما تو هستى آگاه * درد است فزون و چاره بنما اللّه\r\nدرماندهء غفلتيم ما را درياب * لا حول و لا قوّة إلّا باللّه \r\n\r\n","description":"","footnote":"","page_name":" 2049 ","page_number":601},
  {"content":"\r\n\r\n\r\nشوقى ( 1371 - 1300 )\r\nميرزا جواد شوقى ، فرزند ملا ابو القاسم ، در سال 1300 هجرى قمرى در اصفهان قدم به عرصهء هستى نهاد و در خاندانى كه اكثرا اهل علم و دانش بودند نشو و نما كرد و از كودكى به سرودن شعر پرداخت و در بديهه‌گويى نيز توانا گرديد و بيشتر اشعارش در مدايح و مراثى ائمهء اطهار عليهم السلام مىباشد .\r\nشوقى در سال 1364 هجرى قمرى به عراق رهسپار شد و در كربلا متوطن گرديد و پس از هفت سال مجاورت در بيست و پنجم محرم سال 1371 هجرى قمرى در هفتاد و يك‌سالگى بدرود حيات گفت و در همان شهر مقدس مدفون گرديد .\r\nديوان اشعار شوقى شامل قصايد و غزليات و مثنويات در سال 1333 شمسى در اصفهان طبع و نشر گرديد . وى شاعرى توانا بود ، در سرودن اشعار مهارت و استادى داشت و روان و بىتكلّف شعر مىسرود . اشعار زير نمونه‌هايى از غزل اوست :\r\n\r\nناز چرا ؟\r\n به دوستان كه وفاپيشه‌اند ناز چرا * كشند ناز تو را ديگر احتراز چرا\r\nشب فراق تو روز قيامت است مگر * قيامت ار نبود اين همه دراز چرا\r\nاگر كه قبله آفاق نيست ابرويت * برند اين همه مردم بر آن نماز چرا\r\nبه ناز بر سر من آمد و پشيمانم * كه جان خويش نكردم بر او نياز چرا\r\nاگر كه باده به فتواى شيخ نيست حلال * به روز و شب در ميخانه هست باز چرا\r\nنبود دوش اگر مست مطرب مجلس * به بزم ساز مخالف نمود ساز چرا\r\nميان زمرهء عشّاق « شوقيا » آن شوخ * تو را نكرد به يك بوسه سرفراز چرا \r\n\r\n","description":"","footnote":"","page_name":" 2050 ","page_number":602},
  {"content":"\r\n\r\n\r\nفتنه خوابيده\r\n فتنه خوابيده و دل در تب‌وتاب افتاده‌ست * چشم بيمار تو در بستر خواب افتاده‌ست\r\nدل چو در زلف تو افتاد به خود مىپيچيد * مار او را زده كاين‌گونه به تاب افتاده‌ست\r\nبرخش مات بود شاه به جولانگه حسن * چون سواريش كه در پاى ركاب افتاده‌ست\r\nديد هركس كه مرا غرق به درياى سرشك * گفت اين غم‌زده نوح است در آب افتاده‌ست\r\nخورد مى باده گران و دل من سوخت بلى * مست گرديده و ميلش به كباب افتاده‌ست\r\nشيخ از مدرسه در ميكده شد ساكن و گفت * سروكارم به كتابى و كتاب افتاده‌ست\r\nدل « شوقى » ست كه از دست غمت جان نبرد * چون كند صعوه كه در چنگ عقاب افتاده‌ست \r\n\r\nاستخارهء دوباره\r\n دلبر براى كشتن من استخاره كرد * چون استخاره خوب نيامد دوباره كرد\r\nبا نيش تيغ روى زمين خير و شر كشيد * هى خير و شر نمود و هى از سر شماره كرد\r\nچون نيّتى كه داشت نشد عاقبت به خير * با محرمان نشست و دمى استشاره كرد\r\nگفتند كيست اينكه به خونش تو تشنه‌اى * از ابروان ز دور سوى من اشاره كرد\r\nبودى ميانهء من و او دوستى بسى * يا رب چه روى داد كه از من كناره كرد\r\nتا رخ نهفت آن مه نامهربان ز من * از غم سرشك ديده من چون ستاره كرد\r\nاز ره رسيد قاصد و گفتم چه شد جواب * گفتا گرفت كاغذ و از خشم پاره كرد\r\nهر گوهرى كه از مژه سفتم به خون دل * از بهر زيب برد و دُر گوشواره كرد\r\nگر انجمن كنند طبيبان روزگار * بيمار عشق را نتوانند چاره كرد\r\n« شوقى » نكرد آه تو تأثيرى در دلى * كى خار رخنه در جگر سنگ خاره كرد \r\n\r\n","description":"","footnote":"","page_name":" 2051 ","page_number":603},
  {"content":"\r\n\r\n\r\nزار من و تو\r\n صد شكر كه تا جاى به ميخانه گرفتم * كام دل خود از لب پيمانه گرفتم\r\nجز سوختن اى شمع مرا كار دگر نيست * در عشق تو اين شيوه ز پروانه گرفتم\r\nتا خويش نگردد خبر از راز من و تو * هر روز سراغ تو ز بيگانه گرفتم\r\nاحوال مرا زلف تو آشفت ولى من * ايراد سر زلف تو بر شانه گرفتم\r\nتا ديده صبا زلف تو از مشك سخن گفت * من صحبت او را همه افسانه گرفتم\r\nخم گشته قدم بس‌كه كشم منت خوبان * اين بار گران چيست كه بر شانه گرفتم\r\nدلتنگ شدم بس‌كه از اين عالم معمور * چون جغد ، وطن گوشهء ويرانه گرفتم\r\nتا آنكه شود باخبر از حالت عشقش * آيينه به پيش رخ جانانه گرفتم\r\nدل يكسره پرداختم از مهر نكويان * پس عشق تو را وعده در اين خانه گرفتم\r\n« شوقى » به كف آورد سر زلف تو و گفت * زنجير براى دل ديوانه گرفتم \r\n\r\nقبلهء شاعر\r\n من از آن‌روز كه ديدم رخ نيكوى تو را * ساختم منزل خود خاك سر كوى تو را\r\nطوطى ناطقه‌ام قوّت گفتار نداشت * شد به گفتار چو ديد آيينهء روى تو را\r\nسرو شمشاد ز رفتار فتادند به باغ * چون بديدند خرامان قد دلجوى تو را\r\nآهوى چين فكند نافه به صحرا از شرم * گر برد باد سوى كشور چين بوى تو را\r\nخواهى ار كشتن عشّاق مرا اول كش * تا بسنجند همه قوّت بازوى تو را\r\nدر مصلّاى عبادت چو روم بهر نماز * قبلهء خويش كنم طاق دو ابروى تو را\r\nچاره‌اى نيست به حال دل ديوانه من * جز كه زنجير كنندش خم گيسوى تو را\r\nافكنى گوى فصاحت چو به ميدان سخن * « شوقى » آن كيست كز اين عرصه برد گوى تو را \r\n\r\nبرفت\r\n اى دل بهار آمد و فصل خزان برفت * بشكفت غنچه ، غم ز دل باغبان برفت\r\nازبس‌كه ناتوان شدم از درد عشق او * جان عزيز از تن اين ناتوان برفت\r\nاز ديده سيل اشكم و از سينه خيل آه * در انتظار آن مه نامهربان برفت \r\n\r\n","description":"","footnote":"","page_name":" 2052 ","page_number":604},
  {"content":"\r\n\r\n بدر از فلك بديد ، شبى ماه روى او * از غصّه كاست هر شبه تا از ميان برفت\r\nآمد ز مهر بر سر بالين من طبيب * جان بر لبم بديد و تأسف‌كنان برفت\r\nبا آنكه چند بار زدم بوسه پاى او * آن شوخ باز از بر من سرگران برفت\r\nخفتم كنار جوى لب‌تشنه آن‌قدر * كز جوى زندگانىام آب روان برفت\r\nدر اين سراى دون كه رباطى بود دودر * يك كاروان بيامد و يك كاروان برفت\r\nدوشين به بزم انس همى بر زبان ما * عدل و سخاى حاتم و نوشيروان برفت\r\nديوان شعر « شوقى » شيرين كلام ما * چون قند اصفهان سوى هندوستان برفت \r\n\r\nلرزد و ريزد\r\n ز تار زلف تو مشك تتار لرزد و ريزد * و يا ز طرّهء سنبل غبار لرزد و ريزد\r\nمزن به زلف سيه شانه زان كه از سر هر مو * دوصد هزار دل بىقرار لرزد و ريزد\r\nهزار جان به تن عاشق ار بود ز محبّت * به خاك پاى تو بهر نثار لرزد و ريزد\r\nببين ز سوزش دل آگهى اگر كه بخواهى * كه چون ز آه درونم شرار لرزد و ريزد\r\nبه قصد قتل كه از ره رسى دوباره كه هردم * عرق ز اسب تو اى شهسوار لرزد و ريزد\r\nتفرّجيست سر پل ، خصوص موسم سيلش * كه آب از زبر آبشار لرزد و ريزد\r\nشب وصال تو اى شوخ چشم از كف « شوقى » * ز شوق روى تو جام عقار لرزد و ريزد \r\n\r\nبزم عيش\r\n خيزيد و بزم عيش فراهم بياوريد * در بزم عيش لاله‌رخى هم بياوريد\r\nدر غم نشسته را مى در غم كند علاج * از بهر دفع غم مى در غم بياوريد\r\nشد ملك دل مسخّر ديو سفيد غم * آن مى كز اوست مردى رستم بياوريد\r\nبيگانه نيست محرم راز درون ما * او را كنيد خارج و محرم بياوريد\r\nشيپور و شمع و شاهد و شيرينى و شراب * اين‌ها مقدّم است مقدّم بياوريد\r\nدر بزم بهر آنكه معطّر كنم دماغ * ريحان و شنبليد و سپرغم بياوريد\r\nدرهم شده‌ست كار ز بىدرهمى مرا * منّت نهيد بر من و درهم بياوريد\r\nگر نيستيد يكسره شيطان وقت خود * با افتخار سجده به آدم بياوريد \r\n\r\n","description":"","footnote":"","page_name":" 2053 ","page_number":605},
  {"content":"\r\n\r\n مى خوردن زياد ز حكمت بود برون * من چون حكيم ، باده خورم كم بياوريد\r\nاز مى غرض مرا نبود بادهء مغان * آن مى كه تربيت شده از جم بياوريد\r\nامروز طبعها همه « شوقى » فسرده است * گر منكرى بگو دل خرّم بياوريد \r\n\r\nتير نگاه\r\n كمان ابرويت بر قصد نخجير * نگاهى كرد و افكندم به يك تير\r\nبه يك تيرم زد و افكندم و بست * كجا صيّاد رحم آرد به نخجير ؟\r\nدلم در زلف خود بسته‌ست ، آرى * كشد ديوانه را عاقل به زنجير\r\nگشايش نيست بهر دل كه دارد * هزاران عقده آن زلف گره‌گير\r\nبديدم آن دهان در خواب ، گفتم * كه اين خواب مرا هيچ است تعبير\r\nگر اين صورت كند روزى تصوّر * مصوّر ، مىشود مانند تصوير\r\nنتابد چون رخت ماهى به گردون * نخيزد چون قدت سروى ز كشمير\r\nتو بهتر از جهانى ، زان كه امروز * جوان هستى تو و باشد جهان پير\r\nكشم گر آه ، آتش خيزد از سنگ * ندارد از چه در قلب تو تأثير\r\nبپرس احوال « شوقى » را كه از قهر * شهيدش كرده‌اى بىجرم و تقصير \r\n\r\n","description":"","footnote":"","page_name":" 2054 ","page_number":606},
  {"content":"\r\n\r\n\r\nشهاب ( 1350 - 1295 )\r\nسيد محمد طاهرى ، متخلص به شهاب ، فرزند اسماعيل ( اديب طاهرى ) در سال 1295 هجرى شمسى در شهر سارى ديده به جهان گشود ؛ تحصيلات ابتدايى و متوسطه را در همان شهر به پايان رسانيد و چندى نيز به تحصيل علوم قديمه پرداخت . ازآن‌پس به استخدام دولت درآمد و در ادارهء ثبت‌اسناد و املاك مازندران به خدمت مشغول شد . در سال 1319 از خدمت دولت كناره گرفت و در املاك موروثى به امر كشاورزى اشتغال ورزيد .\r\nطاهرى شهاب از پانزده‌سالگى شعر و شاعرى را آغاز كرد و به سرودن شعر پرداخت و آثارش در جرايد و مجلات ارمغان ، يغما ، مسلمين ، كانون شعرا ، توفيق ، چهره‌نما ( چاپ مصر ) ، و آريانا ( چاپ كابل ) به‌چاپ‌رسيد .\r\nطاهرى شهاب آثار و تأليفاتى دارد و آنچه به چاپ رسيده به شرح زير است : 1 - ترجمهء طب الرضا ، 2 - تاريخ دودمان علوى مازندران ، 3 - سخنان شهرياران ، 4 - ياران على ( ع ) ، 5 - آتشكدهء كوسان ، 6 - خزاين حكمت يادگار بزرگمهر ، 7 - كليد سعادت ، و نيز دواوين عسجدى ، طالب آملى ، مهستى گنجوى ، و فلكى شيروانى را جمع‌آورى و تصحيح كرد و به چاپ رسانيد ، و چند اثر ديگر .\r\nشهاب در سال 1329 امتياز مجله‌اى را به نام « فرّ ايران » گرفت و در سال 1322 با كمك عده‌اى از دوستانش انجمن ادبى سارى را تشكيل داد و خود رياست آن را برعهده داشت و سالها انجمن را اداره كرد و در بيستم فروردين سال 1350 بدرود زندگى گفت .\r\nنمونه‌هاى زير از نظم اوست :\r\n\r\n","description":"","footnote":"","page_name":" 2055 ","page_number":607},
  {"content":"\r\n\r\n\r\nشعر و عشق\r\n در انديشهء من به پندار و وهم * نهان و عيان چهرهء دلبريست\r\nچو امّيد و يأسى كه در زندگىست * دلم گه از او شاد و گه آذرىست \r\n* *\r\n به اميد وصلش اگر دل طپد * پرىوار از ديده پنهان شود\r\nنشيند اگر ساعتى در برم * دل از آتش عشق بريان شود \r\n* *\r\n در اعماق روحم كه بحريست ژرف * درخشان چو خورشيد باشد درى\r\nگرت ديده‌ات چشم خفّاش نيست * توانى بيابى در آن گوهرى \r\n* *\r\n چنان دان كه اين گوهر تابناك * درخشان‌تر است از مه و مشترى\r\nنگاريست با فرّه از شعر و عشق * عروسيست زيبنده در دلبرى \r\n* *\r\n دلم چون شود روشن از روى او * سرايد بسى نغمهء دل‌فريب\r\nبه هر پرده چون چنگ گيرد به كف * ربايد قرار از دل ناشكيب \r\n* *\r\n من آن نغمه‌پرداز شوريده‌ام * كه عشق است سرمايهء شعر من\r\nروانى كه از عشق باشد تهى * نه ما را شناسد نه قدر سخن \r\n\r\nچكامه\r\n اى ديده دمى به حال ايران بين * با ديدهء دل ، نه ديدهء جان بين\r\nاين خاك كه بود رشك هر ملكى * اكنون ز ستم خراب و ويران بين\r\nاين جاى كه بود مسكن بلبل * اكنون هله جاى زاغ و بومان بين\r\nاين مركز دانش و فضيلت را * منزلگه مردمان نادان بين\r\nاين پهنه كه بود مهد آرامش * چو طرّهء دلبران پريشان بين\r\nاين روضه كه چون بهشت مىبودى * صد بدترش از جحيم و زندان بين\r\nدر كشور داريوش و نوشروان * بيگانه‌پرست را به جولان بين \r\n\r\n","description":"","footnote":"","page_name":" 2056 ","page_number":608},
  {"content":"\r\n\r\n چشم طمع دريده چشمان را * از هر طرفى به ملك ساسان بين\r\nآن فرّ و شكوه باستانى را * محو از ستم فلان و به همان بين\r\nآن مردمى و وطن‌پرستى را * محكوم زوال و سير دوران بين\r\nبر جاى هنرور و هنرپرور * شيطان‌صفت و گسسته‌پيمان بين\r\nپرمفسده از نفاق و بىدينى * اين ملك ز دست كاسه‌ليسان بين\r\nگيتى ز فضيلت و هنر آباد * از جهل ، خراب ملك ايران بين\r\nاندر پى سيم و زر گروهى پست * بر درگه خصم ملك پويان بين\r\nيك دستهء ديگرى ز نادانى * سرگشته چو گو ، اسير چوگان بين\r\nقومى به در سراى بيگانه * فرمان‌بر اجنبى و خصمان بين\r\nدر عرصهء حادثات ظلمانى * ما را همه مات و محو و حيران بين\r\nسررشتهء كار ما ز كف چون رفت * گرداب فتاده‌مان به طوفان بين\r\nاى ديده مبين سرير نااهلان * راهى كه خرد پسندد آن‌سان بين\r\nخواهى اگر عزّت و نكونامى * رسم و روش و طريق نيكان بين\r\nفرمود نبى كه جزو ايمان است * حبّ وطن و بگفت پاكان بين\r\nاز طبع « شهاب » آنچه را ديدى * چون دسته‌گلى عبيرافشان بين \r\n\r\nدانش\r\n اگر ديده بىنور دانش بود * نگويد كسى ديدهء مردميست\r\nروانى كه عارى بود از خرد * به بىدانشى دور از خرّميست\r\nستايد روان را به دانش خرد * كه دانش شناسندهء آدمىست\r\nبود بىنياز آنكه با دانش است * جز اين آنچه دارى به بيشى ، كميست\r\nبه يك حلقه زرّين كه در شست توست * مناز و مگو خود مرا خاتميست\r\nبه دانش جراحات نفس وجود * نما چاره كش فايده مرهميست\r\nچو مه در پى مهر تابنده شو * به تابندگى گر تو را همدميست \r\n\r\nپند دهقان\r\n چنين مىگفت دهقانى به فرزند * كه اى جانانه در سعى و عمل كوش \r\n\r\n","description":"","footnote":"","page_name":" 2057 ","page_number":609},
  {"content":"\r\n\r\n چو خورشيد لب بامى مرا عمر * بسرآمد در اين دنياى پرجوش\r\nشگفتيهاى زيباى طبيعت * يكايك ديده‌ام در نيش و در نوش\r\nبه هر نغمه كه ساز چرخ بنواخت * به هر زير و بم او داده‌ام گوش\r\nبسى شبها در اين بستان كه بودم * نهادم روى خاشاكى بناگوش\r\nفراهم كردمت باغى مصفّا * كه تا ياد مَنَت نبود فراموش\r\nمرا خود از نياكان اين وديعه * ز دوشى شد به نوبت بر سر دوش\r\nكنون بسپارمت اين گنج شايان * كه باشد بهترين ارث و نكو توش\r\nمنالى از فراز تنگدستى * و يا از گرمى و سردى و تن‌پوش\r\nكه ما خود زادهء خورشيد و ماهيم * نسب داريم از ناهيد و شيدوش\r\nتنعّمهاى مخلوق خداوند * ز دست ماست از سرپوش و پاپوش\r\nولى افسوس قدر ما ندانند * به جاى همرهى ما را برانند \r\n\r\nكاروان شباب\r\n اى دريغا كه كاروان شباب * از برم رفت و جاودان هم رفت\r\nتا به خود آمدم بديدم باز * نوبهار آمد و خزان هم رفت\r\nآن‌همه خاطرات عيش و نشاط * همچو احلام بود و آن هم رفت\r\nآنكه بودى مرا چو روح روان * به كمان آمد از كمان هم رفت\r\nصبح تا آفتاب عمر دميد * ننشست يك‌زمان ، زمان هم رفت\r\nنوجوانى چو اشك ديدهء من * شد روان ، همرهش روان هم رفت\r\nآرزو و اميد و عشق و توان * ناتوان گشته و توان هم رفت\r\nواى بر من كه آن‌همه آمال * در ميان بود و از ميان هم رفت \r\n\r\nبندگان فرمانبردار ، وفادار خواجگان روزگارند ، نافرمانان اگر عورند از آن است كه از ساحت بندگى دورند\r\n ديد عورى مردمى آراسته * تن به ملبوسى گران پيراسته\r\nگفت با يك‌تن كه اينان كيستند * از چه قومى در كجاشان زيستند\r\nگفت اندر پاسخش آن رهگذر * كه چسان نبود تو را ، زيشان خبر \r\n\r\n","description":"","footnote":"","page_name":" 2058 ","page_number":610},
  {"content":"\r\n\r\n اندر اين شهرند اين مردم ز جان * خواجه‌اى را خانه‌زاد و بندگان\r\nعور در خود ديد و در آنان گريست * سر به‌سوى آسمان كرد و گريست\r\nگفت با دادار خود كاى ذوالجلال * بنده‌دارى كن تو هم همچون رجال\r\nبندگان خواجه پوشند از حرير * بندگانت عور و سرتاپا فقير\r\nاين ندا آمد به گوشش از سروش * پوشش ار خواهى تو هم چونان بكوش\r\nبندگان خواجه چون فرمانبرند * لايق ملبوس و زيب و زيورند\r\nچون تو ما را بنده‌اى بيكاره‌اى * زين جهت هم عور و هم آواره‌اى \r\n\r\nرباعى\r\n دانى كه چرا قرين گل ، خار بود * اندر دل لاله ، داغ آزار بود\r\nدر دهر سخنوران بر اين منوالند * روشن چو چراغ و پايشان تار بود \r\n\r\n","description":"","footnote":"","page_name":" 2059 ","page_number":611},
  {"content":"\r\n\r\n\r\nشهاب ( 1311 )\r\nشهاب ابراهيم‌زاده ، در سال 1311 هجرى شمسى در بندر گز ديده به جهان گشود و پس از اتمام تحصيلات ابتدايى و متوسطه در يكى از ادارات دولتى به كار پرداخت .\r\nشهاب ، شاعرى هنرمند و سخنورى باذوق و خوش‌احساس است كه آثارش در سالهاى قبل بيشتر در مطبوعات به چاپ مىرسيد و شعرش از زيبايى و لطف خاصى برخوردار است .\r\nسبك كار شهاب در شعر ساده و عريان است ، احساس خود را در لباسى موزون و كلماتى دلنشين و جاندار بيان مىكند ، شعرش كوتاه و پرمعنى است .\r\nشهاب شاعرى است با قيافه آرام و متين و جذاب ، در دوستى بىريا و باوفاست ، او به هنر خود دلبستگى فراوان دارد و پس از كار ادارى اوقات خود را بيشتر به مطالعه مىگذراند . اشعار زير نمونه‌هايى از نظم سالهاى قبل ( 1334 ) اوست :\r\n\r\nنيايش\r\n هان اى خداى مهر مرا از دلش مگير * يك‌لحظه هم مخواه كه از من جدا شود\r\nبا اين حسود مردم حق ناشناس دهر * هرگز روا مدار كه او آشنا شود \r\n* *\r\n از من بگير زهرهء آن را نشكنم * ديوانه‌وار ساغر پرنوش زندگى\r\nراضى بدان مباش كه جز آستان تو * آرم به آستان دگر ، روى بندگى \r\n* *\r\n\r\n","description":"","footnote":"","page_name":" 2060 ","page_number":612},
  {"content":"\r\n\r\n « او » دست مهر بر تن رنجور من كشيد * زنجير نامرادى شبهاى من گسست\r\nعشق من است اينكه چنين دوست دارمش * او مرغ آرزوست كه بر بام من نشست \r\n* *\r\n تقدير اوست گر كه بسوزد در آتشى * او را مسوز ، خرمن جان مرا بسوز\r\nگر حكم توست تا كه به غم مبتلا شود * او را ببخش ، تير بلا بر تنم بدوز \r\n* *\r\n او آن زمان كه چشم به دنياى ما گشود * آغوش گرم و مهر كسى را به خود نديد\r\nآن زن كه بود مادر اين دختر اميد * با دست خويش رشتهء پيمان او بريد \r\n* *\r\n مادر نبود تا كه در آغوش گرم خويش * بفشاردش به سينه و با او صفا كند\r\nيا اينكه دست مهر به گيسوى او كشد * يا اينكه بوسه با لب او آشنا كند \r\n* *\r\n اينك درون ظلمت شبهاى بىاميد * من همچو سايه در كف پايش نشسته‌ام\r\nجز او به دل نمانده تمنّاى ديگرى * جز روى او ، به روى دگر دل نبسته‌ام \r\n* *\r\n بارى خداى من قسمت مىدهم به عشق * هرگز مخواه طعن رقيبان به جان او\r\nاو را چنين كه هست به پاكى نگاه دار * آرى مخواه غرق تباهى روان او \r\n* *\r\n اى آفريدگار ! قسم مىدهم تو را * بر خون گرم سينهء مجنون بىگناه\r\nآرى قسم به خون شهيدان راه عشق * آرى قسم به نالهء عشّاق بىپناه \r\n* *\r\n كز عاشقان پاك مكن لطف خود دريغ * كابوس يأس همدم شبهايشان مكن\r\nخورشيد عشق بر دلشان جاودان بدار * جز نغمهء اميد به لبهايشان مكن \r\n* *\r\n هان اى خداى ، مهر مرا از دلش مگير * من بندىام مخواه ، ز بندش رها شوم\r\nهرگز بر آن مباش كه تنها گذارىام * هرگز روا مدار كه از او جدا شوم \r\n\r\n","description":"","footnote":"","page_name":" 2061 ","page_number":613},
  {"content":"\r\n\r\n\r\nپرى كارون\r\n در هالهء غبار غم‌انگيز يك غروب * كارون خزيد در كف يك شام پرهراس\r\nچشمان روز خيره در امواج بىشكيب * من خيره در فسون افقهاى ناشناس \r\n* *\r\n خورشيد خسته‌گام به چنگال شامگاه * افسرده بود و پاى به صحرا نمىكشيد\r\nبا اينكه داشت عزم گريز از ديار ما * ديدم كه باز از دل كارون نمىرميد \r\n* *\r\n شب مىرسيد و ليك به كارون نمىرسيد * موجى ز نور بر كف كارون نشسته بود\r\nدست نسيم مانده به گيسوى نخلها * خورشيد رفته بود و زمان دل‌شكسته بود \r\n* *\r\n ظلمت كشيد پرده به دامان آسمان * سوسو گرفت چشم گل‌افروز اخترى\r\nزين ماتم بزرگ كه شب آفريده بود * اشكى نشست بر رخ زيباى دخترى \r\n* *\r\n گفتم كه اوست : چشمهء الهام شعر من * بانگش زدم كه هاى . . . « پريسا » ى من بيا\r\nلرزيد و تند از نگهم پا كشيد و رفت * اى سرنوشت تيره ! كجا مىروم ، كجا ؟ \r\n\r\nانتظار\r\n اى آشنا ، چو وحشت شبها فرا رسيد * مرغ اميد از قفس جان من گريخت\r\nآتش كشيد بر دل من درد انتظار * يك قطره آب بر سر آتش كسى نريخت \r\n* *\r\n اى آشنا ، چه سود كه آغوش آرزو * بيهوده با اميد به هر سو گشوده‌ام\r\nدر انتظار سايهء خود جستجوكنان * نقش اميد بر در هر خانه بوده‌ام \r\n* *\r\n اى آشنا ، دريغ كه آن روزها گذشت * شبها رسيده‌اند و مرا جان به لب رسيد\r\nدر كوره‌راه عمر عبث پا كشيده‌ام * آواره بخت من ، كه مرا هركجا كشيد \r\n* *\r\n\r\n","description":"","footnote":"","page_name":" 2062 ","page_number":614},
  {"content":"\r\n\r\n اى آشنا ، بسوخت دل از درد همّتى * ديگر مپرس از چه در اين راه مانده‌ام\r\nهمگام با لهيب نفسهاى آرزو * نامت به گوش مردم اين شهر خوانده‌ام \r\n* *\r\n اى آشنا ، بس است دگر قصّه‌هاى تلخ * چشمم به راه مانده و در انتظارمت\r\nبازآ كه هيچ خبر تو مرا آرزو نبود * اى آشناى من ، « به خدا دوست دارمت » \r\n\r\nدرمان\r\n بيگانه در اين شهرم و خاموش چو دريا * آشفته دل از حسرت ديدار عزيزان\r\nبيگانه‌تر از من به خدا نيست در اين شهر * كس نيست چو من از خود و از خلق گريزان \r\n* *\r\n تنهايم و تنها و دل‌افسرده از اين عمر * در خلوت من پاى عزيزى نرسيده‌ست\r\nافسوس كه هم‌صحبت من سايهء من بود * مهتاب كسى بر شب تارم نكشيده‌ست \r\n* *\r\n عمريست كه هر شب چو رسم بر در خانه * نه نور چراغى بنشيند به نگاهم\r\nدر چون بگشايم همه خاموشى و ظلمت * هرگز نشده هيچ‌كسى چشم به را هم \r\n* *\r\n هر شب ، همه‌شب ديدهء من خيره به در بود * شايد كه ببينم رخ آن همدم جاويد\r\nآرى همه‌شب مانده دلم در تب اين شوق * شايد كه زند پنجه به در دختر امّيد \r\n* *\r\n هيهات چو پايم به سر راه كشيدم * پَر آمده‌اى گفت به دنبال تو آيم\r\nهمراه من آمد ، ولى خسته به من گفت * اين راه دراز است و در اين راه نپايم \r\n* *\r\n شب‌تاب كشيدم به ره عابر گمراه * گفتم كه چو آيد به كنارم بنشيند\r\nچون آتش من ديد به من گفت كه اى مرد * عاقل به خدا خانه در آتش نگزيند \r\n* *\r\n در خويشم و از خويش گريزانم و مبهوت * نه بر سر آنم كه دل از عمر بگيرم\r\nدرديست به دل دانم و گويم كه رفيقان * درمان من آن است كه خاموش بميرم \r\n\r\n","description":"","footnote":"","page_name":" 2063 ","page_number":615},
  {"content":"\r\n\r\n\r\nبراى خورشيد\r\nاز زادگاه خويش\r\nاز آن ديار خفته به آغوش تيرگى\r\nآهنگ شهر چشمه خورشيد كرده‌ام\r\n* راهى دراز بود\r\nمن در ميان راه\r\nهرجا نشان ز چشمهء خورشيد ديده‌ام\r\nآن‌سو شتافتم\r\nامّا چه سود ، هرچه دويدم سراب بود\r\n* راهى دراز بود\r\nياران نيمه‌راه\r\nخود را به يك ستارهء بيگانه از فروغ\r\nارزان فروختند\r\n* در ره نشستگان\r\nآنها كه عشق چشمهء خورشيد جاودان\r\nاز دل گرفته‌اند\r\nگفتند طعنه‌وار\r\nكاين ره نشان به چشمهء خورشيد كى برد\r\nخورشيد قصّه است\r\nهرگز نبود و نيست\r\nاين خودپسند شاعر زنجيرى هوس\r\nبا اين فريب تلخ\r\nهر شب درون چشمه آغوش اختران\r\nتن را به آب شست\r\n\r\n","description":"","footnote":"","page_name":" 2064 ","page_number":616},
  {"content":"\r\n\r\nچون صبح در رسيد\r\nبا خود سرود چشمهء خورشيد اين نبود\r\n* امّا هنوز من\r\nبىاعتنا به طعنهء ياران نيمه‌راه\r\nآهنگ شهر چشمه خورشيد مىكنم\r\nخورشيد قصد نيست .\r\n\r\nبازگشت\r\nچشمان من به نرگس نازش گشوده شد\r\nاو مست عشق بود\r\nچشمان او سرود شبى جاودانه بود\r\nسرمست و بىشكيب\r\nبر شانه ريخت خرمن گيسوى تابدار\r\nاز تن كشيد جامهء ابريشم سپيد\r\nلرزيد و پرگناه\r\nعريان و مست بوسه به لبهاى من نهاد\r\nپيچيد بر تنم\r\nبر خود كشيد پيكر آتش گرفته‌ام\r\nوانگه به ناز گفت\r\nديدى كه آمدم .\r\n\r\n","description":"","footnote":"","page_name":" 2065 ","page_number":617},
  {"content":"\r\n\r\n\r\nشهاب ( 1322 )\r\nشهاب تشكرى ، در ارديبهشت سال 1322 شمسى در آران كاشان قدم به جهان نهاد ، تحصيلات ابتدايى و دورهء اول متوسطه را در دبستان و دبيرستان نظام وفا به‌پاى برد ، ازآن‌پس به دانشسراى مقدماتى كاشان راه يافت و فارغ التحصيل شد و در سال 1340 به استخدام وزارت آموزش و پرورش درآمد و ضمن تدريس در روستاى ابو زيدآباد به تحصيل پرداخت و موفق به اخذ ديپلم رياضى و ادبى گرديد ، آنگاه براى ادامهء تحصيل در دانشكدهء حقوق ثبت نام كرد و در سال 1349 در رشتهء حقوق قضايى از دانشگاه تهران ليسانس دريافت كرد و از سال 1348 تا 1365 در دبيرستانهاى ابو ريحان و مدرس و فلسفى تهران به تدريس رياضيات پرداخت و از سال 1365 پس از بازگشت به كاشان تدريس رشتهء رياضيات و ادبيات فارسى و عربى به او محول گرديد .\r\nتشكرى از دوران كودكى و نوجوانى به شعر و ادب علاقهء خاصى داشت و در همين زمان به سرودن شعر پرداخت و به علت پراكندگى مطالعه و تدريس ، كمتر مجال سرودن شعر مىيابد ، كم شعر مىسرايد ، اما خوب و رسا شعر مىگويد و در سبك اساتيد سنتى كار مىكند و غالبا اشعارش را با رديفهاى مشكل آراسته مىسازد . وى نيز در ساختن ماده تاريخ توانايى كامل دارد ، گاه براى هر بيت دو ماده تاريخ يكى شمسى و ديگرى قمرى مىآورد .\r\nتشكرى در سال 1370 مجموعه‌اى از شعرش به نام \" نمك كوير \" طبع و نشر كرد و آثار ديگرى نيز دارد كه توفيق چاپ آن را نيافته است .\r\nاز نظم اوست :\r\n\r\n","description":"","footnote":"","page_name":" 2066 ","page_number":618},
  {"content":"\r\n\r\n\r\nگلشن تبريز\r\n داشت از جمله مقامات چو پرهيز نسيم * گشت چون اهل صفا پاك و دل‌انگيز نسيم\r\nبگذر از عالم و آلوده مكن دامن خويش * پاك‌دامن بود از خصلت پرهيز نسيم\r\nدر چمن دامن فيض سحر از دست مده * نوبهار است و شد از لطف سحرخيز نسيم\r\nگره از كار فروبستهء صد غنچه گشود * بىسبب نيست كه شد غاليه‌آميز نسيم\r\nزيب ياقوت گل آويخت چو بر گردن شاخ * پيش صاحب‌نظران گشت دلاويز نسيم\r\nزهد مفرط بود از لطف برى چو طوفان * نرم و آهسته گذشت از سر هر چيز نسيم\r\nبوى صائب شنو از دفتر گفتار « شهاب » * بر دل ما وزد از گلشن تبريز نسيم \r\n\r\nافسانهء ما\r\n تا طرح وفا در دل عاشق عملى شد * پيش طرف اين گوهر اصلى بدلى شد\r\nتا ديد به صندوق دل آن شوخ محل داشت * رسم و ره او دلبرى و بىمحلى شد\r\nدرگير مكن جان و خرد بر سر سوداش * سهم من از اين مخمصه عمرى مچلى شد\r\nطبع من بيچاره كجا اهل غزل بود * در دشت غزالان نگاهش غزلى شد\r\nكتمان چه كنى قصّهء عشق اى دل غافل * افسانه ما سوژه بين المللى شد\r\nپرهيز كن از عشق كه مثل هرويين است * هركس دو نفس همدم او شد عملى شد\r\nخواهم كه ره عشق تو با كلّه كنم طى * هرچند نپيموده نصيبم كچلى شد\r\nديوانه و آواره نبوديم « شهابا » * عشق آمد و كار من و شعرم يللى شد \r\n\r\nدر جستجوى گل\r\n در گلشن اى نگار ، مبر دست سوى گل * شبنم به او رسيده مريز آبروى گل\r\nدلتنگ همچو غنچهء نشكفتهء نورس است * بگشاى لب به خنده بياموز خوى گل\r\nنازك خيال جامه دَرَد بر تن از نسيم * بگرفت خوى گل ، شنيده‌ست بوى گل\r\nمستيم و خنده بر لب و خونين دليم ما * زيراكه مىزديم ز جام و سبوى گل\r\nبگداخت چهره چندى و پرپر زد و فتاد * پروانه خانه كرد چو روزى به كوى گل\r\nپيوند آب و خاك ز گلبن نگر كه خار * آن دست مىگزد كه بيازيد سوى گل\r\nگوياى وحدت است زبان جهان « شباب » * گلشن عيان شود چو كنى جستجوى گل \r\n\r\n","description":"","footnote":"","page_name":" 2067 ","page_number":619},
  {"content":"\r\n\r\n\r\nچشم و چراغ\r\n كند ز لاله و نرگس بهار چشم و چراغ * گرفت زين دو همه مرغزار چشم و چراغ\r\nبه بوستان بنما روى و موى خود كه شود * گل و بنفشه تو بر بهار چشم و چراغ\r\nبه باغ بهر تماشاى زلف مشكينت * بود ز لاله و نرگس هزار چشم و چراغ\r\nز شرم عارض و چشمت سزد كه در بستان * نهند لاله و نرگس كنار چشم و چراغ\r\nبه صنع چشم دل‌افروز توست استثنا * كه توأمان نكند كردگار چشم و چراغ\r\nز دود آه و نم اشك هم ملاحظه كن * كه بىفروغ هم آيد به كار چشم و چراغ\r\nمكن جفا كه شكايت برم به نزديكى * كه هست در بر پروردگار چشم و چراغ\r\nعلى كه دانش و عدلش ز روشنى باشد * براى آينهء روزگار چشم و چراغ\r\nمگو كه ديدهء موسى و نور بيضا نيست * كز اوست در دل ما پايدار چشم و چراغ\r\nايا شهى كه به افشاى خطّ تيرهء كفر * به دست قهر تو شد ذو الفقار چشم و چراغ\r\nبود عداوت و خصمت حديث ظلمت و كور * محبّت تو و هم دوستدار چشم و چراغ\r\nاگر طريقت عرفان به شام ظلمانيست * ولاى توست در اين رهگذار چشم و چراغ\r\nتو عين حقّى و قرآن سراج و در ثقلين * بود به شرع نبى هم‌جوار چشم و چراغ\r\nبه يمن نيم‌نگاهت ز طبع روشن خويش * به يك چكامه نهادم كنار چشم و چراغ\r\nبه كوى دل به تماشاى مدح موزونت * ز بيت‌بيت شود آشكار چشم و چراغ\r\nسزد كه چشم سپارند سوى مركب نور * به راه نظم چو كردم قطار چشم و چراغ\r\nكه راست داعيهء رهبرى به ملك سخن ؟ * بگو كه بيّنه و شاهد آر چشم و چراغ\r\nبه نيّرى چو تو و شعر مستنير « شهاب » * سزد هميشه كنند افتخار چشم و چراغ \r\n\r\nاز دمى مات شد\r\n دارد از شوق به هر سوى نگاه آيينه * به نگاه تو بود چشم‌به‌راه آيينه\r\nبر دل ما فكن اى عين عنايت نظرى * كه به احسان تو بسته‌ست نگاه آيينه\r\nاز دلم زنگ گنه پاك كن اى چشمهء مهر * بىنگاه تو شود نامه سياه آيينه\r\nخاك پاك دل ما معدن صدق است و صفا * گاه ساغر شود اين شيشه و گاه آيينه\r\nبس گدايى ز دل مهر خموشى گوياست * هست بر صحّت اين گفته گواه آيينه\r\nشاه اقليم صفا طاقت يك آه نداشت * از دمى مات شد از همّت آه آيينه \r\n\r\n","description":"","footnote":"","page_name":" 2068 ","page_number":620},
  {"content":"\r\n\r\n\r\nايّام رهايى\r\n گر از اوّل نمىجستم نشان آشنايى را * نمىبودم كنون آماج تير بىوفايى را\r\nالهى كز ديار و يار محبوبش جدا ماند * ميان ما هرآن‌كو خواند افسون جدايى را\r\nخدايا در غم و دردش ز خود بيگانه‌ام ، امّا * مكن بيگانه با من يك‌زمان درد آشنايى را\r\nشتابان مىرسد گويا كه قصد جان من دارد * مگير از من خدايا دولت بىدست و پايى را\r\nنبندى گر به مردم چشم مخمور شب‌آسايت * همه در خواب مىبينند ايّام رهايى را\r\n« شهابت » بودم و يادش به خير آنگه كه مىگفتى * كه در كانون جان بنشانم اين تير فضايى را \r\n\r\nشكوه شاعر\r\n آتشى زد به دلم ديده و در آب افتاد * ديده‌ات ديد و به سوداى مى ناب افتاد\r\nچشم و ابروى تواش در نظر آمد به نماز * مست شد زاهد و در گوشه محراب افتاد\r\nجعدافشان تو را شاخه نيلوفر ديد * جامه افكند به نيل غم و در تاب افتاد\r\nشكوه از تو به بر ماه ببرديم و « شهاب » * اخترى بود كه از ديده مهتاب افتاد \r\n\r\n","description":"","footnote":"","page_name":" 2069 ","page_number":621},
  {"content":"\r\n\r\n\r\nشهدى ( 1302 )\r\nعباس اخوان تقوى ، متخلص به شهدى ، فرزند حاج شيخ اسد اللّه مجتهد و امام جمعه رشت ، در سال 1302 هجرى شمسى در نجف اشرف چشم به جهان گشود و مدت ده سال در بين النهرين بسربرد و در سال 1312 به اتفاق خانواده‌اش به قصد زيارت مشهد مقدس به ايران آمد و پس از يك سال توقف در مشهد ، به رشت زادگاه اصلى پدرش بازگشت .\r\nاخوان تقوى تحصيلات ابتدايى و متوسطه را در آموزشگاههاى تربيت ، شاهپور و اسلامى رشت به پايان رسانيد و به اخذ گواهينامهء ششم ادبى توفيق يافت و آنگاه به شغل آزاد پرداخت و در مؤسسات خصوصى مشغول كار شد و چندى نيز در كارخانجات مقدم در سمت معاونت ادارى انجام‌وظيفه نمود .\r\nشهدى از سال 1323 به شعر و شاعرى پرداخت و آثار خود را در برخى از روزنامه‌ها و مجله‌هاى تهران و رشت به چاپ رسانيد و نيز كتابى به نام « گلزار گيلان » تأليف كرد كه شامل شرح حال و آثار شعراى گيلان از قديم‌ترين زمان تا عصر حاضر مىباشد كه تاكنون به‌چاپ نرسيده است .\r\n\r\nوداع جان\r\n ز جور تو اشكم به دامان نشيند * نه اشك است ، سيلى ز باران نشيند\r\nز من دامن آخر كشيدى ، نگفتى * سرم از غمت در گريبان نشيند\r\nز ديدار من خسته بودى و رفتم * كه شايد سرت خوش به سامان نشيند\r\nمخوان بىوفايم كه سخت است جانا * گناهى كه بر جان ز بهتان نشيند\r\nپريشان مبادا شوى گرچه عمرى * دلم همچو مويت پريشان نشيند \r\n\r\n","description":"","footnote":"","page_name":" 2070 ","page_number":622},
  {"content":"\r\n\r\n غمت را نهان مىكنم در دل خود * چو رازى كه در سينه پنهان نشيند\r\nچه غم گر شود خون ، دل من ز هجران * دلت خوش به بزم رقيبان نشيند\r\nتو جان منى كس ز جان رو نتابد * به دل گر غم از تو فراوان نشيند\r\nو ليكن چه كارى توان كرد آن دم * كه مىخواهد از تن جدا ، جان نشيند\r\nز جان دادنم چونكه شاد است جانان * دهم جان به راهش كه شادان نشيند\r\nتو جان دادى و جان ستاندى ز « شهدى » * نبينم كه جانت پشيمان نشيند \r\n\r\nعشق فسونگر\r\n از اينجا مانده ز آنجا رانده‌ام درماندگى تا كى * خدايا سيرم از اين زندگى ، اين زندگى تا كى ؟\r\nفريبى ديدم آخر هر نويدى را به دل دادم * نيارم روى دل ديدن ز دل شرمندگى تا كى ؟\r\nندارم طاقت شبهاى تار زندگى يا رب * فروغى پرتوى كو ، حسرت تابندگى تا كى ؟\r\nنديدم غير افسون هركه خواند افسانهء عشقى * به درگاه تو اى عشق فسونگر بندگى تا كى ؟\r\nبه پاى بىوفايان گوهر اشك اين همه مفشان * نمىدانند قدر اين گهر بخشندگى تا كى ؟\r\nحريفان دست در آغوش شاهد ، شاهد عشرت * تو با حسرت دلا در نيمه ره واماندگى تا كى ؟\r\nنبردى سودى از عشقى كه در دل داشتى « شهدى » * هوسبازان هوس جويند اين يك‌دندگى تا كى ؟ \r\n\r\nتشنهء عشق\r\n از پشت شيشه بر من و او مىزد * مهتاب شوخ چشمك رندانه\r\nزان‌سوى كوچه ، نرم و سبك ، جويى * سر داده بود نغمهء مستانه \r\n* *\r\n\r\n","description":"","footnote":"","page_name":" 2071 ","page_number":623},
  {"content":"\r\n\r\n لالايى نسيم شبانگاهى * بر پلكهاى خسته توان مىداد\r\nمىخواند خوش ترانهء مستىبخش * وز رنج زندگانى امان مىداد \r\n* *\r\n او خفته بود گرم در آغوشم * من مست بوى عطر بر و دوشش\r\nاو در برم گرفته به كام دل * من كام دل گرفته ز آغوشش \r\n* *\r\n بر گردنم لطيف و هوس‌انگيز * افكنده بود بازوى عريان را\r\nلب بر لبم نهاده و بر چشمم * افسون‌گرانه دوخته چشمان را \r\n* *\r\n در عين شوق اشك پشيمانى * ديدم به دامنش چو گهر مىريخت\r\nرازى نهفته داشت به دل كز درد * جاى سرشك خون جگر مىريخت \r\n* *\r\n برق نگاه ديدهء گريانش * مىگفت قصّه‌ها ز پريشانى\r\nمىكرد جستجو به نگاه من * درمان رنجهاى پشيمانى \r\n* *\r\n در عمق روح تشنهء من جانش * مىجست راز عشق و وفادارى\r\nبرخاست ناله‌اى ز دلم آن دم * فرياد عشق بود كه گفت : آرى \r\n* *\r\n بانگ خروس خانهء همسايه * آهسته مىشكافت سكوت شب\r\nاو بود و خيره بر رخ او چشمى * من بودم و لبى چو شكر بر لب \r\n\r\nلذّت بوسه\r\n آمدى اشك به چشمانت بود * نازنين گريه چرا مىكردى ؟\r\nهيچ دانى كه بدان قطرهء اشك * با دل‌خسته چها مىكردى ؟ \r\n* *\r\n در دلم قطرهء اشكت چو نشست * ناگهان سيل خروشانى شد\r\nتا كه جنبيدم ، از امواج مهيب * هر طرف فتنه و غوغايى شد \r\n* *\r\n\r\n","description":"","footnote":"","page_name":" 2072 ","page_number":624},
  {"content":"\r\n\r\n گرچه بودم برت آرام و خموش * دل من دستخوش سيلى بود\r\nطاقت اشك تو كى دارد ، دل * قطره‌اى هم به خدا خيلى بود \r\n* *\r\n همچنان زورق بىپشت و پناه * دل ز امواج غم آرام نداشت\r\nتا كه خنديدى و خورشيدم تافت * روى بر ساحل اميد گذاشت \r\n* *\r\n گاه رفتن كه دلم سوى تو بود * چشم من داشت هواى دو ، رطب\r\nنيك فهميدى و چون مىرفتى * ديدمت خنده‌زن انگشت به لب \r\n* *\r\n بوسه دادى به سر انگشت ظريف * لذّت بوسه به من بخشيدى\r\nبوسه دادى تو و لرزيد دلم * اى دل از شوق مگر لرزيدى ؟ \r\n\r\nرنج هجران\r\n گرچه آن آرام جان هردم بيازارد مرا * باز مىدانم كه چون جان دوست مىدارد مرا\r\nتا ز چشم او نيفتم چشم پوشيدم از او * دور گشتم تا چون آن گل خوار نشمارد مرا\r\nوصل او مىخواستم امّا فراموشش شدم * رنج هجران مىكشم شايد كه ياد آرد مرا\r\nمرده‌ام پنداشت كامد با رقيب از من گذشت * من به عشقش زنده‌ام گو مرده پندارد مرا\r\nبىنصيبم ديد از درّ و گهر دامن كشيد * بىخبر كز ديده بر دامن گهر بارد مرا\r\nروز و شبها با خيالش رازها دارم چه غم * گر كه دور از خويشتن عمرى نگه دارد مرا\r\nدر دل « شهدى » بجز نقش وجودش هيچ نيست * بىوفا آن سنگدل چون خويش انگارد مرا \r\n\r\n","description":"","footnote":"","page_name":" 2073 ","page_number":625},
  {"content":"\r\n\r\n\r\nارمغان ديار دوست\r\n دوش پرسيدم ز عاشق‌پيشه‌اى وارسته‌اى * دست از جان و دل اندر راه عشقى شسته‌اى\r\nكز ديار دوست دارى ارمغانى گفت نى * غير روى زرد و حال زار و قلب خسته‌اى\r\nاز طريق عشق گفتم : داستانى بازگوى * گفت : نتوان گفت جز با مردم شايسته‌اى\r\nگفتم : اندر بارگاه دوست كس را بار هست ؟ * گفت : آرى آرى از قيد علايق رسته‌اى\r\nكيست گفتم : آنكه پيشى جويد اندر وصل يار * گفت : در كنجى به ياد دوست خوش بنشسته‌اى\r\nگفتمش : خال سيه بر گونهء معشوق چيست ؟ * گفت : عكس مردمك از چشم عاشق جسته‌اى\r\nگفتم اشك عاشقان را چيست معنى باز گفت * هست اسرار محبّت نكتهء برجسته‌اى\r\nگفتم اين فرياد و شوق بلبل و پروانه چيست ؟ * گفت دركش نيست جز اندر خور دل‌بسته‌اى\r\nگفتمش در سر مرا باشد هواى كوى يار * گفت نتوان بر هوا شد با پر بشكسته‌اى\r\nخود ز گلهاى حقايق در گلستان وجود * كوش « شهدى » تا فراهم آيدت گلدسته‌اى \r\n\r\n","description":"","footnote":"","page_name":" 2074 ","page_number":626},
  {"content":"\r\n\r\n\r\nشهدى ( 1309 )\r\nمحمد شهدىنژاد لنگرودى ، كه در شعر شهدى تخلص مىكند ، فرزند محمد حسن ، در سال 1309 هجرى شمسى در شهر لنگرود ديد به جهان گشود . شش‌ماهه بود كه پدر خود را از دست داد و سرپرستى او را عمويش غلامحسين شهدىنژاد عهده‌دار گرديد .\r\nشهدى تحصيلات ابتدايى و دورهء اول متوسطه را در زادگاهش به پايان رسانيد و براى ادامهء دورهء دوم متوسطه به رشت رفت و در دبيرستان اسلامى آن شهر ثبت‌نام كرد ، اما سه ماه بعد به تهران رفت و دورهء متوسطه را در دبيرستان مروى به انجام رسانيد .\r\nشهدى از سال 1339 به راديو دعوت شد تا در سرودن اشعار محلى براى احياى ادبيات و موسيقى فولكلوريك همكارى كند ، او نيز مدت شش سال سرايندهء ترانه‌هاى محلى راديو بود كه آثارش در آرشيو صداى جمهورى اسلامى مضبوط است . در سال 1345 به زادگاه خود منتقل شد و به عنوان مسئول امور تربيتى در آموزش و پرورش شهر خود مشغول انجام‌وظيفه گرديد و تا سال 1359 كه بازنشسته گرديد در همين سمت خدمت كرد .\r\nتابنده « 1 » از زبان شهدى مىنويسد : « از روزى كه خود را شناختم ، عاشق بودم ، گرماى عشق هميشه دلم را روشن مىداشت ، زيباييهاى هستى آفرينش مرا شيفتهء خود مىساخت ، اين عشق مرا به وجد مىآورد ، گاهى دچار شادى و گاه دچار غم مىشدم ، در\r\n\r\n\r\n","description":"","footnote":"\r\n( 1 ) - هنگامى كه در كار تأليف اين تذكره بودم ، استاد شهدى در لنگرود نبود . او مبتلا به بيمارى حنجره شده و براى عمل جراحى به مشهد سفر كرده بود و دسترسى به او پيدا نكردم . يكى از شاگردانش به نام تابنده ، مقدارى از آثارش را برايم فرستاد .\r\n","page_name":" 2075 ","page_number":627},
  {"content":"\r\n\r\nاين لحظات بود كه براى تخفيف غمهايم مىسرودم و شعرهايم حاصل اين لحظات و تجلى چنين احساسى است . »\r\nشهدى با بسيارى از شعراى معاصر چون شهريار و نيما و اميرى فيروزكوهى دوستى و مكاتبه داشت و اشعارى ميانشان مبادله مىشد . وى در سال 1338 نخستين مجموعهء شعر خود را با نام \" شباهنگ \" با مقدمهء اميرى فيروزكوهى به چاپ رسانيد و مورد استقبال قرار گرفت و در اندك زمان نسخ آن به فروش رفت و ناياب گرديد .\r\nشهدى ، شاعرى غزل‌سراست و مردم او را با غزلهايش مىشناسند ؛ هرچند در قالبهاى ديگر چون قصيده و مثنوى و دوبيتى و شعر نو اشعارى دارد ، اما هنر او غزلسرايى است و غزلياتش از لطف خاصى برخوردار مىباشد . او شاعرى آزاده است و زندگى ساده و بىآلايشى دارد و هيچ‌گاه گرد تجمل‌گرايى نگشته و ساده‌زيستى را همواره مدّ نظر داشته است .\r\n\r\nماه در سحاب\r\n بيا اى مه كه مىخواهد دل من آفتاب امشب * نگاهم كن كه مىجويم ز چشمانت شراب امشب\r\nچنان بيهوده ، اى ياران ، بهار عمر ما طى شد * كه از حسرت جهان را جمله مىبينم سراب امشب\r\nبه آهنگ غزل ديشب به كويت نغمه مىخواندم * كه شايد لحظه‌اى بينم تو را من بىحجاب امشب\r\nبيا اى پاى تا سر گل ، مسوزان باغبانت را * كه مىترسم هدر ريزد ز چشمانت گلاب امشب\r\nسلامم را جوابى گو به لبخندى چو گل ، شايد * كنى آسوده ، اين دل را ، ز سوز و التهاب امشب\r\nنقاب از رخ چو برگيرى ، سحر گردد همه شبها * تماشايىترى هرچند ، چون مه در سحاب امشب\r\nوصالت چون ميسر نيست « شهدى » را به بيدارى * بيا در چشم من بنشين سبك مانند خواب امشب \r\n\r\n","description":"","footnote":"","page_name":" 2076 ","page_number":628},
  {"content":"\r\n\r\n\r\nسفرهء دل\r\n مرا آشنا ، با غم روزگاران ، تو كردى * دلم را پريشان‌تر از بىقراران تو كردى\r\nز بند غم آزاد بودم ، دگربارم اى جان * گرفتار عشق رخ گلعذاران تو كردى\r\nبه گلزار هستى مرا ، در بر نقش گلها * غزلخوان هر گلشنى ، چون هزاران تو كردى\r\nبه ميخانه سهمم ز مى جرعه‌اى بود و امّا * مرا همدم ساقى و ميگساران تو كردى\r\nگهر ريزدم از غم دل ، به شام جدايى * دو چشم مرا همچو ابر بهاران تو كردى\r\nچه گويم به ياران ، چراغانى دامنم را ؟ * كه از اشك خونين چنان لاله‌زاران تو كردى\r\nز بس سفرهء دل گشودم به هر محفل از غم * گريزان ز « شهدى » همه جمع ياران تو كردى \r\n\r\nتمنّاى دل\r\n باز از من دلبرى فرزانه مىخواهد دلم * همنشينى عاشق و ديوانه مىخواهد دلم\r\nهمنشينى عاشق و ديوانه مىخواهد دلم * سالها من بودم و دل بود و خلوتگاه عشق\r\nامشب از من وصلت جانانه مىخواهد دلم * دامنم درياى گوهر مىشود هرگه ز من\r\nجلوه‌اى از پرتو دردانه مىخواهد دلم * تا كه ديدم مشتعل دشت شقايق را ز دور\r\nشرمى از شمع و گل و پروانه مىخواهد دلم * سينه‌ام گنج غم عشق است ، ساقى همّتى\r\nباده را آباد اين ويرانه مىخواهد دلم * در هواى دل بدادم خانمانى را به باد\r\nاينك از بىخانمانى خانه مىخواهد دلم * تا چو من گشته پريشان زلف مشك‌آساى تو\r\nموبه‌مو وصف تو را از شانه مىخواهد دلم * چون گسستند آشنايان رشتهء الفت به قهر\r\nبعد از اين با خويش هم بيگانه مىخواهد دلم * با كه گويم درد خود زين خواهش دل ، « شهديا »\r\nاز تهيدستى چو من پيمانه مىخواهد دلم \r\n\r\n","description":"","footnote":"","page_name":" 2077 ","page_number":629},
  {"content":"\r\n\r\n\r\nالماس\r\n اگر اشك غم از هجران آن مهپاره مىريزم * خوشم چون دانهء الماس بر رخساره مىريزم\r\nمن آن آوارهء شهرم كه همچون ابر پاييزى * سرشك غم به پاى مردم آواره مىريزم\r\nبه جرم تنگدستى ساقيا ، بيچاره‌ام منگر * كه من با دُرد هر پيمانه طرح چاره مىريزم\r\nدريغ از ما مكن مطرب ، به چنگت جلوهء غم ده * كه من درد درون خويش را يكباره مىريزم\r\nمنم درياى موّاجى كه از كام صدفهايم * گهر بر ساحل امّيد خود همواره مىريزم\r\nبه پايش دوش چون « شهدى » گهر از ديده افشاندم * ندانستم ، من اين گوهر به سنگ خاره مىريزم \r\n\r\nدنياى دل\r\n ز سوز دل زار و شيداى من * به غم سوز و امشب سراپاى من\r\nچو شمعيست پرشعله از سوز دل * ز سر تا به پا ، جمله اعضاى من\r\nچو گيسوى آشفتهء دلبران * به چشمم سيه گشته دنياى من\r\nچنانم ز چشمان فروريزد اشك * كه دامان من گشته درياى من\r\nشكستند بازار گوهرفروش * تو گويى دو چشم گهرزاى من\r\nفلك را ندانم چه باشد به سر * كز او جز زيان نيست سوداى من\r\nچو مجنون به غم آن‌چنانم اسير * كه از ياد من رفته ليلاى من\r\nنوا خيزدم امشب از دل كز آن * فضا گشت پر از خداياى من\r\nز دون‌پروريهاى دنياى دون * چه بر من گذشته‌ست اى واى من\r\nهمه درد و دردآفرين آفريد * تن و جان پنهان و پيداى من\r\nخدا را ندانم نصيبى چه بود * ز خلق من و همچنانهاى من\r\nبده ساقيا باده‌اى كامشبم * برون از حساب است غمهاى من \r\n\r\n","description":"","footnote":"","page_name":" 2078 ","page_number":630},
  {"content":"\r\n\r\n لبالب ز خون است ميناى دل * لبالب كن از باده ميناى من\r\nمران از گناهِ تهيدستىام * مرنجان دل ناشكيباى من\r\nتو هم مطربا نغمه‌اى ساز كن * كه سوزش بود درد گوياى من\r\nبه سازت ز غمهاى من مايه ده * كه غمناك‌تر گردد آواى من\r\nچنان لرزه انداز و در تار چنگ * كه شد زنده گويم نكيساى من\r\nچه حاجب به گفتارم از سوز دل * كه خود نقش غمهاست سيماى من\r\nفلك را چه گويم ، چه با من نكرد * جهان است گويى به ايذاى من\r\nاز اين زشت و زيبا كه در كار اوست * خجل گشت چشمان بيناى من\r\nهمه پاى شوقم به دنيا شكست * به گيتى نباشد دگر جاى من\r\nاز اين عمر بىحاصل بادپاى * گره بسته اندوه ، در ناى من\r\nهمه تار مويم سپيدى گرفت * سحر سر زد از شام يلداى من\r\nچه شد آن جوانى و عيش و سرور ؟ * چه شد آن‌همه شور و غوغاى من\r\nدريغا ز ديروز و امروز عمر * دريغا ز امروز و فرداى من\r\nنخندد به رويم دگر غنچه‌اى * چو لبهاى يار فريباى من\r\nبه دفتر مرا نيست جز نقش غم * بدين خامهء اشك‌پيماى من\r\nبود شعر تو بعد از اين « شهديا » * حديث پريشانى واى من\r\nچه خوش گفت در پاى سنگين‌دلى * مهين شاعر من « اوستاى » من\r\n« بيايد كه روزى ندامت برى * ز آزار من اى دلاراى من » \r\n\r\nاميدوار\r\n درد هجران فكارى داشتم ، دارم هنوز * ديدگان اشكبارى داشتم ، دارم هنوز\r\nنوبهارم شد خزان و در خزان عمر خويش * آرزوى وصل يارى داشتم ، دارم هنوز\r\nگرچه شد خاموش شمع آرزوهايم ، ولى * من دل اميدوارى داشتم ، دارم هنوز\r\nدر سكوت نيمه‌شبها با نواى مرغ شب * ديدهء شب‌زنده‌دارى داشتم ، دارم هنوز\r\nهم شب‌آسا و پريشان همچو زلف يار خود * در جوانى روزگارى داشتم ، دارم هنوز\r\nشكوه كمتر « شهديا » چون در حريم كوى دوست * من هم آخر اعتبارى داشتم ، دارم هنوز \r\n\r\n","description":"","footnote":"","page_name":" 2079 ","page_number":631},
  {"content":"\r\n\r\n\r\nشعله آه\r\n چنانم شمع دل در سينه بىپروانه مىسوزد * تو گويى در كنار كعبه آتش‌خانه مىسوزد\r\nنه تنها جان و دل سوزد مرا از جلوه چشمش * كه در ميخانه ساغر هم از آن مستانه مىسوزد\r\nچه طرفه عاشق شمع است اين پروانه اى ياران * ز شوق وصل دلدارش چنين جانانه مىسوزد\r\nچنان در سينه‌ام از دست غم سرمىكشيد آتش * كه از سوزش به دست من دل پيمانه مىسوزد\r\nز شيرين قصّهء فرهاد سرگردان خبر دارم * كه كوه بيستون از شرح اين افسانه مىسوزد\r\nز جغد شوم‌بخت خود چه گويم چونكه مىبينم * كه بلبل در چمن بر ماتم ويرانه مىسوزد\r\nچه خوش از ساغر دل باخبر گشتم به ميخانه * كز اين غافل‌دلان ، ساقى ما رندانه مىسوزد\r\nدلم تنگ است اى ساقى ، مرا مى بيشتر بايد * و گرنه شعله آهم تو را ميخانه مىسوزد\r\nچنان از آشنايان بر سرم سنگ جفا بارد * كه بر احوال زارم « شهديا » بيگانه مىسوزد \r\n\r\n","description":"","footnote":"","page_name":" 2080 ","page_number":632},
  {"content":"\r\n\r\n\r\nشهرآشوب ( 1361 - 1299 )\r\nمحمود ثنايى كه به شهرآشوب شهرت و معروفيت يافت ، در شمار شاعران خوش‌ذوق و توانا و نويسندگان مبرز و چيره‌دست بود كه هم خوب شعر مىگفت و هم خوب مىنوشت ، هنرش در شعر غزلسرايى بود ؛ هرچند در زمينه‌هاى ديگر نيز طبع‌آزمايى كرده است .\r\nشهرآشوب در زندگى دچار يأس و بدبينى بود ، دائما از پوچى هستى و حيات سخن مىگفت ؛ بخصوص كه از نظر مادى نيز معيشتش با دشوارى مىگذشت . در اشعارش اين روح يأس و بدبينى سايه افكنده است . آنچه در زير مىخوانيد شرحى است كه خود در سال 1332 در اختيار نگارنده گذاشته است :\r\n« پدرم كه خدايش بيامرزاد ، اهل علم و صفاهانى بود و همهء نياكانم به قول شيخ ، عالمان دين . شادروان سخت متورع بود و به همين علت هم مخلص در زمان صباوت پيوسته در شش‌در مراقبت و چهار ميخ مواظبتش اسير بودم . مادرم كه از افشار نادرى بود در اوايل كودكى من ، جان سپرده بود ؛ تا بدان حد كه از وى هيچ به ياد ندارم . مولدم اصفهان و پرورشگاهم آذربايجان است و خود از كردان زن آورده‌ام و بنابراين موجودى كاملا ملمّع مىباشم . در كودكى با اصرار پدرم با وجود تحصيل در مدارس جديد ، علوم قديمه نيز مىخواندم . شغلم مانند آن جناب تربيت ابناء وطن و فعلا مدير مدرسهء خواجه نصيرم ، اما از عهد طفوليت شعر مىسرودم ( البتّه اگر بتوان به آن جنس سخن شعر اطلاق كرد ؟ ) اما باز هرچه بود ( سمبوليسم ! ؟ ) نبود . طى دوران خدمت از ماكو تا بندر عباس مسافرت كرده‌ام ، اما اشتباه نشود با چاقوكشى سروكار نداشته‌ام . فعلا يازده سال و اندى ؟ ! مىرود كه مقيم سواد اعظمم ، كه اى كاش نمىبودم . پيرى هستم 33 ساله و جوانى رنج كشيده ، زمانى هم كه حرارتى داشتم با مطبوعات سر و سرّى در بين بود كه اكنون\r\n\r\n","description":"","footnote":"","page_name":" 2081 ","page_number":633},
  {"content":"\r\n\r\nمدتى است كه آن آتش هم مانند سوزهاى ديگر خاكستر شده است . »\r\nسرانجام شهرآشوب در سال 1361 بدرود حيات گفت . نمونه‌هاى زير از نظم اوست :\r\n\r\nنويسنده . . .\r\n طاير انديشه پرپر مىزند * اندك‌اندك مىگشايد بالها\r\nبر فراز قبر امّيد بشر * بر سر خاكستر آمالها \r\n* *\r\n قعر زندانها ، سر بيغوله‌ها * گاه پايين گاه بالا مىرود\r\nهركجا كز آتش بيدادها * دودها از دودمانها مىرود \r\n* *\r\n هركجا كز فقر درهم رفته‌اند * عده‌اى بيچاره جمعى نااميد\r\nلب ز محنت خشك چشم از غصّه تر * از مشقّت روسياه و مو سفيد \r\n* *\r\n بر فراز صفحه مىريزد قلم * سوختنها ، دودها ، بيدادها\r\nموج احساسات مىپيچد به هم * سيل‌آسا مىكند بنيادها \r\n* *\r\n شمع اشك‌آلوده سوسو مىزند * بازهم انديشه بالا مىرود\r\nدر سراغ گوشهء آسوده‌اى * مىپرد هر جاى دنيا مىرود \r\n* *\r\n مىشكافد توده‌هاى ابر را * تا مگر بيند جمال زندگى\r\nدور ، دور ، از اجتماع ننگبار * بر كنار از راه و رسم بردگى \r\n* *\r\n سرنگون گردد ز اوج ايده‌آل * بر جبينش خورده داغ آرزو\r\nباز برگردد به دامان عذاب * سينه‌اى پر از سخنهاى مگو \r\n* *\r\n بر فراز صفحه مىريزد قلم * سوختنها ، دردها ، بيدادها\r\nموج احساسات مىپيچد به هم * سيل‌آسا مىكند بنيادها \r\n\r\n","description":"","footnote":"","page_name":" 2082 ","page_number":634},
  {"content":"\r\n\r\n\r\nسرود در وادى خاموشان\r\n شعرم چه كنى اى عشق دردم كن و دودم كن * دودم كن و مستغنى از بود و نبودم كن\r\nدُردىكش غمها را ياراى خُمارى نيست * تأخير مكن ساقى مستم كن و زودم كن\r\nدر جمع پريشانان خشتى پى بالين نيست * اى دست قضا خشتى از خاك وجودم كن\r\nمىسوزم و مىسازم بر ما گذرى مىكن * خودسوز چو عودم بين دمساز چو عودم كن\r\nپروانه بجز آتش از شمع چه مىخواهد * دودم كن و سرگردان در چرخ كبودم كن\r\nچون جغد به ويرانى رو كردم و خو كردم * در وادى خاموشان گوشى به سرودم كن \r\n\r\nمرا بگذار و بگذر\r\n من بار سنگينم مرا بگذار و بگذر * نيكم ، بدم ، اينم ، مرا بگذار و بگذر\r\nدانم ز مسكينان بتابى چهره از ناز * انگار مسكينم ، مرا بگذار و بگذر\r\nبر مرگ خودسوزى عبث مىگريى اى شمع * منشين به بالينم ، مرا بگذار و بگذر\r\nدردم نمىداند كسى بگذار تا مرگ * كوشد به تسكينم ، مرا بگذار و بگذر\r\nدر ديده رؤياى عدم سنگين نشسته * در خواب شيرينم ، مرا بگذار و بگذر\r\nآيينهء دل تيره از زنگار غمهاست * بىرنگ و رنگينم ، مرا بگذار و بگذر\r\nبگذار زنجيرم كشد دژخيم ايّام * در خورد نفرينم ، مرا بگذار و بگذر\r\nبگذار جز كابوس ناكامى نبيند * چشم جهان ، بينم ، مرا بگذار و بگذر\r\nبگذر تا در ماتم ويرانى خويش * چون جغد بنشينم ، مرا بگذار و بگذر \r\n\r\nدختر شيرازى\r\n دل گرفتار تو شد باز امشب * نازنين باز مكن ناز امشب\r\nغنچه وا كن به شكرخنده كه من * صد شكايت كنم آغاز امشب\r\nگر سر سازش يارانت هست * سر مده نغمهء ناساز امشب\r\nتا چو پروانه ديوانه كنم * شمع من ! دور تو پرواز امشب\r\nتا ربايد لب از آن چشمهء نوش * بوسه‌اى هم غلطانداز امشب\r\nتا بگويم ز سر مستى و شور * سر بازار به آواز امشب\r\nجلوهء دختر شيرازى برد * رونق خلر شيراز امشب \r\n\r\n","description":"","footnote":"","page_name":" 2083 ","page_number":635},
  {"content":"\r\n\r\n\r\nبگريزيد\r\n من رانده ز ميخانه‌ام از من بگريزيد * دُردىكش ديوانه‌ام از من بگريزيد\r\nدر دست قضا جان به لب و ديده به مينا * سرگشته چو پيمانه‌ام از من بگريزيد\r\nزنجيرى جادوى هوسهاى محالم * افسونى افسانه‌ام از من بگريزيد\r\nآن سيل جنونم كه به سر مىدود از كوه * بنيان‌كَنِ كاشانه‌ام از من بگريزيد\r\nآن شمع مزارم كه به سر ريخته گردون * خاكستر پروانه‌ام از من بگريزيد\r\nآن‌روز كه دل مرد و جنون مرد و عطش مرد * من از همه بيگانه‌ام از من بگريزيد\r\nبر ظاهر آباد من امّيد مبنديد * من خانهء ويرانه‌ام از من بگريزيد \r\n\r\nپرشكسته\r\n در تنگناى سينه مجال نفس نماند * بس كن حديث درد كه از عمر بس نماند\r\nاى پرشكسته طاير درد آشناى دل * پرپر مزن كه راه برون از قفس نماند\r\nدر بارگاه او كه حياتم تباه كرد * ديگر فغان خطاست كه فريادرس نماند\r\nپرواز كرد طاير دل در هواى گل * روزى كه يك شكوفه به باغ هوس نماند\r\nاى ساربان قافلهء مرگ ! رحمتى * درياب حال ما كه جز اين ملتمس نماند\r\nياران چنان به رهگذر عمر تاختند * كز كاروان رفته صداى جرس نماند\r\nترسم دمى سراغ من آيى كه اهل درد * آگاهىات دهند كه در خانه كس نماند \r\n\r\nآتشكدهء خاموش\r\n مپسند كه چون آتش خاموش بميرم * وز خاطره‌ها گشته فراموش بميرم\r\nمگذار كه لب‌تشنه و محروم و سيه‌روز * چون خال تو بر طرف لب نوش بميرم\r\nمگذار چو آتشكدهء پارس خدا را * يك سينه شرر باشم و خاموش بميرم\r\nمگذار چنان ژاله كه شب زاد و به شب مرد * در حسرت آن صبح بناگوش بميرم\r\nچون كوزهء مى در بغلم گير كه خواهم * با غلغله خون گريم و با جوش بميرم\r\nچون لاله‌ام آويزهء گيسوى سيه كن * تا با شب و تب دست و در آغوش بميرم\r\nصافى شدم از عشق تو چون اشك كه امروز * در پاى تو افتاده و مدهوش بميرم \r\n\r\n","description":"","footnote":"","page_name":" 2084 ","page_number":636},
  {"content":"\r\n\r\n\r\nشهراز ( 1316 )\r\nهوشنگ ترابى ، كه در شعر تخلص شهراز را برگزيد ، در بيست و نهم بهمن‌ماه سال 1316 شمسى در اراك تولّد يافت ، تحصيلات ابتدايى را در زادگاهش به انجام رسانيد ، آنگاه راهى تهران شد و دورهء متوسطه را به‌پاى برد و در سال 1344 پس از گذراندن دورهء تربيت معلم به استخدام وزارت آموزش و پرورش درآمد در خلال خدمت آموزشى خود در رشتهء ادبيات به تحصيل ادامه داد و در سال 1352 فارغ التحصيل گرديد و به تدريس در دبيرستانها پرداخت .\r\nترابى كار شعر و شاعرى را از زمان تحصيل دبيرستان آغاز كرد و در انجمنهاى ادبى تهران حضور يافت و از اساتيد شعر و ادب بهره‌مند گرديد ؛ بخصوص از استاد محمد على ناصح ، رئيس انجمن ادبى تهران بيشترين بهره را برد و از همان زمان آثارش در بعضى روزنامه‌ها و مجله‌ها به‌چاپ مىرسيد .\r\nشهراز در ساختن انواع شعر از قصيده و غزل و قطعه و مثنوى طبع‌آزمايى كرد و همچنين در ساختن شعر به گويش و لهجهء اراكى نيز كار كرد و از عهده آن برآمد .\r\nآثار زير نمونه‌اى چند از شعر اوست :\r\n\r\nبيا\r\n اى غافل از فسانه مهر و وفا بيا * نابرده ره به گلشن لطف و صفا ، بيا\r\nاى دل‌ستان ز راه حقيقت برون مرو * وى مست جام بادهء كبر و ريا ، بيا\r\nبا اين‌چنين ز خانهء ويران دل مكش * اى با حديث عاطفه ناآشنا ، بيا\r\nدامن‌كشان ز كوى محبّت گذر مكن * آينه‌دار طلعت حسن خدا ، بيا \r\n\r\n","description":"","footnote":"","page_name":" 2085 ","page_number":637},
  {"content":"\r\n\r\n بار سفر مبند و ز عاشق جدا مشو * بر كشتى شكسته دل ناخدا بيا\r\nبازآ ز بزم غير و بيا حال دل بين * دردآشناى درد من بينوا ، بيا\r\nاى آب ديده رحمى و راه نظر مبند * اى تو گواه صادق اين مدّعا ، بيا\r\nاى اشك بر شرار ، « شهراز » و دل نمى * باران رحمت از بن مژگان ما بيا \r\n\r\nدر بزم تو\r\n دل با تو نشست و مست برخاست * مستانه از آن نشست برخاست\r\nپيمود دو جرعه تا پياپى * از دست شد و ز مست برخاست\r\nزان دم كه نشست در كنارت * ز اندوه جهان پست برخاست\r\nدر بزم تو دل اگرچه بشكست * مغرور از اين شكست برخاست\r\nدر سينه كجا توان نهان كرد * آن ناله كه از الست برخاست\r\nكى بر سر دار گشت خاموش * آن كز سر پا و دست برخاست\r\nزين باده كه سركشيده « شهراز » * در حشر ز خاك ، مست برخاست \r\n\r\nعشق و ايمان\r\n زندگى عشق است و ايمان اين سخن امّا ندارد * مرد بىايمان به عالم همّت و الا ندارد\r\nزهد ، اى زاهد نه با سجّاده و تسبيح و دلق است * اى بسا تسبيح‌گو كو از گنه پروا ندارد\r\nمشرب صوفيگرى كشكول و بوق و من تشا نيست * خاكسار يار بودن حاجت كرنا ندارد\r\nيا حق و يا هو ز دل بايد كشيدن ، صدق پيش آر * خانهء دل كن مصفّا ور نه هو معنى ندارد\r\nمرد حق را نيست غفلت از غم فردا كه داند * هيچ امروزى نباشد گر پىاش فردا ندارد\r\nدل منه بر عشرت يك روزهء دنيا كه هرگز * اين جهان از بهر انسان عشرتى پايا ندارد \r\n\r\n","description":"","footnote":"","page_name":" 2086 ","page_number":638},
  {"content":"\r\n\r\n نوش و نيش زندگى فانيست اى غافل ز هستى * نيش كم زن ، نيش خواهى خورد ، استثنا ندارد\r\nدل به دست آور كنون تا مىتوانى منعم از خلق * مهر اين زال سپيد ابرو ، به كس اصلا ندارد\r\nاندر اين دير خراب‌آباد گيرم چند روزى * دير ماندى ، مردن آخر بنده و مولى ندارد\r\nاى جوان دور جوانى را نباشد اعتبارى * نوبت پيرى رسد اين ادّعا حاشا ندارد\r\nراه هر خوف و خطر در پيش دارى اى مسافر * زاد راهى كن فراهم اين سفر الّا ندارد\r\nلذّت امروز برد از خاطرات اندوه فردا * ارزشى يوم الحساب ، اين مكنت دنيا ندارد\r\nخامه را بايد شكستن ، چامه را بايد دريدن * آن زمان كز بهر گفتن گفته‌اى شيوا ندارد\r\nاز تو مىگيرند « شهراز » اين كلام دلنشين را * اى دريغ آن دم كه گويند منطقى گويا ندارد \r\n\r\nدنياى فقر\r\n آن‌كس كه خنده كرد به شبهاى تار ما * آيد دمى كه مويه كند بر مزار ما\r\nآشفتگى زلف پريشان ما مبين * بنگر دمى تو ديده شب‌زنده‌دار ما\r\nما غير دوست از همه عالم بريده‌ايم * اى بىخبر ز رحمت پروردگار ما\r\nمنّت پذير دولت اشكم كه صبح و شام * يك‌دم نشد كه دور شود از كنار ما\r\nدنياى فقر خويش به شاهى نمىدهيم * گر طعنه‌ها زنند رقيبان به كار ما\r\nماييم و فقر و فخر و گدايى خانقا * اين است بر نعيم جمال ، افتخار ما\r\nدل كندن از ظواهر دنيا نه مشكل است * مشكل‌تر است منّت دونان و بار ما\r\n« شهراز » دل مبند به ظاهر كه رفتنيست * دور جوانى و شعف روزگار ما \r\n\r\n","description":"","footnote":"","page_name":" 2087 ","page_number":639},
  {"content":"\r\n\r\n\r\nغزل به لهجهء اراكى\r\n مُو « 1 » خُودُم خوب مىدُونم « 2 » تُو دِلِ تُو جاىِ مُنَه « 3 » * دل تو خُونَه‌ىِ « 4 » مُوُ مسكن و مأواى مُنَه\r\nبَسَّه لُو گَزَه « 5 » تا كُن ، بَل يَدُنَن خلقِ خدا * كه زير دالُونتُن « 6 » باغ مصفّاى مُنَه\r\nخُو « 7 » بِه چِشمُم نمىآ ، از سر شُو تا دَم صُب « 8 » * عكسِ روىِ تو مِثِ آينه تو چشماى مُنَه\r\nدل مُو كفتَرچاهى شد ، پرپر مىزَنَه * لُو بُنِ « 9 » خُونَتُن باند فرودگاىِ مُنَه\r\nآخه تا كى مىتُنُم بينُمِت پَنُوم بَسِلَه « 10 » * اى كارُم حدّى دارَه اى يِه تقاضاى مُنَه\r\nآخه مُو قُربُن . چِشم ، تُو تُو پائيدَنِ « 11 » تو * اى چه پائيدنَ اى آتيش « 12 » دنياى مُنَه\r\nزُل « 13 » نَزَن توىِ چِشام اى دِلُم آتيش مىگيرَه * تُو سينَم ساعته يا كه دلِ شيداى مُنَه ؟\r\nوختى « 14 » مىنُم نَنَه تا بَنِد دِلُم پاره مىشَه * مىگُم بُويُردَه « 15 » و حالا پىِ دعواى مُنَه\r\nماخام « 16 » امرُو يَرى وُ حرفِ دِلِنا بَزَنى * اى تمنّاى دلِ خستهء رسواى مُنَه\r\nبه نَمَت دردتا باگو چِغِذَ « 17 » شَرم و حيا * باگو « شهرازِ » جيگرسُخته « 18 » خاطرخواى مُنَه \r\n\r\n\r\n","description":"","footnote":"\r\n( 1 ) - مو - من\r\n( 2 ) - مىدونم - مىدانم\r\n( 3 ) - منه - من است\r\n( 4 ) - خونه - خانه\r\n( 5 ) - لوگزه - گزيدن لب\r\n( 6 ) - دالون - راهرو\r\n( 7 ) - خو - خواب\r\n( 8 ) - صب - صبح\r\n( 9 ) - بن - بام\r\n( 10 ) - پنوم بسله - پنهانى\r\n( 11 ) - پاييدن - نگاه كردن\r\n( 12 ) - آتيش - آتش\r\n( 13 ) - زل - خيره نگاه كردن\r\n( 14 ) - بويرده - فهميده\r\n( 15 ) - ماخام - مىخواهم\r\n( 16 ) - امرو - امروز\r\n( 17 ) - چغذ - چقدر\r\n( 18 ) - جيگرسخته - جگر سوخته .\r\n","page_name":" 2088 ","page_number":640},
  {"content":"\r\n\r\nبراى بزرگداشت دكتر محمد معين\r\n\r\nنمرد\r\n دل اگر مُرد غم عشق تو دلدار نمرد * گر كه بشكست صدف لؤلؤ شهوار نمرد\r\nكس ندانست چو معيار سخن قدر نكاست * از هنرمند و هنر ارزش و مقدار نمرد\r\nتن به زنجير بلا گر دوسه روزى افتاد * زير شلّاق ستم مرد توان‌دار نمرد\r\nرهرو عافيت‌انديش به مقصد نرسيد * آنكه شد غرقهء درياى هنر خوار نمرد\r\nمنعم از بىخبرى لقمه نه بخشيد و نه خورد * مرد درويش هم از عسرت و ادبار نمرد\r\nحاش للّه كه فراموش شود جوهر عشق * نام فرهاد به تاريخ گران‌بار نمرد\r\nمست خمخانهء چشم تو سر از پا نشناخت * پير دردىكش اين ميكده هشيار نمرد\r\nمُرد گر شعلهء سوزان وجودى به دمى * دل قوى دار كه انديشهء بيدار نمرد\r\nدل فرو كند ز دنيا و ظواهر هرچند * ليك نام هنرى مرد در ادوار نمرد\r\nمژه برهم زد و بربست گذرگاه نگاه * روح از قالب تن برشد و افكار نمرد\r\nعكس تن مىشكند موج حوادث به نظر * ور نه منصور اگر رفت سر دار نمرد\r\nيك‌به‌يك صورت جاويد شود قصّهء عشق * نخل خشكيد ولى ميثم تمّار نمرد\r\nنقش صورى تو « شهراز » بميرد به يقين * ليك اين چامه به‌جا ماند و گفتار نمرد \r\n\r\nطاير پربسته\r\n كيست آن كس كه تو را ديد و گرفتار نشد * يا كه چون نرگس بيمار تو بيمار نشد\r\nآن كدامين دل سنگ است كه از دست نرفت * وان چه چشمى كه به دنبال تو خونبار نشد\r\nهركه نوشيد ز خمخانه چشمت جامى * آن‌چنان مست غمت گشت كه هشيار نشد\r\nما سپرديم به قضا اين دل ديوانهء خويش * گرچه تقدير و قضا با دل ما يار نشد\r\nبخت بدبين كه مرا طاير پربستهء دل * به سر كوى تو صيّاد گرفتار نشد\r\nدرگذشتيم ز نيك و بد گردون « شهراز » * راز اين نيك و بد چرخ نمودار نشد \r\n\r\n","description":"","footnote":"","page_name":" 2089 ","page_number":641},
  {"content":"\r\n\r\n\r\nشهران ( 1299 )\r\nجمال شهران ، فرزند حاج شيخ محمد على ، در سال 1299 هجرى شمسى در تهران چشم به جهان گشود . او از كودكى به شعر و شاعرى علاقه و دلبستگى داشت و مضامين شعر خود را از كتابهاى درسى خود برمىگزيد و اولين منظومه‌اى كه سرود ، « دو اميرزاده » بود و از آموزگار خود بر آن اثر جايزه گرفت و مورد تشويق واقع شد .\r\nشهران تحصيلات ابتدايى و متوسطه را در آموزشگاههاى تهران به پايان رسانيد و ازآن‌پس براى تكميل تحصيلات در رشتهء زبان و ادبيات فارسى وارد دانشكدهء ادبيات گرديد و در سال 1322 شمسى به اخذ ليسانس نايل آمد .\r\nشهران در شمار شاعران خوش‌قريحه و توانايى است كه در شعر راه ترقى را پيمود و شعرش مورد توجه ارباب ذوق و ادب قرار گرفت . وى معتقد است كه قدرت تخيل و احساس شاعر بايد بر ساير تصنعات و تكلفات شعرش بچربد و نيز عقيده دارد كه هنرمند و شاعر اگر نمىتواند تمام هنر خود را در خدمت مردم بگذارد ، لازم است كه لا اقل قسمتى از آن را در اين راه به كار اندازد .\r\nشهران در نويسندگى نيز دست دارد و چندى سردبيرى روزنامهء دموكرات را به‌عهده داشت و خود هم امتياز مجله‌اى به نام « براى مردم » گرفت كه توفيق نشر آن را نيافت و از آثار اوست : 1 - فرانسواز ، 2 - سقاخونه ، 3 - در جستجوى زندگى ، 4 - مجموعهء داستانها ، و چند اثر ديگر . وى همچنين در اشعار انورى مطالعاتى كرد و ديوان او را تصحيح نمود .\r\nنمونه‌هاى زير از شعر اوست :\r\n\r\n","description":"","footnote":"","page_name":" 2090 ","page_number":642},
  {"content":"\r\n\r\nتقديم به شهريار\r\n\r\nنغمه‌ساز\r\n نغمه‌اى سازم : نشان خاطر شيدا * در دل شوريدگان عشق شررزا\r\nموج غمم پر شده به پنجهء رامى * سوز دلم سر زده ز چنگ نكيسا\r\nدر دل خاراى كوه نالهء فرهاد * در بر خاشاك دشت ندبهء دارا\r\nدر پس زانوى غم ترانهء مجنون * بر سر كوى وفا فسانهء ليلى\r\nدر دل وامق ز سوز عشق ترنّم * بر رخ عذرا به نور حسن تجلّى\r\nولولهء حاجيان به درگه كعبه * زمزمهء موبدان به پيش اهورا\r\nراز و نياز دلم به خلوت زاهد * سوز و گداز غمم به محفل ترسا\r\nبانگ مؤذّن درون ساحت مسجد * نالهء ناقوس بر فراز كليسا\r\nدر ابديت زلال چشمهء جاويد * در گلوى تشنگان عشق گوارا\r\nسوز نهانم نهاده سر به بيابان * راز درونم كشيده رخت به صحرا\r\nمعنى عشقم برون فتاده ز پرده * جان كلامم كه پرده را زده بالا\r\nمايل وصلم ز سوز هجران نالان * نالهء شوقم ز دست حرمان دروا\r\nشهر و ديار من است مشرق و مغرب * عاشق « او » را كجاست منزل و مأوى\r\nلرزش ماهم ، درون آينهء آب * عشوه‌گر و غم‌گشاى و خاطره‌افزا\r\nدامن ديباى مه ، فراز جهانم * پردهء خواب‌آورى ز عشق و ز رؤيا\r\nريزش مهتاب در دل شب تاريك * روشنى خاطر شكسته و شيدا\r\nبر رخ ماهم ز دور بوسهء عاشق * رهزن خوابم به سيل اشك غم‌آلا\r\nچشمك عابد فريب زهرهء روشن * غمزهء عاشق‌كش ستارهء شَعرى\r\nاشك فقيرم فداى مقدم منعم * شوق ضعيفم نثار لطف توانا\r\nغلغل مى در گلوى مرغ صراحى * موج طرب در دهان ساغر صهبا\r\nدر كف دهقان ساده دايره‌زنگى * بر لب چوپان پاك سوز دل نا\r\nنالهء مرغى درون تيرگى شب * بانگ خروسى به وقت گفتن الّا\r\nقهقه كبك درى به دامنهء كوه * چهچه بلبل فراز گلبن رعنا\r\nدر شب مهتاب ساز مرغ شباهنگ * دور ! چو از شاخه‌ها سرايد و آوا\r\nدر پر پروانه گاه سوختن از شوق * ساز سكوتم نهاده بر لب گويا \r\n\r\n","description":"","footnote":"","page_name":" 2091 ","page_number":643},
  {"content":"\r\n\r\n نام چو جويم هما شوم به نظرها * چون ز نشان بگذرم بگردم عنقا\r\nآه گره‌خورده‌ام به سينهء عاشق * خندهء واگشته‌ام به چهرهء زيبا\r\nنور بصيرت قرين خاطر روشن * روشنى دل نصيب مردم دانا\r\nحامل راز نهان سوختگانم * پيك شكسته‌دلان واله و رسوا\r\nمستى خواب‌آور شبان بهارم * سوز خيال‌آورم ليالى يلدا\r\nشوق شوم در دلى شكفته نهفته * غصّه شوم بر رخى گرفته هويدا\r\nدر نظر پير سايه‌روشن مغرب * صبح نشاط و امل به ديدهء برنا\r\nجلوه ده عشقهاى مردهء ديروز * حاوى امّيدهاى ژندهء فردا\r\nروح سراپا نگاه عاشق مظلوم * بر قد و بالاى دوست محو تماشا\r\nدر سخن عاشقان به مهر اشاره * در نگه دلبران به مستى ايما\r\nچون به چمن ره برم نشاط نسيمم * چون ز قفس بگذرم تأثر آوا\r\nلرزش برگ درخت و سوزش اسپند * آنجا از دست باد و ز آتش اينجا\r\nبر لب جو تاب زلف نرگس مخمور * دور ترك داغ قلب لالهء صحرا\r\nهمهمهء برگهاى زرد خزانم * كز شبح مرگ كرده ولوله بر پا\r\nجنبش بادم فرح‌فزاى و طرب‌خيز * گاه عبور از فراز جنگل و دريا\r\nرعد فروزنده در كمين و فلك‌سوز * سيل خروشان مست و باديه‌پيما\r\nموج زره‌پوش آبگير صفابخش * شوق دل‌انگيز شاخه‌هاى سمن‌سا\r\nبين خدايان ، مهين خداى شرابم * مى به كف و نعره‌زن به گنبد خضرا\r\nبر لب « موناليزا » تبسّم جاويد * در بر « پروكيا » تراكم غمها\r\n« والس » منم دلبران چو رقص نماييد * نرم گذاريد روى نالهء من پا\r\nروح « شوپن » جان « بتهون » دل « واگنر » * ريخته در پايتان خدا را پروا\r\nصوت غم‌افزاى عاشقان حزينم * در دل شبهاى هجر بىكس و تنها\r\nشادى اطفال بىگناه دلارام * مستى چشمان دختران فريبا\r\nخندهء دوشيزگان دل‌شده از دست * تاب ز كف داده ، گاه بوسه به عمدا\r\nگريه و اندوه و شوق و خنده و ناله * جلوه و مستى و شور و عشق و تمنّا\r\nگاه شوم ساز چنگ مطربهء چرخ * عشوه فزايم به بزم گنبد مينا\r\nگاه به گيسوى شب ستارهء صبحم * ناظره اندوه و ماه و اشك ثريّا \r\n\r\n","description":"","footnote":"","page_name":" 2092 ","page_number":644},
  {"content":"\r\n\r\n گاه به آهنگ ماهتاب درآيم * بر سر صحرا فكنده دامن ديبا\r\nگاه صداى پر فرشتهء صلحم * شادى ياران و بىقرارى اعدا\r\nگاه نواى كريه جغد سفيرم * خون چكد از پنچه‌ام به صحنهء هيجا\r\nگاه نشاط دلم به سينهء اعدا * گاه سرشك غمم به مرگ احبّا\r\nگاه به كرسى نگاه تند معلّم * گاه به مكتب نواى گرم الفبا\r\nگاه به گوش قضات ذوق صراحت * گاه به چشم اديب لطف معمّا\r\nگاه به هنگام رو نهفتن خورشيد * روى درختان ز بانگ زاغان غوغا\r\nگاه صداى كُلَند گوركنانم * گاه ز تهديد مرگ نالهء مرضى\r\nگاه به چاه اندر استغاثهء يوسف * گه به ره پر ز چَه فريب يهودا\r\nگاه ز درد فراق زارى يعقوب * وه كه چو سوزنده است گريهء اعمى\r\nگاه شنيدن غريب روزهء مريم * گاه ولادت عجيب نطق مسيحا\r\nگاه چو موسى صداى شوق برآرم * چو « ارَنى » گويم و ببينم « او » را\r\nگاه به مصلوب كردن تن عيسى * كوبش ميخم به چارچوب چليپا\r\nگاه به لبهاى ديريان نى مولو * گاه به شبهاى صوفيان دم مولا\r\nگاه هياهوى روز در دل شهرم * گاه سكوت شبم به خلوت پيدا\r\nگاه به گوش حريص نغمهء مسكوك * گاه به چشم گرسنه جلوهء حلوا\r\nگاه به دود دلم نشانهء حرمان * گه ز سرور نهان ترانهء لالا\r\nگاه ز دريا روم چو بوسه به ساحل * گاه چو سيلى خورم به صخرهء صمّا\r\nگاه دهم سوز دل به چوبى و سيمى * تا كند آواز دوست عقدهء دل وا\r\nگاه قلم مىنهم به پنجهء شاعر * خواست چو تقرير عشق را كند املا\r\nگاه شوم سحر كلك سعدى و حافظ * در چمن شعر طوطيان شكرخا\r\nگاه در آغوش « شهريار » سه‌تارم * يار وفادار شاعرى هنرآرا\r\nگاه به سرپنجهء « صبايى » پنهان * گاه ز سوز دل « ملوكى » پيدا\r\nگاه به زير و بم سه‌تار « عبادى » * آتش غم مىزنم به خاطر شيدا\r\nگاه به اشعار « شهريار » دهم روح * تا كه كند ابتكار شيوهء شيوا \r\n\r\n","description":"","footnote":"","page_name":" 2093 ","page_number":645},
  {"content":"\r\n\r\n\r\nماه من\r\n ديدمت ، وه چه تماشايى و زيبا شده‌اى * « ماه من » آفت دل ، فتنهء جانها شده‌اى\r\nپشت ما گشته دوتا ، از غمت اى سرو روان * تا تو در گلشن خوبى ، گل يكتا شده‌اى\r\nقامت سرو تو ترسم كه كند فتنه به پاى * اى قيامت ! چه بلايى تو كه بر پا شده‌اى\r\nخوبى و دلبرى و حسن ، حسابى دارد * بىحساب از چه سبب اين همه زيبا شده‌اى\r\nحيف و صد حيف ، كه بااين‌همه زيبايى و لطف * عشق بگذاشته اندر پى سودا شده‌اى\r\nكرده‌اى زود به پژمردن خود از چه شتاب * تو كه‌اى غنچهء من تازه ز هم وا شده‌اى\r\nشب مهتاب و فلك خواب و طبيعت بيدار * باز آشوبگر خاطر شيدا شده‌اى\r\nبين امواج ، مَنَت رقص‌كنان مىبينم * لطف را بين كه به شيرينى رؤيا شده‌اى\r\nاشكها ريخته‌ام در دل شبهاى سياه * تا درخشنده چنين لؤلؤ لالا شده‌اى\r\nديگران را اگر از ما خبرى نيست چه غم * نازنينم ، تو چرا بىخبر از ما شده‌اى ؟ ! \r\n\r\nبه دنبال زندگى\r\nيك چشم داشت !\r\nبىنورتر ، ز اختر لرزان صبحدم\r\nپژمرده و شكسته‌تر ، از سايه‌هاى غم\r\nبىرنگ همچو چهرهء مه ، در نگاه صبح\r\nافسرده همچو چشم سحرگه ، به راه صبح\r\nبنشسته در غبار و فتاده به گوشه‌اى\r\nچون حبّه‌اى شكسته ، گسسته ز خوشه‌اى\r\n* يك دست داشت !\r\nدستى كه بود كوته و پرچين و پرچروك\r\nبا گوشتهاى ريخته و استخوان پوك\r\nبا مفصلى شكسته و با ناخنى كبود\r\nبگسيخته ز هر طرفى ، تار آن ز پود\r\n\r\n","description":"","footnote":"","page_name":" 2094 ","page_number":646},
  {"content":"\r\n\r\nيك پاى داشت !\r\nپايى كه بود بسته و زخمين و دردناك\r\nچون لاشه‌اى پرآبله افتاده روى خاك\r\nجاييش زخم زنده و جاييش مرده خون\r\nانگشت آن فتاده و رگهاى آن برون\r\n* يك چشم داشت !\r\nيك‌پا و دست داشت !\r\nامّا نبود در پى خوارى و بندگى\r\nبا سينه مىخزيد ، به دنبال زندگى . . .\r\n\r\n","description":"","footnote":"","page_name":" 2095 ","page_number":647},
  {"content":"\r\n\r\n\r\nشهره ( 1371 - 1285 )\r\nاحمد نعمت اللهى ، كه در شعر شهره تخلص مىكند ، فرزند على اكبر ، در سال 1285 هجرى شمسى در شهر قم قدم به عرصهء هستى نهاد ، علوم جديده و قديمه را در زادگاه فرا گرفت ، از جوانى به مطالعهء طريقتها و مذاهب مختلف پرداخت و در اين‌باره تحقيقات بسيار كرد و اطلاعات عميقى كسب نمود و در هر طريقتى داخل شد و با رسم و راه و افكارشان آشنايى يافت و در بيست و يك‌سالگى نتيجهء مطالعات خود را در اين زمينه به رشتهء تحرير كشيد و آن را به نام \" اندرزنامه \" موسوم ساخت كه تاكنون طبع و نشر نشده است .\r\nشهره ، شاعرى خوش‌ذوق و آزاده و توانا بود و در شعر به جنبهء رآليست آن بيشتر توجه داشت . در سال 1322 مجموعه‌اى از اشعار اجتماعى خود را به نام \" نسرين و آزاد \" انتشار داد و بعد مجموعهء ديگرى به نام \" عالم انتقام \" از او به‌چاپ‌رسيد و آخرين اثر منظومى كه از او طبع و نشر شد \" انديشه‌هاى من يا دامنه‌هاى خيال \" نام دارد .\r\nشهره ، شاعرى باذوق ، خوش‌مشرب ، عارف‌پيشه و دوست‌داشتنى بود و با قرآن و مفاهيم آن آشنايى داشت و تا آنجا كه نگارنده آگاهى دارد بيشتر قرآن را از حفظ داشت و بر گفتارش شاهدى از آيات ذكر مىكرد . وى در جوانى به استخدام وزارت پست و تلگراف درآمد و سالها در قم به خدمت پرداخت و سرانجام بازنشسته شد و اوقات خود را بيشتر به مطالعه مىگذرانيد . سرانجام در آبان‌ماه 1371 شمسى چشم از جهان فروبست .\r\n\r\nدولت عشق\r\n من كه با ياد تو پيوسته وصالى دارم * ديگر از آتش هجران چه ملالى دارم\r\nهمدم شاهد خويشم چه غم از فتنهء دهر * همنشين دل‌ريشم من و حالى دارم \r\n\r\n","description":"","footnote":"","page_name":" 2096 ","page_number":648},
  {"content":"\r\n\r\n آشناى ره عشقم نه اسير در غير * سالك ملك وجودم چه خيالى دارم\r\nخاطرم با تو گرفتار و دلم با تو انيس * بين كه از دولت عشقت چه خصالى دارم\r\nوصف رويت همه‌شب مونس تنهايى ماست * بهتر از اين چه كنم تا كه مجالى دارم\r\nگفته بودى چو بكوشم به وصالت برسم * كى در انديشه چنين فكر محالى دارم\r\nدر ميان همه عشّاق نباشد چو منى * كز گدايى درت جاه و جلالى دارم\r\n« شهره » در باديهء عشق گرفتار بسيست * من ميان همه خورشيد جمالى دارم \r\n\r\nآرزو\r\n عمريست كز سراچهء دل جانم آرزوست * وز جان ، صفاى مقدم جانانم آرزوست\r\nهرچند پير و خسته و ناآزموده‌ام * زان لعل لب به قدرت امكانم آرزوست\r\nپا از گليم خويش فراتر نمىكشم * كى من ز دوست لطف فراوانم آرزوست\r\nاندر هواى خال و خط و زلف و موى تو * رفته‌ست دين و دل ز كف ايمانم آرزوست\r\nپرواز حشر و نشر قيامت نمىكنم * تا از كمال فضل تو احسانم آرزوست\r\nچون جلوه كرد حسن تو برد اختيار دل * تا ديده ديد روى تو گفت آنم آرزوست\r\nمن دردمند عشقم و در بستر فراق * افتاده‌ام ز وصل تو درمانم آرزوست\r\nعمرى كه بىتو مىگذرد چيست حاصلش * زين عمر در عذابم و پايانم آرزوست\r\nاى « شهره » دوست در تو و خارج ز خويشتن * سرگشته‌اى كه آن مه تابانم آرزوست \r\n\r\nدر خانهء ارباب\r\n هر دو گرفتند ره خانه پيش * تا برسيدند به مطلوب خويش\r\nديد سراييست بس آراسته * طاق و رواقش به فلك خاسته\r\nحاجب و دربان درش برقرار * خادمه و خادم آن بىشمار\r\nفرش ز ابريشم و بستر حرير * جامهء خدّام درش بىنظير\r\nصد چو پدر بر در آن خاكسار * چشم‌به‌راه و به دل امّيدوار\r\nتخت منقّش زده با طمطراق * پايهء قدرش شده بر نُه رواق\r\nتا كه درآمد به در از اندرون * مركز خودخواهى و كبر جنون\r\nتكيه برد يكسره بر تخت عاج * سجده بدان پايه گرفتى رواج . . . \r\n\r\n","description":"","footnote":"","page_name":" 2097 ","page_number":649},
  {"content":"\r\n\r\n\r\nمرغ اسير\r\n اگر در اين گلستان چون تويى فريادرس باشد * كجا مرغى چو من خوش‌لهجه را جا در قفس باشد\r\nحكايتهاست در من قدرت گفتن ندادندم * چو اهل كاروان را آشنايى با جرس باشد\r\nمرا در شوره‌زارى طالع بد كرده پابندم * كه در او نى هواى رفعت و حسن و هوس باشد\r\nدر اين ويرانه مردم سوختم اى باغبان رحمى * از آن نزديك‌تر تا نيمه جانى دسترس باشد\r\nقفس در بسته ، پر بشكسته مىترسم نگويد كس * كه شايد اين ز پا افتاده را هم ملتمس باشد\r\nولى خرّم دل از آنم كه فارغ هيچ ننشستم * نوشتم تا توانستم بگويم تا نفس باشد\r\nاز آن ننگ آيدم ناله و گر گريم كه در گلشن * چرا بايد به جاى سوسن و گل خار و خس باشد\r\nمخور غم « شهره » اميد است كز اين باغبان روزى * چمن سرسبز گردد گل برويد هجر بس باشد \r\n\r\nكمال آدميّت\r\n نبردم لذّتى از زندگانى ، جز زمانى را * كه سوداى تو در سر ، سوز عشقت ، در نهان بودم\r\nچو پيرامون دين گشتم ، نه دينم بود ، نه ايمان * زمانى با تو پيوستم كه فارغ زين و آن بودم\r\nنشان دوست از هر بىنشان جستن ، ندان رندى * من آن روزى نشان جستم كه بىنام و نشان بودم\r\nبه اين سوداگران پيوستن و حق خواستن تا كى * كه عمرى من به عشق سود مغمر در زيان بودم \r\n\r\n","description":"","footnote":"","page_name":" 2098 ","page_number":650},
  {"content":"\r\n\r\n بهل اين خودپرستان رياكار هوس‌ران را * چو بنهادم من اين نابخردان را كامران بودم\r\nز رندى خواستم باب كمال آدميّت را * بگفتا من در اين ره پيرو پير مغان بودم\r\nمن اينك « شهره » در شهرم چو زاهد خوانده مردودم * خدا را شكر كز لطفش ز شيطان در امان بودم\r\nبساط زندگى چيدم ، كمالش نقص بد ديدم * قناعت‌جو شدم ، در بىنيازى كامران بودم \r\n\r\nافسانه حسن\r\n تا صورت زيباى تو از پرده درافتاد * افسانهء حسن دگران بىاثر افتاد\r\nتا شهرت حسن تو به آفاق بپيچيد * بس كشته ز عشق تو به هر رهگذر افتاد\r\nدر كعبه و بتخانه چو تابيد جمالت * در جان و دل گوشه‌نشينان شرر افتاد\r\nزاهد چو ندانست به كوى تو برد راه * از شوق تو مأنوس به راه دگر افتاد\r\nبا سبحه و سجّاده و دستار درآويخت * وز دولت عاشق‌منشى بىخبر افتاد\r\nاز ميكده و دير مغان چشم بپوشيد * وندر نظر پير مغان بىبصر افتاد\r\nاز من دل و دين و خرد آن‌روز ربودند * كز صورت آن ماه‌جبين پرده برافتاد\r\nهر ديده ندانست تو را خوب ببيند * اين قرعه به نام من بىپا و سر افتاد\r\nاى « شهره » چسان صورت خورشيد ببيند * خفّاش كه در ديدن خور بىهنر افتاد \r\nاز كتاب نسرين و آزاد\r\n\r\nبرزگر\r\n برزگرى سوخته از رنج كار * كار برآورده ز روزش دمار\r\nزار و حزين از غم ايّام سخت * خشم برانگيخته بر ملك بخت\r\nروز و شب اندر پى نان تاخته * نيم كفى نان جوين يافته\r\nكشته بسى ، چيده به نفع دگر * رشته ولى خود نگرفته اثر\r\nساخته با خانهء عارى ز نور * تنگ‌تر و تيره به مصداق گور \r\n\r\n","description":"","footnote":"","page_name":" 2099 ","page_number":651},
  {"content":"\r\n\r\n عور ز انواع بساط حيات * جور ز اقسام و جهات ممات\r\nخاك سيه بستر اهل‌وعيال * رنج و تعب قوت و نشاطش ملال\r\nمست‌تر از چشم فلك روى او * چرخ نديده خم ابروى او\r\nهمّتش از رفعت افلاك بيش * ساخته با نان جو خوان خويش \r\n\r\nنوروز\r\n صبحگهى نهضت نوروز بود * هركه به نوعى خوش و پيروز بود\r\nكوه و دمن جمله بياراستند * خويش به هر جامه كه مىخواستند\r\nليك در اين منزل بىآب و رنگ * جامه بجز رنج نيايد به چنگ\r\nنهضت اين خانه دل‌ريش بود * درد و غم و محنت و تشويش بود\r\nگفت بدان دخترك از راه مهر * مام كه اى خيره ز حسنت سپهر\r\nخيره به همراهىام اى نيك‌خوى * راه كرم‌خانه ارباب پوى\r\nمرغك و بزغالهء خود فديه بر * وز كرمش بهرهء اين هديه بر\r\nدخترك از روى تحيّر به مام * گفت كه اى مادر والامقام\r\nعلّت اين كار چه ؟ ارباب كيست * حكمت اين موهبت از بهر چيست ؟\r\nگفت كه ارباب خداوند ماست * از كرم لطف و چه دربند ماست\r\nدخترك از جا به اطاعت پريد * تا كه چنين نكته ز مادر شنيد \r\n\r\nتا چند خفته‌اى . . .\r\n آن كس كه بر قضا و قدر اتّكا كند * خود را اسير محنت و رنج و بلا كند\r\nشرم‌آور است صاحب عقل سليم را * كو ضعف خود حواله به ميل قضا كند\r\nتقدير را چه صرفه بود ز ابتلاى ما * آخر قضا چه رخنه تواند به ما كند\r\nمجموعهء كمال معانى تيول ماست * تقدير را چه حد كه از اين حد خطا كند\r\nتا چند سر به جيب تفكّر برى ز عجز * تا كى كنى قبول كه زجرت خدا كند\r\nتا كى نشسته‌اى كه ز غيبت مدد رسد * تا چند خفته‌اى كه خدايت عطا كند\r\nاز بردبارى تو به پا گشت كاخ ظلم * تكرار خبط ، آدم دانا چرا كند ؟\r\nاز ضعف و جبن و سستى ما رنج شد پديد * همّت بيار تا كه ببينى چه‌ها كند \r\n\r\n","description":"","footnote":"","page_name":" 2100 ","page_number":652},
  {"content":"\r\n\r\n برخيز ! اى فناشدهء دست وهم و جهل * منشين كه حلم و حوصله كامت روا كند\r\nاز صبر و حلم و حوصله بگذر كه عاقبت * اين فكر خام خانهء ما را فنا كند\r\nهشيار باش و رند و سخن‌سنج و نكته‌دان * بيگانه صحبت از دهن آشنا كند\r\nاين روز تيره نيست جز از ظلمت نفاق * در اتفاق كوش كه دردت دوا كند\r\nعزم متين ، اراده راسخ ، دل قوى * مىبايدت كه از غم و ذلّت رها كند\r\nآخر ز آه و ناله چه خيزد كه اين‌قدر * بيچاره‌اى تحمّل جور و جفا كند\r\nبايد كه كاخ ظلم به نيروى عزم و جهد * ويران نمود ور نه نگونت ز پا كند\r\nاى بينوا بكوش كه اندر پناه آن * دشمن به سردرآيد و بختت وفا كند\r\nچون « شهره » ام به پاكى و بىباكى اى رقيب * غم نيستم كه خصم نخواهد حيا كند \r\n\r\nبر سنگ مزار\r\n اى رهگذر به فاتحه زحمت مكش كه من * از بهر خويش فاتحه بسيار خوانده‌ام\r\nدر فكر خويش باش كه روزى چو من شوى * من بوده‌ام به فكر و به ره درنمانده‌ام\r\nباز آمدم به خدمت جانانه با نشاط * چون در حيات اسب تجاوز نرانده‌ام\r\nصورت به غير خاك درِ او نسوده‌ام * در حدّ خويش بذر محبّت فشانده‌ام\r\nاز شرك و كفر و كيد و ريا دور بوده‌ام * اين دسته را به خاك مذلّت نشانده‌ام\r\nچشم طمع چو بستم ، دست طلب شكست * از ترس و خوف و واهمه خود را رهانده‌ام\r\nكارى مكن كز آن به ندامت شوى دچار * من شهد رستگاريت اكنون چشانده‌ام\r\nخواهى پذير و خواه به دنبال نفس رو * اين تو را به كان حقايق كشانده‌ام\r\nبيرون ز خويشتن قدمى برندار هان * من زين قدم ز رشد بسى بازمانده‌ام \r\n\r\n","description":"","footnote":"","page_name":" 2101 ","page_number":653},
  {"content":"\r\n\r\n\r\nشهرى ( 1369 - 1289 )\r\nعباس شهرى ، فرزند اسماعيل ، در سال 1289 هجرى شمسى در تهران ديده به جهان گشود و تحصيلات ابتدايى و متوسطه را در همان شهر به پايان رسانيد .\r\nشهرى ، پس از گذراندن دورهء دبيرستان وارد دانشكدهء كشاورزى شد و به تحصيل پرداخت و در سال 1308 شمسى از آن دانشكده فارغ التحصيل گرديد و به دريافت ليسانس توفيق يافت . آنگاه به استخدام وزارت كشاورزى درآمد و در پستهاى مختلفى انجام‌وظيفه كرد و در سال 1369 شمسى بدرود زندگى گفت .\r\nشهرى ، شاعرى خوش‌ذوق و لطيف‌طبع بود و در شعر به سادگى و روانى آن توجه خاص داشت در سرودن شعر به مثنوى بيشتر توجه كرد و در حقيقت ، هنر او در سرودن مثنوى بود كه اغلب داراى جنبه‌هاى اخلاقى و تربيتى بود .\r\nبنا به نقل تذكرهء منظوم رشحهء اصفهانى ، شهرى تذكرهء منظومى در احوال شعراى زمان خود تأليف كرد .\r\n\r\nصبح پيرى\r\n چو در مويت سپيدى شد پديدار * ز اعمال جوانى دست بردار\r\nبود پيرى خزان زندگانى * مرو ديگر پى كار جوانى\r\nچو گشتى پير و رفت از چهره‌ات رنگ * مكن كارى كه از پيران بود ننگ\r\nز مويت صبح پيرى شد نمودار * تو را گويد كه سر از خواب بردار\r\nز اعمال جوانى ديده بربند * جوانى را رها كن بهر فرزند \r\n\r\n","description":"","footnote":"","page_name":" 2102 ","page_number":654},
  {"content":"\r\n\r\n\r\nعالم دگر\r\n گر كه چون مرغ بال‌وپر گيرم * جاى در عالم دگر گيرم\r\nچو از اين آمدن نديدم سود * در بر رفتگان مقر گيرم\r\nتا به راحت برآورم نفسى * بار هستى ز دوش برگيرم\r\nروم آن عالم و كناره از اين * خلق از ديو و دد بتر گيرم\r\nنخل عمر مرا چو نيست ثمر * دل از اين عمر بىثمر گيرم\r\nسوختم ، سوختم سزد چون شمع * آتش از پاى تا به سر گيرم\r\nكيستم ؟ چيستم ؟ نمىدانم * روم از اصل خود خبر گيرم\r\nراه يابم اگر به مأمن قرب * دامن عدل دادگر گيرم\r\nداد و دل را ز مردمى كه بُوَند * از خداوند ، بىخبر گيرم\r\nمن فرومايه نيستم كه دهم * آبرو تا كه سيم و زر گيرم\r\nشاعرم رزق خويشتن بايد * كه ز خونابهء جگر گيرم\r\nگرچه در محنتم به جرم هنر * باز دنبالهء هنر گيرم\r\nدشمن ننگ و طالب نامم * ره مردان نامور گيرم\r\nتا نگردد ملول خاطر كس * سخن آن به كه مختصر گيرم \r\n\r\nجوانى\r\n جوانى همه خوبى و خرّميست * گل عمر ده‌روزهء آدمىست\r\nاگر سودى از زندگانى بود * همان چند روز جوانى بود\r\nچو باد صبا كز چمن بگذرد * به يك‌چشم برهم زدن بگذرد\r\nبه شادى گرا تا جوانى بود * كه پيرى همه ناتوانى بود\r\nجوانى چو بشكست پيمان تو * كند درد و غم رخنه بر جان تو\r\nز دل ناله از ناتوانى كنى * در آن‌روز ياد جوانى كنى\r\nبه پيرى بود زندگانى دروغ * كه پيرى چراغى بود بىفروغ\r\nكند هر زمان تازه داغ تو را * فروغى نباشد چراغ تو را\r\nدريغا كه فصل جوانى گذشت * بهار خوش زندگانى گذشت\r\nبرفت آن‌همه سرفرازى كجا ؟ * جوانى كجا عشقبازى كجا ؟ \r\n\r\n","description":"","footnote":"","page_name":" 2103 ","page_number":655},
  {"content":"\r\n\r\n\r\nارزش هنر\r\n گفت با بلبل قفس زاغى * از چه افتاده دور از باغى\r\nتو كه كارى نداشتى به كسى * پس چرا پايبند اين قفسى\r\nگفت چون مرغكى هنرمندم * دست گردون فكنده در بندم\r\nچون تو گر زشت و بىهنر بودم * ايمن از فتنهء بشر بودم\r\nاين‌چنين است شيوهء ايّام * زاغ در باغ و بلبل اندر دام \r\n* *\r\n چه توان كرد رنج دربه‌دريست * راستى روزگار بىهنريست\r\nهركه مرد است همدم درد است * شادمان است آنكه نامرد است\r\nخفته نادان چو مار بر سر گنج * مرد دانا اسير محنت و رنج\r\nهركه معصوم و بىگناه بود * روز او همچو شب سياه بود\r\nشيوهء روزگار اين باشد * تا كه باشد جهان چنين باشد \r\n* *\r\n شاه غزنين كه سكه بر زر زد * چه گلى بر سر سخنور زد\r\nتا كه از او قياس كار كنند * فكر « شهرى » و « شهريار » كنند \r\n* *\r\n ما سرايندهء خوش‌آهنگيم * تا كه هستيم زنده دلتنگيم\r\nچون رويم از جهان و خاك شويم * گوهرى پاك و تابناك شويم\r\nهمه گويند اى دريغا مُرد * سودى از زندگى خويش نبرد\r\nقدردانى ما پس از مرگ است * زندگانى ما پس از مرگ است \r\n* *\r\n چشم تنگ تو كور باد اى چرخ * روشنى از تو دور باد اى چرخ\r\nكه همه كارهاى تو ننگ است * هنرى مرد از تو دلتنگ است \r\n\r\nكار خواجه\r\n خواجه كارش نگاه داشتن است * حاصلش رفتن و گذاشتن است\r\nخاطر آسوده من كه در عالم * همه دارايىام نداشتن است \r\n\r\n","description":"","footnote":"","page_name":" 2104 ","page_number":656},
  {"content":"\r\n\r\n\r\nخاطرات شباب\r\n شب بيامد فراز و روز برفت * آفتاب جهان‌فروز برفت\r\nتيره شد آسمان مينايى * منم و گوشه‌اى و تنهايى\r\nمنم و ديده‌اى رميده ز خواب * منم و خاطرات عهد شباب\r\nياد عهدى كه با پدر بودم * از همه چيز بىخبر بودم\r\nمادرى بود مهربان به برم * بر سرم بود سايهء پدرم\r\nروى من همچو لاله خندان بود * كار من رفتن دبستان بود\r\nدر دلم رنج و غصّه راه نداشت * عالمى داشتم كه شاه نداشت\r\nديدگان پدر كه باز بُدى * ديدهء من به خواب ناز بُدى\r\nتا من از خواب ديده كردم باز * رفت چشم پدر به خواب دراز\r\nياد دارم شبى شدم بيمار * مادرم ماند تا سحر بيدار\r\nدر دل شب خدا خدا مىكرد * كودك خويش را دعا مىكرد \r\n* *\r\n كودكى رفت و نوجوانى رفت * بهترين دور زندگانى رفت\r\nرفت آب جوانى از جويم * اندك‌اندك سپيد شد مويم\r\nنور از چشم و قوّت از تن رفت * آن طراوت كه بود در من رفت\r\nديگرم نيست حال گردش و سير * ياد آن روزگار باد به خير \r\n\r\nنوش و نيش\r\n نوش بىنيش نيابى هرگز * هركجا هست گلى خارى هست\r\nدر چمن نيز كه جاى طرب است * نالهء مرغ گرفتارى هست\r\nظلم بگذار كه از بهر تو نيز * دست بيداد ستمكارى هست\r\nزنگ از آيينهء دل بزداى * گر تو را ديدهء بيدارى هست\r\nور نه مىدان كه به جايى نرسى * تا در اين آينه زنگارى هست\r\nاين همه نقش عجب بر در و نام * با تو گويد كه جهاندارى هست\r\nوان در اين آمدن و رفتن ما * هيچ شك نيست كه اسرارى هست \r\n\r\n","description":"","footnote":"","page_name":" 2105 ","page_number":657},
  {"content":"\r\n\r\n\r\nذكر خير\r\n مرگ و رفتن بود براى همه * مرگ كوبد درِ سراى همه\r\nآنكه دستش اجل نگيرد كيست ؟ * و آنكه مىماند و نميرد كيست ؟\r\nزندگى چون كلاف پرپيچ است * اوّلش هيچ و آخرش هيچ است\r\nنيست جز محنت و ملال اينجا * گر بمانى هزار سال اينجا\r\nگر گداى رهى و گر شاهى * تو هم از كاروان اين راهى\r\nتو هم اين راه دارى اندر پيش * توشه بردار بهر رفتن خويش\r\nبا وجودى كه طعمهء گورى * باز از جام كبر مغرورى\r\nاين همه حرص و آز يعنى چه ؟ * آرزوى دراز يعنى چه ؟\r\nزن و فرزند و مال و قدرت و زور * همه يار تُواند تا لب گور\r\nچون نهندت به گور و برگردند * تا ابد از تو بىخبر گردند\r\nآن‌چنان زى كه چون روى در خاك * همه باشند بهر تو غمناك\r\nرحمتى بر روان خود باشى * شرف دودمان خود باشى\r\nآن‌چنان زى كه از تو ياد كنند * روحت از ذكر خير شاد كنند \r\n\r\n","description":"","footnote":"","page_name":" 2106 ","page_number":658},
  {"content":"\r\n\r\n\r\nشهريار ( 1367 - 1285 )\r\nاستاد محمد حسين شهريار ، فرزند حاج ميرزا آقا خشكنابى ، در سال 1285 هجرى شمسى در تبريز از مادر زاد . علوم مقدماتى را در آن شهر فراگرفت و تا سوم دبيرستان به تحصيل پرداخت و ادبيات عرب را در مدرسهء طالبيه تبريز آموخت و زبان فرانسه را از اساتيد همان سامان فراگرفت .\r\nشهريار در سال 1339 هجرى قمرى با پسر عموى خود راهى تهران شد و در دار الفنون به تكميل دورهء متوسطه همت گماشت ، آنگاه به تحصيل در رشتهء طب پرداخت ، اما نتوانست آن را به انجام رساند و پس از دو سال رشتهء طب را رها كرد .\r\nشهريار به علت عدم قدرت مالى و نيز به علت دلبستگى به ثريا دختر مورد علاقه‌اش ، نتوانست به اتمام تحصيل پردازد ، ناگزير مدرسه را ترك گفت و به استخدام دولت درآمد .\r\nدر سال 1310 شمسى در اداره ثبت‌اسناد تهران به كار پرداخت و پس از چندى به نيشابور مأموريت يافت ، سپس به مشهد منتقل شد و مدت دو سال در اين دو شهر به خدمت مشغول بود . آنگاه به تهران بازگشت و به خدمت شهردارى درآمد و يك سال هم به‌عنوان بازرس بهدارى مشغول كار شد ، ازآن‌پس به بانك كشاورزى منتقل گرديد .\r\nنخستين منظومه‌اى كه از شهريار انتشار يافت ، مثنوى روح پروانه بود كه توجه شعرا و محافل ادبى را به خود معطوف داشت و قسمتى از اشعار او نيز در سال 1310 شمسى دو بار و با مقدمهء استادان ملك‌الشعراء بهار و سعيد نفيسى انتشار يافت .\r\nكليات اشعار شهريار متجاوز از پانزده هزار بيت از قصيده و غزل و مثنوى و قطعه است كه به همت دوستانش در سه مجلد به طبع رسيد و با تجديد نظر چند بار چاپ شد .\r\nاستاد شهريار يكى از شعراى بزرگ و تواناى معاصر بشمار مىرود و اشعارش از\r\n\r\n","description":"","footnote":"","page_name":" 2107 ","page_number":659},
  {"content":"\r\n\r\nلطف و شور و حال خاصى برخوردار است . شهريار در سالها قبل ، از تهران به زادگاه خود مراجعت كرد و تا پايان عمر در آنجا بزيست و چندى نيز در دانشكدهء ادبيات تبريز به تدريس اشتغال داشت و در همان زمان منظومهء معروف و تركى خود را به نام « حيدربابايه » را منتشر ساخت كه مورد استقبال كم‌نظير قرار گرفت .\r\nاستاد ملك‌الشعراى بهار در ديباچهء كتاب صداى خدا ، شهريار را اين‌گونه ستوده است : « شهريار نه تنها افتخار ايران ، بلكه افتخار شرق است . »\r\nسرانجام پس از چندى بيمارى به سال 1367 در تهران در بيمارستان مهر بدرود حيات گفت و جنازه‌اش را به تبريز منتقل ساختند و در مقبرة الشعراء آن شهر به خاك سپردند .\r\nشهريار ، در آخرين لحظات حيات اين دو بيت را از اشعار خود زمزمه كرد و جان سپرد :\r\n اى مظهر جمال و جلال خدا ، على * يا مظهر العجائب و يا مرتضى على\r\nاز شهريار پير زمينگير دست گير * اى دستگير مردم بىدست و پا ، على \r\n\r\nخون دل\r\n يار و همسر نگرفتم كه گرو بود سرم * تو شدى مادر و من با همه پيرى پسرم\r\nتو جگرگوشه هم از شير بريدى و هنوز * من بيچاره همان عاشق خونين جگرم\r\nخون دل مىخورم و چشم نظربازم جام * جرمم اين است كه صاحبدل و صاحب‌نظرم\r\nمن كه با عشق نراندم به جوانى هوسى * هوس عشق جوانيست به پيرانه سرم\r\nپدرت گوهر خود را به زر و سيم فروخت * پدر عشق بسوزد كه درآمد پدرم\r\nعشق و آزادگى و حسن جوانى و هنر * عجبا هيچ نيرزند كه بىسيم و زرم\r\nهنرم كاش گره‌بند زر و سيمم بود * كه به بازار تو كارى نگشوده هنرم\r\nسيزده را همه عالم به در امروز از شهر * من خود آن سيزدهم كز همه عالم به درم\r\nتا به ديوار و درش تازه كنم عهد قديم * گاهى از كوچهء معشوقهء خود مىگذرم\r\nتو از آنِ دگرى رو كه مرا ياد تو بس * خود تو دانى كه من از كام جهانى دگرم\r\nاز شكار دگران چشم و دلم سير بدار * شيرم و جوى شغالان نبود آبخورم\r\nخون دل موج زند در جگرم چون ياقوت * « شهريارا » چه كنم مُعْلَم و والاگهرم \r\n\r\n","description":"","footnote":"","page_name":" 2108 ","page_number":660},
  {"content":"\r\n\r\n\r\nطوطى خوش‌لهجه\r\n مايهء حسن ندارم كه به بازار من آيى * جان فروش سر را هم كه خريدار من آيى\r\nاى غزالى كه گرفتار كمند تو شدم باش * تا به دام غزل افتى و گرفتار من آيى\r\nسپر صلح و صفا دارم و شمشير محبّت * با تو آن پنجه نبينم كه به پيكار من آيى\r\nگلشن طبع من آراسته از لاله و نسرين * همه در حسرتم اى گل كه به گلزار من آيى\r\nروز روشن به خود از عشق تو كردم چو شب تار * به اميدى كه تو هم شمع شب تار من آيى\r\nصيد را شرط نباشد همه در دام كشيدن * به كمند تو فتادم كه نگهدار من آيى\r\nگفتمش نيشكر شعر از آن پرورم از اشك * كه تو اى طوطى خوش‌لهجه شكرخوار من آيى\r\nگفت اگر لب بگشايم تو بدان طبع گهربار * « شهريارا » خجل از لعل شكربار من آيى \r\n\r\nحالا چرا ؟\r\n آمدى جانم به قربانت ، ولى حالا چرا ؟ * بىوفا ! حالا كه من افتاده‌ام از پا ، چرا ؟\r\nنوشدارويى و بعد از مرگ سهراب آمدى * سنگدل ! اين زودتر مىخواستى ، حالا چرا ؟\r\nعمر ما را مهلت امروز و فرداى تو نيست * من كه يك امروز مهمان توام ، فردا چرا ؟\r\nنازنينا ما به ناز تو جوانى داده‌ايم * ديگر اكنون با جوانان ناز كن ، با ما چرا ؟\r\nوه كه با اين عمرهاى كوته بىاعتبار * اين همه غافل شدن از چون من شيدا چرا ؟\r\nآسمان چو جمع مشتاقان پريشان مىكنى * در شگفتم مى نمىپاشد ز هم دنيا چرا ؟\r\n« شهريارا » بى « حبيب » خود نمىكردى سفر * راه مرگ است اين يكى بىمونس و تنها چرا ؟ \r\n\r\n","description":"","footnote":"","page_name":" 2109 ","page_number":661},
  {"content":"\r\n\r\n\r\nدختر گل‌فروش\r\n اى گل‌فروش دختر زيبا كه مىزنى * هردم چو بلبلان بهارى ، صلاى گل\r\nنرم و سبك به جامهء گل‌دوز زرنگار * پروانه‌وار مىخزى از لابلاى گل\r\nحقّا كه همنشين گلى اى بنفشه‌مو * سيماى شرمگين تو دارد صفاى گل\r\nآن چهره بر فراز گل از ناز نوشخند * چون ماهتاب بر چمن دلگشاى گل\r\nبر عاج سينه سنبل يك‌سو نهاده سر * جان مىدهد به منظرهء دلرباى گل\r\nگلزار مىنمايدم آفاق در نظر * از نغمهء تو بلبل دستان‌سراى گل\r\nخود غنچهء گلى و قبا گل ، متاع گل * من شكوهء تو با كه برم ؟ با خداى گل\r\nمانا تو همچو بلبل و پروانه‌اى پرى * روح منى كه بال زند در هواى گل\r\nگل بىوفاست آن‌همه گِردش چو من مگرد * ترسم خدا نكرده نبينى وفاى گل\r\nمن نيز باغبان گلى بودم اى پرى * مزدم همه تحمّل خار جفاى گل\r\nپروانه‌وش كه سوزد و افتد به پاى شمع * آخر گداختى من و دل را به‌پاى گل\r\nتعريف مىكنى گل خود را و غافلى * كز عشوهء تو جلوه نماند براى گل\r\nپيش تو خودفروش گل نازكانه نيست * اين از كجا و قصّهء شرم و حياى گل\r\nاز نوشخند ، مشق شكفتن دهى به گل * يا لعل تو به خنده درآرد اداى گل\r\nاى گل‌فروش دختر زيبا ، خداى را * رندند بچّه‌ها ، نبرندت به‌جاى گل \r\n\r\nشرم و عفّت\r\n نالدم پاى كه چند از پى يارم بدوانى * من به او مىرسم امّا تو كه ديدن نتوانى\r\nمن سراپا همه شرمم تو سراپا همه عفّت * عاشق پا به فرارم ، تو كه اين درد ندانى\r\nچشم خود در شكن خط بنهفتم كه بدزدى * يك نظر در تو ببينم چو تو اين نامه بخوانى\r\nبه غزل چشم تو سرگرم بدارم من و زيباست * كه غزالى به نواى نى محزون بچرانى\r\nاز سر هر مژه‌ام خون دل آويخته چون دل * خواهم اى باد خدا را كه به گوشش برسانى\r\nگرچه جز زهر ، من از جام محبّت نچشيدم * اى فلك زهر عقوبت به حبيبم نچشانى\r\nاز من آن‌روز كه خاكى به كف باد بهار است * چشم دارم كه دگر دامن نفرت نفشانى\r\nاشك آهسته به پيراهن نرگس بنشيند * ترسم اين آتش سوز از سخن من بنشانى\r\nتشنه ديدى به سرش كوزهء تهمت بشكانند * « شهريارا » تو به آن عاشق دلسوخته مانى \r\n\r\n","description":"","footnote":"","page_name":" 2110 ","page_number":662},
  {"content":"\r\n\r\n\r\nدر خانه نبودم\r\n ماهم آمد به در خانه و من خانه نبودم * خانه گويى به سرم ريخت چو اين قصّه شنودم\r\nآنكه مىخواست به رويم در دولت بگشايد * اى دريغا ! كه درِ خانه به رويش نگشودم\r\nآمد آن دولت بيدار و مرا بخت فروخفت * من كه يك‌عمر شب از دست خيالش نغنودم\r\nاى نسيم سحر آن شمع شبستان طرب را * گو به سر مىرود از آتش هجران تو دودم \r\n\r\nزندان زندگى\r\n تا هستم اى رفيق ندانى كه كيستم * روزى سراغ وقت من آيى كه نيستم\r\nدر آستان مرگ كه زندان زندگىست * تهمت به خويشتن نتوان زد كه زيستم\r\nپيداست از گلاب سرشكم كه من چو گل * يك روز خنده كردم و عمرى گريستم \r\n\r\nبلبل باغ هنر « 1 »\r\n از كورى چشم فلك امشب قمر اينجاست * آرى قمر امشب به خدا تا سحر اينجاست\r\nآهسته به گوش فلك از بنده بگوييد * ديگر نشود منتظر امشب قمر اينجاست\r\nشمعى كه به‌سويش من جان سوخته از شوق * پروانه‌صفت باز كنم بال‌وپر اينجاست\r\nتنها نه من از شوق سراپا نشناسم * يك دسته چو من عاشق بىپا و سر اينجاست\r\nآرى قمر آن قمرى خوشخوان طبيعت * آن نغمه‌سرا بلبل باغ هنر اينجاست\r\nساز خوش و آواز خوش و بادهء دلكش * اى بىخبر آخر چه نشستى خبر اينجاست\r\nمهمان عزيزى كه پى ديدن رويش * همسايه همه سركشد از بام و در اينجاست\r\nاى كاش سحر نايد و خورشيد نزايد * كامشب قمر اينجا قمر اينجا قمر اينجاست \r\n\r\n\r\n","description":"","footnote":"\r\n( 1 ) - اين شعر را در وصف « قمر الملوك وزيرى » خواننده فقيد و مشهور ايرانى سرود .\r\n","page_name":" 2111 ","page_number":663},
  {"content":"\r\n\r\n\r\nنى محزون\r\n امشب اى ماه به درد دل من تسكينى * آخر اى ماه تو همدرد من مسكينى\r\nكاهش جان تو من دارم و من مىدانم * كه تو از دورى خورشيد چها مىبينى\r\nتو هم اى باديه‌پيماى محبّت چون من * سر راحت ننهادى به سر بالينى\r\nهمه در چشمهء مهتاب غم از دل شويند * امشب اى مه تو هم از طالع من غمگينى\r\nمن مگر طالع خود در تو توانم ديدن * كه توام آينهء بخت غبارآگينى\r\nهر شب از حسرت ماهى ، من و يك دامن اشك * تو هم اى دامن مهتاب ، پر از پروينى\r\nباغبان خار ندامت به جگر مىشكند * برو اى گل كه سزاوار همان گلچينى !\r\nتو چنين خانه كَن و دل‌شكن اى باد خزان * گر خود انصاف دهى مستحق نفرينى\r\nنى محزون مگر از تربت فرهاد دميد * كه كند شكوه ز هجران لب شيرينى\r\nكى بر اين كلبهء طوفان‌زده سر خواهى داد * اى پرستو كه پيام‌آور فروردينى\r\n« شهريارا » اگر آيين محبّت باشد * چه حياتى و چه دنياى بهشت‌آيينى \r\n\r\nجان مادر\r\n مادر بهشت من همه آغوش گرم توست * گويى سرم هنوز به بازوى نرم توست\r\nپيوسته در هواى تو چشمم به جستجوست * هر لحظه با خيال تو جانم به گفتگوست\r\nمادر صداى گردش گهواره‌ات هنوز * مىپيچدم به گوش دل‌وجان شبانه‌روز\r\nدستى به مهد طفل و به دست دگر نهان * مادر ببين ، به عرش خدا مىدهى تكان\r\nزين كاروان روز و شب من كه شد روان * مادر تويى ، تو قافله‌سالار كاروان\r\nاين قافله هنوز تو مىبندىاش دراى * زنگ شتر هنوز به آهنگ لاىلاى\r\nدر خواب و در خيال همه با توام هنوز * تنهايىام مباد كه تيره است بىتو روز\r\nدر اندرون من همه ناى و نواى توست * وان ناى و آن نوا به دم جانفزاى توست\r\nدائم حريم قدس تو احساس مىكنم * احساس قدس آن دم انفاس مىكنم\r\nدر خانه هركجا نگرم خاطرات توست * هم خامُشانه قصّهء مرگ و حيات توست\r\nهر كنج خانه از تو ببينم نشانه‌ها * اى مادر ، اى تو روشنى آشيانه‌ها\r\nهر چرخ خانواده كه مادر مدير اوست * پيوسته بر مدار محبّت مسير اوست\r\nمادر حيات با تو بهشت است و خرّم است * ور بىتو بود هر دو جهانى جهنّم است \r\n\r\n","description":"","footnote":"","page_name":" 2112 ","page_number":664},
  {"content":"\r\n\r\n پستان توست چشمهء نوشين سلسبيل * اى چشمه‌ات هنوز شكر با منش سبيل\r\nموسيقى بهشت همانا صداى توست * گوش دلم به زمزمهء لاىلاى توست\r\nمادر به قصّه‌هاى تو مىخفت غصّه‌ها * مىرفت چشم و گوش به دنبال قصّه‌ها\r\nيك‌عمر در پناه تو خفتيم مست و لول * گويى هنوز در تو گريزم ز ديو و غول\r\nتا با حريم گرم تو بوديم در تماس * هرگز نبودمان به دل از ديو و دد هراس\r\nهركو چو من نوازش مادر به چشم ديد * از ديدن يتيم بلرزد تنش چو بيد\r\nاز كودكان مدرسه گر خود توانگر است * طفل ملول را به جبين داغ مادر است\r\nآن شيرخواره كاو به سرش نيست مادرى * زان دلخراش‌تر به خدا نيست منظرى\r\nما را عواطف ، اين همه از شير مادر است * اين رأفتى كه در دل و سوزى كه در سر است\r\nدر طفلى آنكه ديده به سر مهر مادرى * تحويل مىدهد به بزرگى به ديگرى\r\nآن‌كس كه سايه‌اى به سر از مادرش نبود * مشكل به زير سايه او مىتوان غنود\r\nاغلب كسان كه پردهء حرمت دريده‌اند * در كودكى محبّت مادر نديده‌اند\r\nمادر تو آن فرشته كه طومار سرنوشت * در پيچى و جهنّم ما را كنى بهشت\r\nمادر به نوشخند تو آفاق مىشكفت * گويى كه از تو كون و مكان حرف مىشنفت\r\nبا شادىات نبود غمى را مجال ايست * امّا به گريهء تو هم آفاق مىگريست\r\nگر برده مرگ شخص تو ، يادت نبرده است * تو زنده‌اى هميشه كه يادت نمرده است\r\nبختم هنوز از گل روى تو گلشن است * غمخانهء دلم به چراغ تو روشن است\r\nاز اشك تو چكيده ذوق و صفا شدم * كانونى از محبّت و مهر و وفا شدم\r\nاز توست سوز و ساز رباب شكسته‌ام * مديون توست اين همه ديوان كه بسته‌ام\r\nصد قصّه عشق بودى و مىخواندمت مدام * رفتى و ماند قصّهء صد عشق ناتمام\r\nبس انتظار من بكشيدى تو محتشم * امّا من انتظار تو نوميد مىكشم\r\nوقتى كه يادم آن‌همه رنج آيد و عذاب * مادر به جان تو جگرم مىشود كباب\r\nاى وقف كرده زندگى از بهر كودكان * رفتى و زندگى همه شد زهر كودكان\r\nاى سينه داشته سپر هر بلاى من * اكنون بكن شفاعت من با خداى من\r\nروزى اگر به چشم تو بينند اين جهان * ديگر به سينه‌اى نشود كينه‌اى نهان\r\nاز چشم مادران به خدا هركجا سريست * آن سر چرنده در قرق مهر مادريست\r\nآنكو به خون يك پسر انگشت مىنهد ؟ * آخر جواب ناله مادر چه مىدهد ؟ \r\n\r\n","description":"","footnote":"","page_name":" 2113 ","page_number":665},
  {"content":"\r\n\r\n هرجا كه خائن پسرى يا كه دختريست * چون سايه در تعاقب او آه مادريست\r\nآخر چو ياد مادر مسكين به دل كنى * گر خون روان شده‌ست تو بايد بحل كنى\r\nآرى ، به احترام تو مادر همين بشر * روزى گذشت مىكند از خون يكدگر\r\nآن روز آدمى دوجهانش شود بهشت * زيراكه نخل حرمت مادر به دهر كشت\r\nاين راز آن حديث كه نقل از پيمبر است * جنّت نهاده زير قدمهاى مادر است \r\n\r\nفصل گل\r\n نوبهار آمد و چون عهد بتان توبه شكست * فصل گل دامن ساقى نتوان داد ز دست\r\nكاسه و كوزهء تقوى كه نمودند درست * ديدم آن كاسه به سنگ آمد و آن كوزه شكست\r\nباز از طرف چمن نغمهء بلبل برخاست * عاشقان بىمى و معشوق نخواهند نشست\r\nسرخ‌گل خنده زد و ابر به كهسار گريست * لاله بگرفت قدح بلبل عاشق شد مست\r\nنغمه‌ها داشتم از عشق تو چون تار و فلك * گوشمال آن‌قدرم داد كه تا رشته گسست\r\nخبرت هست كه ديگر خبر از خويشم نيست ؟ * خبرت نيست كه آخر خبر از عشقم هست ؟\r\nدلرباتر ز رخت در دمنى گل ندميد * دلگشاتر ز لبت در چمنى غنچه نبست\r\n« شهريارا » دگر از بخت چه خواهى كه برند * خوبرويان غزل نغز تو را دست به دست \r\n\r\nبر سنگ مزار\r\n از اين خلعت خاكى كالبد نام * نه تارى به‌جا ماند ديگر نه پودى\r\nمن از شكر احسان تو برنگردم * خدايا ! مرا بارها آزمودى\r\nبسازم بسوزى كه از آتش وى * نخواهم به چشم كسى رفت دودى\r\nبه غير از نمودى به گيتى نبوديم * برفتيم كز ما نماند نمودى\r\nچه سود از جهانى كه در وى نباشد * نه اصحاب فضلى ، نه ارباب جودى\r\nبسى دانش و حكمت آموختم ليك * بشر كز درآمد نبخشيد سودى\r\nنگويم كه مردن روا نيست يا رب * ولى كاش مرگ جوانان نبودى\r\nتو اى كوهساران كه چندانكه بينم * به سنگينى و سهمگينى فزودى\r\nبشر زاد و مرد و تبه شد ولى تو * همان سنگدل كوهسارى كه بودى\r\nبتاب آفتابا كه صد قرن ديگر * همان گيتىافروز عاد و ثمودى \r\n\r\n","description":"","footnote":"","page_name":" 2114 ","page_number":666},
  {"content":"\r\n\r\n تو اى ماه تابان كه چون سيمگون تاج * بر اين تخت والاى چرخ كبودى\r\nپس از ما به شب‌زنده‌داران هجران * همان قصّه سر كن كه با ما سرودى\r\nتو اى شب‌نشين قديمم « ثريا » * كه شبها به افسانهء من غنودى\r\nبه شب غم‌گسارى زندانيان كن * به راز و نيازى و گفت‌وشنودى\r\nتو اى چرخ گردنده كز نيزهء برق * كلاه از سر تاج‌داران ربودى\r\nبه كشت زمين دانهء آدمى را * نكشته به داس مه نو درودى\r\nتو اى جويباران چو از جنبش باد * برقصد گل و سرو سر كن سرودى\r\nبه هرجا كه آزاده‌اى ديدى اى باد * خدا را كه از ما رسانش درودى\r\nالا يا صبا نكهتى بر من آور * چو برهم زدى طرهء مشك سودى\r\nتو اى ابر گردنده بر صفحهء دهر * كه نقش بسى آرزوها زدودى\r\nتو در برگ‌ريز خزانى همانى * كه از ديده باران حسرت گشودى\r\nخدا را به ناكامى شاعرى نيز * ببخشاى و از ديده بگشاى رودى\r\nو ليكن به سنگ مزار من اين نقش * بهل تا بماند ز ما يادبودى\r\nمگر روزى آزاده‌اى اين فسانه * بخواند به غوغاى چنگى و رودى \r\n\r\nبگريز\r\n بگريز در آغوش من از خلق كه گلها * از باد گريزند در آغوش گياهى ! \r\n\r\n","description":"","footnote":"","page_name":" 2115 ","page_number":667},
  {"content":"\r\n\r\n\r\nشهلا ( 1330 )\r\nخانم شهلا جمال‌پور ، فرزند سيف‌على ، در سال 1330 هجرى شمسى در شهرستان رشت از مادر زاد و تحصيلات ابتدايى را در زادگاه خود به‌پاى برد . در سال 1345 به‌اتفاق خانواده راهى تهران شد و دورهء متوسطه را در آن شهر به انجام رسانيد و در رشتهء ادبى ديپلم گرفت و در سال 1350 در رشتهء زبان انگليسى با مدرك فوق ديپلم فارغ التحصيل شد ازآن‌پس به استخدام آموزش و پرورش درآمد و به تدريس پرداخت و در سال 1358 در رشتهء زبان و ادبيات انگليسى در دانشگاه الزهراء پذيرفته شد ، اما موفق به ادامه آن نشد .\r\nشهلا جمال‌پور در سال 1366 تهران را به قصد زادگاه خود ترك گفت و در رشت متوطن گرديد و به همان تدريس زبان انگليسى در دبيرستانها اشتغال ورزيد .\r\nشهلا مىگويد : « روزى به شعر زنده‌ياد اخوان ثالث برخوردم ( غريبم ، قصّه‌ام چون غصّه‌ام بسيار ) ، وصف حال بود ، با خود انديشيدم اگر اين شعر با خطى زيبا نوشته شود شعر جان تازه‌ترى مىيابد ، بدين‌منظور از سال 1367 شروع به يادگيرى خوشنويسى كردم و مرحله به مرحله پيش رفتم و اكنون در دورهء ممتازى مىباشم ، در خلال فراگيرى خوشنويسى يك دورهء كوتاه طراحى را گذراندم و گهگاه در شب شعر حضور مىيافتم . به علت دودستگى بين شعراى كلاسيك و نو ، اكنون مدت دو سال است كه احساس مىكنم در خلوت خود با شعراى خاموش ، شب شعر آرام‌ترى را دارم . به‌هرحال ماييم و شيفتگى خالص به هنر ، در دنيايى كه رايحهء خوش عاطفه ، بوى باروت مىدهد . »\r\nشهلا شاعرى است لطيف‌طبع ، كه در شعر نو و كلاسيك هر دو طبع‌آزمايى مىكند و از عهدهء هر دو به‌خوبى برآمده است .\r\n\r\n","description":"","footnote":"","page_name":" 2116 ","page_number":668},
  {"content":"\r\n\r\n\r\nانتظار\r\n فروغ ديدهء من ، چلچراغ خانهء من * دوباره ديدن رويت بود بهانهء من\r\nصداى هر قدمت را به گوش جان شنوم * بيا كه نام تو جاريست در ترانهء من\r\nدلم گرفته‌تر از هر غروب پاييز است * سرشك و گونهء زردم بود نشانهء من\r\nصفاى عاطفه‌ات ، عمق پاك درياهاست * دمى چو موج فرود آى در كرانهء من\r\nنيامدى كه ببينى چه شام تاريكيست * هزار شيون و غم ، نغمهء شبانهء من\r\nبه انتظار تو اى بىتو ، جان رسيده به لب * فروچكيد ز چشم ، اشك دانه‌دانهء من\r\nتويى بهانهء بودن ، تويى بهانهء گفتن * فروغ ديدهء من ، چلچراغ خانهء من \r\n\r\nدر بارگه عشق\r\n من تشنه‌تر از پيشم ، بيگانه ز هر خويشم * سوداى تو در جانم ، رحمى به دل‌ريشم\r\nگفتند كه سلطانى ، حال دل من دانى * در بارگه عشقت من مفلس و درويشم \r\n\r\nبن‌بست زمان\r\n برگرد اميدم ، كه تو را چشم به را هم * بر جاده بن‌بست زمان مانده نگاهم\r\nنرگس به دو صد جلوه ، ولى سربه‌گريبان * من غرقه به عشق تو به صد ناله و آهم \r\n\r\nصداى پا\r\n دوباره غم‌زده دل را نواى ساز تو بايد * بيا كه تكيهء امنى به شانه‌هاى تو شايد\r\nبه اشك شوق بشويم ، غبار ، چهرهء زردم * بدان دمى كه ز كوچه ، صداى پاى تو آيد \r\n\r\nغم فراق\r\n ترسم فراق تو ديوانه‌ام كند * شب‌زنده‌دار و همدم پروانه‌ام كند\r\nترسم كه آتش غم عشقت به جان شرر * آن‌سان زند كه ساكن ويرانه‌ام كند \r\n\r\n","description":"","footnote":"","page_name":" 2117 ","page_number":669},
  {"content":"\r\n\r\n\r\nتلخ‌واژه\r\n بازآى و گرد غم از چهره‌ام بشوى * ديگر ز تلخ واژه هجران سخن مگوى\r\nاى از خدا طلب نموده تو را با دو صد دعا * با ما ز عشق و وصل و محبّت سخن مگوى \r\n\r\nگل اميد\r\n آن شب ز داغ لالهء تنها گريستم * در ماتم فراق تو دريا گريستم\r\nشبنم صف ، سپيده‌دمان اى گل اميد * بر دامن بنفشهء صحرا گريستم \r\n\r\nغَبَش\r\nگاهى\r\nغربت تا بىنهايت مسافر غريب\r\nدر چشمانم رنگ مىگيرد\r\nآنگاه\r\nخار مغيلان هر باديه\r\nبر دلم مىخلد\r\nو تك‌درخت خشكيده اميد را\r\nمحتاج‌ترين به آن\r\nبه تبر مىنوازد !\r\nزمانى كه دل از دوست مىگيرد .\r\nبا آنكه\r\n« هستى »\r\nمسلّم است برايم !\r\nدر احساس معصومانه يك « سلام »\r\nدر تعميق بىفريب يك گلبرگ\r\nدر وزن دلپذير يك بارش\r\nدر نجواى راستين يك شعر\r\n\r\n","description":"","footnote":"","page_name":" 2118 ","page_number":670},
  {"content":"\r\n\r\nدر صداقت پيوند آدمها\r\nو با ايمانى كه مرز نمىشناسد براى مهرورزى .\r\nامّا\r\nنه زمانى كه\r\nدل از دوست مىگيرد\r\nتا وابداردم كه بسرايم :\r\nچنان بگرفته دل از دوست\r\nكه گويى خصم جانم اوست\r\n\r\nخيال\r\nدر خيالم مىسپارم ره\r\nبه‌سوى جاده شمالى و عطر چاى\r\nبُعد سبز بىقراريها\r\nدر جمود لحظه‌هاى سرد و خوف‌انگيز\r\nحس لبريزيست ، عشق تو\r\nدر حريم كوچك قلبم ،\r\nواژه شيرين لبخند است\r\nديدارت . . .\r\n\r\nدختر باران\r\nمن دختر بارانم\r\nتلطيف خزه‌هاى مخمل‌فام ديوارهاى گلى\r\nمن دختر گلهاى اطلسى\r\nانبوه زيباى اقاقيا\r\nرايحهء خوش ياس\r\nتلون پردوام شمعدانى .\r\n*\r\n\r\n","description":"","footnote":"","page_name":" 2119 ","page_number":671},
  {"content":"\r\n\r\nمن دختر سربه‌گريبان نرگسم\r\nكبودى بنفشه بر گونه‌ام فرياد دردهاست\r\nخون رنگى گلبرگهاى شقايق از داغ نافرجام سينه‌ام\r\nمن با سفالهاى گلين بام ، رازها دارم\r\n\r\nشعر عاطفه\r\nچرا چو ابر نبارم\r\nبه دشت پونهء وحشى\r\nكه عطر نرم رهايى\r\nبگسترد ز وجودش ،\r\nچرا چو نى نخروشم\r\nنفير حزن و شعف را\r\nز بندبند اسارت ،\r\nتو شعر ناب عاطفه‌اى\r\nهر هجاى تو عشق است\r\nچرا چو عشق نباشم\r\nكه انجماد نفس را\r\nبه آتشى برسانم\r\n\r\n","description":"","footnote":"","page_name":" 2120 ","page_number":672},
  {"content":"\r\n\r\n\r\nشيبانى ( 1370 - 1303 )\r\nمنوچهر شيبانى ، شاعر نامور و نقاش هنرمند در سال 1303 هجرى شمسى در تهران از مادر زاد . ازآن‌پس كه علوم ابتدايى و متوسطه را به پايان رسانيد در دبيرستانهاى تهران به تدريس پرداخت و چون به نقاشى علاقه و دلبستگى زيادى داشت به هنركدهء نقاشى وارد شد و به فراگرفتن اين هنر همت گماشت و آثارش مورد توجه و پسند هنرمندان ايرانى و خارجى قرار گرفت و سفرهايى به خارج كشور كرد ، از آن جمله به ايتاليا رفت تا بتواند هنر نقاشى خود را تكميل كند .\r\nشيبانى مىگويد : « وقتى كه به كار نقاشى مشغول نباشم و وسيله آن را در دست نداشته باشم ، همان موضوعى را كه در نقاشى مىخواهم طرح كنم در شعر مجسم مىنمايم . »\r\nنخستين مجموعهء شعرى كه از شيبانى چاپ و منتشر شد ، به نام « جرقه » در سال 1324 بود كه شامل شعرهاى او از سالهاى 1314 تا 1318 است . در اين مجموعه ، شاعر سى و پنج قطعه شعر به سبك نيما ارائه داده بود .\r\nشيبانى در شعر داراى تخيلى عالى ، و شور و هيجانى فراوان ، و سبكش كاملا ممتاز است و به خوبى مىتواند كمپوزيسيون‌هايى خيالى در شعر به وجود آورد و خواننده را تحت تأثير قرار دهد .\r\nشيبانى معتقد است كه بايد شعر و نقاشى را از قيد كلاسيسيسم نجات داد و به راه نوى انداخت . از آثار بلند او ، سرابهاى كويرى ، آتشكدهء خاموش ، ميترا و رام را بايد نام برد .\r\nسرانجام او در آذرماه 1370 چشم از جهان فروبست .\r\n\r\n","description":"","footnote":"","page_name":" 2121 ","page_number":673},
  {"content":"\r\n\r\n\r\nرام\r\n بر صخرهء تيز و سخت كوهستان * از ضربهء سم تو ، جهد آذر\r\nاهريمنى اى گريزپا كاين‌سان * هر لحظه شوى به هيئتى ديگر \r\n* *\r\n اى يال به باده داده بىپروا * چون شعله ز خرمنى به شب‌هنگام\r\nاى آب سياه رنگ گردنكش * وى بدروش ستيزه‌جو ، آرام \r\n* *\r\n هنگام به خون نشستن خورشيد * در قير مذاب رفتن كهسار\r\nآنگاه كه برق مىجهد از دور * وان دم كه غريو مىكشد اسرار \r\n* *\r\n آن دم كه لهيب بگسلد زنجير * وان دم كه سكوت مىرود در بند\r\nآن دم كه سيه گريستن گيرد * وان دم كه سپيد مىزند لبخند \r\n* *\r\n آن لحظه كه از ستيغ تيز كوه * آتش فوران كند ستيزنده\r\nآن دم كه زمين ز هيبت اين خشم * لرزد ، لرزد به خود هراسنده \r\n* *\r\n با ضربه تازيانه‌اى گلگون * نقشى به تنت ز مهر اندازم\r\nاز زجر تو خود ، اگرچه مىسوزم * از ناچارى به صبر پردازم \r\n* *\r\n از ضربه تازيانهء من ، تو * خود را ديگر ز چه نيندازى\r\nبا صخرهء تير ، سر نكوبى سخت * هر لحظه مرا نمىدهى بازى \r\n* *\r\n آنگاه تو اى هيون وحشى خوى * وانگاه تو اى سمند بىآرام\r\nدست‌افرازى بر آسمان از بيم * پا مىكوبى به صخره‌ها تا شام \r\n* *\r\n گه شيهه كشى چو تندرى از خشم * گه دم كوبى چو اژدرى غضبان\r\nكف كرده دهان و چشمها خونبار * خوى كرده ميان تند و آتش‌سان \r\n\r\n","description":"","footnote":"","page_name":" 2122 ","page_number":674},
  {"content":"\r\n\r\n بر گردن ، همچو افعى پيچان * با دست كمند افكنم چالاك\r\nاز يال سياه رنگت آويزم * سايم آخرسر تو را بر خاك \r\n* *\r\n آنگاه مَنَت لگام بگذارم * بر يالت دست مىكشم آرام\r\nخوى از رخ تو به بوسه برگيرم * فرجام شوى مرا بدين‌سان ، رام \r\n* *\r\n از اين شب مرگ‌بار بگريزم * با هم ، باهم چو برق رخشنده\r\nتا شهر اميد تاخت مىآرم * اى بخت رمندهء هراسنده \r\n\r\nبازگشت\r\nبكوبيد ، بكوبيد غلامان\r\nدوال بر دهلها\r\nگشاييد در طلايى قصر\r\nجهانيد هيون ز كوه آتش\r\nبه‌سوى چشمهء زرين خورشيد\r\nاز آنجا\r\nكه كوهها كشيده گردن ستبر خويش را به ابرها\r\nاز آنجا\r\nكه ابرهاى آتشين بسان لشكر خون\r\nخزيده‌اند در كمين\r\nبه ضدّ تيرگيها\r\nاز آنجا\r\nبرآمد همى طلايهء او .\r\n* بكوبيد ، بكوبيد غلامان\r\nدوال بر دهلها\r\nزنيد پرده‌ها را ، ز درها به بالا\r\n\r\n","description":"","footnote":"","page_name":" 2123 ","page_number":675},
  {"content":"\r\n\r\nبرآمد به ايوان همى طلايهء او\r\nكنيزان به پيشگاه حسنش به خاك چهره ساييد\r\nنديمان ! به گرد او درآييد\r\nز قلب نرم چنگها ، ترانه‌ها سراييد\r\nز رفته‌ها در آن ميان به حيله يادش آريد\r\nنترسيد ، بگوييد\r\nز روزگار رفته‌اش سخنها\r\nبكوبيد\r\nبه گوش همچو صخره‌اش چو موجها ، محنها\r\nبپيچيد\r\nبه بازوان نرم او ، ز ناله‌هاى غمناك رسنها\r\nنترسيد بگوييد :\r\nدر آن زمان كه خورشيد به گور كوه مىرفت\r\nدر آن زمان كه چشمم ميان بحر خون جزيره‌اى بود\r\nدر آن زمان كه حسنت ميان زجرهاى تو نهان شد\r\nدر آن زمان كه عصيان ميان هر رگ من به حيله طبل مىكوفت\r\nتو را ، تو را به خزگى ز تخت دل فكندم\r\nچون تندر بهاران ، ز فرط خشم و عصيان\r\nز دل زدم نهيبى ، غريوى\r\nكجاييد غلامان ، تنش را ز جامه دور سازيد\r\nبدم راهوار اژدها فش\r\nبه خيره گيسوانش ببنديد\r\nبه ضرب تازيانه‌اى هيون را\r\nبتازيد ، بتازيد\r\nبه‌سوى كوهساران ، به‌سوى خارزاران\r\nبه‌سوى قلعه‌هاى نسيان\r\n*\r\n\r\n","description":"","footnote":"","page_name":" 2124 ","page_number":676},
  {"content":"\r\n\r\nتو رفتى . تو رفتى گمانم كه ديگرت نشان نيست\r\nخموش بود و آرام دگر دل چو دريا\r\nنه رنجى ، نه دردى ، نه شادى به دل بود\r\nتو رفتى ، گمانم كه ديگرت نشان نيست\r\nبخوانيد نديمان ! ز رفته روزگارها ترانه\r\n* تو آنى كه اينك\r\nبسان ساقه‌هاى سركش مو\r\nميان جنگلى تار\r\nبه شاخه‌هاى تر و خشك و پرخار\r\nبه غلطى ،\r\nتو آنى . . . كه با تنى به رنگ زيتون\r\nميان آتش و خون\r\nبه رقصى\r\nتو آنى كه از ميان خورشيد\r\nچو تير تابناك و داغ زرين\r\nبه‌سوى قلب من بجستى\r\nهزار توبه‌ام شكستى\r\nتو وحشىاى و خونخوار\r\nو ليك دل اسيرت\r\nبه زير پاى ظلم توست شهر دل\r\nبگو . . . كه تا غلامان\r\nبرآرند به كيوان\r\nهزار كاخ و ايوان\r\nز استخوان كلّه‌هاى انسان\r\nبگو به تيره زندان\r\nببندند\r\n\r\n","description":"","footnote":"","page_name":" 2125 ","page_number":677},
  {"content":"\r\n\r\nز گيسوانت زنجير\r\nبه دست و پاى جان من شتابان\r\nنهيب زن به دژخيم\r\nكه ميله‌هاى تفتان\r\nمرا فرو كند به خيره چشمان\r\nزمان ، زبان توست\r\nبه زير پاى ظلم توست شهر دل . . .\r\n\r\nتفريحگاه\r\nسوزنده آفتاب سر سنگهاى گور\r\nتابيده است\r\nيك بقعه چون گداى سر راه ، نااميد\r\nخوابيده است\r\nدر پاى يك چنار كهن جويى از لجن\r\nراه اوفتاده است\r\nدر زير بقعه ، هيكل تابوت كهنه‌اى\r\nآماده است\r\nمبهوت شهر از افق خفته در غبار\r\nبر شهر مردگان\r\nدوزد نگاه سرد\r\nزنهاى چادرى به سر گورها چو بوم\r\nبر پا نشسته‌اند\r\nهمراه صوت قارى مفلوك و ناتوان\r\nگريان و نوحه‌خوان\r\nرنج حيات بر دلشان عقده‌ها زده\r\nبا گريه عقده از دل خود باز مىكنند\r\nيا بهر رفتگان\r\n\r\n","description":"","footnote":"","page_name":" 2126 ","page_number":678},
  {"content":"\r\n\r\nآهنگ سوزناك آغاز مىكنند\r\nگويى كه در جوانبشان روح مرده‌ها\r\nپرواز مىكنند\r\nيك‌سوى ، چند مرد\r\nسرمست و نغمه‌خوان\r\nرقصند بىخيال سر سنگهاى گور\r\nتارى شكسته ساز كند نغمه‌هاى سرد\r\nسوى دگر بساط دراويش ژنده‌پوش\r\nخلقى به دور آن\r\nبينا و تيزگوش\r\nسرنا و طبلها ، با ضرب يكنواخت\r\nمسحور مىكنند\r\nبر دستهاى لاغر درويشها به ناز\r\nرقصند مارهاى سيه‌رنگ پيچ‌پيچ\r\nمبهوت ، چشم دوخته مردم بر اين بساط\r\nاين مرده‌هاى ما\r\nاين زنده‌هاى ما\r\nوين جايگاه شوم ، تفريحگاه ماست .\r\n\r\n","description":"","footnote":"","page_name":" 2127 ","page_number":679},
  {"content":"\r\n\r\n\r\nشيدا ( 1328 - 1260 )\r\nميرزا عباس شيدا ، در چهاردهم ذيحجه سال 1299 قمرى در شهركرد ديده به جهان گشود . پدرش ميرزا اسحاق دهكردى از كدخدايان معتبر و مورد احترام مردم چهارمحال بختيارى بود .\r\nشيدا تحصيلات مقدماتى را در زادگاه خود به انجام رسانيد ، آنگاه رهسپار اصفهان شد و به تحصيل علوم ادبيه و عربيه پرداخت و از محضر اساتيد هر فن كسب دانش كرد و به درجهء كمال رسيد و خط را بسيار نيكو و خوش مىنوشت و در انواع خط بخصوص نسخ و نستعليق مهارت و استادى داشت ، تا جايى كه نمونه‌هاى خطش به صورت اوراقى نفيس در لندن طبع و نشر گرديد .\r\nشيدا در جوانى در دستگاه رضا قلى خان بختيارى وارد خدمت شد و مورد احترام خوانين قرار گرفت . اما چون بودن در آن دستگاه را با روحيه خود مناسب نديد ، پس از مدت كوتاهى ترك خدمت گفت و به اصفهان آمد و از راه كتابت و انتساخ كتب به تأمين معيشت خود پرداخت .\r\nشيدا در سال 1333 قمرى به تأسيس انجمن ادبى دانشكده اقدام كرد و از نظر علاقه‌اى كه به ادبيات داشت ، مدت بيست سال انجمن را در منزل خود تشكيل داد و در پرورش جوانان شاعر كوشيد ؛ تا جايى كه بيش از پنجاه تن از شعرا و ادباى نامور اصفهان ، پرورش‌يافتهء او بودند . به دنبال تأسيس انجمن از ارثى كه به او رسيده بود به نشر مجلهء دانشكده پرداخت . چون بضاعت و توانايى مالىاش اجازه نداد ، بيش از پنج شماره نتوانست طبع و نشر كند .\r\nشيدا زندگى و معيشتش به عسرت و سختى مىگذشت و با اينكه بارها براى اشتغال به\r\n\r\n","description":"","footnote":"","page_name":" 2128 ","page_number":680},
  {"content":"\r\n\r\nكارهاى دولتى دعوت شد با مناعت طبع و علوّ همتى كه داشت از پذيرش آن سرباززد و سرانجام در شب سه‌شنبه بيست و چهارم جمادى الاول سال 1369 برابر با بيست و سوم اسفند سال 1328 شمسى بدرود زندگى گفت و در تكيهء سيد العراقين اصفهان به خاك سپرده شد .\r\nميرزا عباس شيدا از شاعران توانا و نامور و دانشمندان پرمايه بود و تا آخرين لحظات عمر جز در راه راستى و درستى گام برنداشت .\r\n\r\nخاك ره\r\n هركس كه جدا همچو من از هم‌نفس افتاد * كارش همه با ناله چو مرغ قفس افتاد\r\nاى دام بلا طرّهء پرچين گره‌گير * آيا به كمند تو چو من هيچ‌كس افتاد ؟\r\nبگذار كه از حسرت پرواز بميرد * مرغى كه پى دانه به دام هوس افتاد\r\nكى طرف چمن بلبل آزاد كند ياد * محرومى مرغى كه به دام قفس افتاد\r\nدر راه سلامت بگذارد قدمى پيش * از قافلهء عشق تو ، هركس كه پس افتاد\r\nافغان دلم كى شنود آن مه محمل * اين قرعهء اقبال به نام جرس افتاد\r\nهردم چو مگس دست به سر مىزنم از شوق * تا در سر من شور تو شيرين نفس افتاد\r\nدل جز تو نخواهد كه به هر شام و سحرگاه * ديدار تواش غايت هر ملتمس افتاد\r\n« شيدا » به هواى تو شده همچو غبارى * برخاست ز ره ازبس و بر خاك بس افتاد \r\n\r\nآيينهء دل\r\n ز خواب صبحدم آن شوخ مه‌جبين برخاست * دهيد مژده كه خورشيد از زمين برخاست\r\nبه پيش اهل نظر چونكه برگذشت به ناز * چه فتنه‌ها كه ز رفتار دلنشين برخاست\r\nمرا در آينهء دل نه كفر ماند و نه دين * كه نقش حسن تو بنشست و اين و آن برخاست\r\nخيال نقش دهانت به عالمى ندهم * كه نقش مُهر سليمان از اين نگين برخاست \r\n\r\n","description":"","footnote":"","page_name":" 2129 ","page_number":681},
  {"content":"\r\n\r\n\r\nوادى نوميدى\r\n گر در به رخم بندى ، كز كوى تو برخيزم * كوبم سر و بر اين در ، چون حلقه درآويزم\r\nآب مژه بر دامن ، خاك قدمت بر سر * دور از تو به روز و شب ، مىريزم و مىبيزم\r\nچون شمع به ناكامى ، مىسوزم و مىسازم * وز ديده سرشك غم ، مىلرزد و مىريزم\r\nمهر تو در آب افكند ، آيين خردمندى * عشق تو بزد آتش ، در جامهء پرهيزم\r\nبىطرّهء ليلىوش ، سرگشته چو مجنونم * بىشهد لب شيرين ، پرشور چو پرويزم\r\nنى در طلب نامم ، نه در پى رسوايى * چون دود از اين آتش ، صد مرحله بگريزم\r\nگفتم كه دل پاكت ، باشد ز گل رحمت * آوخ كه به سنگ آمد ، تير نظر تيزم\r\nاى غم ز ميان برخيز ، اى ناز هوس بنشين * تا من به كنارى خوش ، بنشينم و برخيزم\r\nتا تار سر زلفت ، يك‌بار به چنگ آرم * آشوب دو صد چنگيز ، از شهر برانگيزم\r\nرفتى و من « شيدا » ، تا چند چو گرد از پى * در وادى نوميدى ، با خاك ره آميزم \r\n\r\nدشت جنون\r\n به تيغ قهر مزن دوستان يكرو را * ميازماى برافتاده زور بازو را\r\nجفا هرآنچه به من مىكنى روا باشد * به شرط آنكه نپوشى جمال نيكو را\r\nنديده روى تو افسانه جهان گشتيم * به جستجوى تو گشتيم بس‌كه هر سو را\r\nچسان به مصلحت خويشتن نپردازيم * كه برد عشق ، ز كف عقل مصلحت‌جو را\r\nمرا كه بستهء بند غمم گناهى نيست * گناه اوست كه بر حلقه كرده گيسو را\r\nز من مپرس چرا خسته و پريشانى * كمند زلف ببين و كمان ابرو را\r\nگمان مبر دل « شيدا » ز غم شود آزاد * كه من به دشت جنون آزموده‌ام او را \r\n\r\nقافله‌سالار كجاست ؟\r\n همه گويند دل از دست فراقت خون است * من ندارم خبر از دل كه بگويم چون است ؟\r\nصد هزاران گل اگر خنده زند فصل بهار * باز مرغى كه گرفتار بود محزون است\r\nاز درون دل سرگشتهء ما آگه نيست * آنكه از دايرهء دلشدگان بيرون است\r\nسر فردوس ندارم كه مرا روى حبيب * رشك خلديست كه پرنعمت گوناگون است\r\nمه و خورشيد نتابند اگر ، باكم نيست * تا كه اين حسن شب‌افروز تو روزافزون است \r\n\r\n","description":"","footnote":"","page_name":" 2130 ","page_number":682},
  {"content":"\r\n\r\n گر مبارك سحرى بينمت اى صبح اميد * جزم آن‌روز كه تا شام ابد ميمون است\r\nيك نظر گر كه در آيينه ببينى رخ خويش * دانى احوال دل غم‌زدگانت چون است\r\nتا به كارم گره افكند غمت دانستم * كه دل غنچهء نشكفته چرا پرخون است ؟\r\nآخر اين سلسله را قافله‌سالار كجاست ؟ * كه هزاران دل گم‌گشته در اين هامون است\r\nيار ليلىوش من دوش به « شيدا » مىگفت * نتوان گفت كه هر بوالهوسى مجنون است \r\n\r\nدريغ مدار\r\n به غير وصل حديثم ز هيچ باب مكن * براى تشنه حكايت ز غير ، آب مكن\r\nز مىكشان بلاكش نظر دريغ مدار * بناى عمر خراباتيان خراب مكن\r\nشود كه اهل دلى دست خسته‌اى گيرد * ز پا فتاده‌ام اى كاروان شتاب مكن\r\nبراى ديدن رويت جو سرزند هر صبح * ز شام زلف سيه‌روز آفتاب مكن\r\nاگر تو را به سر زلف يار دست رسد * ز روز عمر شب وصل را حساب مكن\r\nتو خود بسوزم و خاكسترم به باد بده * ولى ز آتش هجران دلم كباب مكن\r\nاگرچه هست گناهم فزون ولى « شيدا » * به پيش عفو خدا بيمى از عذاب مكن \r\n\r\nرباعى\r\n گيرم كه فلك بر سرِ اعزاز آيد * ناسازى چرخ ، بر سر ساز آيد\r\nياران گذشته از كجا جمع شوند ؟ * اين عمر كه رفته است چون باز آيد \r\n\r\n","description":"","footnote":"","page_name":" 2131 ","page_number":683},
  {"content":"\r\n\r\n\r\nشيدا ( 1297 )\r\nمحمد بيرياى كهن ، مشهور به بيرياى گيلانى ، متخلص به شيدا ، در سال 1297 هجرى شمسى در بندر انزلى در خانواده‌اى متوسط الحال و مذهبى چشم به جهان گشود ، چندى در مكتبهاى قديم به خواندن و نوشتن پرداخت ، آنگاه به دبستان و دبيرستان رفت و ديپلم خود را درحالىكه بيش از شانزده سال نداشت با درجهء ممتاز گرفت و براى ورود به دانشگاه راهى تهران شد ، اما در راه وصول به دانشگاه با موانع و مشكلات مواجه گرديد و سرانجام به دانشگاه راه نيافت .\r\nبىريا ، در تهران بيكار نماند و چون داراى استعداد شعر و موسيقى و نقاشى و خوشنويسى بود به تمرين اين هنرها همت گماشت و در نقشه‌بردارى و مجسمه‌سازى و حسابدارى نوين و عكاسى و دكوراسيون نزد استادان فن تعليم گرفت ، ازآن‌پس به زادگاه خود بازگشت و از طرف فرهنگ بندر انزلى به همكارى فراخوانده شد و در دبيرستان ناموس و فردوسى به تدريس پرداخت و در ضمن از طريق دستمزد طراحى و نقاشى و تدريس خصوصى درآمد خوبى براى خود تحصيل كرد ، اما از محروميت دانشگاه رنج مىبرد .\r\nشيدا ، در سال 1316 در دوران اختناق سلطنت رضا خان ، با توجه به اوضاع كشور همسايه شوروى ، موضوع بلشويك بودن ، نگرانى دستگاه ديكتاتورى را بيشتر ساخت و براى پيشگيرى به اندك اتهامى واهى افراد را دستگير و به نظميه مىبردند و تحويل زندان مىدادند ، از جمله او و پدرش را بدين اتهام دستگير و در رشت زندانى كردند و پس از دو سال روزى رئيس شهربانى گيلان ( سرپاس مختارى ) او را احضار كرد و ضمن استمالت اعتراف كرد كه آنها را به هيچ جرمى گرفتار كرده‌اند ، اما چون محيط بندر انزلى كوچك\r\n\r\n","description":"","footnote":"","page_name":" 2132 ","page_number":684},
  {"content":"\r\n\r\nاست و مردم اگر بدانند كه بىگناه بوده و آزاد شده‌ايد اثر نامطلوب برجا مىگذارد ، از اين روى ما را به ساوه تبعيد كرد . او ، در ساوه با هنرهايى كه داشت براى خود درآمدهايى به وجود آورد كه از كمك گرفتن از نظميه بىنياز گرديد .\r\nپس از شهريور 1320 و تبعيد رضا خان به جزيرهء موريس او و پدرش آزاد شدند ، اما مردم ساوه به علت علاقه‌اى كه به او پيدا كرده بودند از رفتن او جلوگيرى كردند ، بناچار پدرش را به بندر انزلى فرستاد و خود در همان ساوه ماند و سه سال ديگر آنجا توقف كرد و جمعا شش سال در ساوه ماند و سه سال آن را صرف همكارى با محمد على خان صمصامى رئيس ايل شاهسون كرد و در رابطه با انتخابات دورهء چهاردهم مجلس شوراى ملى در سال 1326 نزديك بود به اتهام سياسى بار ديگر دستگير گردد كه به اشارهء دوستى ، محرمانه و شبانه از ساوه به تهران گريخت . در تهران با اينكه پايگاهى نداشت ، اما چون در فن حسابدارى كارآزموده بود ، در يكى از شركتها با حقوقى مكفى و به‌طور غير موظف مشغول به كار شد .\r\nشيدا ، در سال 1331 در حالى كه سى و سه سال از عمرش مىگذشت و از زندگى مرفه و آبرومندى برخوردار بود ، تنها زندگى مىكرد و هنوز زن و فرزندى نداشت ، براى اينكه دچار انحراف اخلاقى و اعتياد نشود به تشكيل كتابخانه و تهيه متون و منابع و مآخذ و فرهنگها و تذكره‌ها و تواريخ ادبى همت گماشت تا بتواند مطالعات خود را در زمينهء شعر و ادب فارسى تكميل كند . در اين هنگام بود كه اعلان تشكيل نخستين بانك خصوصى با سرمايهء عده‌اى از بازرگانان به نام بانك پارس اعلام گرديد و در جستجو و گزينش كارمندان خبره و كارآزموده بودند كه مدير عامل بانك ( ابو الحسن صادقى ) با اشارهء دوستى او را دعوت به همكارى كرد و به استخدام بانك درآمد و چون در كار حسابدارى تبحر داشت مدارج ترقى را پيمود و بدين‌ترتيب نه سال خدمت مداوم كرد .\r\nبيريا ، در سال 1337 پس از گذشت چهل سال از عمرش ازدواج كرد و در سالهاى اول و دوم صاحب دو فرزند پسر و دختر به نامهاى ( افشين و نازنين ) شد كه اكنون هر دو در خارج از كشور زندگى و تحصيلات عاليه مىكنند و در سال 1339 بار ديگر به علل سياسى مجبور به كناره‌گيرى از خدمت بانك شد و مدت پنج ماه رنج بيكارى را با داشتن زن و فرزند تحمل كرد ، در پايان همان سال به دعوت يكى ديگر از بانكها چون زبان تركى آذرى مىدانست به آذربايجان مأموريت يافت و در مدت دو سال چهارده شعبه در\r\n\r\n","description":"","footnote":"","page_name":" 2133 ","page_number":685},
  {"content":"\r\n\r\nشهرهاى آذربايجان بنياد نهاد و در خلال اين مأموريتها با فضلا و ادباى دانشگاهى و شعرا از آن جمله با استاد محمد حسين شهريار آشنا گرديد و در انجمنهاى ادبى و هنرى دانشگاه تبريز شركت جست .\r\nشيدا ، در سال 1341 بار ديگر به علت فعاليتهاى سياسى از خدمت بانك معلق گرديد و پس از دو ماه با ميانجيگرى عده‌اى از دوستان استعفايش را پذيرا شدند و از قيد تعليق رها گشت .\r\nدر سال 1343 بانك بيمه كه مولود سرمايه‌گذارى شركتهاى بيمه ايران بود ، از وى دعوت كرد كه شعبهء بانك را در اصفهان تأسيس كند ؛ با اشتياق اين دعوت را پذيرفت و راهى اصفهان شد و شعبه بانك را داير و خود رئيس آن گرديد و بعد شعبى در آن استان داير كرد كه سرپرستى آنها را خود عهده‌دار گرديد و خود دانشگاه موافقت بانك را كسب كرد كه به عنوان مأمور فرهنگى رياست روابط عمومى و خدمات ادارى و دفترى آن را عهده‌دار شود و مدت سيزده سال هم در اصفهان با زن و فرزندانش زندگى كرد . او مىگويد : « يكى از افتخارات من در اصفهان بنيان‌گذارى انجمن ادبى مكتب صائب بود كه در سال 1344 براثر مجاهدت و پيگيرى خستگىناپذيرم كه منبعث از عشق و علاقهء شديد من به مولانا حكيم صائب بود ، با تشريك مساعى و قبول عضويت عده‌اى از معاريف شعرا و فضلاى اصفهان شكل گرفت و در سال 1345 هم‌زمان با افتتاح آرامگاه كوچك و نامتناسب مولانا صائب رسما اعلام موجوديت كرد و نتايج مطلوبى به دست آمد و اشعار اين حكيم به‌صورت دو واحد آموزشى در دانشگاههاى ايران به عنوان صائب‌شناسى از آثار موجوديت اين انجمن بود . »\r\nشيدا ، در سال 1355 از اصفهان به تهران منتقل شد و چون قريب دو سال از مدت مأموريت فرهنگى او باقى بود ، لذا يك سال در وزارت علوم و آموزش عالى و يك سال ديگر را هم در دانشگاه تهران خدمت كرد و در شهريور 1357 با انقضاى مدت مأموريت به پايگاه اوليهء خود بانك بيمهء ايران بازگشت و مدت كوتاهى به‌عنوان رئيس دفتر هيئت‌مديره مشغول كار گرديد و در آغاز سال 1359 بازنشسته شد .\r\nشيدا ، مدت پنج سال پس از بازنشستگى در تهران توقف كرد و با انجمنهاى ادبى و چند نشريه همكارى نمود و در پايان سال 1364 به علت مسائل خانوادگى زندگىاش متلاشى شد و همسرش به بهانهء ديدار و سرپرستى فرزندانش به خارج از كشور رفت و بار\r\n\r\n","description":"","footnote":"","page_name":" 2134 ","page_number":686},
  {"content":"\r\n\r\nديگر تنها ماند و همه چيز حتى كتابخانهء خود را از دست داد و پس از پنج سال مفارقت و دورى از زاد و بوم خود به بندر انزلى رفت و در خانهء محقر جنگلى بيرون شهر سكنى گزيد و شعرا و فضلا و اهل هنر و ادب مقدمش را گرامى داشتند و پس از يك سال گرفتار تنهايى شد . بالاخره تاب نياورد و با پيدا شدن چند تن از دوستان نيشابورىاش بار سفر بست و به ديار خراسان مهاجرت كرد و در سال 1366 در نيشابور رحل اقامت افكند ، بخصوص كه دوستان نيشابورى او را با گرمى پذيرا شدند و خانه‌اى مناسب برايش تدارك ديدند . در اواخر سال 66 در هفتادسالگى تنهايى برايش دشوار بود ، پس از مشاوره با دوستان آمادهء دومين ازدواج گرديد و با خاندان سادات رضوى خراسان ، به نام صديقه فاضل رضوى ، متخلص به سحر ، پيوند زناشويى بست .\r\nشيدا در نيشابور در رفاه و آرامش زندگى مىكند و اين آسايش را مرهون دوستان خوبى مىداند كه هركدام به او محبتهاى بىدريغى ابراز مىدارند و به اصطلاح غريب‌نوازى مىكنند .\r\nشيدا يكى از شعراى توانايى است كه به هنرهاى نقاشى و موسيقى و مجسمه‌سازى و طراحى و خوشنويسى و عكاسى و دكوراسيون آراسته است و ديوان اشعارش از بيست هزار بيت تجاوز مىكند كه تاكنون منتشر نشده . وى در شعر پيرو سبك صائب اصفهانى است و تنها اثر مستقلى كه در دست چاپ دارد ، منظومهء بلند و حماسى به نام \" نيمروز عاشورا \" است كه ادارهء فرهنگ و ارشاد اسلامى نيشابور مبادرت به چاپ آن نمود و قريبا منتشر خواهد شد .\r\n\r\nعبرت از گردباد\r\n جوشد به جاى مهر ز دلها عنادها * رويد ز تخم كينه به عالم فسادها\r\nپيوند دوستان به تباهى نمىرسيد * بودى گر از صفا اثرى در نهادها\r\nبا گردش زمانه كه بر كس وفا نكرد * بر باد رفت كوكبهء كيقبادها\r\nاز من كه نقشها زدم از خامهء هنر * چيزى به‌جا نمانده بجز نقش يادها\r\nبيهوده نيست ، پاى به دامن كشيدنم * عبرت گرفتم از هوس گردبادها\r\nبا عشوهء مراد نشد كامور مريد * گشتم مريد خويش و گرفتم مرادها\r\n« شيدا » جهان بهشت برين بود اگر نبود * جنگ عقيده‌ها و جدال نژادها \r\n\r\n","description":"","footnote":"","page_name":" 2135 ","page_number":687},
  {"content":"\r\n\r\n\r\nخوب‌تر از خوب\r\n تو آن حلاوت لبخند اختر سحرى * تو آن طراوت معصوم غنچه‌هاى ترى\r\nتو روح ژالهء خوابيده روى سينهء گل * تو سوز لالهء دلخون آتشين جگرى\r\nشكوه نور خدا در جبين صبح بهار * فروغ مهر صفا در طليعهء سحرى\r\nزلال چشمهء عشقى در آبگينهء حسن * جمال دولت بختى و بخت را ثمرى\r\nكرانه‌هاى فريبايى از محيط اميد * در آن محيط صدف يا در آن صدف گهرى\r\nطنين زمزمهء عاشقان سوخته‌جان * نواى دلكش چنگ الههء هنرى\r\nبه بوستان تمنّاى دل نسيم حيات * به شاخ و برگ شكوفاى نخل عشق برى\r\nبه بزم خلوت طبعم عروس لطف سخن * درون چشمهء شعرم شكفته نيلپرى\r\nندانمت به چه مانند مىكند « شيدا » * همين بس است كه از هرچه خوب خوب‌ترى \r\n\r\nپاداش عريانى\r\n اگر به ديدهء نرگس خمار بخشيدند * به لاله هم جگر داغدار بخشيدند\r\nبنفشه را پى خواب سحر به مهد چمن * لطافت نفس جويبار بخشيدند\r\nبه نوعروس گل از بهر چهره‌آرايى * ز شبنم آينهء بىغبار بخشيدند\r\nز فيض عشق به هر ذرّه از جهان وجود * لبى خموش و دلى بىقرار بخشيدند\r\nبه لوح سادهء وحدت كه نيست نقش‌پذير * ز كثرت اين همه نقش و نگار بخشيدند\r\nبه باز پنجهء خونريز و چشم هول‌انگيز * به كبك قهقهه در كوهسار بخشيدند\r\nشكوه رنج به صاحبدلان سير نظر * كليد گنج به دندان مار بخشيدند\r\nبه ناى خستهء نى ، چون شد از شكر خالى * ز نغمه تنگ شكربار بار بخشيدند\r\nهرآن صدف كه فروبست لب ز عرض نياز * ز قطره‌اش گهر شاهوار بخشيدند\r\nجبين مردم وارسته از تعلّق را * گشاده‌رويى صبح بهار بخشيدند\r\nچو كرد در صف قسمت ، قبول عريانى * « هزار پيرهن گل به خار بخشيدند » « 1 »\r\nتو را هم اى دل « شيدا » ز بىقراريها * با تاب زلف دلاويز يار بخشيدند \r\n\r\n\r\n","description":"","footnote":"\r\n( 1 ) - اين مصرع از مولانا حكيم صائب اصفهانى است كه غزل براساس آن سروده شده است .\r\n","page_name":" 2136 ","page_number":688},
  {"content":"\r\n\r\n\r\nنقش سكوت صبر\r\n چون نور در دو چشم و چو جان در تن منى * باغ منى ، بهار منى ، گلشن منى\r\nمن دشت بىكرانه عشقم تو چون غزال * روز و شبان رها شده در دامن منى\r\nنقش سكوت صبرم و در سايهء توام * دست خداى عشقى و بر گردن منى\r\nبا هر نگاه مست سخنگوى دل‌فريب * ميخانهء من و مى مردافكن منى\r\nبا داغ بوسه‌ها شررم مىزنى به جان * اى نازدانه دوست ، مگر دشمن منى ؟\r\nآميختى چنان به وجودم كه هر نفس * پندارم آنكه خفته به پيراهن منى\r\nهرگز نهان ز منظر « شيدا » نمىشوى * چون نور در دو چشم و چو جان در تن منى \r\n\r\nهمه جا موج مىزند\r\n در چشم او اگرچه حيا موج مىزند * هنگام خشم برق بلا موج مىزند\r\nچون بشكفد به كنج لبانش تبسّمى * زان لعل پاره ، آب بقا موج مىزند\r\nگيسو به عاج شانه چو ريزد عبير تر * در دامن نسيم صبا موج مىزند\r\nخون گر دود ز شرم به گلزار عارضش * سورى جدا و ياس جدا موج مىزند\r\nدر شام زلف صبح بناگوش او نگر * سيماب زير مشك ختا موج مىزند\r\nيك‌ره گشود چاك گريبان به روى ما * در جان ما نگر كه چه‌ها موج مىزند\r\nخود را به موج نيستى ار غوطه‌ور كنى * درياى شور و عشق و صفا موج مىزند\r\nبفكن حجاب جسم كه بىپرده بنگرى * در كائنات نور خدا موج مىزند\r\n« شيدا » اگر به دست طلب آستين كشى * آن را كه طالبى همه جا موج مىزند \r\n\r\nگلهاى آرزو\r\n يارى كه برده از دل من تاب ، ديده‌اى ؟ * يعنى فرشته هيچ زمان خواب ، ديده‌اى ؟\r\nدر حيرتم ز قامت آن ماه سبزپوش * زيباتر از صنوبر شاداب ، ديده‌اى ؟\r\nانبوه زلف او شده بازيچهء نسيم * تفريح باد با دُم سنجاب ، ديده‌اى ؟\r\nيارم كشيده در خم ابرو دو چشم مست * آيا دو جام باده به محراب ، ديده‌اى ؟\r\nمژگان به دور چشم سياهش كشيده صف * بر گرد شه رجال شرفياب ، ديده‌اى ؟\r\nبارد بلا ز لرزش پستان دل‌فريب * در آبگينه لغزش سيماب ، ديده‌اى ؟ \r\n\r\n","description":"","footnote":"","page_name":" 2137 ","page_number":689},
  {"content":"\r\n\r\n گلهاى آرزو دمد از چين دامنش * امواج آب در شب مهتاب ، ديده‌اى ؟\r\nدل مىطپد به سينه چو افتد به ياد او * از سيم ساز ، رعشهء مضراب ، ديده‌اى ؟\r\nعمرم در آرزوى وصالش تمام گشت * كشتى شكسته طعمهء گرداب ، ديده‌اى ؟\r\nاعلان جنگ داده خيالش به عقل و دين * در كشورى كشاكش احزاب ، ديده‌اى ؟\r\n« شيدا » هنوز راه ادب گم نكرده است * ديوانه را مبادى آداب ، ديده‌اى ؟ \r\n\r\nمفاخره يك انسان\r\n آن ذرّه‌ام كه جلوه كند در من آفتاب * آن دانه‌ام كه برده ز من خرمن آفتاب\r\nآن قطره‌ام كه در پى من با كمند نور * شبنم رُبايد از كف هر گلشن آفتاب\r\nآن اخگرم كه مىكند از التهاب من * هر بامداد كورهء خود روشن آفتاب\r\nآن سايه‌ام كه تا زندم بوسه بر جبين * گردن كشد ز حلقه هر روزن آفتاب\r\nآن لاله‌ام كه در دل صحراى بيخودى * نوشد ز جام من مى مردافكن آفتاب\r\nحرفيست كز حرير شفق در حريم شام * پوشد به جسم تب‌زده پيراهن آفتاب\r\nتا پاك‌تر دوگانه گذارد يگانه را * شويَد درون چشمهء خونم تن آفتاب\r\nآن جزء هستىام كه به مقياس قدر كُل * من كوهِ آلوندم و يك ارزن آفتاب\r\nاين اوج بىبقا به چه ارزد كه در زوال * بر خوارى نزول نهد گردن آفتاب\r\n« شيدا » چه دعويت بود از پاكدامنى ؟ * آنجا كه هست آتش تردامن آفتاب \r\n\r\nغبار آرزو\r\n خواهم اى گل ، خار گردم تا به دامانت نشينم * يا اگر خواهى به چشم دشمن جانت نشينم\r\nگر سيه‌بخت و سيه‌نامم خوشا بر من كه روزى * خال گردم در كنار لعل خندانت نشينم\r\nگر بريزى خون من با غمزه ، گردم لعل احمر * تا چو گردن‌بند بالاى گريبانت نشينم\r\nور نماند غير مشتى استخوان از پيكر من * شانه گردم در خم زلف پريشانت نشينم \r\n\r\n","description":"","footnote":"","page_name":" 2138 ","page_number":690},
  {"content":"\r\n\r\n استخوانم نيز خاكستر كند گر سوز هجران * چون غبار آرزو بر طاق ايوانت نشينم\r\nمىدهى خاكسترم را گر به باد نامرادى * سايه گردم زير پاى شمع رخشانت نشينم\r\nسايه‌ام گر محو گردد پيش خورشيد جمالت * خواب نوشين سحر گردم به مژگانت نشينم\r\nگر شوى بيدار و بگشايى ز هم پيوند مژگان * فتنه گردم ، ناز گردم روى چشمانت نشينم\r\nعاقبت روزى كه از « شيدا » اثر باقى نماند * شعر گردم در دهان شكرافشانت نشينم \r\n\r\nبرو !\r\n زين بيش دگربار نيازت نكشم * خوارى ز غرور جان‌گدازت نكشم\r\nگر مرگ منى بيا كه جان تشنهء توست * ور عمر منى برو ! كه نازت نكشم \r\n\r\nنامردى !\r\n انگشت‌كشان زخم به انگشت زنند * خودباختگان بر سر خود مشت زنند\r\nنامردى بين كه دوستداران دغل * از رو خندند و خنجر از پشت زنند \r\n\r\nتك‌بيتها\r\n قدر كريم بسته به احسان بىصداست * حاتم هزار حيف كه قدر كرم شكست \r\n* * *\r\n بارِ دوشِ پلّهء ميزانِ محشر نيستم * كردهء خود را همين‌جا در ترازو كرده‌ام \r\n* * *\r\n خصم خونى گو درآيد از در كاشانه‌ام * ناكسم گر خون خويش از ميهمان دارم دريغ \r\n* * *\r\n گر حسن آفتاب بود ذرّه‌پرورى * اى آفتاب حسن من از ذرّه كمترم \r\n\r\n","description":"","footnote":"","page_name":" 2139 ","page_number":691},
  {"content":"\r\n\r\n\r\nشيدا ( 1303 )\r\nيحيى شيدا ، فرزند حسن ، در سال 1303 هجرى شمسى در تبريز قدم به عرصهء حيات گذاشت . تحصيلات ابتدايى و متوسطه را در همان زادگاهش به انجام رسانيد و در رشتهء ادبى ديپلم گرفت .\r\nشيدا كه در شعر با نام خانوادگى تخلص مىكند ، از نوجوانى به سرودن شعر پرداخت و چون از استعداد و ذوق كافى برخوردار بود ، بتدريج شعرش شكوفا گرديد و مورد توجه قرار گرفت و در زمرهء شعراى خوش‌قريحه و لطيف‌طبع درآمد .\r\nشيدا نه تنها در سرودن شعر فارسى مهارت دارد ، بلكه در نظم شعر تركى نيز تواناست و در شعر به سبك هندى يا اصفهانى شعر مىسرايد و ديوان اشعارش بيش از بيست و پنج هزار بيت است كه شامل اشعار فارسى و تركى او مىباشد و با اينكه در انواع شعر طبع‌آزمايى كرده ، امّا به سرودن غزل بيشتر تمايل نشان مىدهد .\r\nشيدا از دورهء جوانى همكارى خود را با مطبوعات آذربايجان آغاز كرد و نوشته‌ها و مقالات و اشعارش در صفحات روزنامه‌ها به چاپ مىرسيد و در عين حال سردبير چند روزنامه مانند : آذرمرد ، مهد آزادى ، راننده ، و چكاو را برعهده داشت .\r\nشيدا داراى تأليفاتى به زبان فارسى و تركى است و قسمتى از آنها به‌چاپ رسيده كه از آن جمله است : جنايات زن ، شاهكارهاى طبيعت ، درياى متلاطم ، تلاسه‌ها ، آرمان من ، پسر خان ، استاد شهريارين توركو ، اودلا وطنى ، اودلو سؤزلر ، ميرزا على معجزين ياييلماميش اثرلرى ، سئژيم قولو ، بىريانين اوره‌ك سوزو ، اون جزوه‌لر ، و ادبيات اوجاغى ، كه كتاب اخير شامل شرح حال و اشعار دويست تن شاعر آذربايجانى است كه به زبان تركى شعر سروده‌اند .\r\n\r\n","description":"","footnote":"","page_name":" 2140 ","page_number":692},
  {"content":"\r\n\r\n\r\nيادگار ما\r\n به هر نخلى كه در وى برگ و بارى مىشود پيدا * هزاران مشترى از هر كنارى مىشود پيدا\r\nغبار عشق بر دل گرد محرومى نيانگيزد * سوارى مىرسد هرجا غبارى مىشود پيدا\r\nدل خونين ما را ترجمان لاله بس باشد * به كوه و دشت از ما يادگارى مىشود پيدا\r\nبه دست عقل نسپارى زمام نفس سركش را * كه در ميدان فكرت كارزارى مىشود پيدا\r\nعنان دل به دستش دادم و اين نكته دانستم * چو شد از وى عسس خوش روزگارى مىشود پيدا\r\nمشو هرگز ملول از صحبت خاطر پريشانها * كه در جمعيّت گل نيز خارى مىشود پيدا\r\nبه ايمايى زنى آتش به دامان دلم ، آرى * حريق خانمان‌سوز از شرارى مىشود پيدا\r\nرطب اندر سر بازار بينى چون شوى صائم * چو بستى چشم هر سو گل‌عذارى مىشود پيدا\r\nبه كار شعر « شيدا » ابتكارى كرد بيكارى * چنين بر مردم بيكار كارى مىشود پيدا \r\n\r\nمنبع الهام من\r\n تا نپندارى به دام آرزو رامم هنوز * موى آتش ديدهء بىتاب و آرامم هنوز\r\nشد سيه‌روز و پريشان روزگارم اى دريغ * باز در سوداى آن زلف سيه‌فامم هنوز\r\nمن همان شمعم كه سوزم تا به تن دارم روان * نيست پيدا هيچ‌گه آغاز و انجامم هنوز\r\nتا چشيدم زهر ناكامى ز دست روزگار * هرچه شيرينى رسد ، تلخ است در كامم هنوز\r\nجام جم ، خم فلاطون را ندارم التفات * بس‌كه لبريز است از خوناب دل جامم هنوز\r\nبا همه بيداد گردون ، در پناه عزم خويش * آفتاب نيم‌رنگى بر لب بامم هنوز\r\nتا تهى شد خنده‌ها دارد به لب ميناى مى * من هم از فيض سبك‌دستيست پدرامم هنوز\r\nآتش دوزخ چه سازد با تن رنجور من * كورهء غم سوخت عمرى جان و من خامم هنوز\r\nدرد هجران را به درد مى تلافى مىكنم * من همان سرمست رند و دردىآشامم هنوز\r\nآبله در پاى من روزن گشود از روى طنز * خنده‌ها دارد به لب از رنج آلامم هنوز\r\nتا به چشمش آشنا گردم به صد افسون و رنگ * استخوانم سرمه شد طالع نشد رامم هنوز\r\nاين تويى جانا كه هجرانت گدازد جسم و جان * ور نه هرگز جان نفرسايد ز ايّامم هنوز\r\nتا نويسى نامى از من ، نامه برهم مىخورد * شكوه‌ها دارم من از بىتابى نامم هنوز\r\nمنبع الهام من بودى و تاب قلب من * رفتى و با خويش بردى تاب و آرامم هنوز\r\nاز حيات جاودانى عاريت خواهم گرفت * گر نوازد دلبرى « شيدا » به پيغامم هنوز \r\n\r\n","description":"","footnote":"","page_name":" 2141 ","page_number":693},
  {"content":"\r\n\r\n\r\nلطف نظر\r\n به دوستى كه به دشمن چنين جفا نكنى * به دشمن اين همه بيداد ناروا نكنى\r\nبه يك نگاه توانى دلى به دست آرى * تو اين حديث كه دانى ولى چرا نكنى ؟\r\nتو شاه كشور حسنى و با چنان حشمت * چرا به لطف نظر جانب گدا نكنى ؟\r\nخداى را چه بدى ديده‌اى تو از نيكى * كه صاحب دل درماندگان روا نكنى\r\nگزند و جور نبينى ز حادثات قدر * گر اعتماد به كين‌توزى قضا نكنى\r\nبه مشكلات جهان چيره مىتوان گشتن * اگر به تيغ قضا گردن رضا نكنى\r\nنمىكشى تو در آغوش ، شاهد مقصود * به راه دوست اگر جان خود فدا نكنى\r\nز تيره‌بختى خود هر زمان فغان دارى * زمام جهل و خرافات چو رها نكنى\r\nبه زردرويى خود منفعل كجا گردى * گر اعتنا به زر سرخ اغنيا نكنى\r\nز بوى رنگ و ريا هر زمان شوى فارغ * نشيمن خود اگر فرش بوريا نكنى\r\nبه غير شاعر شوريده‌اى كه « شيدا » بود * به دوستى كه به دشمن چنين جفا نكنى \r\n\r\nطول امل\r\n طوطى طبع خموشم بىسخن گويا شود * گر مرا آيينه‌رويى در نظر پيدا شود\r\nدر سخن آرد مرا ديدار روى نوخطان * طوطى از فيض لقاى آينه گويا شود\r\nسنگ را با شيشه نبود روى صلح و آشتى * كى دل بىمهر آن مه مهربان با ما شود ؟\r\nاز كدورتها دل ما گشت محكوم سقوط * دل اگر يابد صفايى آسمان‌پيما شود\r\nدل چو صافى شد ، شود آيينهء ايزدنما * تا كه گردد گوش از پنبه تهى شنوا شود\r\nتكيه هرگز بر عصا از ضعف و بىحالى مكن * كاين بناى سست‌بنيان سخت ناپايا شود\r\nره به جايى كى برد امروز از طول امل ؟ * مرد ره چون غافل از انديشهء فردا شود\r\nچشم‌پوشى چون كنى از ديدن عيب كسان * چشم دل بر كشف اسرار نهان بينا شود\r\nدست بىاحسان بسان ابر بىباران بود * هر سرابى جلوه‌گر باور مكن دريا شود\r\nشكوه از دشمن به چرخ بىامان بردن خطاست * كاين عسس با دزد همدم در شگرفيها شود\r\nخشك‌مغزى ، گر ز دانايى زند لافى چه باك * در نيستان نى ز بىمغزى بلندآوا شود\r\nدم فروبند از سخن « شيدا » كه صائب گفته است : * « در سخن گفتن خطاى جاهلان پيدا شود » \r\n\r\n","description":"","footnote":"","page_name":" 2142 ","page_number":694},
  {"content":"\r\n\r\n\r\nدولت عشق\r\n گرچه ما را خانهء دل از غمش معمور نيست * دلخوشيم از اينكه بر دل غير مهرش شور نيست\r\nمن به تك‌خال رخش گر باختم دل مىشگفت * زان كه هرگز بهره‌ام از سور و از پا سور نيست\r\nدوستان گويند تَركِ تُركِ يغمايى كنم * چون كنم ، دل را قبول اين سخن مقدور نيست\r\nبا چه رويى ترك تركان خطا گويم كه دل * از خطاكارى زمانى نادم و معذور نيست\r\nترك سوداى بتان گفتن به فتواى خرد * مىتوان انصاف دادن كز حماقت دور نيست\r\nرنج هجران كى كند احساس تا سوزد چو شمع ؟ * آنكه در وصل بتان درمانده و رنجور نيست\r\nمدّعى را چشم بدبينى اگر بگشاده است * عاشق شوريده را هم چشم بينش كور نيست\r\nساغر غم مىكشم لا جرعه بر سر شادمان * از وصالش گرچه دل عمرى بود مسرور نيست\r\nهمچو نى پر از نوا باشد دل شوريده‌ام * گرچه آن سوداى سابق بر سر پرشور نيست\r\nبا رقيبان جور گشتن در طريق وصل يار * در قماش دوستى جز وصلهء ناجور نيست\r\nمهر خاموشى به لب زن تا شوى ايمن ز خلق * بيند از گلچين تطاولها چو گل مستور نيست\r\nرنج امروزى چو فردا راحتى آرد به بار * مرد دانا را دل از رنج زمان رنجور نيست\r\nزور بازو نيست شرط كاميابى اين زمان * هركه را در كف نباشد زر به بازو ، زور نيست \r\n\r\n","description":"","footnote":"","page_name":" 2143 ","page_number":695},
  {"content":"\r\n\r\n جز محبّت عالم فطرت نيامد بر وجود * موجد اين دستگه را هم جز اين منظور نيست\r\nاين جهان از دولت عشق است در اوج صفا * بىوجود عشق ، دنيا كم ز قعر گور نيست\r\nشهره بر « شيدا » شدن هم از لزوم زندگىست * مرده آن را دان كه نامش اين‌چنين مشهور نيست \r\n\r\nآه آنجا\r\n ز يك‌سو مىكشد شعله دل از غم تباه آنجا * ز سويى مىزند آتش به جان برق نگاه آنجا\r\nنهم لب بر لب ساغر به بوى آنكه در محشر * به جرمم هست لعل بوسه‌خواهت عذرخواه آنجا\r\nشبى اى صبح روشن ! روشنىبخش دل من شو * كه شويم تيرگى ز آيينهء بخت سياه آنجا\r\nتو اى مه شاه خوبانى بيا از پرده و بنگر * نشسته منتظر از شوق شاه اينجا و ماه آنجا\r\nبه كويت با كدامين زهره بتوانم گذر كردن * در آن معرض كه هر خس بشكند طرف كلاه آنجا\r\nبه ميدان محبّت بىسپر بردم دل‌وجان را * ندانستم چو مژگانت بود فوج سپاه آنجا\r\nبه صحرايى كه اندر وى شتر ، با ساربان گم شد * من وامانده دور از كاروان جويم پناه آنجا\r\nبه دريايى درافتادم كه روشن نيست پايانش * به صحرايى فروماندم كه پيدا نيست راه آنجا\r\nمن آن مرغم كه يكسان است پيشم عشرت و ماتم * كنندم پر ، كشندم زار ، گاه اينجا و گاه آنجا\r\nمرا « شيدا » در آنجا خاطراتى نغز و شيرين است * چو ياد آرم به صد حسرت همىگويم كه آه آنجا \r\n\r\n","description":"","footnote":"","page_name":" 2144 ","page_number":696},
  {"content":"\r\n\r\n\r\nشيدا ( 1329 )\r\nحسين آزادگان ، كه در شعر شيدا تخلص مىكند ، در سال 1329 هجرى شمسى در شهر قم چشم به جهان گشود . پدرش ، محمد آزادگان ، شاعر و هنرمند است و با چوب در ساختن كارهاى هنرى مهارت دارد .\r\nحسين آزادگان تحصيلات ابتدايى را در دبستان فيض و دورهء متوسطه را در دبيرستان حكمت زادگاهش به پايان رسانيد و در رشتهء ادبى ديپلم گرفت و به شغل آزاد پرداخت و اكنون در تهران به كار مبل‌فروشى اشتغال دارد .\r\nآزادگان از سال 1359 پس از شهادت برادرش آغاز شاعرى كرد و با شركت در انجمن ادبى محيط شهر خود از راهنماييهاى شاعر ارجمند و گرانمايهء انجمن ، محمد على مجاهدى ( پروانه ) بهره‌هاى زياد برد و به رونق و شكوفايى شعرش كمك كرد و در تهران نيز با حضور در انجمن ادبى ايران از محضر ارباب شعر و ادب كسب فيض نمود .\r\nشيدا شاعرى غزل‌سراست ، هرچند در انواع ديگر شعر طبع‌آزمايى مىكند ، اما طبعش به غزلسرايى بيشتر راغب است و در ميان شعراى متقدم از اشعار سعدى و حافظ و صائب لذت بيشترى مىبرد و با اينكه با شعر نو ميانهء خوبى ندارد ، آثار سهراب سپهرى را مىپسندد .\r\n\r\nموج غم\r\n چون حلقه‌حلقه زلف او بر شانه افتاد * زنجير در پاى دل ديوانه افتاد\r\nچندان خمارى رعشه بر جانم فكنده * كز پنجهء لرزان من پيمانه افتاد\r\nاز مرغ غم زير و زبر شد خانهء دل * سيلاب بنيان كن در اين ويرانه افتاد \r\n\r\n","description":"","footnote":"","page_name":" 2145 ","page_number":697},
  {"content":"\r\n\r\n نشناختى قدر دل و آن را شكستى * چون در كفت اين گوهر يك‌دانه افتاد\r\nباران اشكم در دل تو بىاثر بود * كاندر زمين شوره‌زار اين دانه افتاد\r\nياد من آمد با دل « شيدا » چه كردى * آتش چو در بال‌وپر پروانه افتاد \r\n\r\nحسرت‌كش\r\n اگر آشفته سازد زلف جانانى كه من دارم * پريشان‌تر كند حال پريشانى كه من دارم\r\nز بس خون گريه كردم در دل صحراى تنهايى * شقايق زار شد دشت و بيابانى كه من دارم\r\nبيا يك شب ببين حال دل حسرت‌كش ما را * تماشايى بود شام غريبانى كه من دارم\r\nدل و دين و قرار و طاقت ما را به يغما برد * بت كافرنواز نامسلمانى كه من دارم\r\nسراپا آتشم همچون شرر با عمر كوتاهى * جدايى نيست در آغاز و پايانى كه من دارم\r\nز بس شد سينه مالامال جوش عشق و « شيدايى » * كند آتشفشان ، چاك گريبانى كه من دارم \r\n\r\nآتش در نيستان\r\n تو را در روح باران مىتوان ديد * خدا را در تو پنهان مىتوان ديد\r\nاگرچه دورى از چشم من ، امّا * تو را با ديدهء جان مىتوان ديد\r\nدر اين يلدا كه نامش عمر كرديم * به‌جز خواب پريشان مىتوان ديد ؟\r\nنگاه روشن آيينه‌ها را * به رخسار تو حيران مىتوان ديد\r\nدلم فرمان‌بر چشم تو باشد * غلامى نزد سلطان مىتوان ديد\r\nگرفتارى دليل پاكى ماست * كه يوسف را به زندان مىتوان ديد\r\nبه ابرويت كه خونريز دل ماست * هراس تيغ عريان مىتوان ديد\r\nبه دشت سينهء « شيدا » نظر كن * كه آتش در نيستان مىتوان ديد \r\n\r\n","description":"","footnote":"","page_name":" 2146 ","page_number":698},
  {"content":"\r\n\r\n\r\nشيشهء بشكسته\r\n امشب كه مى حريف غم دل نمىشود * از اشك نيز فايده حاصل نمىشود\r\nرفتى ولى بدانكه دل بىقرار من * يك‌لحظه از خيال تو غافل نمىشود\r\nهرجا رويم ديدهء دل رو به‌سوى توست * آيينه جز به روى تو مايل نمىشود\r\nزنجير كن به حلقهء زلفت دل مرا * ديوانهء جمال تو عاقل نمىشود\r\nآه اى طبيب ، فكر علاج دلم مباش * كاين شيشهء شكسته دگر دل نمىشود\r\n« شيدا » تو كيستى كه دم از عشق او زنى * هرگز گدا به شاه مقابل نمىشود \r\n\r\nدلداده\r\n دل به عشقت دادم و جان نيز هم * اين ربودى از من و آن نيز هم\r\nتا كه طبع خويش را موزون كنم * عشوه كن ناز فراوان نيز هم\r\nتا كه نوشيدم مى از لعل لبت * گشته‌ام مست و غزلخوان نيز هم\r\nاى دل اندر شام زلفش جز بلا * ديده‌اى خواب پريشان نيز هم\r\nگفتمش پيش رخت مه شد خجل * گفتم آرى مهر رخشان نيز هم\r\nنى فقط دلتنگ همچون غنچه‌ام * مىدَرَم چون گل گريبان نيز هم\r\nبىتو دمساز دل « شيدا » بود * اشك گرم و آه سوزان نيز هم \r\n\r\nسخن آينه‌ها\r\n اين مردم بىدرد كه ما را نشناسند * در كعبه مقيم‌اند و خدا را نشناسند\r\nماتم‌زدگان غم عشقت چو دل من * با درد رفيق‌اند و دوا را نشناسند\r\nبس مشت به سر كوفته و طعنه شنيديم * كوته‌نظران بال هما را نشناسند\r\nاز پهنهء افلاك مگوييد به مردم * تا وسعت تنهايى ما را نشناسند\r\nچين نيست به پيشانى ما قصّهء رنج است * خاصيّت اين مهر گيا را نشناسند\r\nدل در صدف سينهء ما خون شد و مردم * اين گوهر پرارج و بها را نشناسند\r\nحرف دل خود را به كه گوييم در اين شهر * كوران سخن آينه‌ها را نشناسند\r\n« شيدا » چه كنى شكوه ز بىمهرى خوبان * افسوس كه اين قوم وفا را نشناسند \r\n\r\n","description":"","footnote":"","page_name":" 2147 ","page_number":699},
  {"content":"\r\n\r\n\r\nشيدا ( 1341 )\r\nعلى رضا نسائى ، متخلص به شيدا ، در سال 1341 شمسى در شهر كاشان قدم به عرصهء حيات نهاد . پدرش محمد نسائى ، فردى زحمتكش بود و با فقر و تنگدستى روزگار گذرانيد .\r\nنسائى تحصيلات ابتدايى را به‌طور روزانه و دورهء راهنمايى را شبانه به پايان رسانيد و چون مسئوليت زندگى به دوشش افتاد از ادامهء تحصيل بازماند . وى از سيزده‌سالگى به نظم شعر پرداخت و چون از استعداد خوبى برخوردار بود در سال 1359 با دو تن از شعراى برجستهء كاشان ، وارسته و حداد ، آشنايى يافت و براثر تشويق آن دو تن به انجمن ادبى صبا راه يافت و از راهنماييها و ارشادات استادانى چون على شريف و دكتر بهنيا بهره‌مند گرديد .\r\nشيدا از سال 1364 براى تلاش معاش راهى تهران شد ، در عين حال از جلسات انجمن ادبى صبا پا نكشيد و همچنان خود را به انجمن مىرساند . وى به شيوهء شعراى هندىسرا غزل مىسرايد . در سال 1360 مجموعه‌اى به نام \" رنج‌نامه \" در قالب دوبيتى به چاپ رسانيد و در سال 1368 مجموعهء ديگرى به نام \" يادنامهء صبا \" شامل اشعار شعراى انجمن منتشر ساخت و نيز كتابى به نام \" پندنامه \" حاوى نظم و نثر در دست دارد كه هنوز به اتمام آن توفيق نيافته است .\r\n\r\nبار غم ايّام\r\n سوداى تو آن نيست كه از ياد برافتد * كى در سرم اى دوست هواى دگر افتد\r\nاز فقر منال اى دل و بر نخل نظر كن * كاسوده ز سنگ است اگر بىثمر افتد \r\n\r\n","description":"","footnote":"","page_name":" 2148 ","page_number":700},
  {"content":"\r\n\r\n يك سر همه را زنده كند شوق وصالش * او را اگر از كوى شهيدان گذر افتد\r\nكى دست بدارد سخن مرد سخنور * اين زاده محال است ز چشمم بدر افتد\r\nبار غم ايّام كه دل مىكشد آن را * بر دوش اگر كوه نهد از كمر افتد\r\nروى من سرگشته شود زردتر از ، زر * تا در سرم انديشه آن سيم‌بر افتد\r\nگاهى ز من سوخته‌دل ياد كن اى دوست * نگذار كه سرگشتهء تو بىخبر افتد\r\nبا بىثمران ، دهر ندارد سر يارى * نخلى كه شود خشك به چنگ تبر افتد\r\nاين عمر گواهيست به خامى تو « شيدا » * هرگاه ثمر پخته شود از شجر افتد \r\n\r\nبلاى بىخبرى\r\n چه شكوه‌اى دل عاشق ز بيش و كم دارد * كسى كه عشق تو دارد ، دگر چه غم دارد\r\nبلاى بىخبرى در دلش نيابد راه * هرآن‌كه محو تو گرديد ، جام جم دارد\r\nنشان پختگى ، افتادگى و خاموشيست * ز خامى است به لب گر كسى منم دارد\r\nدريغ و درد كه در روزگار كمياب است * كسى كه جانب انصاف محترم دارد\r\nبه غير خدمت پير مغان نخواهد كرد * دو روز عمر هرآن‌كس كه مغتنم دارد\r\nبه ساغرى ببر ، اى ساقى ، از دلم اندوه * كه باده ، دشمنى سخت با الم دارد\r\nبه زادگاه خود نكند فخر ازچه‌رو « شيدا » * كجا كليم سخن‌سنج و محتشم دارد \r\n\r\nرهروان كوى او\r\n مىكشد شمعى به آتش هستى پروانه را * لاله رخسارى كُشد آخر من ديوانه را\r\nچشم بربست از زليخا يوسف پاكيزه‌خوى * مرغ دانا مىشناسد فرق دام و دانه را\r\nقدرت تأثير آه مىكشان شد سدّ راه * محتسب نتوان اگر بندد ، در ميخانه را\r\nسوخت چشمش را سراپا دست قهر روزگار * شمع سركش ساخت خاكستر اگر پروانه را\r\nحاتمى چون ديد در عالم نديدم كاين‌چنين * رايگان ريزد به دامانم دُر يك‌دانه را\r\nعشق چون در سينه آيد رفت دل از دست ما * كرد اين مهمان برون از خانه صاحبخانه را\r\nرهروان كوى او را باده سازد تند سير * بىتأمل ساقيا سرشار كن پيمانه را\r\nدارم آن دعوى كه مىگردد به كامم روزگار * كيست « شيدا » آنكه باور دارد اين افسانه را \r\n\r\n","description":"","footnote":"","page_name":" 2149 ","page_number":701},
  {"content":"\r\n\r\n\r\nقضاى آسمانى\r\n قامتم را غصّهء هجران كمانى مىكند * اين خزان رخسار ما را زعفرانى مىكند\r\nاختر بخت بد و جور فلك از ياد رفت * با من آن مه‌چهره بس نامهربانى مىكند\r\nدُرّ مضمون آورد خوش‌تر ز لعل شاهوار * سير غوّاصى كه در بحر معانى مىكند\r\nبس كشم از حسرت روز وصالش تير آه * قامتم را اين شب هجران كمانى مىكند\r\nهركه را نام نكو باقيست كى فانى شود * نيك‌نامى كار آب زندگانى مىكند\r\nعندليب دل بود فرهادآسا بىقرار * آن گل بىخار بس شيرين‌زبانى مىكند\r\nپير گردون مىشود بر آستانش خاكبوس * با خدا ، رندى كه سودا در جوانى مىكند\r\nغير تسليم و خموشى آيد از دستش چه كار * آنچه با « شيدا » قضاى آسمانى مىكند \r\n\r\nگنج معانى\r\n جمعى كه ندانند بد و نيك سخن را * از هم نشناسند هزاران و زغن را\r\nعاشق چو فدا كرد سر و جان به ره عشق * با بُردِ يمانى ندهد تار كفن را\r\nلحن خوش بلبل قفسش گشت سرانجام * اى مرد سخن بسته نگه دار ، دهن را\r\nطبعى كه بود بهره‌ور از گنج معانى * كى يافت ز نو تازگى شعر كهن را\r\nبا درّ عدن رشتهء خود را نفروشد * رندى كه خرد قطرهء درياى سخن را\r\nاى عاشق مهجور بسازى به غم عشق * گر گوش كنى نالهء مرغان چمن را \r\n\r\nمهر جهان‌آرا\r\n خم كند بار مصيبت كمر برنا را * بشكند باد حوادث شجر نوپا را\r\nدر ره عشق به بن‌بست رسيدى ، مهراس * از دل نيل گذر داد خدا موسى را\r\nراه معراج كند بار تعلّق مسدود * سوزنى سدّ ره افتد به فلك عيسى را\r\nهمچو شبنم دل از اين گلشن گيتى بردار * تا در آغوش كشى مهر جهان‌آرا را\r\nآه ما در دل سنگين تو ره مىيابد * شعلهء آتش اگر سوخت دل خارا را\r\nاوفتد گوشهء زندان ز وجاهت مه مصر * چشم گردون نتوان ديد رخ زيبا را\r\nخالى از رزق شود خوان خداوند كريم * اگر از آب توان كرد تهى دريا را\r\nنازنينا ، به نگاهى دل ما را درياب ! * چه شود شاد كنى چند نفس « شيدا » را \r\n\r\n","description":"","footnote":"","page_name":" 2150 ","page_number":702},
  {"content":"\r\n\r\n\r\nمى وحدت\r\n كجا بىذوق مىداند مقام نظم عالى را * چه كس از پيله‌ور گيرد بها عِقد لئالى را\r\nمى ميخانهء وحدت ننوشاند به ما ساقى * به حسرت بنگرم تا كى خدا يا جام خالى را\r\nكمندآسا به هر تارش دلى را صيد مىسازد * ز چين زلف او دارم چنين آشفته‌حالى را\r\nندارد جان ما قدرى به راه وصل جانانه * چه كس با جام جم يكسان كند ظرف سفالى را\r\nچنان ديوانهء اويم كه گر يك شمّه‌اش گويم * دگر مشكل به ياد آرد ، كسى قيس خيالى را\r\nز پير چرخ ناليدن بود دور از جوانمردى * كه مهر روى او داده به ما قد هلالى را\r\nهزاران آفرين سازد نثار طبع تو « شيدا » * بخواند هر سخن‌سنجى چنين ابيات عالى را \r\n\r\n","description":"","footnote":"","page_name":" 2151 ","page_number":703},
  {"content":"\r\n\r\n\r\nشيوا ( 1321 - 1264 )\r\nمحمود تندرى ، با لقب صمصام السلطان ، متخلص به شيوا ، فرزند احمد ( عماد ديوان ) در سال 1264 هجرى شمسى در شهر قم ديده به جهان گشود . علوم ادبيه و عربيه را از افاضل همان شهر فراگرفت ، ازآن‌پس به خدمات دولتى اشتغال ورزيد و در سمتهاى مختلف مانند رياست امنيه ( ژاندارمرى ) ، نظميه ( شهربانى ) ، بلديه ( شهردارى ) قم و كاشان و محلات و ورامين انجام‌وظيفه كرد .\r\nشيوا اديبى كامل و شاعرى توانا و انسانى آزاده بود و در فنونى چند ، مانند : نقاشى و خاتم‌كارى و قاب‌سازى و مشبك‌كارى استادى و مهارت داشت . ديگر از خصوصيات او مهارت در تيراندازى و شكار صيد بود ، تا جايى كه در اين رهگذر كارهايش موجب شگفتى و اعجاب مىشد و داستانها از مهارت او در تيراندازى نقل مىكنند .\r\nشيوا در سرودن شعر از توانايى كامل برخوردار بود و در قصيده‌سرايى از سبك شعراى خراسانى ( تركستانى ) و در غزل از شيوه شعراى عراقى پيروى كرد و آثار منظومى نيز از خود به‌جاى گذاشت كه طبع و نشر شد ، مانند : تحفة الراغب الى المسجد الصاحب ( كه در سال 1281 شمسى با خط نسخ و چاپ سنگى به‌طبع رسيد ) ، خردنامه تندرى ( در سال 1305 شمسى با خط نسخ و چاپ سنگى به‌چاپ‌رسيد ) ، جنگنامه ( در تاريخچه انقلاب چهارماههء آذربايجان ) ، كتاب سياه ( يادگار دوران محبس ) ، و در سال 1337 ديوان اشعارش به همت شادروان تقى رزاقى ، شاعر خوش‌قريحه طبع و نشر شد .\r\nشيوا از سال 1315 تا هنگام مرگ دچار بيمارى قلب و ريه و اختلال جهاز هاضمه بود ، از اين روى از مشاغل دولتى خود را كنار كشيد و بازنشسته گرديد و انجمن ادبى قم را نيز تأسيس و در تربيت شاعران شهر خود كوشيد و در بيست و هشتم تيرماه 1321 در 57\r\n\r\n","description":"","footnote":"","page_name":" 2152 ","page_number":704},
  {"content":"\r\n\r\nسالگى بدرود حيات گفت و در صحن حضرت معصومه ( س ) پايين ايوان آينه به خاك سپرده شد .\r\n\r\nطرّهء دوتا\r\n يك دل مرا و بستهء آن طرّهء دوتاست * از قيد دام سلسله مويان دگر رهاست\r\nالا بتر ز دوست كجا صيد مىشود * مرغى كه آشيانهء او عرش كبرياست\r\nاى خواجه كم مبين به گدايان كوى دوست * كاينجا مقام خواجه كم از رتبه گداست\r\nاز قدسيان بام سماوات هر صباح * رندان باده‌نوش خرابات را صلاست\r\nبر سر برهنگان مزن اى با كلاه طعن * كان را كه بر كله زده اين قوم پشت پاست\r\nغافل مشو كه خاك‌نشين ديار عشق * بيرون ز حدّ آب و گلش فقر دل‌فزاست\r\nدر عرض و طول كشور جان‌پرور سخن * « شيوا » بمان كه سكهء دولت به نام ماست \r\n\r\nجبر و اختيار\r\n يا رب خوش آن زمان كه غم و ماجرا نبود * آثارى از عوالم هستى بپانبود\r\nز آب و تراب و صرصر و آذر نبُد نشان * گردون و ماه و مهر و سپهر و سها نبود\r\nنه نوربخش خاور و نه تيره باختر * اثبات و محو نقش صباح و مسا نبود\r\nناموس نشو روى نمايش عيان نداشت * ميدان دهر عرصه نشو و نما نبود\r\nنه از ربيع رنگ عيان نز خريف روى * حرفى ز رفت و آمد صيف و شتا نبود\r\nطبع جهان منابت ريّان نمىنمود * سطح زمين مناظر حيرت‌فزا نبود\r\nاز بهر رهبرى جهول و جهود چند * عيسى و دم نبود و كليم و عصا نبود\r\nدر عرض و طول كشور امكان به هيچ نام * جز ذات بىزوال تو فرمانروا نبود\r\nما خفته در ديار عدم بىاميد و بيم * كانجا ز مرگ ، نام و نشان از بقا نبود\r\nاز ملك نيستى به‌سوى كشور وجود * ما را بجز ارادهء تو رهنما نبود\r\nما را تو كوچ داده‌اى از عرصهء عدم * در عالمى كه جز غم و رنج و عنا نبود\r\nجز رحمت و مرارت و سختى و درد و سوز * در اين سراى يرتع و يلعب به ما نبود\r\nاز سوى ما هم از پى ايجاد خويشتن * بر درگهت عريضهء روحى فدا نبود\r\nدر اين سرايمان چو معذّب بود حيات * ديگر روا عذاب به ديگر سرا نبود \r\n\r\n","description":"","footnote":"","page_name":" 2153 ","page_number":705},
  {"content":"\r\n\r\n گيرم كنون قيامت و اينت بود خطاب * كان فى المثل چرا به جهان پارسا نبود\r\nدانى كه پاسخ آيدت از بنده كاى عليم * ما را به پيشگاه حقيقت خطا نبود\r\nاندازه بشر تو گرفتى چه بايدش * موزون به قدّ او ز ورع گر قبا نبود\r\nهر بيش و كم ز ما بود ار جور را روا * پس بيش و كم ز بهرهء دانش روا نبود\r\nجرم و خطاست بر همه يكسان و از چه روى * بر خلق عقل را به تساوى عطا نبود\r\nبا اختلاف موهبت هر مزيّنى * اندر جزا تساوى مطلق سزا نبود\r\nهرگز دچار قهر تو از جرم كين نگشت * مقهور اگر به بند نفاذ قضا نبود\r\nبند ارادهء تو به هر كار متّصل * از موى موى ما سر مويى جدا نبود\r\nاز تو چنان عيان و در او گندم ار نرست * بر دست بوالبشر گنه اجتنا نبود\r\nهرگز به جاى نيك كسى بد نمىگزيد * گر بند اختيار ز دستش رها نبود\r\nاين يك به حسن فطرت اگر حق‌شناس گشت * وان گر نجست ذات حق آشنا نبود\r\nكس ذات شيئى را نتوان ساخت منقلب * قادر به قلب ماهيّت الّا خدا نبود\r\nبيرون ز اختيار بشر بود چون عمل * پس خير و شرّ ناس سزاى جزا نبود\r\n« شيوا » نمود كشف معانى و اين بيان * جز حقّ خاصّ طبع حقيقت‌سرا نبود \r\n\r\nبلبل شوريده\r\n گر بلبل شوريده به گلزار نباشد * هرگز به گل اين گرمى بازار نباشد\r\nزيبايى تو شهره ز شيدايى من گشت * پاداش وفادارىام آزار نباشد\r\nبااين‌همه رنج و غم و اندوه بسازد * گر عاشق سودازده بىعار نباشد\r\nرسوايى و شيدايى و دلدادگى عشق * از مردم فرزانهء هشيار نباشد\r\nكالاى هنر عرض به سوقى نتوان داد * تا كس به پشيزيش خريدار نباشد\r\nذوق و ادب و عشق و محبّت رود از ياد * آنجا كه از اين جمله يك آثار نباشد\r\nبه از كجى و كاستى و جور و خيانت * رسم و روش و شيوهء هنجار نباشد\r\nيا رب چه محيطيست كه جز سفله و دون را * بر بارگه تخت و امل يار نباشد\r\nگر ترك فضيلت كنى و كسب رذيلت * بر دأب جهان بهتر از اين كار نباشد\r\nاى دل به بد و نيك چه سازى كه نسازى * جز ساختنت چاره به ناچار نباشد\r\n« شيوا » بپذير اين سخن ار نيك و اگر بد * با نيك و بد هيچ‌كست كار نباشد \r\n\r\n","description":"","footnote":"","page_name":" 2154 ","page_number":706},
  {"content":"\r\n\r\n\r\nنكوهش جهان\r\n جهان جز يك آشفته بازار نيست * كه كالاش جز رنج و آزار نيست\r\nز سوداگرانش ندانم كسى * كز اين طرفه بازار بيزار نيست\r\nجهان گر به بازارگان خرد * دهى رايگانش خريدار نيست\r\nبه بازارى اين‌سان پى سود او * دل روشن و مغز هشيار نيست\r\nدر او زندگى نقش‌برآب دان * كه در آب نقشى پديدار نيست\r\nجهان عالم خواب دان و خيال * جز اين عالمى را سزاوار نيست\r\nكس ار داندش غير خواب و خيال * خيالش به خواب است و بيدار نيست\r\nبه رفتار نيكو خرد را اميد * از اين گنبد تيز رفتار نيست\r\nفرازى كجا كو نيارد نشيب * عزيزى ندانم كز او خوار نيست\r\nجز عفريت گيتى كه راند دورنگ * زنى حامل گونه‌گون بار نيست\r\nبه شب غول زايد سحرگاه ديو * در اين زادنش رنج و بيمار نيست\r\nسياه و سپيد آورد ديو و غول * چو زايد بر آن زادگان يار نيست\r\nيكى شب نگون اندر افتد به چاه * از آن يك سحرگاه آثار نيست\r\nبه شام و سحر باز زايد دو غول * چو اين قير و مانند آن قار نيست\r\nنه ديو سپيد و نه غول سياه * چو اين هر دو نستوه خونخوار نيست\r\nبه مخلوق عالم سيه تا سپيد * به يك‌تن از اين هر دو زنهار نيست\r\nبه روز و شب از آن دو نبود يكى * كه روزش سيه چون شب تار نيست\r\nچو پتيارهء دهر و دو زاده‌اش * نكوهيده كردار و غدّار نيست\r\nبه دوران سترون نگردد همى * شگفتا كه افسرده ز ادوار نيست\r\nجهان چيست پهناى بيداد و زور * جز اين‌سان ورا رسم و هنجار نيست\r\nبه دوران بجز جامه در نيل غم * از اين نيلگون چرخ دوّار نيست\r\nبه بستان گيتى گلى سر نزد * كه نارسته جانش پر از خار نيست\r\nگياهى كه خرّم زيد ز آفتش * به بستان و باغ و چمنزار نيست\r\nنشايد ورا بودن آموزگار * كه اين خيره‌سر پندبردار نيست\r\nزمانه كه كم ننهد از درد و رنج * زمانش همان به كه بسيار نيست \r\n\r\n","description":"","footnote":"","page_name":" 2155 ","page_number":707},
  {"content":"\r\n\r\n\r\nچكامه « 1 »\r\n تا شدم در قم رئيس نظميه * عمر من شد اين جنايت را ديه\r\nشاعرى بخت مرا برجا نماند * بادهء بيدارى اندر خابيه\r\nدر يم غم كشتى عمرم مدام * غرق در گرداب امور جاريه\r\nنيست اندر نامهء احوال من * صرف آسايش به متن و حاشيه\r\nگاهگاهى در تمارض راحتم * مىگريزم سوى نار از عايشه\r\nمىبرم از زحمت بىحد پناه * بر تب و لرز و سل و ذات‌الرّيه\r\nكارم افتاده‌ست در شهرى كه هست * مردمش عام و زنانش عاميه\r\nشير غژمان را نمىدانند از * شير شادروان و شير باطيه\r\nنيست نادانتر گروهى زين ديار * ز آسيا تا سرحد افريقيه\r\nبس‌كه تيمار و غم و بيچارگى * جمله را پيدا بود از ناصيه\r\nقالبى بىروح دارند و الم * قلبشان را كرده قلب ماهيه\r\nغير آيين عزا ناموخته * تا به امروز از قرون ماضيه\r\nشغلشان اقسام افغان و انين * كارشان انواع سوك تعزيه\r\nحرفشان از مويه و آه و نفير * حرفه‌شان فرياد واى و مرثيه\r\nدر زمانه زندگانى مرده دل * نيست همچون اين ذوات زاكيه\r\nيا بى از بىحسى اندر اين گروه * كانّهم اعجاز نخل خاويه\r\nصادر قم خاك گور و واردش * مردگان از هر ديار و باديه\r\nآب غسل مردگان دانند به * از زلال چشمهء معبوديه\r\nسربه‌سر بازارگان ، مرده‌اند * جمله را در مرده‌خوارى داعيه\r\nبارها ، انبارها ، اندوخته * ز استخوان مرده در هر زاويه\r\nمفتخر زين عادت و نشنيده‌اند * نكته‌اى لا يفتخر بالباليه\r\nزين گذشته رنجهاى ديگر است * كرده بر ما سدّ باب ترفيه\r\nهر شدايد در جهان آسان‌تر است * پيش ما از مشكلات ماليه\r\nآنكه در هر سال و مه نگذشته است * حال ما آسوده در يك ثانيه \r\n\r\n\r\n","description":"","footnote":"\r\n( 1 ) - اين چكامه را در خرابى اوضاع قم و شهربانى سروده است .\r\n","page_name":" 2156 ","page_number":708},
  {"content":"\r\n\r\n از پى يك كار مانع صد هزار * مىنمايد اختراع و تعبيه\r\nما شديم از صرفه‌جوييهاى او * شرح ما اغنى و عنّى ماليه\r\nزو سرايد ساز بىبرگى ما * نغمه عنّى هلك سلطانيه\r\nتا به ما ماليه شد روزىرسان * تنگ شد روزى و روز ما سيه\r\nمىكنيم از بهر قوت لا يموت * يكسر از خونابهء دل تغذيه\r\nاز رخم پيداست احوال دلم * انّ من وجهى ضميرى حاكيه\r\nمىرسد هردم ز من بر آسمان * نعرهء يا ليت كانت قاضيه\r\nشكوه‌هاى ما نمىبخشد اثر * در مقامات و صدور عاليه\r\nبس تلقّى شد شكايتها به شعر * كارم افتاده به شعر و قافيه\r\nهركه را درديست مىجويد دوا * ما به درديم از خواص ادويه\r\nهر گيايى را دوايى يافتيم * خود ممدّ درد شد بالخاصيه\r\nمىبريم اين داروى نزد كسى * كوست داراى صفات مرضيه\r\nاى رئيس كلّ تشكيلات ملك * وى كشد گردون به پيشت غاشيه\r\nدر ادارات ولايات ار كنى * غور در يك قطعه از يك ناحيه\r\nاز رئيس پرسنل خواهى اگر * آرد از نظميهء قم دوسيه\r\nدر ميان نامه‌هاى عجز ما * گم شود راپرتهاى يوميه\r\nآرى از اوضاع ما افزونتر است * آبروى نقشهاى الفيه\r\nكار افراد از حقوق و از لباس * بگذرد دائم به قرض و عاريه\r\nمىرود هر سال و در اصلاح كار * وعده مىآيد به سال آتيه\r\nچونكه دانم از وظيفه خارج است * نه وسائط جويم و نه توصيه\r\nاز تو مىخواهم علاج كار را * اى قرينت عزّ و جاه و عافيه \r\n\r\n","description":"","footnote":"","page_name":" 2157 ","page_number":709},
  {"content":"\r\n\r\n\r\nشيوا ( 1324 )\r\nمنصوره فيلى ، متخلص به شيوا ، فرزند اسماعيل ، در سال 1324 هجرى شمسى در ميان خانواده‌اى مذهبى در تهران از مادر زاد ، تحصيلات ابتدايى و دورهء متوسطه را در همان شهر به پايان رسانيد و تا اخذ مدرك فوق ديپلم در رشتهء رياضى پيش رفت و مقدمات عربى و تفسير قرآن را نزد سيد كاظم موسوى ، معاون شهيد دكتر باهنر ، فراگرفت .\r\nمنصوره فيلى در سال 1351 به استخدام وزارت آموزش و پرورش درآمد و در سمتهاى دبير فيزيك و شيمى و دبير رياضى و معاونت مدرسهء راهنمايى ايران و دبير عربى در دبيرستان فخريهء شميران انجام‌وظيفه كرد .\r\nشيوا پس از پيروزى انقلاب اسلامى مدير مكتب زينب در شهر رى و مدرسهء راهنمايى در منطقهء هشت و مسئول امور هنرى همان منطقه و نيز مسئول امور ادبى و هنرى كانون شعرا و نويسندگان منطقهء چهار تهران شد و يك‌چند نيز متصدى دفتر فرهنگى دانشگاه آزاد اسلامى واحد شمال و مدتى هم مسئول شعر و سرود حوزهء علميّه شهيد شاه‌آبادى گرديد و در ضمن با وزارت ارشاد اسلامى همكارى نزديك دارد و در مراسم شعرخوانى تهران و شهرستانها به دعوت شوراى شعر شركت مىكند .\r\nخانم فيلى ، علاوه بر شعر در نمايشنامه‌نويسى و كارگردانى و طرّاحى صحنه و بازيگرى آن وارد است . وى در ميان شعراى متقدم به آثار مولوى و سعدى و در ميان معاصران به پروين اعتصامى و در بين نوپردازان به نيما و سهراب سپهرى دلبستگى نشان مىدهد . از اين شاعر تاكنون دو مجموعه شعر به نامهاى \" فرياد جان \" ( 1352 ) و \" سرود خاطرهء ايمان \" ( 1359 ) و يك نمايشنامه به نام \" نقطه \" ( 1359 ) طبع و نشر شده است . وى در شعر همواره از راهنماييهاى استاد لاهوتى بهره‌مند مىشود .\r\n\r\n","description":"","footnote":"","page_name":" 2158 ","page_number":710},
  {"content":"\r\n\r\nتقديم به امام زمان عج\r\n\r\nروشناى مهر\r\n احساس مىكنم كه فضاى درون من * از روشناى مهر تو لبريز گشته است\r\nبا ياد سرو قامت و گلزارِ روى تو * دل بانشاط و جان طرب‌انگيز گشته است \r\n* *\r\n افسانه گشته‌ام به غم عشق تا شدم * افسون فتنه‌هاى دو چشم سياه تو\r\nشادى نصيب گشته‌ام اى دوست تا مرا * دل شد نشانِ ناوك تير نگاه تو \r\n* *\r\n اى مايهء اميد دل‌وجان عاشقان * هر شب خيال روى تو در دل نشسته است\r\nكشتى آرزوى من اى جان به بحر عشق * توفان به كام بُرده و در گل نشسته است \r\n* *\r\n دست قضا كشيده چه خوش نقش دوست را * با كلك سوز عشق بر اوراق خاطرم\r\nدر پرتو حقيقتِ ايمان در اين جهان * راهى دگر به غير غم عشق نسپرم \r\n* *\r\n « شيوا » تو رستگار شوى روز بازخواست * چون در دل تو آمده مهرى لطيف و پاك\r\nآن را كه رنگ آبى درياى عشق ديد * از موج حادثات چه حاجت گريز و باك \r\n\r\nمهربان‌تر از من براى من است\r\n به چه كس بايد اعتماد كنم * كه صميمانه يار من باشد\r\nصاف‌تر از زلال چشمهء مهر * با نگاهى قرار من باشد\r\nپاك‌تر از ضمير آيينه‌ها * صادق و غمگسار من باشد\r\nپشت ديوار مهربانيها * نقشى از يادگار من باشد\r\nمهربان‌تر ز من براى من است * آنكه در انتظار من باشد\r\nاز سر صدق يار من باشد * آگه از حال زار من باشد\r\nمىدهد بر من او طراوت روح * به يقين نوبهار من باشد\r\nوصفِ محبوب كى توان گفتن * كه نه اين كار ، كار من باشد\r\nدل آشفته‌ام به « شيوايى » * محرم و رازدار من باشد \r\n\r\n","description":"","footnote":"","page_name":" 2159 ","page_number":711},
  {"content":"\r\n\r\n\r\nيار مهربان « 1 »\r\n گويا دوباره خاطرهء يار مهربان * در بندبند ذهن دلم زنده مىشود\r\nشور و نواى حمدِ فصيحش ز ناى جان * ما را چراغ روشن آينده مىشود\r\nپيدايش عطوفت او در خيال دل * اميدبخش خاطر جوينده مىشود\r\nوقتى كه او ظهور كند از كرانه‌اى * هر ذرّه در تلاطم و پوينده مىشود\r\nصدها ستاره از فلك ديگرى دَمد * ظلمت ز مُلك خاك پراكنده مىشود\r\nخجلت كشد ز باطن خود هر سخنورى * چون لوحهء ضمير خوشش خوانده مىشود\r\nاز پرده چون برون شود او زير رايتش * هركس كه مُسلم است ، پناهنده مىشود\r\nبا اينكه عمر رفت و نديدم جمال او * جوينده را بگوى كه يابنده مىشود\r\nخوابى لطيف خواهم و ديدار يار خويش * صدقِ دُعا به بوى خوش آكنده مىشود\r\nيك جلوه كُن به روى پريش مريد خويش * چون با نظر كلامِ من ارزنده مىشود\r\nاز روى لطف گر نظرى سوى ما كنى * ايمان من به مهر تو پاينده مىشود\r\nروحِ هُنر كه نشأة آن از كلامِ توست * در عاطفه دميده و زيبنده مىشود\r\n« مهدى » بيا كه گوهر هستى ز دست رفت * يادش صفاى صحبت گوينده مىشود\r\nاز رويش جوانهء « شيواى » باغ مهر * گويى شكوفه‌هاى حيا زنده مىشود \r\n\r\nيا زهرا ( س )\r\n چشم من طالب ديدار تو شد * واله خوبى رفتار تو شد\r\nاى فروغ دل‌وجان يا زهرا * كه فلك در پى آزار تو شد\r\nنيست اوصاف تو در حدّ سخن * مرغ انديشه گرفتار تو شد\r\nشد خمارت چو به سجّادهء عشق * قرب دلدار سزاوار تو شد\r\nباغ جان‌پرور دين نبوى * خرّم از حرمتِ كردار تو شد\r\nروشن از مهر تو گرديد جهان * زيب جنّت گل رُخسار تو شد\r\nهركجا عارف دلجويى بود * عاشقِ دانش بسيار تو شد\r\nگلشن آل نبى مشك‌افشان * از سخنهاى گهربار تو شد \r\n\r\n\r\n","description":"","footnote":"\r\n( 1 ) - اين شعر را در مدح ولى عصر امام زمان ( عج ) سروده است .\r\n","page_name":" 2160 ","page_number":712},
  {"content":"\r\n\r\n تا به درگاه خدا روى آريم * رهنماى همه ؛ پندار تو شد\r\nهر زن از جان به كمالت پى برد * بى خود از خود شده ، هشيار تو شد\r\nراه برد آنكه به دنياى يقين * آگه از حكمتِ اسرار تو شد\r\nزن چو در دايرهء حق افتاد * محو بر نقطهء پرگار تو شد\r\nبين كه با قيمت جانش « شيوا » * از سر صدق خريدار تو شد \r\n\r\nمحرم اسرار\r\n دل خود با خيال مهر رويش باصفا كردم * به‌جاى هر جفايى در جهان ديدم وفا كردم\r\nچو از آيينهء خاطر زدودم زنگ خودخواهى * عبادتهاى خود خامى ز تزوير و ريا كردم\r\nچو بگزيدم ره و رسم خداجويان عارف را * حساب خويش را از مردم كج‌رو جدا كردم\r\nز بس نامردمى از مردمان سودجو ديدم * مگر ايمن شوم ز آنان توكّل بر خدا كردم\r\nگرفتم در ره حق دامن عشق و حقيقت را * به نور عشق و ايمان جان و دل را آشنا كردم\r\nشوم تا محرم اسرار و رمز عشق دريابم * خود از دام غرورِ كبر و خودخواهى رها كردم\r\nبه دل تا داغ او چون لاله دارم در جهان « شيوا » * سحرها گفتگو با ياد رويش با صبا كردم \r\n\r\n","description":"","footnote":"","page_name":" 2161 ","page_number":713},
  {"content":"\r\n . \r\n","description":"","footnote":"","page_name":" 2162 ","page_number":714},
  {"content":"\r\n\r\n\r\nفهرست اعلام\r\n[ 
  ]\r\nكسان\r\n[ 
  ]\r\nجايها\r\n[ 
  ]\r\nكتابها\r\n[ 
  ]\r\nمجله‌ها\r\n[ 
  ]\r\nروزنامه‌ها\r\n\r\n","description":"","footnote":"","page_name":" 2163 ","page_number":715},
  {"content":"\r\n . \r\n","description":"","footnote":"","page_name":" 2164 ","page_number":716},
  {"content":"\r\n\r\n\r\nكسان\r\nآبراهام 1733\r\nآذرخشى ، غلامعلى 1557 ، 1558\r\nآزادگان ، حسين 2145\r\nآزادگان ، محمد 2145\r\nآزادى گلشن 1987\r\nآزرم ، نعمت 1972\r\nآشتيانى ، اسماعيل 1948 ، 1949\r\nآشتيانى ، حاج ميرزا حسن 1948\r\nآشتيانى ، شيخ مرتضى 1948\r\nآقا مجتهد سعيد ( سيد محمد صادق ) 1777\r\nآهى ، حسين 1838\r\nآية اللّه بروجردى 1956\r\nآية اللّه حاج شيخ هاشم قزوينى 1972\r\nآية اللّه خادمى 1956\r\nآية اللّه زنجانى 1956\r\nآية الله سلطانى 1956\r\nآية اللّه سيد محمد بهشتى 1956\r\nآية اللّه شيخ محمد صالح علامه حايرى مازندرانى 1570\r\nآية اللّه صدوقى 1956\r\nآية اللّه فكور 1956\r\nآية اللّه كاشانى 1966\r\nآية اللّه مردوخ كردستانى 1752\r\nآية اللّه مشكينى 1956\r\nآية اللّه منتظرى 1956\r\nآية اللّه ميلانى 1972\r\nآية اللّه يثربى 1937\r\nابتهاج ، هوشنگ ( ه . ا . سايه ) 1711 ، 1782 ، 1973\r\nابراهيم‌زاده ، شهاب 2060\r\nابراهيمى ، نادر 1724\r\nابى ابراهيمى ، سيد عبد الوهاب 1546\r\nاتابكى ، منصوره 1665\r\nاتحاد ، كاظم 1593\r\nاچ . پى . لاوكرافت 1725\r\nاحمد پناهى ، ريتا 1638\r\nاحمدپناهى سمنانى ، محمد 1638\r\nاحمدى ، احمد رضا 1724\r\nاخوان تقوى ، عباس 2070\r\nاخوان ثالث ، مهدى 1973 ، 2116\r\n\r\n","description":"","footnote":"","page_name":" 2165 ","page_number":717},
  {"content":"\r\n\r\nاديب بيضايى 1821\r\nاديب طاهرى ، اسماعيل 2055\r\nاديب نيشابورى ، محمد تقى ( اديب ثانى ) 1485 ، 1972 ، 1987\r\nارسطو 1638\r\nاستاد طوس 1975\r\nاسدآبادى ، سيد جمال الدّين 1584\r\nاصفهانى ، سعادت عليشاه 2027\r\nاصفهانى ، شيخ عبد الجواد 1956\r\nاصفهانى ، هاتف 1518\r\nاعتصامى ، پروين 1782 ، 2158\r\nاعتمادى ، محمد سعيد 1782\r\nافتخار الملك ، محمود خان 1598\r\nافتخار لشكر 1557\r\nاقبال لاهورى ، محمد 1571\r\nالطافى ، حسين 1844\r\nاللّه‌وردى خان 1694\r\nامام خمينى 1956 ، 1957\r\nامام‌قلى خان 1694\r\nامام محمد غزالى 1807\r\nامير ارسلان 1756\r\nامير الكتاب ( عبد الحميد كردستانى ) 1752 ، 1844\r\nاميرى فيروزكوهى 2029 ، 2076\r\nامين السادات ( سيد سعيد الدّين ) 1752\r\nانتظارى ، شاطر مصطفى 1892\r\nاوستا ، مهرداد 1838\r\nايران‌پور ، گلشن 1732\r\nايرانى ، دينشاه 1732\r\nايزدگشسب ، شيخ اسد اللّه 2005 ، 2006\r\nباقريان ، مرتضى 2000\r\nبايزيد بسطامى 1571\r\nباينجوبى ، سيد شيخ احمد 1752\r\nباهنر ، محمد جواد 2158\r\nبختيارى ، پژمان 2029\r\nبختيارى ، رضا قلى خان 2128\r\nبزرگمهر 2055\r\nبندرى ، محمد 1747\r\nبهبهانى ، حسن 1875\r\nبهبهانى ، سيمين 1782\r\nبهجتى ، محمد حسين 1956 ، 1957\r\nبهنيا 2148\r\nبيرياى كهن ، محمد 2132 ، 2134 ، 2135\r\nبيدل 1613 ، 1974\r\nپروفسور مولوى هندى 1518\r\nپژمان بختيارى ، حسين 1679\r\nپناهى ، احمد 1471\r\nپيدا ، جعفر 1909\r\nپيرنيا ، داود 1616\r\nپيشرفت ، هادى 1576 ، 1577\r\nتابنده 2075\r\nتاج‌بخش ، غزل 1838\r\nتجويدى ، ميرزا هادى خان 1844\r\nتختى 1865\r\nترابى ، هوشنگ 2085\r\nتربتى ، محمد جواد 1870\r\nتقىپور ، ذبيح اللّه 2045\r\nتشكرى ، شهاب 2066\r\nتمدن ، رباب 1470 ، 1742\r\nتندرى ، محمود 1518 ، 1821 ، 2152\r\nتوللى ، فريدون 1782 ، 1932\r\nثابت محمودى ، سيد حسن 1838\r\n\r\n","description":"","footnote":"","page_name":" 2166 ","page_number":718},
  {"content":"\r\n\r\nثنايى ، محمود 2081\r\nجزايرى ، مريم 1724\r\nجعفرى ، عباس 1813\r\nجلى ، ابو تراب 1849\r\nجمال‌پور ، شهدا 2116\r\nجمالى ، سيد رضا 1898 ، 1899\r\nجورج اورول 1707\r\nجولايى ، غلامرضا 1471\r\nجهان‌آرايى ، جواد 1813\r\nحاج سيد اسد اللّه مجتهد 2070\r\nحاج سيد محمد آقا مجتهد 1505\r\nحاج ميرزا آقا خشكنابى 2107\r\nحاج ملا محمد شريف فقيه 1752\r\nحاجىخانى ، طاهره 1813\r\nحافظ 1528 ، 1539 ، 1574 ، 1576 ، 1591 ، 1625 ، 1656 ، 1657 ، 1669 ، 1704 ، 1711 ، 1721 ، 1736 ، 1738 ، 1779 ، 1782 ، 1814 ، 1839 ، 1937 ، 1949 ، 2024 ، 2145\r\nحائرى ، حاج شيخ مرتضى 1956\r\nحائرى ، سيد هادى 1551\r\nحجازى ، محمد 1599\r\nحداد 2148\r\nحريرچيان ، سيد محسن 1689\r\nحسابى ، عبد الحسين 1644\r\nحسينى سپاهانى ، ميرزا باقر 1651\r\nحسينى ، سيد شرف الدّين 1689\r\nحسينى ، غفار 1724\r\nحقيقت ، عبد الرفيع 1570 ، 1571\r\nحقيقت ، محمد قاسم 1570\r\nحكمت ، على اصغر 1557\r\nحلاج 1981\r\nحميدى 1724\r\nخاقانى 1651 ، 1669\r\nخانلرى ، پرويز 1787 ، 1973\r\nخراسانى ، سيد شرف الدّين 1921\r\nخسروى 1528\r\nخطيبى 1557\r\nخلعتبرى ، فخر عادل 1875\r\nخلوت مؤيد 1616\r\nخليلى ، سيمين‌بر ( سيمين بهبهانى ) 1857\r\nخليلى ، عباس 1875\r\nخليليان ، احمد 1481\r\nخليليان ، على ( رجا ) 1481\r\nخواجه نصير 2081\r\nخوئى ، اسماعيل 1973\r\nخيام 1849 ، 1917 ، 2024\r\nدافنه دوموريه 1707\r\nدانش‌فر ، حسن 2020\r\nدرودى ، على 1844\r\nدرويش عبد المجيد شكسته‌نويس 1845\r\nدستگردى ، وحيد 1616\r\nدشتى ، حسن 1932\r\nدهكردى ، ميرزا اسحاق 2128\r\nدهشيرى ، سيد ضياء الدّين 1821\r\nدهشيرى ، سيد يحيى 1821\r\nديجوريان ، مهدى 2020\r\nذره ، ابو القاسم 1644\r\nرازى همدانى ، عبد اللّه 1457\r\nرجائى ، احمد على 1485\r\nرجائى ، محمد 1490\r\nرجب‌زاده ، كريم 1493\r\n\r\n","description":"","footnote":"","page_name":" 2167 ","page_number":719},
  {"content":"\r\n\r\nرحمانى ، محمد رضا 1498\r\nرحمانيان ، صادق 1502\r\nرزاقى ، تقى 1518 ، 2152\r\nرسا ، قاسم 1523\r\nرشيد ياسمى ، غلامرضا 1528\r\nرضا خان 2132 ، 2133\r\nرضايت ، ابو القاسم 1464\r\nرضايى ، جمال 1535\r\nرضايى كيخاژاله ، عبد العلى 1542\r\nرضوانى ، سيد محمد 1551\r\nرفعت ، محمد صادق 1566\r\nرفيع‌زاده حقيقت ، كريم 1570\r\nروح القدس ، سيد ابو الحسن 1579\r\nروح القدس ، سيد هادى 1579\r\nروحانى ، سيد غلامرضا 1593\r\nروحانى وصال 1588\r\nرودكى 1498\r\nرؤيايى ، يد اللّه 1606\r\nرياحى ، محمد امين 1529 ، 1625\r\nرياضى ، سيد حسن 1633\r\nرياضى ، سيد كاظم 1633\r\nرياضى ، سيد محمد على 1633\r\n، زرين‌خط حسن 1844\r\nزرين‌كوب ، عبد الحسين 1656\r\nزنگنه ، عزت اللّه 1661\r\nزهرى ، محمد 1668\r\nزيادى ، عزيز اللّه 1675\r\nژان پل سارتر 1725 ، 1921\r\nژراردونروال 1651\r\nسادات ناصرى ، سيد حسن 1872\r\nسالمى ، غلامحسين 1707\r\nسامانى ، خليل 1470 ، 1742\r\nسامانى ، سپيده 1470 ، 1742\r\nسپاسگزار ، اصغر 1720\r\nسپانلو ، حسين 1724\r\nسپانلو ، محمد على 1724\r\nسپنتا ، عبد الحسين 1732\r\nسپهرى ، سهراب 1826 ، 1937 ، 2029 ، 2145 ، 2158\r\nستوده ، سيد ابراهيم 1752\r\nسخنور ، حسن 1758\r\nسرپاس مختارى 2132\r\nسرمد ، سيد صادق 1763\r\nسروى ، حسن 1773 ، 1813\r\nسروىها ، قاسم 1769 ، 1961\r\nسعدى 1498 ، 1736 ، 1782 ، 2024 ، 2145 ، 2158\r\nسعيدى ، على اكبر 1787\r\nسلطانى ، احمد ميرزا 1870\r\nسلطان الواعظين 1551\r\nسلطانى ، ژاله 1683\r\nسلمانى محمد 1798\r\nسليمانى 1927\r\nسليمى ، على اكبر 1802\r\nسميعيان ، يحيى 1644\r\nسها ، ميرزا محمد 1807\r\nسهيلى ، مهدى 1849\r\nسهيلى خوانسارى ، احمد 1844\r\nسياح ، حميد 1622\r\nسياسى ، محمد 1859\r\nسيدزادهء هاشمى ، سيد محمد طاهر 1757\r\nسيد قندى 1546\r\n\r\n","description":"","footnote":"","page_name":" 2168 ","page_number":720},
  {"content":"\r\n\r\nسيف الملك 1870\r\nشاتوبريان 1651\r\nشارل بولر 2015\r\nشاملو ، احمد 1973\r\nشاهزاده هاشم ميرزا افسر 1995\r\nشاهزاده محمد على ميرزا 1995\r\nشاه‌عباس كبير 1694\r\nشايگان ، غلامحسين 1909\r\nشجاع السلطنه ، حسنعلى ميرزا 1987 ، 1989\r\nشجره ، حسين 1917\r\nشريعتى ، على 1972\r\nشريف ، شيخ محمد 1927\r\nشريف ، على 1927 ، 2148\r\nشريف ، ملا حبيب 1927\r\nشريفى ، محمد على 1932\r\nشريفى ، محمود 1937\r\nشعاع الملك ، محمد حسين خان 1942\r\nشفيعى ، احسان 1966\r\nشفيعى ، شيخ ثابت 1966\r\nشفيعى ، شيخ مظهر 1966\r\nشفيعى ، هارون 1965\r\nشفيعى كدكنى ، محمد رضا 1972 ، 1973\r\nشكرريز 1983\r\nشكيبا 1481\r\nشكوهى ، سيد حسن 1995\r\nشمس ، مرتضى 2014 ، 2015\r\nشمس الادباء ، سيد محمد رضا 2027\r\nشمس الاطباء 2014\r\nشمس الضحى ، نشاط 2010\r\nشمس الواعظين ، سيد اصغر 2020\r\nشمس معطر ، محمد 2029\r\nشمس ، ميرزا حبيب 2014\r\nشوريده شيرازى ، محمد تقى 2039\r\nشوقى ، ميرزا جواد 2050\r\nشهابى ، سعيد الدّين 1752\r\nشهدىنژاد ، غلامحسين 2075\r\nشهدىنژاد لنگرودى ، محمد 2075 ، 2076\r\nشهران ، جمال 2090\r\nشهرى ، عباس 2102\r\nشهريار ، محمد حسين 1724 ، 1932 ، 1937 ، 2076 ، 2091 ، 2107 ، 2134\r\nشهريارى ، اسد اللّه 1904\r\nشيبانى ، منوچهر 2121\r\nشيدا ، ميرزا عباس 2128 ، 2129\r\nشيدا ، يحيى 2140\r\nشيرازى ، وصال 1588\r\nشيرانى ، حسن 1613\r\nشيرانى ، عيسى قلى 1701\r\nصاحب‌كارى ، ذبيح اللّه 1832\r\nصادقى ، ابو الحسن 2133\r\nصالح عليشاه 2005\r\nصائب 1576 ، 1613 ، 1669 ، 2029 ، 2134 ، 2145\r\nصائب اصفهانى 2135\r\nصبوحى قمى ، شاطر عباس 1893\r\nصحت ، سيميندخت 1882\r\nصدر ، سيد موسى 1956\r\nصدر الشريعة ، مير عبد الباقى 1505\r\nصغير اصفهانى ، محمد حسين 1481 ، 1701\r\nصفاء الحق 1909\r\nصفدرى ، سيد ابراهيم 1909\r\nصفىعلى شاه ، حاج ميرزا حسن 2010\r\n\r\n","description":"","footnote":"","page_name":" 2169 ","page_number":721},
  {"content":"\r\n\r\nصمدى ، مهرداد 1724\r\nصمصامى ، محمد على خان 2133\r\nضيغم الممالك 1668\r\nطالشى ، شيخ على 1965\r\nطاهرى ، سيد محمد 2055\r\nطباطبايى ، سيد ضياء الدّين 1644\r\nطوسى ، محمد على 1845\r\nطهماسبى ( سرلشكر عبد اللّه امير طهماسبى ) 1992\r\nظهير الاسلام 1617\r\nعارف قزوينى 1733\r\nعاطفى ، يد اللّه 1661\r\nعالمى ، محمد على 1821\r\nعبادى 1665\r\nعبقرى ، صادق 1546\r\nعبهرى ، حكيم عبد الحميد غزنوى 1756\r\nعبيد 1542\r\nعرفى 1613\r\nعريانى ، على 1899\r\nعضدى ، عباس 1870\r\nعلامه طباطبايى 1650 ، 1956\r\nعلامه ملا محمود مفتى 1752\r\nعينى ، صدر الدّين 1787\r\nغفورزاده ، محمد جواد 1961\r\nغمگين 1481\r\nفاضل رضوى ، صديقه 2135\r\nفايض 1481\r\nفتحعلى شاه قاجار 1870 ، 1987 ، 1995\r\nفرات ، عباس 1758\r\nفردريك فورسايت 1797\r\nفردوسى 1490 ، 1732 ، 1943 ، 1975\r\nفرخ 1909\r\nفرزان ، سيد محمد 1537\r\nفرصت الدوله 1942\r\nفروزانفر ، بديع الزمان 1537 ، 1752\r\nفروغى 1489\r\nفصاحتى ، ملا اصغر 1898\r\nفصيحى ، حسن 2039\r\nفنلون 1651\r\nفيضى ، مصطفى 1937\r\nفيلسوف الدوله ، عبد الحسين خان 1598\r\nفيلى ، منصوره 2158\r\nقاضى مير احمد منشى قمشه‌اى 1845\r\nقائم مقامى ، عالم‌تاج 1679\r\nقائم مقامى ، ميرزا ابو القاسم 1679\r\nقرشى ، سيد محمد طاهر 1965 ، 1966\r\nقريب ، محمد حسين 1477\r\nقوام الدوله 1598\r\nقوام السلطنه 1994\r\nقوام شيرازى ، ابراهيم 1588\r\nقهرمان ، محمد 1987\r\nكاداره ، اسماعيل 1651\r\nكاشانى ، حاج محمد مهدى 1518\r\nكاشانى ، سپيده 1736 ، 1741 ، 1813\r\nكاشف السلطنه 1992\r\nكاظميان حدادپور ، ستاره 1747\r\nكامران ميرزا 1505\r\nكامو 1724 ، 1725\r\nكبريايى ( مفتون ) 1909\r\nكتابفروش خوانسارى ، ميرزا محمود 1844\r\nكردستانى ، سيد محمد سعيد 1753\r\nكرمانشاهى ، محمد جواد 1912\r\n\r\n","description":"","footnote":"","page_name":" 2170 ","page_number":722},
  {"content":"\r\n\r\nكرمى ، احمد 1899\r\nكريلف 1562\r\nكريم‌پور ، امير مختار 2034 ، 2035\r\nكريم خان زند 2034\r\nكزازى ، مير جلال الدّين 1650\r\nكسايى مروزى 1625\r\nكسرايى ، سياوش 1863\r\nكليم 1613 ، 2024 ، 2029\r\nكمال الملك 1844 ، 1948 ، 1949\r\nكنت مونت كريستوى 1904\r\nكيهان ، مسعود 1557\r\nگاتاغى گوس 1733\r\nگراهام گرين 1707 ، 1725\r\nگروسى ، امير نظام 1845\r\nگروه طرفه 1724\r\nگلچين ، احمد 1579\r\nگلزار 1481\r\nگنابادى ، حاج ملا سلطان عليشاه 2027\r\nگنابادى ، ملا سلطان على محمد 2005\r\nگوته 1528\r\nگوستاو فلوبر 1651\r\nگيلانى ، سيد شرفشاه 1505\r\nگيوم آپوليز 1725\r\nلامارتين 1514\r\nلاهوتى ( صفا ) 1813 ، 1814 ، 2158\r\nلاهيجى ، حزين 1613 ، 1974\r\nلطفى ، سيد محمود 1540\r\nماكسيم گوركى 1689\r\nمبارك شاه 1845\r\nمباشر ، حاج محمد على 2034\r\nمجاهدى ، محمد على 2145\r\nمحجوبى ، منوچهر 1953\r\nمحمد بن منور 1974\r\nمحمد شاه قاجار 1679\r\nمخمل‌باف ، محسن 1839\r\nمدرس يزدى ، ميرزا احمد 1972\r\nمرورودين 1651\r\nمسرور ، حسين 1870\r\nمسعود ، سعد سلمان 1844\r\nمسعود ، محمد 2034\r\nمسعودى ، عباس 1802\r\nمشفق 1814\r\nمشفق كاشانى 1937\r\nمشيرى ، فريدون 1782\r\nمصاحب ، غلامحسين 1657\r\nمصدق 2034\r\nمصطفى قلى خان ( سينا ) 1887\r\nمطهر بن طاهر مقدسى 1974\r\nمظفر الدّين شاه قاجار 1551\r\nمعالى ، محمد رضا 2031\r\nمعتمد الحكماء 1633\r\nمعرى ، ابو العلاء 1921\r\nمعير الممالك 1616\r\nمعيرى ، محمد حسين 1490 ، 1616 ، 1617 ، 2029\r\nمعين ، محمد 1973 ، 2089\r\nمعينى ارفع الممالك ، سيد نصر اللّه 1855\r\nمعينى ، نور ارفع 1855\r\nملا على مدد 1927\r\nملك‌آرا ، عباس ميرزا 1598\r\nملك السادات ، سيد على 1995\r\nملك‌الشعراء بهار 1486 ، 1528 ، 1932 ،\r\n\r\n","description":"","footnote":"","page_name":" 2171 ","page_number":723},
  {"content":"\r\n\r\n2107 ، 2108\r\nمنتظرى سيد محمد تقى 1892\r\nمنوچهرى 1882\r\nموسوى ، رحمت 1747\r\nموسوى ، سيد عبد العلى 1505\r\nموسوى ، سيد كاظم 2158\r\nموسوى ، سيد محمد رضا 1505\r\nمولوى ( جلال الدّين بلخى ، جلال الدّين مولوى ، مولانا ) 1665 ، 1658 ، 1782 ، 1807 ، 1917 ، 2029 ، 2158\r\nمير ابو القاسمى ، سيد محمد تقى 1793\r\nميرپنج ، محمد ولى خان 1528\r\nميرپنجهء بختيارى ، على قلى خان 1679\r\nميرزا ابو القاسم ( طرب ) 1807\r\nميرزا رضى 1598\r\nميرزا سليمان خان ركن الممالك 1887\r\nميرزا سليم تهرانى 1802\r\nميرزا قهرمان ، مرتضى 1987\r\nميزبان ، جلال 1817\r\nنادرپور ، نادر 1724 ، 1932\r\nنادر شاه 1626\r\nناصح ، محمد على 2085\r\nناصر الدّين ( سالار جنگ ) 1694\r\nناصر الدّين شاه 1551 ، 2039\r\nناصر خسرو 1536 ، 1541 ، 1782\r\nناصر عليشاه 2005\r\nناظم الاطباء 1633\r\nنجف قلى ميرزا 1588\r\nنجفىزاده ، سيد على 1777\r\nنجم الدّين رازى 1626\r\nنسائى ، عليرضا 2148\r\nنسائى ، محمد 2148\r\nنصيرى امينى ، مجد الدّين 1844\r\nنظامى 1490\r\nنظيرى نيشابورى 2029\r\nنعمت‌اللّهى ، احمد 2096\r\nنقشبندى ، شيخ محمد سعيد 1965 ، 1966\r\nنوا ، جعفر 1613 ، 1701\r\nنوحيان ، نصرت اللّه 1566\r\nنورى علا ، اسماعيل 1724\r\nنوعى ، محمد 1661\r\nنيكلسون 1974\r\nنيمايوشيج 1669 ، 1826 ، 1842 ، 2076 ، 2121 ، 2158\r\nوارسته 2148\r\nواصفى 1788\r\nوثوقى ، كيومرث 1598\r\nوثوقى ، مسعود خان 1598\r\nوحشى بافقى 1505\r\nوزيرى ، قمر الملوك 2111\r\nوفا ، نظام 1882\r\nوقت و ساعتى ، ميرزا على 1995\r\nويژيل 1651\r\nويليام كندى 1707\r\n\r\n","description":"","footnote":"","page_name":" 2172 ","page_number":724},
  {"content":"\r\n\r\n\r\nجايها\r\nآذربايجان 1598 ، 1622 ، 1675 ، 1683 ، 2140 ، 2133 ، 2134 ، 2081\r\nآران كاشان 1490 ، 2066\r\nآستارا 1793\r\nآستان قدس رضوى 1523 ، 1763\r\nآشتيان 1557\r\nآكرا 1588\r\nآلمان 1973\r\nآمريكا 1644 ، 1973 ، 2010\r\nآموزشگاه اسلامى رشت 2070 ، 2075\r\nآموزشگاه تربيت 2070\r\nآموزشگاه شاهپور 2070\r\nآموزشگاه عالى مامايى 1875\r\nابوزيدآباد 2066\r\nاتاكو ( اهتكو ) 1797\r\nادارهء پست و تلگراف 1826\r\nادارهء ثبت‌احوال 1987\r\nادارهء ثبت‌اسناد و املاك 1613 ، 2055 ، 2107\r\nادارهء دادگسترى 1961\r\nادارهء دارايى 1995\r\nادارهء ساختمان دانشگاه 1898\r\nادارهء ساختمان راه‌آهن 1898\r\nادارهء ساختمان هواپيمايى 1898\r\nادارهء غله و نان 1593 ، 1720\r\nادارهء كل نگارش وزارت فرهنگ 1557\r\nادارهء كل هواپيمايى كشورى 1899\r\nادارهء فرهنگ و ارشاد اسلامى 1928 ، 1961 ، 2135\r\nادارهء گمرك 1932\r\nاراك 1477 ، 1679 ، 1777 ، 2085\r\nاردبيل 1965\r\nاردستان 2024\r\nاردكان 1956 ، 1957\r\nارمنستان 1535\r\nاروپا 1528 ، 1948\r\nازغند 1987\r\nاستاندارى باختران 1782\r\nاسدآباد 1584\r\nاسلامبول 1477\r\nاصفهان 1481 ، 1551 ، 1613 ، 1633 ،\r\n\r\n","description":"","footnote":"","page_name":" 2173 ","page_number":725},
  {"content":"\r\n\r\n1683 ، 1701 ، 1732 ، 1807 ، 1825 ، 1859 ، 1863 ، 1887 ، 1917 ، 1932 ، 1953 ، 2005 ، 2006 ، 2050 ، 2081 ، 2128 ، 2129 ، 2134\r\nاطريش 1656\r\nافغانستان 1535\r\nاملاك سلطنتى 1485\r\nانجمن ادبى ايران 1528 ، 1844 ، 1995 ، 2145\r\nانجمن ادبى بندر انزلى 2045 ، 2135\r\nانجمن ادبى بو على سيناى همدان 1584\r\nانجمن ادبى بيدل 1701\r\nانجمن ادبى پروانه 1953\r\nانجمن ادبى حافظ 1747\r\nانجمن ادبى حكيم نظامى 1616 ، 1844\r\nانجمن ادبى دانشكده 2128\r\nانجمن ادبى سارى 2055\r\nانجمن ادبى سخن 1813 ، 1928 ، 1937\r\nانجمن ادبى سعدى 1481 ، 1701\r\nانجمن ادبى شيدا 1481\r\nانجمن ادبى صائب 1470 ، 1481 ، 1689 ، 1742\r\nانجمن ادبى صبا 1773 ، 1937 ، 2148\r\nانجمن ادبى فارس 1694\r\nانجمن ادبى فرهنگستان 1616 ، 1844\r\nانجمن ادبى قم 1518 ، 2152\r\nانجمن ادبى كمال 1481 ، 1701 ، 1859 ، 1953\r\nانجمن ادبى مكتب صائب 2134\r\nانجمن استادان زبان و ادبيات فارسى 1535\r\nانجمن روابط فرهنگى ايران و شوروى 1948\r\nانجمن شعر و ادب بندر انزلى 2046\r\nانجمن شعر و ادب رشت 2046\r\nانجمن صنايع مستظرفه 2010\r\nانجمنهاى ادبى تهران 2085\r\nانجمنهاى ادبى كاشان 1983\r\nانجمن هنرمندان ايران 1948\r\nانگلستان 1557 ، 1645 ، 1763 ، 1973\r\nاوشان تهران 1458\r\nاهواز 1613\r\nايتاليا 2121\r\nايران 1457 ، 1470 ، 1477 ، 1536 ، 1557 ، 1566 ، 1570 ، 1571 ، 1588 ، 1598 ، 1607 ، 1616 ، 1625 ، 1644 ، 1645 ، 1656 ، 1657 ، 1665 ، 1668 ، 1669 ، 1683 ، 1689 ، 1712 ، 1732 ، 1736 ، 1787 ، 1794 ، 1807 ، 1826 ، 1863 ، 1904 ، 1917 ، 1921 ، 1942 ، 1948 ، 1973 ، 1987 ، 1989 ، 1992 ، 2005 ، 2108 ، 2134 ، 2158\r\nايلام غرب 1485\r\nايوان آينه 2153\r\nباغ رضوان 1481\r\nباغ فين 1773\r\nبانك بيمه 2134\r\nبانك پارس 2133\r\nبانك كارگشايى 1518\r\nبانك كشاورزى 2107\r\nبانك مسكن 1493\r\nبانك ملّى 1498 ، 1518 ، 1665 ، 1683 ، 1724 ، 1802\r\nباينجوب كردستان 1752\r\n\r\n","description":"","footnote":"","page_name":" 2174 ","page_number":726},
  {"content":"\r\n\r\nبحرين 1932\r\nبرج تور 1499\r\nبروجرد 1656\r\nبغداد 1656\r\nبلديّه 2152\r\nبمبئى 1588 ، 1732\r\nبنادك ميانكوه 1995\r\nبندر انزلى 2045 ، 2046 ، 2132 ، 2133\r\nبندر عباس 2081\r\nبندر گز 2060\r\nبنگاه خاور 1529\r\nبنگاه داستان نوين 1802\r\nبنگاه مربّى 1802\r\nبنياد شاهنامه فردوسى 1625\r\nبنياد شهيد 1542\r\nبنياد فرهنگ 1787 ، 1973\r\nبنياد نمازى شيراز 1899\r\nبوشهر 1932\r\nبهبهان 1694\r\nبهدارى 2107\r\nبيدآباد اصفهان 1613 ، 1701\r\nبيرجند 1464 ، 1535 ، 1536\r\nبيمارستان مهر 2108\r\nبين النهرين 1477 ، 2070\r\nپاريس 1457 ، 1470 ، 1473 ، 1557\r\nپاكستان 1656 ، 1763\r\nپل‌دختر 1622\r\nپل مرودشت 1694\r\nتاجيكستان 1656\r\nتالار فرهنگ 1557\r\nتالار وحدت 1736\r\nتبريز 1551 ، 1557 ، 1593 ، 1598 ، 1807 ، 2014 ، 2107 ، 2108 ، 2140\r\nتجريش 1518\r\nتخت فولاد اصفهان 2006\r\nتربت حيدريه 1832 ، 1972 ، 1987\r\nتركيه 1535 ، 1625 ، 1656 ، 1689\r\nتكيه سيد العراقين اصفهان 2129\r\nتهران 1458 ، 1464 ، 1470 ، 1485 ، 1490 ، 1493 ، 1498 ، 1502 ، 1523 ، 1528 ، 1535 ، 1542 ، 1551 ، 1557 ، 1566 ، 1570 ، 1576 ، 1593 ، 1598 ، 1606 ، 1616 ، 1625 ، 1633 ، 1638 ، 1644 ، 1650 ، 1656 ، 1661 ، 1665 ، 1668 ، 1669 ، 1679 ، 1683 ، 1689 ، 1711 ، 1724 ، 1725 ، 1732 ، 1736 ، 1742 ، 1752 ، 1758 ، 1763 ، 1777 ، 1782 ، 1787 ، 1793 ، 1798 ، 1802 ، 1807 ، 1817 ، 1826 ، 1838 ، 1844 ، 1849 ، 1859 ، 1863 ، 1870 ، 1875 ، 1882 ، 1892 ، 1898 ، 1904 ، 1917 ، 1932 ، 1948 ، 1956 ، 1972 ، 1973 ، 1974 ، 1987 ، 1995 ، 2006 ، 2010 ، 2014 ، 2015 ، 2024 ، 2034 ، 2039 ، 2066 ، 2075 ، 2085 ، 2090 ، 2102 ، 2107 ، 2108 ، 2116 ، 2121 ، 2133 ، 2145 ، 2148 ، 2158\r\nثمرين 1798\r\nجزيرهء موريس 2133\r\nجزيرهء هرمز 1694\r\nجعفرآباد دامغان 1606\r\nجولان همدان 1909\r\nجهرم 1470\r\n\r\n","description":"","footnote":"","page_name":" 2175 ","page_number":727},
  {"content":"\r\n\r\nچاپخانهء بانك ملى 1802\r\nچالوس 1668\r\nچتاب 1675\r\nچهارمحال بختيارى 2128\r\nحبش 1591\r\nحجاز 1477\r\nحلب 1489 ، 1498\r\nحلّه 1657\r\nحوزه علميّه 1502 ، 1972 ، 2158\r\nخانه فرهنگ جهان 1973\r\nخاوهء اردهال 1937\r\nخراسان 1518 ، 1523 ، 1542 ، 1525 ، 1752 ، 1769 ، 1961 ، 1987 ، 1994 ، 1995 ، 2024\r\nخندق طرابلس 1489\r\nخوانسار 1777 ، 1844\r\nخوى 1625 ، 2014\r\nخيابان حشمت الدوله 1576\r\nخيابان رى 1724\r\nخيابان زرّين‌نعل 1711\r\nداراب 1694\r\nدار الفنون 1598 ، 1724 ، 1807 ، 1948 ، 2107\r\nدادگسترى 1763 ، 1870 ، 2035\r\nدامغان 1606\r\nدانشسراى عالى 1633 ، 1656 ، 1787 ، 1821 ، 1875 ، 1948\r\nدانشسراى مقدماتى 1485 ، 1606 ، 2066\r\nدانشكدهء ادبيات 1485 ، 1528 ، 1535 ، 1650 ، 1807 ، 1821 ، 1898 ، 1904 ، 1973 ، 2090 ، 2108\r\nدانشكدهء الهيات 1656 ، 1752 ، 1769 ، 1927\r\nدانشكدهء پزشكى 1523 ، 1928\r\nدانشكدهء حقوق 1485 ، 1490 ، 1557 ، 1606 ، 1724 ، 1807 ، 1863 ، 1904 ، 1917 ، 2034 ، 2066\r\nدانشكدهء علوم 1898\r\nدانشكدهء علوم قضايى و خدمات ادارى 1752\r\nدانشكدهء فنى تهران 1898\r\nدانشكدهء كشاورزى 1485 ، 1898 ، 2102\r\nدانشكدهء هنرهاى دراماتيك 1625\r\nدانشكدهء هنرهاى دراماتيك 1625\r\nدانشكدهء هنرهاى زيبا 1826 ، 1898\r\nدانشگاه آزاد اسلامى 1793 ، 1928 ، 2158\r\nدانشگاه آكسفورد 1973\r\nدانشگاه آلمان 1535\r\nدانشگاه ابو ريحان 1485\r\nدانشگاه ادبيات و علوم انسانى 1570\r\nدانشگاه ارمنستان 1535\r\nدانشگاه اسلامى رضوى 1769\r\nدانشگاه اصفهان 1859\r\nدانشگاه افغانستان 1535\r\nدانشگاه الزهراء 2116\r\nدانشگاه انگلستان 1535\r\nدانشگاه پرينستون 1656 ، 1973\r\nدانشگاه پيام نور 1793\r\nدانشگاه پنسيلوانيا 1973\r\nدانشگاه تبريز 2134\r\nدانشگاه تركيه 1535\r\nدانشگاه تهران 1485 ، 1490 ، 1502 ، 1535 ، 1650 ، 1661 ، 1724 ، 1807 ، 1927 ، 1973 ،\r\n\r\n","description":"","footnote":"","page_name":" 2176 ","page_number":728},
  {"content":"\r\n\r\n1633 ، 2134\r\nدانشگاه رازى كرمانشاه 1584 ، 1650 ، 1899\r\nدانشگاه روسيه 1535\r\nدانشگاه سوئيس 1535\r\nدانشگاه صنعتى شريف 1899\r\nدانشگاه علامه طباطبايى 1650\r\nدانشگاه علوم انسانى 1485\r\nدانشگاه فرانسه 1535\r\nدانشگاه كاليفرنيا 1656\r\nدانشگاه گيلان 1793\r\nدانشگاه مشهد 2045\r\nدانشگاه نيويورك 1973\r\nدبستان اديب 1817\r\nدبستان امير كبير 1773\r\nدبستان بدر 1953\r\nدبستان پهلوى 1953\r\nدبستان توفيق 1898\r\nدبستان حكمت 2005\r\nدبستان رضائيه 1518\r\nدبستان سعادت 1898\r\nدبستان فرهنگ 1909\r\nدبستان فيض 2145\r\nدبستان مژگان ( بنت الهدى صدر ) 1747\r\nدبستان نصرت 1546\r\nدبستان نظام وفا 2066\r\nدبستان هفده دى 1736\r\nدبيرخانه فرهنگستان 1557\r\nدبيرستان آزرم 2010\r\nدبيرستان ابو ريحان 2066\r\nدبيرستان اديب 1817\r\nدبيرستان البرز ( كالج ) 1898 ، 1917\r\nدبيرستان پهلوى 1898\r\nدبيرستان حاجىپور 1502\r\nدبيرستان حكمت 2145\r\nدبيرستان دانش 1485\r\nدبيرستان رازى 1724\r\nدبيرستان شاهدخت 1736\r\nدبيرستان شهيد مفتح 1747\r\nدبيرستان صارميه 1953\r\nدبيرستان علوى 1927\r\nدبيرستان فخريّه 2158\r\nدبيرستان فردوسى 2132\r\nدبيرستان فلسفى 2066\r\nدبيرستان مدرس 2066\r\nدبيرستان مروى 2075\r\nدبيرستان محمّد قزوينى 1535\r\nدبيرستان محموديّه 1490\r\nدبيرستان ناموس 1875 ، 2132\r\nدبيرستان نظام وفا 2066\r\nدبيرستان نمونه 2010\r\nدبيرستان نوربخش 2010\r\nدليجان 1937\r\nدوشنبه تاجيكستان 1656\r\nدولت‌آباد 1832\r\nدهلى 1588 ، 1656\r\nديوان عالى تميز 1477\r\nرشت 1505 ، 1711 ، 1793 ، 2046 ، 2070 ، 2075 ، 2116 ، 2132 ،\r\nرم 1656\r\nرودبار 2046\r\nروس 1987\r\nروسيه 1535 ، 1645\r\n\r\n","description":"","footnote":"","page_name":" 2177 ","page_number":729},
  {"content":"\r\n\r\nروم 1658\r\nزادگاه عطّار 1972\r\nزاينده‌رود 1613\r\nزمين 2007\r\nزنجان 1898\r\nزندان 1928 ، 2132\r\nژاپن 1826\r\nژاندارمرى 1720 ، 2152\r\nژنو 1598 ، 1656\r\nسارى 2055\r\nسازمان آب و برق 1598\r\nسازمان فرهنگى يونسكو 1557 ، 1802\r\nساوه 2133\r\nسبزوار 1752\r\nسرو كاشمر 1977\r\nسمنان 1566 ، 1570\r\nسنقر 1782\r\nسنندج 1752\r\nسوئيس 1535\r\nسيرجان 1787\r\nسيستان 1542\r\nسيستان و بلوچستان 1543\r\nشركت چاپخانه خراسان 1518\r\nشركت چاپخانه قم 1518\r\nشركت‌هاى بيمه ايران 2134\r\nشميران 1617 ، 2158\r\nشوراى فرهنگستان زبان ايران 1535\r\nشوروى 1656 ، 1683 ، 1948 ، 2132\r\nشهربانى 2132 ، 2152 ، 2156\r\nشهردارى 1593 ، 1987 ، 2107 ، 2152\r\nشهر رى 1566 ، 1570 ، 2158\r\nشهركرد 2128\r\nشهسوار 1668\r\nشيراز 1470 ، 1551 ، 1588 ، 1668 ، 1694 ، 1738 ، 1899 ، 1921 ، 1942 ، 1995 ، 2034 ، 2039\r\nشيروان 2047\r\nصدا و سيما 1899\r\nطالش 1966\r\nطالقان 1794\r\nطرابلس 1489\r\nعثمانى 1625 ، 1626\r\nعراق 1566 ، 1736 ، 1966 ، 2005 ، 2050\r\nعنبران اردبيل 1965 ، 1966\r\nغدير 1838 ، 1840\r\nفارس 1470 ، 1588 ، 1694 ، 1942 ، 2041\r\nفرات 1675\r\nفرانسه 1535 ، 1606 ، 1763 ، 1802 ، 2107\r\nفراهان 1557 ، 1679\r\nفرماندارى 1987\r\nفرودگاه مهرآباد 1898\r\nفرهنگستان هنر و ادب ايران 1625\r\nفريمان 1485\r\nفسا 1551 ، 2034\r\nفلسطين 1725\r\nفين سفلى 1773\r\nفين كاشان 1773\r\nقصر شيرين 1785\r\nقفقاز 1477\r\nقم 1477 ، 1502 ، 1518 ، 1551 ، 1826 ، 1892 ، 1956 ، 2000 ، 2096 ، 2145 ، 2152 ، 2156\r\n\r\n","description":"","footnote":"","page_name":" 2178 ","page_number":730},
  {"content":"\r\n\r\nقهيار 2024\r\nكابل 2055\r\nكارخانجات مقدّم 2070\r\nكاشان 1490 ، 1736 ، 1773 ، 1813 ، 1821 ، 1826 ، 1927 ، 1932 ، 1983 ، 2026 ، 2148 ، 2152\r\nكانادا 1974\r\nكانون شعرا 2158\r\nكبود گنبد 1988\r\nكتابخانه مجلس سنا 1973\r\nكتابخانه ملك 1844\r\nكچك‌چرمك 1752\r\nكدكن 1967\r\nكربلا 2050\r\nكردستان 1752\r\nكرمان 1966 ، 1787 ، 1995\r\nكرمانشاه ( باختران ) 1528 ، 1546 ، 1584 ، 1650 ، 1651 ، 1661 ، 1752 ، 1782 ، 1899 ، 1904 ، 1953 ، 1912\r\nكرون اصفهان 1887\r\nكشورهاى آسيايى 1689\r\nكشورهاى اروپايى 1689 ، 1826\r\nكعبه 1507 ، 1811\r\nكلات 1988\r\nكلكته 1989\r\nكوهكيلويه 1694\r\nكوههاى رانكوه 1797\r\nگراش فارس 1502\r\nگرگان 1477\r\nگلپايگان 2005\r\nگناباد 1566\r\nگيلان 1505 ، 1793 ، 1794 ، 2070 ، 2132\r\nلار 1470\r\nلاهيجان 1493 ، 2029\r\nلرستان 1613\r\nلندن 1461 ، 1656 ، 2128\r\nلنگرود 1493 ، 1747 ، 1855 ، 2075\r\nليون 1657\r\nمازندران 1899 ، 2055\r\nماكو 2081\r\nماوراءالنهر 1979\r\nمجلس شوراى ملّى 1899 ، 2055\r\nمحلّات 2152\r\nمدرسه آيت‌اللّه يثربى 1937\r\nمدرسه اسلام 1948\r\nمدرسه حكمت 1773\r\nمدرسه خان 1694 ، 1956 ، 1995\r\nمدرسه خواجه نصير 2081\r\nمدرسه راهنمايى ايران 2158\r\nمدرسه راهنمايى شهداى حرير و مخمل 1813\r\nمدرسه سليمى 1927\r\nمدرسه سن‌لويى 1528\r\nمدرسه شرف 1598\r\nمدرسه صالح 1927\r\nمدرسه طالبيه 2107\r\nمدرسه عالى بازرگانى 1570\r\nمدرسه قاجاريه ( پهلوى ) 1477\r\nمدرسه كوثر 1747\r\nمدرسه مروى 1793\r\nمدرسه ملى اسلامى 1927\r\nمدرسه ملى خيام 1927\r\n\r\n","description":"","footnote":"","page_name":" 2179 ","page_number":731},
  {"content":"\r\n\r\nمدرسه نظام 2034\r\nمدرسه نوّاب 1832\r\nمركز پژوهش و نشر آزادانديشان ايران 1570\r\nمرودشت 1694\r\nمرّيخ 2007\r\nمسجد سليمان 1543\r\nمشهد 1485 ، 1523 ، 1535 ، 1542 ، 1545 ، 1593 ، 1769 ، 1817 ، 1832 ، 1898 ، 1904 ، 1961 ، 1972 ، 1987 ، 2005 ، 2045 ، 2070 ، 2075 ، 2107\r\nمشهد اردهال 1827\r\nمصر 1457 ، 2055\r\nمقبرة الشعراء 1481 ، 2108\r\nمقبره ظهير الاسلام 1617\r\nمكتب زينب 2158\r\nمكتب صادق عبقرى 1546\r\nملاط لنگرود 1797\r\nملاير 1668\r\nمؤسسه زبانهاى خارجى دانشگاه تهران 1535\r\nمؤسسه مترجمى زبانهاى خارجى 1821\r\nمونيخ 1656\r\nميانه 1622 ، 1675\r\nميناباد 1966\r\nنجف 1912 ، 2005 ، 2070\r\nنظميه 2133 ، 2152\r\nنهاوند 1566\r\nنيشابور 1566 ، 1948 ، 1972 ، 2107 ، 2135\r\nنيويورك 1644 ، 1973\r\nورامين 2152\r\nوزارت آموزش و پرورش 1606 ، 1752 ، 1769 ، 1773 ، 1875 ، 2066 ، 2085 ، 2116 ، 2158\r\nوزارت ارشاد اسلامى 1736 ، 1753 ، 2158\r\nوزارت بهدارى 1523\r\nوزارت پست و تلگراف 2029 ، 2096\r\nوزارت پيشه و هنر 1616 ، 1617\r\nوزارت دارايى ( وزارت ماليه ) 1528 ، 1593 ، 1606 ، 1644 ، 1995\r\nوزارت دادگسترى 1457 ، 1870 ، 1899\r\nوزارت راه 1598 ، 1898 ، 2020\r\nوزارت صنايع و معادن 1598\r\nوزارت عدليه 1477\r\nوزارت علوم و آموزش عالى 1535 ، 1598 ، 2134\r\nوزارت فرهنگ 1470 ، 1490 ، 1505 ، 1528 ، 1535 ، 1546 ، 1557 ، 1625 ، 1793 ، 1787 ، 1802 ، 1807 ، 1904 ، 1927 ، 1948 ، 1966 ، 2005 ، 2010 ، 2132\r\nوزارت كشاورزى 1464 ، 2045 ، 2102\r\nوزارت كشور 1457 ، 1782\r\nويتنام 1725\r\nهرات 1536\r\nهرمزگان 1543\r\nهشت بهشت اصفهان 1863\r\nهمدان 1546 ، 1584 ، 1720 ، 1909 ، 2020\r\nهندوستان 1457 ، 1477 ، 1566 ، 1588 ، 1656 ، 1694 ، 1732 ، 1826\r\nهنرستان دختران 2010\r\nهنرستان كمال الملك 1948\r\nيزد 1633 ، 1758 ، 1821 ، 1956 ، 1995 ، 1997\r\n\r\n","description":"","footnote":"","page_name":" 2180 ","page_number":732},
  {"content":"\r\n\r\n\r\nكتابها\r\nآبراهام 1733\r\nآتالاورنه 1651\r\nآتشكدهء خاموش 2121\r\nآتشكدهء كوسان 2055\r\nآثار ايران 1529\r\nآخ اگه بهار به ياد 1661\r\nآخوندنامه 1458\r\nآداب الحرب و الشّجاعة 1845\r\nآرش كمانگير 1864\r\nآرمان من 2140\r\nآزادانديشى و مردم‌گرايى در ايران 1571\r\nآزاده 1617\r\nآفرينش و تاريخ 1974\r\nآقا خان محلّاتى 1689\r\nآموزش دينى از آغاز تا عصر حاضر 1794\r\nآموزش فنون شعر و ادب 1928\r\nآن مرد ، مرد دلخواهم 1876\r\nآنها به اسبها شليك مىكنند 1725\r\nآنئيد 1651\r\nآوا 1864\r\nآواز آفتاب 1826\r\nآوازخوانى بىزبان 1493\r\nآه بيابان 1725\r\nآئين زردشت 1458\r\nآئين نگارش 1528\r\nابدع البدائع 1477\r\nابو مسلم خراسانى 1513\r\nاجنّه 1593\r\nاحوال ابن يمين 1529\r\nاحوال سلمان ساوجى 1529\r\nاختراع الفبايى براى خط فارسى 1949\r\nاخلاق ايرانيان باستان 1732\r\nاخلاق مصوّر 1965\r\nادبيات اوجاغى 2140\r\nادبيات معاصر 1528\r\nادوار شعر فارسى 1974\r\nارزش ميراث صوفيه 1657\r\nارسطو و فن شعر 1657\r\nارفع‌نامه 1689\r\nاز بودن و سرودن 1973\r\n\r\n","description":"","footnote":"","page_name":" 2181 ","page_number":733},
  {"content":"\r\n\r\nاز چيزهاى ديگر 1657\r\nاز زبان برگ 1973\r\nاز زخم زيتون 1493\r\nاز شرق خون 1493\r\nاز كوچه رندان 1657\r\nاز گونه‌اى ديگر 1651\r\nاستاد شهريارين توركو 2140\r\nاسرار التوحيد 1974\r\nاسرار العشق 2005\r\nاسرار جنگل 1732\r\nاشعه شعاعيه 1942\r\nاشك سپنتا 1732\r\nاشك شب 2014\r\nاعتقاد و دلبستگى عميق ايرانيان به آئين كهن ملى 1571\r\nافسانه رؤيا 2014\r\nافسانه‌ها 1787\r\nاقبال شرق 1571\r\nاگر هزار چشم داشتم 1683\r\nالاراجيف 1849\r\nالهىنامه 1966\r\nامپرياليست چگونه به ايران آمد 1513\r\nامير حمزه صاحبقران و مهتر نسيم عيّار 1725\r\nانار گلى 1732\r\nانبياء و اعجاز 2045\r\nاندرزنامه 2096\r\nاندرزنامه اسدى طوسى 1529\r\nانديشه‌هاى من يا دامنه‌هاى خيال 2096\r\nاودلا سؤزلر 2140\r\nاودلا وطنى 2140\r\nاون جزوه‌لر 2140\r\nايران از ديدگاه علامه محمد اقبال لاهورى 1571\r\nايران در زمان ساسانيان 1528\r\nايران و اهميت آن در ترقى بشر 1732\r\nبا بار عشق و آينه نور 1707\r\nبا دماوند خاموش 1864\r\nباران رحمت 1506\r\nباز آخرين واقعيت 1725\r\nبازگشت با اميدهاى نو در دنياى اسلام 1794\r\nبا كاروان انديشه 1657\r\nبا كاروان حلّه 1657\r\nبامداد اسلام 1657\r\nبحر در كوزه 1657\r\nبحور الالحان 1588\r\nبدائع الآثار 2005\r\nبدائع الافكار فى صنائع الاشعار 1651\r\nبدائع الوقائع 1788\r\nبرف بهارى 1707\r\nبر مدار موج 1657\r\nبزم شاعران 1849\r\nبساط العشق و المحبة 2005\r\nبعثت در بعد پنجم 1661\r\nبعد از نيمه‌شب هرگز 1707\r\nبوستان سعدى 1464 ، 1536 ، 1966 ، 1983\r\nبو سهل زوزنى در تاريخ بيهقى 1536\r\nبوى جوى موليان 1974\r\nبه‌سوى خورشيد 1794\r\nبىپناه 1859\r\nبىريانين اوره‌ك سوزو 2140\r\nبيزار 1921\r\n\r\n","description":"","footnote":"","page_name":" 2182 ","page_number":734},
  {"content":"\r\n\r\nبينوايان 1588\r\nپچ‌بچّه‌اى در ظلمت 1725\r\nپرتوى از فلسفه ايران باستان 1732\r\nپرستو 1921\r\nپرنده اودسا 1707\r\nپروانه‌هاى شب 1736 ، 1741\r\nپريشان 1912\r\nپژوهشى در زندگى مذهبى جوانان 1793\r\nپسر خان 2140\r\nپشت دروازه‌هاى خورشيد 1661\r\nپله پله تا ملاقات خدا 1657\r\nپنجاه و يك حكايت 1689\r\nپنج پيكر 1725\r\nپندنامه 2148\r\nپياده‌روها 1725\r\nپيام راستى 1732\r\nپيكار با بىسوادى در اسلام و ايران 1793\r\nتاريخ ادبيات ادوارد براون 1528\r\nتاريخ ادبيات ايران 1807\r\nتاريخ استخرى 1694\r\nتاريخ انبياء 2045\r\nتاريخ ايران 1458\r\nتاريخ ايران بعد از اسلام 1657\r\nتاريخ بيدارى ايرانيان 1787\r\nتاريخ جنبش سربداران و ديگر جنبش‌هاى ايرانيان در قرن هشتم هجرى 1571\r\nتاريخ خطاطان 1477\r\nتاريخ در ترازو 1657\r\nتاريخ دودمان علوى مازندران 2055\r\nتاريخ سمنان 1570\r\nتاريخ شعرا 1477\r\nتاريخ عضدى 1870\r\nتاريخ قرامطه 1794\r\nتاريخ قومس 1570\r\nتاريخ مختصر ايران 1528\r\nتاريخ مردم ايران 1657\r\nتاريخ ملل و نحل 1529\r\nتاريخ نهضتهاى فكرى ايران 1571\r\nتاريخ نهضتهاى ملى ايران 1571\r\nتاريخ و جغرافياى طالقان 1794\r\nتاريخ وقف اصفهان 1732\r\nتاريخ وهابى 1477\r\nتاريخ هنرهاى ملّى و هنرمندان ايرانى 1571\r\nتبعيد در وطن 1725\r\nتجلّى تاريخ ايران 1571\r\nتحفة الرّاغب الى المسجد الصاحب 2152\r\nتحفه سامى 1513\r\nتحشيهء فرهنگ صبوحى 1536\r\nتحقيق دربارهء رباعيّات خيّام 1917\r\nتحقيق دربارهء زندگى ادبى و فلسفى ابو العلاء معرى 1921\r\nتحقيق راجع به فلسفه اگزيستانسياليسم 1921\r\nتذكرة الاولياء عطار 1966\r\nتذكرهء شعاعيه 1942\r\nتذكرهء شكرستان فارس 1942\r\nتذكرهء منظوم رشحه اصفهانى 2102\r\nتذكرهء منظوم عباس شهرى 2102\r\nتربيت و تعليم دينى 1794\r\nترجمه آثار ايران 1529\r\nترجمه ارداويراف‌نامه 1529\r\nترجمه اشعارى از محمد عارف قزوينى به زبان انگليسى 1733\r\n\r\n","description":"","footnote":"","page_name":" 2183 ","page_number":735},
  {"content":"\r\n\r\nترجمه اندرز آذرباد ماه سپندان 1529\r\nترجمه اندرز اوشنر از 1529\r\nترجمه تاريخ چنگيز 1529\r\nترجمه تاريخ قرن هيجدهم 1529\r\nترجمه تئاتر آنوش منظوم 1529\r\nترجمه چند اثر از ژان پل سارتر 1921\r\nترجمه رمان ديسپيل 1529\r\nترجمه سخنان حسين بن على ( ع ) 1849\r\nترجمه طب الرّضا 2055\r\nترجمه منتخباتى از آثار نويسندگان اروپايى 1921\r\nترجمه نادر شاه 1529\r\nترجمه نصايح اپيكتتوس حكيم 1529\r\nترجمه و تأليف دورهء مفصلى از علم مناظر و مراياى عملى 1949\r\nترجمه يادداشتهاى گاتاغى گوس 1733\r\nتصوف اسلامى و رابطه انسان و خدا 1974\r\nتقريظها 1689\r\nتلاسه‌ها 2140\r\nتلاوت در آستانه باران 1661\r\nتلقين 1787\r\nتلماك 1651\r\nجامى 1898\r\nجان سخت 1707\r\nجاى پا 1876\r\nجذبات الهيه 2005\r\nجرقه 2121\r\nجستجو در تصوف ايران 1657\r\nجنايات زن 2140\r\nجنبش زيديه در ايران 1571\r\nجنگنامه 2152\r\nجنة النفوس 2005\r\nجهان اشباح 1651\r\nجهان‌نامه 1626\r\nچشمه نوش 1912\r\nچلچراغ 1876\r\nچوب دوسر طلا 1849\r\nچهار شاعر آزادى 1725\r\nچهل مجلس 1571\r\nچيزهاى زمستانى 1661\r\nحاجى گول 2029\r\nحافظ خراباتى 1513\r\nحافظ عارف 1513\r\nحالات و سخنان ابو سعيد ، ابو روح ميهنى 1974\r\nحالا نگاه كن 1707\r\nحجم سبز 1826\r\nحزين لاهيجى ، زندگى در زيباترين غزلهاى او 1974\r\nحصار ناى 1844\r\nحكومت شب 1725\r\nحماسه جاودانگى 2014\r\nحميد و حميده 1689\r\nحواشى روضه 1477\r\nحواشى قاموس 1477\r\nحواشى معالم 1477\r\nحيدر بابا يه سلام 2108\r\nحيوة الانسان فى تسبيح الاعيان 2005\r\nخارى در گلزار 1899\r\nخاطرات يك سگ 1849\r\nخاك 1725\r\nخانگى 1864\r\n\r\n","description":"","footnote":"","page_name":" 2184 ","page_number":736},
  {"content":"\r\n\r\nخزاين حكمت يادگار بزرگمهر 2055\r\nخسرونامه عطار 1844\r\nخطاى دل و خاطرات تلخ و شيرين 2045\r\nخطى ز سرعت و از آتش 1876\r\nخمخانه وحدت 1571\r\nخوش‌مزگيها 1849\r\nخون سياوش 1864\r\nخون فرات و مشق نور 1675\r\nخوئين خونين 1513\r\nخيابانها ، بيابانها 1725\r\nداروندار دل 1899\r\nداستانى به نام كتاب درسى 1625\r\nدانشنامه 1807\r\nدانشنامه كاوه 1793\r\nدبستان معرفت 1912\r\nدختر كيش 1707\r\nدر آستانه شب و دلتنگى 1707\r\nدايرةالمعارف دكتر مصاحب 1973\r\nدربارهء ادبيات و زندگى 1725\r\nدر جستجوى زندگى 2090\r\nدر جستجوى واقعيت 1725\r\nدر راه پيروزى 1904\r\nدرّ درياى درى 1651\r\nدرفش ايران 1536\r\nدر قلمرو وجدان 1657\r\nدر كنار چمن 1826\r\nدر كوچه باغهاى نيشابور 1973\r\nدرمان بيماريهاى كودكان 2015\r\nدريا در غدير 1837\r\nدرياى رحمت 1506\r\nدرياى متلاطم 2140\r\nدزد ناشى كه به كاهدان زد 1849\r\nدستور زبان فارسى 1807\r\nدستور فرّخ 1513\r\nدشت ارژن 1876\r\nدفتر ايام 1657\r\nدفتر خاطرات 2045\r\nدكتر حشمت و انديشهء اتحاد اسلام در جنبش جنگل 1794\r\nدلگير 1661\r\nدنباله جستجو در تصوف ايران 1657\r\nدو اميرزاده 2090\r\nدور شغال 1707\r\nدوست‌يابى 1528\r\nدو قربانى ديگر 1787\r\nدو قرن سكوت 1657\r\nدو قطره اشك 1849\r\nديوان اشعار 1481 ، 1566 ، 1576 ، 1584 ، 1644 ، 1733 ، 1747 ، 1753 ، 1758 ، 1807 ، 1845 ، 1887 ، 1928 ، 1932 ، 1949 ، 1995 ، 2006 ، 2027 ، 2045 ، 2050 ، 2090 ، 2135 ، 2140 ، 2152\r\nديوان النبويّه 2005\r\nديوان بابا طاهر 1949\r\nديوان بابا مغانى 1844\r\nديوان بابا كوهى 1942\r\nديوان حافظ 1489 ، 1498 ، 1844 ، 1983 ، 1949\r\nديوان خسروى 1529\r\nديوان خواجوى كرمانى 1844\r\nديوان خيام 1949\r\nديوان سعدى 1882\r\n\r\n","description":"","footnote":"","page_name":" 2185 ","page_number":737},
  {"content":"\r\n\r\nديوان سعيد 1777\r\nديوان سيد عبد الرحيم مولوى كرد 1753\r\nديوان شمس تبريز 2005\r\nديوان صائب 1949\r\nديوان صفاى اصفهانى 1845\r\nديوان طالب آملى 2055\r\nديوان عسجدى 2055\r\nديوان فكلى شيروانى 2055\r\nديوان كامل شيخ علاء الدوله سمنانى 1571\r\nديوان كامل فروغى بسطامى 1571\r\nديوان منوچهرى دامغانى 1882 ، 1949\r\nديوان مهستى گنجوى 2055\r\nديوان ميرزا باقر حسينى سپاهانى 1651\r\nذخيرهء خوارزمشاهى 1788\r\nراهنماى زبان فارسى 1904\r\nراهنماى فرهنگ و اصطلاح تعليمات عمومى 1802\r\nرتبة الحياة خواجه يوسف همدانى 1626\r\nرساله اقتصادى به نام علم معاش 1917\r\nرسالة الطيور نجم الدّين رازى 1626\r\nرساله امانى 1477\r\nرساله‌اى در تعبير رؤيا و روان‌شناسى امروز 1917\r\nرساله‌اى در عروض و قافيه و بديع و تصحيح و تكميل يوسف و زليخاى كوردى و سرودهء سيد محمد سعيد كردستانى 1753\r\nرساله‌اى در علم الحديث شيعى و سنّى 1753\r\nرساله جهان‌بينى فردوسى 1558\r\nرساله در تيمم 1477\r\nرساله در معانى 1477\r\nرساله رستاخيز ادبى 1558\r\nرساله زينة الاسد 1477\r\nرساله شعوبيه 1807\r\nرساله لؤلؤ 1477\r\nرساله مقصد المطالب 1477\r\nرسائل 1502\r\nرستاخيز 1876\r\nرشحات الاسرار 2005\r\nرگبارها 1725\r\nرنج‌نامه 2148\r\nروح پروانه 2107\r\nروشنايى 1599\r\nرويدادهاى شهر سنگى 1651\r\nرهاورد 1899\r\nزبان و ادب فارسى در قلمرو عثمانى 1625\r\nزرتشت كه بود و چه كرد ؟ 1732\r\nزمزمه‌ها 1973\r\nزمين 1712\r\nزوال فرشته 1707\r\nزنان تركيه 1689\r\nزندگى خوابها 1826\r\nزنده‌رود 1663\r\nزنگ تفريح 1849\r\nزير خاكستر 1787\r\nساختمان واژه‌هاى مركب فارسى و سوابق آنها در زبانهاى باستان ايران 1536\r\nساعت اميد 1725\r\nسايه عمر 1617\r\nسبز بىكران 1650\r\nسخنان شهرياران 2055\r\nسراب 1711\r\nسراب زندگى 1899\r\n\r\n","description":"","footnote":"","page_name":" 2186 ","page_number":738},
  {"content":"\r\n\r\nسرابهاى كويرى 2121\r\nسرزمين و مردم گيل و ديلم 1794\r\nسردبير گيج 1849\r\nسرگذشت و آثار گيوم آپوليز 1725\r\nسرود خاطره ايمان 2158\r\nسروستان 1769\r\nسعادات النجفيّه 2005\r\nسفارت فرنگستان 1845\r\nسفارت‌نامه‌هاى ايران 1625\r\nسفرنامه 1588\r\nسفرنامه اروپا 1949\r\nسفرهاى سندباد بحرى 1725\r\nسفرى بىبازگشت 1707\r\nسقاخونه 2090\r\nسقوط 2014\r\nسلطان العارفين بايزيد بسطامى 1571\r\nسندباد غايب 1725\r\nسنگ و شبنم 1864\r\nسوز دل 1513\r\nسوز و ساز 1787\r\nسه‌تار شكسته 1876\r\nسه داستان 1651\r\nسيرى در شعر فارسى 1657\r\nسيلوى 1651\r\nسئژيم قولو 2140\r\nشاعر آينه‌ها ، بيدل و سبك هندى 1974\r\nشاعر ترانه ملى 1725\r\nشاهكارهاى سعدى 1849\r\nشاهكارهاى طبيعت 2140\r\nشاهنامه بروخيم 1488\r\nشاهنامه فردوسى 1488 ، 1625 ، 1832\r\nشباهنگ 2076\r\nشب‌خوانى 1973\r\nشبگير 1712\r\nشبيخون 1471 ، 1742\r\nشخصيّت مولوى 1917\r\nشراره‌ها 1787\r\nشرح لمعه 1898\r\nشعر بىدروغ ، شعر بىنقاب 1657\r\nشعر معاصر عرب 1974\r\nشكاف در آينه 1899\r\nشكرستان 1912\r\nشكوفه‌ها 1777\r\nشمس التواريخ 2005\r\nشهربندان 1724\r\nشهريار 1513\r\nشهنامه نادرى 1845\r\nشيرين‌سخنان گمنام 1787\r\nصداى پاى آب 1826\r\nصداى خدا 2108\r\nصرف فعل ماضى در گويش كهن هرات 1536\r\nصور خيال در شعر فارسى 1974\r\nصهباى عرفان 1899\r\nط\r\nطبقات الخطاطين 1844\r\nطرائف الحكم 2005\r\nع\r\nعادلها 1725\r\nعاشق بينوا 1513\r\nعالم‌آراى مجلسى 1844\r\nعالم‌آراى نادرى 1626\r\n\r\n","description":"","footnote":"","page_name":" 2187 ","page_number":739},
  {"content":"\r\n\r\nعالم انتقام 2096\r\nعرفا و علماء عنبران 1966\r\nعروس گورستان 1513\r\nعوامل ملا محسن 1898\r\nغزاله‌هاى غزل گيلان 1506\r\nغزالىنامه 1807\r\nفرار از مدرسه 1657\r\nفرامير وداع 1661\r\nفرانسواز 2090\r\nفرس راندن به تقريب 1725\r\nفرقه اسماعيليه 1689\r\nفرهنگ شاعران زبان پارسى 1571\r\nفرياد جان 2158\r\nفصلى از عاشقانه‌ها 1837\r\nفكاهيات سهيلى 1849\r\nفلسفه شعر يا تاريخ تطوّر شعر و شاعرى 1657\r\nقانون اخلاق 1529\r\nقايق‌سوارى در تهران 1725\r\nقبسات الاسرار 2005\r\nقرآن 1481 ، 1546 ، 1724 ، 1898 ، 1956 ، 2096\r\nقطوف الرّبيع 1477\r\nقلعه رستم 1536\r\nقوانين 1956\r\nقيام سربداران 1571\r\nكارنامه اسلام 1657\r\nكاروانى از شعر 1849\r\nكتاب آفتاب 1571\r\nكتاب خط و خطاطان 2005\r\nكتاب سياه 2152\r\nكرد و پيوستگى نژادى 1528\r\nكسائى مروزى 1625\r\nكسوف اشعار سالهاى 60 تا 64 1725\r\nكفايه 1956\r\nكليات مصور عشقى 1802\r\nكليد سعادت 2055\r\nكمال هنر 1844\r\nكنت مونت كريستوى 1904\r\nكودكى يك رئيس داستانى 1725\r\nكيمياى سعادت 1912 ، 1966\r\nگرداب عشق 1899\r\nگزارش نوشته‌ها و پيكرهاى كال جنگ 1536\r\nگزيده‌اى از سرودهاى شيخ الرئيس قاجار 1651\r\nگزيدهء غزليات شمس 1974\r\nگلبانگ عارفان 1584\r\nگلدسته رحمت 1506\r\nگلزار اسرار 2005\r\nگلزار ساعى 1689\r\nگلزار گيلان 2070\r\nگلستان سعدى 1489 ، 1898 ، 1983 ، 1966\r\nگلستان هنر 1845\r\nگلشن وصال 1588\r\nگلشن يادبودها 1661\r\nگلگشت در شعر و انديشه حافظ 1625\r\nگلهاى جاويدان 1617\r\nگلهاى خودرو 1683\r\nگلهاى رنج 2014\r\nگلهاى رنگارنگ 1802\r\nگنجينهء سهيلى 1849\r\n\r\n","description":"","footnote":"","page_name":" 2188 ","page_number":740},
  {"content":"\r\n\r\nلسان العاشقين 1912\r\nلطائف الحكم 1477\r\nلغت‌نامه دهخدا 1625 ، 1787\r\nلوامع الانوار 2005\r\nمادر حوا 1849\r\nمار 1732\r\nماكسيم گوركى 1689\r\nمثنوى سر الاسرار 1566\r\nمثنوى مولانا 1658 ، 1832\r\nمثنوىنامه 1481\r\nمثنوى يوسف و زليخا 1566\r\nمجموعه داستانها 2090\r\nمحاصره‌ها 1724\r\nمختارنامه 1974\r\nمخزن لآلى 1912\r\nمردان 1725\r\nمرد حادثه‌ها 1707\r\nمرصاد العباد نجم الدّين رازى 1626\r\nمرگ رنگ 1826\r\nمرمر 1876\r\nمرموزات اسدى در مرموزات داودى نجم الدّين رازى 1974\r\nمسافرت آقا خان محلاتى به ايران 1689\r\nمسجد مسلمين در پاريس 1689\r\nمشاعره 1849\r\nمشكل‌گشاى شريف 1928\r\nمصيبت‌نامه 1966\r\nمضامين قرآنى در بوستان سعدى 1536\r\nمطرح الانظار فى تراجم الاطباء الاعصار و الامصار 1598\r\nمظاهر الانوار 2005\r\nمعبد سپيده‌دم 1707\r\nمعرفة الرّوح 2005\r\nمفاتيح العقول 2005\r\nمفتاح اللسان 1965\r\nمفتاح المعاملات 1626\r\nمقامه حجّيه 1477\r\nمقدمه بر جغرافياى اقتصادى 1917\r\nمقلدها 1725\r\nمكاسب 1502\r\nمناقب الائمّه 1481\r\nمنتخبات اشعار دهقان سامانى 1732\r\nمنتخبى از اشعار گلشن ايران‌پور 1732\r\nمنظومه خانم زمان 1725\r\nمنظومه دستور 1464\r\nموسيقى شعر 1974\r\nمهر جاويد 1802 ، 1803\r\nميترا و رام 2121\r\nميرزا على معجزين يا ييلماميش اثرلوى 2140\r\nنارنج مفقوده 1458\r\nنامهاى روزهاى ماه در ايران باستان 1536\r\nنامه سخنوران 2005\r\nنامه صورتگران 1844\r\nنبض وطنم را مىگيرم 1725\r\nنثر سنايى 1536\r\nنخستين نغمه‌ها 1711\r\nنزهة المجالس 1626\r\nنسرين و آزاد 2096 ، 2099\r\nنشاط شباب 1912\r\nنصايح فردوسى 1529\r\nنغمه‌هاى صحرا 1904\r\nنفحات الانس 1966\r\n\r\n","description":"","footnote":"","page_name":" 2189 ","page_number":741},
  {"content":"\r\n\r\nنقش الگوها در تربيت 1794\r\nنقش بر آب 1657\r\nنگاه 1558\r\nنگين سخن 1571\r\nنمك‌پاش 1849\r\nنمك كوير 2066\r\nنوآموز مزديسنا 1732\r\nنواى شاعر 2045\r\nنور الابصار 2005\r\nنور الحدقة 1477\r\nنور الحديقة 1477\r\nنور العلم شيخ ابو الحسن خرقانى 1571\r\nنويسندگان پيشرو 1725\r\nنه شرقى ، نه غربى ، انسانى 1657\r\nنهضت بانوان 1689\r\nنهضتهاى روستايى در ايران 1794\r\nنيمروز عاشورا 2135\r\nواج‌شناسى و دستور گويش بيرجند 1536\r\nواژه‌نامه گويش بيرجند 1536\r\nوجدان ويكتور هوگو 1458\r\nوسوسه 1921\r\nوظيفهء اطفال 1965\r\nوقايع اتفاقيّه 1787\r\nولدنامه و ترجمه حال و عقايد عرفانى مولوى 1807\r\nويتامين يك 2015\r\nهجوم 1725\r\nهداية الامم 2005\r\nهذيان يادها 2014\r\nهشت كتاب 1826\r\nهيكل تاريك مثنوى داستانى 1725\r\nياران على ( ع ) 2055\r\nيادداشتها به قلم صدر الدّين عينى با فرهنگ لغت تاجيكى 1787\r\nيادداشتها و انديشه 1657\r\nيادگار اهل سخن 1932\r\nيادنامه صبا 2148\r\nيادواره مظفّرى 2029\r\nيكتانامه 1518\r\nيك شروه سكوت 1502\r\n\r\n","description":"","footnote":"","page_name":" 2190 ","page_number":742},
  {"content":"\r\n\r\n\r\nمجله‌ها\r\nآريانا 2055\r\nآموزش و پرورش 1625 ، 1802\r\nآواى هامون 1542\r\nآينده 1570 ، 1966 ، 1973\r\nارمغان 1570 ، 2055\r\nاطلاعات جوانان 1838\r\nاميد 1593\r\nبراى مردم 2090\r\nپاسداران 1957\r\nپيام انقلاب 1957\r\nپيام نوين 1661\r\nتماشا 1661\r\nتوفيق 2055\r\nتهران اكونوميست 1570\r\nتهران مصور 1616\r\nجنگل 1793\r\nجهان نو 1973\r\nچهره‌نما 2055\r\nحوزه 1957\r\nخواندنيها 1542\r\nدانشكده 2128\r\nدانشكده ادبيات 1821 ، 1973\r\nدانشمند 1570\r\nراهنماى كتاب 1973\r\nرستاخيز 1457\r\nزهره 1665\r\nساسان 1793\r\nسپيدهء فردا 1821\r\nسخن 1973\r\nسودمند 1457\r\nسيمرغ 1625\r\nشاهكار 1817\r\nصداى شاليزار 1793\r\nطالب حق 1793\r\nعصر پهلوى 1457\r\nعنقا 2005\r\nفرّ ايران 2055\r\nفرهنگ ايران زمين 1793\r\nكانون شعرا 2055\r\nكاويان 1817\r\nكيهان فرهنگى 1625\r\nگل زرد 1644\r\nگوهر 1570\r\nگيلان‌نامه 1793\r\nگيله‌مرد كادح 1793\r\nمسلمين 2055\r\nمعارف 1957\r\nمكتب اسلام 1957\r\nمكتب تشيع 1957\r\nمهر 1570\r\nنشريه انجمن صائب 1470 ، 1742\r\nنقش قلم 1793\r\nوحيد 1570\r\nهفته‌نامه مربى 1802\r\nهفته‌نامه مهرگان 1625\r\nهلال 1570\r\nيغما 1570 ، 1821 ، 1966 ، 2055\r\nيونسكو 1802\r\n\r\n","description":"","footnote":"","page_name":" 2191 ","page_number":743},
  {"content":"\r\n\r\n\r\nروزنامه‌ها\r\nآرزو 1513\r\nآزاد شرق 1458\r\nآزادى مشرق 1513\r\nآذرمرد 2140\r\nآفتاب شرق 1542\r\nآينده ايران 2006\r\nاخگر 2006\r\nاتحاد 1802\r\nاراك 1777\r\nاطلاعات 1802\r\nاقدام 1875\r\nايران 1644 ، 1917\r\nايرانشهر 1457\r\nبابا شمل 1616\r\nتوفيق 1490\r\nتهران 1904\r\nجمهورى 1502\r\nچكاو 2140\r\nچلنگر 1470\r\nچليپا 1817\r\nحبل المتين 1457 ، 1989\r\nخراسان 1542 ، 1545\r\nخورشيد 1987\r\nدموكرات 2090\r\nدورنماى ايران 1732\r\nراننده 2140\r\nرخ 1513\r\nسپنتا 1732\r\nشفق سرخ 1528 ، 1644 ، 1802\r\nشورش 2034\r\nصداى ايران 1763\r\nعرفان 2006\r\nفرنگستان 1457\r\nفصاحت 1912\r\nكيهان 1917\r\nمتلك 1849\r\nمرد امروز 2034\r\nمشهد 1904\r\nمعارف تهران 2006\r\nمهد آزادى 2140\r\nنسيم شمال 1689\r\nنوبهار 1644\r\nنور ايران 1542\r\nنوروز 1644\r\nنوشخند 1849\r\nنهضت كشاورزان 1513\r\nنيروى ملّى 1513\r\nهمايون 1817\r\n\r\n\r\n","description":"","footnote":"","page_name":" 2192 ","page_number":744}
  ]