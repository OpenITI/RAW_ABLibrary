[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nاز سرى انتشارات آذربايجان شناسى ( 1 )\r\nسخنوران آذربايجان ( از قطران تا شهريار )\r\n( جلد اول )\r\nتأليف : عزيز دولت آبادى\r\nانتشارات ستوده\r\n\r\n","description":"","footnote":"","page_name":" مقدمه 1 ","page_number":3},
  {"content":"\r\n\r\nسخنوران آذربايجان\r\n( جلد اول )\r\nتأليف ، عزيز دولت آبادى\r\nچاپ اول 1377 - 3000 نسخه\r\nحروفچينى : نعمتى / ليتوگرافى : تصوير / چاپ : گلشن / صحافى : ايرانمهر\r\nشابك : 6 - 2 - 91019 - 964\r\nISBN 964 - 91019 - 2 - 6\r\nانشارات ستوده ، تبريز ميدان شهردارى - تلفن 58945\r\nاين اثر با همكارى اداره كل امور اجتماعى استاندارى منتشر گرديده است .\r\n\r\n","description":"","footnote":"","page_name":" مقدمه 2 ","page_number":4},
  {"content":"\r\n\r\n\r\nجلد اول\r\nبسمه‌تعالى به پيشگاه مقام معظم رهبرى كه عنايتشان به قاطبهء شعرا و فضلا ، و احياى نام و آثار مفاخر كشورمان مسلّم است تقديم مىشود .\r\n\r\n","description":"","footnote":"","page_name":" مقدمه 3 ","page_number":5},
  {"content":"\r\n . \r\n","description":"","footnote":"","page_name":" مقدمه 4 ","page_number":6},
  {"content":"\r\n\r\n\r\nديباچهء ناشر بر چاپ اول\r\nتدوين مجموعهء كاملى شامل تمام جهات و جوانب فرهنگ و معارف ايرانى و كيفيت ظهور و تكامل تمدن و نشيب و فراز حيات قومى در ميهن باستانى ما و روشن ساختن زواياى تاريخ اين سرزمين كهنسال آرزوى هر ايرانى و آرمان دوستداران ايران به شمار مىرود .\r\nتأمين اين منظور و نيل بدين هدف جز با فراهم آوردن موادى كه تحقق اين نيت را بايسته است امكان‌پذير نمىنمايد و هرگونه كوششى كه در اين زمينه براساس استفاده از مدارك مجمل و مبهم و مواد ناقص به عمل بيايد رسا و وافى به مقصود نخواهد بود .\r\nبراى تدوين تاريخ كامل ايران به معنى وسيع آن - اعم از تاريخ سياسى و اجتماعى و تاريخ تمدن و اديان و مذاهب و علوم و فنون و اقتصاد و جغرافياى تاريخى و همچنين تاريخ عمومى و تاريخ منطقه‌اى و محلى - مسلما نمىتوان به مدارك و اسناد و منابع تاريخى محض ، به فرض دسترسى به همهء آنها ، اكتفا كرد بلكه پرارزش‌ترين و قابل اعتمادترين و موثق‌ترين مواد و مطالب و مدارك را در اين‌باره از خلال دواوين شعرا و آثار ادبى و منابع و كتب صوفيه و تذكره‌ها و افسانه‌ها و قصص و تمثيلات و داستانها و منظومه‌هاى عاميانه بايد به دست آورد و آنگاه از پرتو تطبيق حاصل اين استقراء با مواد موجود در كتابهاى تاريخ و نتايج و قراين ناشى از كاوشهاى باستان‌شناسى طرح تاريخ كامل ايران را تهيه و تنظيم كرد .\r\nدر زمينهء فرهنگ ايران نيز - كه بطور كلى شامل زبان و ادبيات و لغت و فقه اللغة و زبان‌شناسى و لهجه‌شناسى و آثار و ادبيات عاميانهء ايرانى و فلسفه و عرفان و ديگر مظاهر و تجليات ذوق و انديشهء ايرانى در ادوار باستان و ميانه و جديد است - بيشتر و پيشتر از هر كار گردآوردن و طبع و نشر انتقادى مواد و مدارك ضرورت دارد . و پس از اين مرحله است كه پژوهندگان و محققان خواهند توانست بىدغدغهء خاطر و با كمال اطمينان در طريق جمع و تدوين فرهنگ ايران و تحقيق و تتبع دربارهء آن گامهاى استوار بردارند .\r\nمؤسسهء تاريخ و فرهنگ ايران وابسته به دانشكدهء ادبيات و علوم انسانى تبريز به اقتضاى اين ضرورت به وجود آمده و مىكوشد تا بخشى از اين آرمان و جزئى از اين نيت را از قوه به\r\n\r\n","description":"","footnote":"","page_name":" مقدمه 5 ","page_number":7},
  {"content":"\r\n\r\nفعل بياورد و در حدود امكانات ناچيز خود وظيفه‌اى را كه برعهده دارد انجام بدهد .\r\nنشريات مؤسسه كه تجلى كوشش همكاران ما بشمار مىرود در زمينهء تاريخ و زبان و ادبيات و ديگر مظاهر فرهنگ و معارف ايرانى اعم از تأليف و تحقيق و تصحيح انتقادى متون نظم و نثر و ترجمهء آثار و تأليفات مفيد ديگران در سلسله‌هاى مخصوص انتشار مىيابد .\r\nشعر فارسى يكى از مظاهر بسيار مهم ادبيات و فرهنگ و ذوق و هنر ايرانى و داراى مختصات و مزاياى منحصر به فرد است . خوگرى طبيعت ايرانى با شعر فارسى تا جايى است كه شناخت صفات شعر فارسى را براى ما ايرانيان دشوار مىسازد و همچنان‌كه انسان از شناخت ژرف جسم و جان خويشتن محروم است يك ايرانى نيز در عين حال بهره‌مندى فطرى و التذاذ كلى از شعر فارسى قادر به احساس ويژگيهاى آن نيست .\r\nشعر فارسى مجموعه و تركيبى شگفت‌انگيز از هماهنگيهاى وزنى و آهنگى و تناسبهاى باريك معنوى و لفظى است و قالبى سحرآميز براى انواع مسائل و موضوعها و مضامين و تخيلات و تجليات گوناگون ذوق و انديشه بشمار مىرود . و با سنتهاى خود در جنب زبان گفتار و نثر زبانى ديگر با نيرو و بلاغتى بيشتر و محدوديتى كمتر به وجود آورده است .\r\nروى هم رفته مىتوان اين عقيدهء فلسفى را اظهار داشت كه اگر زبان گفتار و نثر وسيلهء بيان مفاهيم و معانى سطحى و ظاهرى و محافظه‌كارانه باشد زبان شعر وسيله يا بهانهء صراحت و طغيان روحى و جلوه‌گاه « وجدان ناخودآگاه فردى و اجتماعى » و احساسات بىپيرايه و تلقى خالصانه نسبت به مسائل محسوب مىشود .\r\nتأثير شعر فارسى در زبان فارسى داراى جنبه‌ها و كيفيتهاى مثبت و منفى است ، يعنى از يك‌سوى امتزاج خارق‌العادهء زبان گفتار و نثر با عناصر شعرى بر ظرفيت و رسايى زبان افزوده و ازسوىديگر همين نفوذ و تأثير و ايجاد چارچوبهء مشخص و شيوهء ممتاز براى طرز تعبير و بيان از تحول طبيعى زبان فارسى تا حدى جلوگيرى كرده است .\r\nبررسى عميق كليهء ديوانهاى سخنوران ايران در حكم بررسى كليهء آثار و مواد ادبى و فلسفى و علمى و دينى و مذهبى و روايات و افسانه‌ها و نوادر وقايع تاريخ ايران و اسلام است و مسلما جزئيات مسائل اجتماعى و وقايع تاريخى و رسوم و آداب و سنن مردم ايران آن‌چنان‌كه در ديوانهاى شعر و همچنين آثار ادبى و عرفانى منعكس است در كتابهاى مدون و\r\n\r\n","description":"","footnote":"","page_name":" مقدمه 6 ","page_number":8},
  {"content":"\r\n\r\nمستقل تاريخى انعكاس ندارد .\r\nسرنوشت شعر فارسى مفصل است و اين كتاب زرين از لحاظ سبك و انواع و مضامين و لفظ و معنى ابواب و فصول متنوع و متعدد دارد ، ولى در هر حال هرگز و در هيچ زمانى از بين نرفته و هميشه در رديف مسائل و عوامل فعال در زندگى مردم ايران قرار داشته است چنان كه هم امروز نيز از عناصر ارزندهء اجتماعى و فرهنگى ميهن ما محسوب است .\r\nتذكره‌نويسى يكى از شعب مهم ادبيات فارسى است و تحقيق در اين‌باره و طبع و نشر تذكره‌ها گام مهمى در راه ارائه و معرفى مظاهر ذوق و طبع لطيف ايرانى و بلاغت ادبى و استعداد لفظى و معنوى زبان شيرين فارسى براى بيان شيواترين و شيرين‌ترين و باريك‌ترين افكار و عواطف و مضامين با آراسته‌ترين الفاظ و اصوات بشمار مىرود . تذكره‌هاى فارسى كلا و اجمالا بر دو قسم است : تذكره‌هاى عمومى و تذكره‌هاى خاص . تذكره‌هاى خاص نيز اقسامى دارد كه مهمترين آنها عبارتست از تذكره‌هاى محلى يا مخصوص شعراى يك منطقه و ولايت و تذكره‌هايى كه اختصاص به نوع معينى از اشعار مثلا مثنوى يا قصيده يا اشعار و منظومه‌هاى عرفانى و مذهبى و حماسى و غيره دارد . و بالاخره تذكره‌هايى كه مختص به طبقهء معينى از شعرا مثلا عرفا و علما و وزرا و سلاطين شاعر است .\r\nدر اين طبقه‌بندى تفاوت ميان تذكره‌هاى قديم و تذكره‌هاى جديد نيز بايد مورد توجه باشد .\r\nكتاب حاضر يعنى سخنوران آذربايجان ، از نوع تذكره‌هاى خاص و محلّى و از تذكره‌هاى جديد ، بيست و سومين شماره از انتشارات مؤسسه تاريخ و فرهنگ ايران و دهمين شماره از سلسله تذكره‌ها محسوب مىشود .\r\nآقاى عزيز دولت‌آبادى كه در تحقيقات ادبى و شناخت احوال و آثار شاعران ايران بصيرت و اهتمامى ديرين دارند با تأليف اين تذكره گامى بزرگ در طريق تدوين تاريخ شعراى ايران و آذربايجان برداشته و با همت و كوششى سزاوار تحسين سهم اين سرزمين بزرگ ايرانى را در تاريخ شعرا و شعر فارسى نشان داده‌اند .\r\nمؤلف محترم در تأليف سخنوران آذربايجان تا جايى كه مقدور بوده از منابع دست اول و معتبر استفاده و تراجم سخنوران آذربايجان را به ترتيب شهرستانها و مرتب به ترتيب الفبايى ذكر كرده و گذشته از فحص و استقصا و سعى و كوشش براى پيدا كردن شاعران گمنام و\r\n\r\n","description":"","footnote":"","page_name":" مقدمه 7 ","page_number":9},
  {"content":"\r\n\r\nتذكر پاره‌اى اشتباهات و نقايص منابع و مآخذ ديگر ، با ترتيب فهرستهاى سودمند در پايان كه استفاده از مواد و مطالب را براى خوانندگان آسان مىسازد و نگارش مقدمه‌اى ممتع متضمن معرفى شيوهء تحقيق و تأليف و مشخصات تذكره بر فوائد كتاب افزوده‌اند .\r\nسخنوران آذربايجان در دو جلد منتشر خواهد شد . جلد اول كتاب كه اكنون منتشر مىشود شامل ترجمهء 352 نفر از سخنوران اردبيل و ارسباران و ارونق و انزاب و بخشى از گويندگان تبريز با تعليقات مربوط است « 1 » و اميد مىرود آقاى عزيز دولت‌آبادى ، پس از نشر مقالاتى دربارهء سخنوران خلخال و مراغه و ارونق و انزاب و ميانه و ارسباران و اردبيل ، با توفيق در انتشار جلد دوم اين كتاب تذكرهء كاملى از شعراى آذربايجان در دسترس پژوهندگان و طالبان شعر و ادب ايران قرار دهند .\r\nشرط انصاف نخواهد بود اگر پايان اين مقال از تأليف كم‌نظير استاد عبد الرسول خيام‌پور ، يعنى فرهنگ سخنوران ، كه در تأليف و تدوين اين قبيل تذكره‌ها و گردآورى مطالب مربوط به شاعران ايران دليل راه پژوهندگان و مؤلفان به شمار مىآيد ، ذكرى به ميان نياوريم و توفيق استاد را در طبع و نشر صورت مكمّل اين اثر بزرگ كه حاوى تصحيحات و نام شعرا و منابع جديد و هم‌اكنون آمادهء چاپ مىباشد آرزو نكنيم .\r\nتبريز - پانزدهم فروردين‌ماه 1355 هجرى شمسى\r\nمنوچهر مرتضوى\r\n\r\n\r\n","description":"","footnote":"\r\n( 1 ) - اين آمار مربوط به چاپ اوّل است .\r\n","page_name":" مقدمه 8 ","page_number":10},
  {"content":"\r\n\r\n\r\nفهرست مطالب\r\nعنوان صفحه\r\nديباچه 5\r\nفهرست مطالب 9\r\nپيشگفتار 25\r\nتاريخ و جغرافياى تاريخى آذربايجان 38\r\nزبان باستان مردم آذربايجان 54\r\nتذكر و تشكر 56\r\n* * * اردبيل 2\r\nسخنوران اردبيل :\r\nالقاص ميرزاى صفوى 3\r\nالهى اردبيلى 4\r\nاويس اردبيلى 7\r\nبانو باغبان اردبيلى 7\r\nبايندر خان صفوى 8\r\nبديعى صفوى 9\r\nبرهان اردبيلى 9\r\nبزمى اردبيلى 9\r\nبهرام ميرزاى صفوى 10\r\nتزريقى اردبيلى 11\r\nعنوان صفحه\r\nثانى صفوى 12\r\nجاهى صفوى 13\r\nجنونى اردبيلى 15\r\nجنيد اردبيلى 15\r\nحاجى اردبيلى 16\r\nحالى اردبيلى 16\r\nحجابى اردبيلى 20\r\nحسن صفوى 20\r\nحقيقى صفوى 20\r\nحلمى اردبيلى 21\r\nحمد اللّه اردبيلى 22\r\nخان ميرزاى صفوى 22\r\nخطايى صفوى 22\r\nرابط اردبيلى 29\r\nراغب اردبيلى 29\r\nسالم اردبيلى 29\r\nسامى صفوى 30\r\nسعد الدّين وراوينى 34\r\nسلامى اردبيلى 36\r\nشيخى اردبيلى 37\r\nصدر اردبيلى 37\r\nصفى الدّين اردبيلى 38\r\n\r\n","description":"","footnote":"","page_name":" مقدمه 9 ","page_number":11},
  {"content":"\r\n\r\nعنوان صفحه\r\nصفى صفوى 50\r\nطاهر اردبيلى 50\r\nطاير اردبيلى 51\r\nعادل صفوى 54\r\nعادلى صفوى 55\r\nعارف اردبيلى 56\r\nعامل الدّين اردبيلى 58\r\nعباس صفوى 58\r\nعلى صفوى 59\r\nعيشى اردبيلى 62\r\nفايض اردبيلى 63\r\nفتوحى اردبيلى 64\r\nفردى اردبيلى 64\r\nفهمى صفوى 65\r\nكشفى نمينى 66\r\nكوثرى اردبيلى 73\r\nلطيفى اردبيلى ( ظهير الدّين ) 73\r\nلطيفى اردبيلى ( شمس الدّين ) 74\r\nماهر 75\r\nمايلى اردبيلى 76\r\nمجرمى اردبيلى 76\r\nمحبى اردبيلى 76\r\nمحشر اردبيلى 77\r\nمحمد اردبيلى ( سدهء 7 ) 77\r\nمحمد اردبيلى ( سدهء 11 ) 77\r\nمحنتى اردبيلى 78\r\nعنوان صفحه\r\nمحوى اردبيلى 78\r\nمستوفى اردبيلى 81\r\nمصطفى صفوى 81\r\nنزارى اردبيلى 82\r\nنصرت اردبيلى ( نصر اللّه ) 82\r\nنصرت اردبيلى ( هادى ) 86\r\nنظام اردبيلى 87\r\nنكهت اردبيلى 88\r\nنورى اردبيلى 88\r\nوارثى اردبيلى 88\r\nوالهى اردبيلى 89\r\nوفايى اردبيلى 89\r\nهمت اردبيلى 89\r\nيعقوب اردبيلى 91\r\nاز شاعران معاصر اردبيل 92\r\nاز شاعرانى كه به تركى آذربايجانى شعر گفته‌اند 93\r\n* * * ارسباران 96\r\nسخنوران ارسباران :\r\nاديب اهرى 96\r\nاسماعيل بيگ قراجه‌داغى 97\r\nتنهايى ارس‌بارى 97\r\nجانى قراجه‌داغى 98\r\nخاور كردشتى 99\r\nخرم كردشتى 99\r\n\r\n","description":"","footnote":"","page_name":" مقدمه 10 ","page_number":12},
  {"content":"\r\n\r\nعنوان صفحه\r\nديوانهء قراجه‌داغى 102\r\nسرشار قراجه‌داغى 103\r\nشمس اهرى 106\r\nطوطى اهرى 107\r\nعبد الغنى قراجه‌داغى 107\r\nعليارى 108\r\nفانى اهرى 110\r\nقطب اهرى 110\r\nنباتى قراجه‌داغى 111\r\nاز شاعران معاصر ارسباران 116\r\nاز شاعرانى كه به تركى آذربايجانى شعر گفته‌اند 116\r\n* * * اروميه 118\r\nسخنوران اروميه :\r\nابراهيم ارموى 119\r\nاسماعيل افشار 119\r\nپرغم ارموى 119\r\nپريشان ارموى 120\r\nپيرقلى افشار 120\r\nجنانى افشار 121\r\nحسرت ارموى 121\r\nحسين ارموى 122\r\nخطيبى ارموى 122\r\nخوش‌طبع بالى 123\r\nدردى افشار 123\r\nعنوان صفحه\r\nرشيد افشار 123\r\nرهى جهانگيرى 124\r\nسالك ارموى 124\r\nسراج الدّين ارموى 125\r\nسهيل ارموى 126\r\nشايق ارموى 126\r\nطالب افشار 127\r\nطرزى افشار 127\r\nعاجز افشار 128\r\nعاصى ارموى 129\r\nعندليب افشار 130\r\nفتحى افشار 131\r\nفروردين ارموى 131\r\nمايل افشار ( ميرزا حسن ) 132\r\nمايل افشار ( اسماعيل ) 133\r\nمجد السلطنهء افشار 133\r\nمحزون ارموى 133\r\nمحيط ( ميرزا على اصغر ) 134\r\nمحيى الدّين ارموى 134\r\nمخفى افشار 135\r\nمسكين افشار 135\r\nمسيح افشار 135\r\nمشربى تكلو 136\r\nمعز الاياله 136\r\nمفتى 137\r\nمفلس 137\r\n\r\n","description":"","footnote":"","page_name":" مقدمه 11 ","page_number":13},
  {"content":"\r\n\r\nعنوان صفحه\r\nمنت افشار 137\r\nميناى افشار 138\r\nنشاطى افشار 138\r\nنظام افشار 139\r\nنظام الشريعهء ارموى 140\r\nواله ارموى 140\r\nوالى افشار 141\r\nوقار 141\r\nهشيار افشار 142\r\nاز سخنوران معاصر اروميه 143\r\nاز شاعرانى كه به تركى آذربايجانى شعر گفته‌اند 144\r\n* * * ارونق و انزاب 146\r\nسخنوران ارونق و انزاب :\r\nابراهيم بنيسى 146\r\nاحمد طسوجى 148\r\nاحمد كوزه كنانى 149\r\nاشرف طسوجى 149\r\nباله‌حسن بنيسى 153\r\nخاورى كوزه كنانى 155\r\nرحمت كوزه كنانى 158\r\nساجدى شبسترى 160\r\nطرزى شبسترى 161\r\nعبد الصمد خامنه‌يى 161\r\nفضلى شبسترى 162\r\nعنوان صفحه\r\nگلشنى شبسترى 162\r\nمحمد طسوجى 163\r\nمحمود شبسترى ( شيخ ) 163\r\nمخلصى بنيسى 179\r\nمراد طسوجى 180\r\nمعجز شبسترى 181\r\nنيازى شبسترى 182\r\nاز شاعرانى كه به تركى آذربايجانى شعر گفته‌اند 185\r\n* * * تبريز 188\r\nمقبرة الشعراء 190\r\nسخنوران تبريز :\r\nآذر تبريزى 192\r\nآذر منير تبريزى 193\r\nآزرم تبريزى 193\r\nآغاى تبريزى 194\r\nآگهى تبريزى 194\r\nابراهيم تبريزى 195\r\nابو الفضل تبريزى 196\r\nابو المحارم اسكويى 197\r\nابو الوفاى تبريزى 197\r\nابو الهادى تبريزى 198\r\nاثر تبريزى 198\r\nاحسن تبريزى 198\r\nاحمد تبريزى ( عمدة الدّين ) 199\r\n\r\n","description":"","footnote":"","page_name":" مقدمه 12 ","page_number":14},
  {"content":"\r\n\r\nعنوان صفحه\r\nاحمد تبريزى ( مورخ ) 199\r\nاحمد تبريزى 200\r\nاحمد مجتهد ( ميرزا ) 202\r\nارفع تبريزى 203\r\nاسد تبريزى 204\r\nاسرار تبريزى 205\r\nاسعد تبريزى 209\r\nاسماعيل تبريزى 210\r\nاسير تبريزى ( محمد حسين ) 211\r\nاسير تبريزى ( ابراهيم ) 211\r\nاشعرى تبريزى 212\r\nاشفاق تبريزى 215\r\nاصولى تبريزى 216\r\nافلاكى تبريزى 216\r\nالهى تبريزى 217\r\nامنى تبريزى 218\r\nاميد تبريزى 219\r\nامير تبريزى 222\r\nامين تبريزى ( حاجى دده ) 224\r\nامين تبريزى 225\r\nانيس تبريزى 226\r\nايرج تبريزى 226\r\nايرج ميرزا 227\r\nباقر تبريزى ( ايبك ) 231\r\nباقر تبريزى 232\r\nباقى تبريزى 233\r\nعنوان صفحه\r\nبختى تبريزى 236\r\nبدر تبريزى 236\r\nبديعاى تبريزى 237\r\nبديع تبريزى 239\r\nبديعى تبريزى 240\r\nبرگى تبريزى 241\r\nبرهان تبريزى 241\r\nبقايى تبريزى 243\r\nبندهء تبريزى 244\r\nبوالحسن تبريزى 249\r\nبهشتى تبريزى 251\r\nبيانى تبريزى ( سدهء 9 ) 251\r\nبيانى تبريزى ( سدهء 11 ) 252\r\nبيانى تبريزى 253\r\nبينش تبريزى 253\r\nپرغم تبريزى 254\r\nپروين اعتصامى 254\r\nپسيان تبريزى 262\r\nپهلوان تبريزى 263\r\nتأثير تبريزى 264\r\nتايب تبريزى 270\r\nتسكين تبريزى 272\r\nتوپچى هريسى 272\r\nتوسنى تبريزى 273\r\nثابت تبريزى ( سدهء 11 ) 274\r\nثابت تبريزى ( سدهء 14 ) 274\r\n\r\n","description":"","footnote":"","page_name":" مقدمه 13 ","page_number":15},
  {"content":"\r\n\r\nعنوان صفحه\r\nثقةالاسلام تبريزى 275\r\nجانبى تبريزى 280\r\nجاويد دهخوارقانى 281\r\nجرعهء تبريزى 281\r\nجرمى تبريزى 282\r\nجزمى تبريزى 282\r\nجعفر خطاط تبريزى 283\r\nجعفر تبريزى 287\r\nجعفرى تبريزى ( محمد ) 287\r\nجعفرى تبريزى 289\r\nجلال تبريزى 289\r\nجمالى تبريزى ( شيخ محمد ) 289\r\nجمالى تبريزى ( خان‌زاده خانم ) 290\r\nجوهر تبريزى 291\r\nجوهرى تبريزى ( ميرزا مقيم ) 293\r\nجوهرى تبريزى ( عبد اللّه ) 295\r\nجوياى تبريزى 296\r\nچلبى تبريزى ( محمد حسين ) 300\r\nچلبى تبريزى ( محمد قاسم ) 301\r\nحاجى تبريزى 301\r\nحاذق طبيب تبريزى 302\r\nحاصلى تبريزى 303\r\nحافظ مجلسى 304\r\nحافظ تبريزى 304\r\nحالى آذربايجانى 305\r\nحجاب تبريزى 305\r\nعنوان صفحه\r\nحريرى تبريزى 305\r\nحشرى تبريزى 309\r\nحفظى تبريزى 311\r\nحقيرى تبريزى ( درويش على ) 311\r\nحقيرى تبريزى 312\r\nحقيقى تركمان 314\r\nحميد تبريزى 316\r\nحيدرى تبريزى 317\r\nحيرت تبريزى 319\r\nحيرت قاجار 320\r\nخاتمى تبريزى ( سدهء 9 ) 326\r\nخاتمى تبريزى ( سدهء 10 ) 326\r\nخادم تبريزى 327\r\nخازن تبريزى ( محمد امين ) 329\r\nخازن تبريزى ( ميرزا شريف ) 330\r\nخالصى تبريزى 330\r\nخامنه‌يى تبريزى ( جعفر ) 331\r\nخامه‌يار تبريزى 333\r\nخاورى تبريزى 335\r\nخرامى تبريزى 335\r\nخرمى تبريزى 335\r\nخروشى تبريزى 336\r\nخلف تبريزى 337\r\nخلوتى تبريزى 338\r\nخليل تبريزى 339\r\nخوارى تبريزى 340\r\n\r\n","description":"","footnote":"","page_name":" مقدمه 14 ","page_number":16},
  {"content":"\r\n\r\nعنوان صفحه\r\nخيام‌پور تبريزى 344\r\nخيرى تبريزى 347\r\nدانش تبريزى ( نجفعلى ) 348\r\nدانش تبريزى ( لطف‌على ) 349\r\nدانش تبريزى ( ارفع الدوله ) 356\r\nدرونى تبريزى 360\r\nدرويش كاهن تبريزى 360\r\nدلسوز تبريزى 361\r\nديدهء تبريزى 362\r\nديوانهء تبريزى 362\r\nذوقى تبريزى 363\r\nذهنى تبريزى 363\r\nراجى تبريزى 364\r\nراستى تبريزى 366\r\nراضى تبريزى 366\r\nراغب تبريزى 367\r\nرحمتى تبريزى 367\r\nرحمى تبريزى 368\r\nرحيم تبريزى 368\r\nرشيد تبريزى 368\r\nرضاى تبريزى 376\r\nرضائى تبريزى 378\r\nرفعت تبريزى 379\r\nرفعتى تبريزى 379\r\nرفيقى تبريزى 380\r\nرمزى تبريزى ( على اكبر ) 380\r\nرمزى تبريزى ( بابا ) 381\r\nعنوان صفحه\r\nروحانى تبريزى 382\r\nروحى انارجانى 382\r\nزاهد تبريزى 385\r\nزجاجى تبريزى 387\r\nزركوب تبريزى 390\r\nزلالى تبريزى 392\r\nساغر تبريزى 392\r\nساكت تبريزى ( امين ) 394\r\nسالك تبريزى 395\r\nسالم تبريزى 396\r\nسامرى تبريزى 400\r\nساير تبريزى 402\r\nستار تبريزى 402\r\nسرهنگ تبريزى 403\r\nسعيد آذربايجانى 404\r\nسعيد تبريزى 405\r\nسعيدى تبريزى 405\r\nسهاى تبريزى 406\r\nسهوى تبريزى 406\r\nسهيلى تبريزى 408\r\nسيد تبريزى 409\r\nسيف تبريزى 409\r\nشاكر تبريزى 410\r\nشاه حسين ولى 411\r\nشرف الدّين تبريزى 412\r\nشرف رامى تبريزى 412\r\nشرف زرد تبريزى 420\r\n\r\n","description":"","footnote":"","page_name":" مقدمه 15 ","page_number":17},
  {"content":"\r\n\r\nعنوان صفحه\r\nشريف تبريزى 422\r\nشريفى تبريزى 428\r\nشعورى تبريزى 428\r\nشفاى تبريزى 429\r\nشفق تبريزى 430\r\nشفيع تبريزى 433\r\nشكيبى تبريزى 434\r\nشمس الدّين تبريزى ( سدهء 7 ) 436\r\nشمس تبريزى ( سدهء 8 ) 436\r\nشورى بخشايشى 437\r\nشوقى تبريزى 443\r\nشهريار ( استاد سيد محمد حسين ) 444\r\nصادقى افشار 462\r\nصافى تبريزى 468\r\nصالح تبريزى ( فرزند استاد غضنفر ) 469\r\nصالح تبريزى ( شيخ الاسلام ) 470\r\nصالح تبريزى ( فرزند ميرزا مؤمن ) 471\r\nصالح تبريزى ( شيخ ) 472\r\nصايب تبريزى 472\r\nصاين الدّين تبريزى 484\r\nصبور تبريزى 485\r\nصبورى تبريزى ( سدهء 10 ) 486\r\nصبورى تبريزى ( سدهء 13 ) 490\r\nصحاف تبريزى 490\r\nصدر اسكويى 492\r\nصدر تبريزى 492\r\nصراف تبريزى 493\r\nعنوان صفحه\r\nصفاى تبريزى 495\r\nصفايى تبريزى 498\r\nصفوت تبريزى 499\r\nصوفى تبريزى ( محمد صالح ) 502\r\nصوفى تبريزى ( محمد على ) 502\r\nصهباى تبريزى 502\r\nصيرفى تبريزى 503\r\nضياى تبريزى 504\r\nضياء الدّين تبريزى 504\r\nطالب تبريزى ( فرزند خان كمال ) 505\r\nطالب تبريزى ( حكيم ابو طالب ) 508\r\nطالب تبريزى ( فرزند بيگ خان ) 510\r\nطالبوف تبريزى 515\r\nطباطبايى تبريزى ( علّامه ) 516\r\nطفيلى تبريزى 524\r\nطوطى تبريزى 524\r\nطوفى تبريزى 527\r\nظريفى تبريزى 530\r\nظهورى تبريزى 531\r\nعارف تبريزى ( مصاحب صايب ) 532\r\nعارف تبريزى ( ميرزا ابراهيم ) 532\r\nعارف تبريزى ( حاجى عبد اللّه ) 533\r\nعالم تبريزى 534\r\nعبد اللّه تبريزى 534\r\nعبدى تبريزى 535\r\nعتيقى تبريزى 535\r\n\r\n","description":"","footnote":"","page_name":" مقدمه 16 ","page_number":18},
  {"content":"\r\n\r\nآغاز جلد دوم\r\nعنوان صفحه\r\nعثمان تبريزى 539\r\nعجزى تبريزى 539\r\nعدل شام غازانى 542\r\nعدل تبريزى 543\r\nعرفان تبريزى 543\r\nعرفى تبريزى 544\r\nعزمى تبريزى 545\r\nعزيز تبريزى 545\r\nعزيزى تبريزى 546\r\nعسس تبريزى 546\r\nعشقى تبريزى 546\r\nعصار تبريزى 547\r\nعصرى تبريزى 554\r\nعصمت اسپستى 554\r\nعطايى تبريزى 555\r\nعلاى تبريزى 556\r\nعلا بيگ تبريزى 556\r\nعلى تبريزى ( واضع ) 558\r\nعلى تبريزى ( جواهر رقم ) 560\r\nعلى رضاى عباسى تبريزى 561\r\nعلى مجتهد تبريزى 564\r\nعمدهء تبريزى 565\r\nعنايت تبريزى 566\r\nعنوان صفحه\r\nعندليب تبريزى 566\r\nعنوان تبريزى 567\r\nعيسى تبريزى 571\r\nعيسى تبريزى 571\r\nغزالى تبريزى 572\r\nغنى تبريزى 573\r\nغنى تبريزى 573\r\nغياث تبريزى 574\r\nفارغ تبريزى ( چلبى بيگ ) 575\r\nفارغى تبريزى 578\r\nفارغى تبريزى 578\r\nفانى تبريزى ( سدهء 10 ) 578\r\nفانى تبريزى ( سدهء 13 ) 579\r\nفانى تبريزى 579\r\nفتحى تبريزى 580\r\nفخر الدّين محمد تبريزى 580\r\nفدايى تبريزى 580\r\nفراقى تبريزى 581\r\nفرج تبريزى 581\r\nفرخ تبريزى 582\r\nفردى تبريزى 582\r\nفروغ تبريزى 583\r\nفسونى تبريزى 583\r\n\r\n","description":"","footnote":"","page_name":" مقدمه 17 ","page_number":19},
  {"content":"\r\n\r\nعنوان صفحه\r\nفصيح تبريزى 589\r\nفصيحى تبريزى 589\r\nفقيه زاهد تبريزى 590\r\nقاسم تبريزى 591\r\nقايمى تبريزى 593\r\nقرداش تبريزى 593\r\nقريشى خانم تبريزى 593\r\nقطب تبريزى 594\r\nقطران تبريزى 596\r\nقمر الدّين اسكويى 600\r\nقواس تبريزى 601\r\nقوسى تبريزى ( سدهء 10 ) 601\r\nقوسى تبريزى ( سدهء 11 ) 602\r\nكاتبى تبريزى 604\r\nكاظم تبريزى 604\r\nكجج تبريزى 605\r\nكحلى تبريزى 606\r\nكلب‌على تبريزى 607\r\nكليمى تبريزى 607\r\nگرامى تبريزى 608\r\nگنجوى تبريزى 608\r\nگوهر تبريزى 609\r\nگوياى تبريزى 610\r\nلطفى تبريزى 610\r\nلعلى ايروانى تبريزى 613\r\nمانى تبريزى 616\r\nعنوان صفحه\r\nماهى خانم تبريزى 617\r\nمبدع تبريزى 617\r\nمتينى تبريزى 618\r\nمثال تبريزى 618\r\nمثلى تبريزى 618\r\nمجذوب تبريزى 619\r\nمحجوب تبريزى 628\r\nمحزون تبريزى 628\r\nمحمد تبريزى 631\r\nمحمد حجة الاسلام تبريزى 631\r\nمحمد تقى دهخوارقانى 632\r\nمحمد على تبريزى ( برادر محزون ) 632\r\nمحمود تبريزى ( سدهء 10 ) 633\r\nمحمود تبريزى ( ملك . . . ) 633\r\nمحمود تبريزى ( فرزند عبد الاحد ) 634\r\nمحمود شيخ الاسلام تبريزى 635\r\nمخلص تبريزى 637\r\nمخمور تبريزى 638\r\nمذنب تبريزى 639\r\nمرتضوى ( دكتر جمشيد ) 639\r\nمرتضوى تبريزى 644\r\nمست تبريزى 645\r\nمسيح تبريزى 645\r\nمسيحى تبريزى 647\r\nمشعوف تبريزى 647\r\nمشكات تبريزى 648\r\n\r\n","description":"","footnote":"","page_name":" مقدمه 18 ","page_number":20},
  {"content":"\r\n\r\nعنوان صفحه\r\nمشكى تبريزى ( علاء بيگ ) 648\r\nمشكى تبريزى ( مير محمود ) 649\r\nمشهور تبريزى 649\r\nمصاحب تبريزى 650\r\nمصطفى مجتهد تبريزى 651\r\nمطيع تبريزى 652\r\nمطلع هريسى 653\r\nمظفر تبريزى ( سدهء 7 ) 654\r\nمظفر تبريزى ( سدهء 11 ) 654\r\nمعاذى تبريزى 655\r\nمعجزى تبريزى 658\r\nمعروف تبريزى 658\r\nمعز تبريزى 658\r\nمعصوم تبريزى 659\r\nمعلوم تبريزى 660\r\nمفتى تبريزى 667\r\nمفرد تبريزى 668\r\nمقصود تبريزى 669\r\nمقيم تبريزى 669\r\nمقيمى تركمان 670\r\nملهمى تبريزى 672\r\nمنجم‌باشى تبريزى 674\r\nمنشى تبريزى 674\r\nمنعم تبريزى 675\r\nميلى تبريزى 675\r\nناجى تبريزى 675\r\nعنوان صفحه\r\nنادر تبريزى 676\r\nنازكى تبريزى 677\r\nناصح تبريزى 677\r\nناظم تبريزى ( محمد صادق ) 679\r\nناظم تبريزى ( محمد حسين ) 682\r\nناقص تبريزى 682\r\nنامى تبريزى 683\r\nنباتى تبريزى 683\r\nنثارى تبريزى 683\r\nنجات تبريزى 685\r\nنجاتى تبريزى 686\r\nنجيب تبريزى 687\r\nنسودى تبريزى 689\r\nنشئهء تبريزى 690\r\nنصير تبريزى 693\r\nنطقى تبريزى 693\r\nنظام الدّين شامى 694\r\nنظام اسكويى 697\r\nنظام تبريزى ( محمد رفيع ) 697\r\nنظامى تبريزى 701\r\nنظمى تبريزى 701\r\nنعمت تبريزى 702\r\nنعيمى تبريزى 703\r\nنورى تبريزى 705\r\nنياز تبريزى ( ميرزا اسماعيل ) 706\r\nنير تبريزى ( حجة الاسلام ) 707\r\n\r\n","description":"","footnote":"","page_name":" مقدمه 19 ","page_number":21},
  {"content":"\r\n\r\nعنوان صفحه\r\nواثق تبريزى 717\r\nواحد تبريزى 718\r\nواصلى تبريزى 722\r\nوافى تبريزى 722\r\nوالاى تبريزى 723\r\nواله ايروانچى 724\r\nوجدان تبريزى 724\r\nوحشى تبريزى 725\r\nوحيد تبريزى 725\r\nوصالى تبريزى 728\r\nوفايى تبريزى 728\r\nوقوعى تبريزى 729\r\nولى تبريزى 738\r\nهادى تبريزى 739\r\nهشترودى تبريزى 739\r\nهمام تبريزى 744\r\nهمايى آذربايجانى 749\r\nهنر تبريزى 750\r\nياراحمد تبريزى 756\r\nيارى تبريزى 757\r\nيوسف مجتهد تبريزى 757\r\nيوسف تبريزى 757\r\nاز سخنوران معاصر تبريز 758\r\nاز شاعرانى كه به تركى آذربايجانى شعر گفته‌اند 763\r\nعنوان صفحه\r\nخلخال 766\r\nسخنوران خلخال :\r\nامامى خلخالى 766\r\nثابت خلخالى 766\r\nجنيد خلخالى 767\r\nخاقانى خلخالى 767\r\nخليل خلخالى 768\r\nسالك خلخالى 768\r\nسطوت كاغذكنانى 768\r\nشاه‌قلى خلخالى 769\r\nشمس خلخالى 769\r\nصافى خلخالى 770\r\nصياد خلخالى 770\r\nظهير خونجى 770\r\nعبد العلى خلخالى 771\r\nعزلتى خلخالى ( ملا ادهم ) 771\r\nعشقى خلخالى 775\r\nعلوى خلخالى 775\r\nفخر خلخالى 776\r\nفضل خلخالى 776\r\nفنايى خلخالى 777\r\nقدسى خلخالى 778\r\nكافى خلخالى 779\r\nكامل خلخالى 780\r\nكريم الدّين خلخالى 781\r\nمحمد خلخالى 782\r\n\r\n","description":"","footnote":"","page_name":" مقدمه 20 ","page_number":22},
  {"content":"\r\n\r\nعنوان صفحه\r\nمحمد باقر خلخالى 782\r\nمقصود على خلخالى 783\r\nمنشى خلخالى 783\r\nمهجور خلخالى 783\r\nمهدى خلخالى 784\r\nناصرى خلخالى 784\r\nنديم خلخالى 784\r\nواقف خلخالى ( ملا نصر اللّه ) 785\r\nواقف خلخالى ( ملا عليقلى ) 786\r\nواقف خلخالى ( ابو طالب ) 786\r\nيقينى خلخالى 788\r\nاز سخنوران معاصر خلخال 789\r\nاز شاعرانى كه به تركى آذربايجانى شعر گفته‌اند 789\r\n* * * خوى 792\r\nسخنوران خوى :\r\nاصولى خويى ( ميرزا محمود ) 792\r\nانيس خويى 793\r\nايواوغلى ( مير محمد ) 794\r\nبرقى خويى 794\r\nپرويزى خويى 798\r\nتايب خويى 799\r\nتقى خويى ( فرزند محمد ) 799\r\nتقى خويى ( صمد عليشاه ) 800\r\nعنوان صفحه\r\nثابت خويى 800\r\nجمال خويى 800\r\nحسام خويى 801\r\nحسام چورسى 803\r\nحسين خويى 803\r\nحقير خويى 804\r\nحكيم قوبولى 805\r\nحيران دنبلى 807\r\nخاور دنبلى 811\r\nديوانهء خويى 812\r\nرازى خويى 814\r\nرباطى خويى 814\r\nركن خويى 814\r\nرياحى خويى ( كلب‌على ) 816\r\nسالك خويى 816\r\nشوريدهء خويى 817\r\nشهاب الدّين خويى 818\r\nصاحب دنبلى 820\r\nصادق خويى 820\r\nعلى خويى 821\r\nعلى خويى باداميارى 823\r\nعين القضاه خويى 823\r\nغريب دنبلى 824\r\nفانى خويى 825\r\nگنجى خويى 825\r\nلسان خويى 825\r\n\r\n","description":"","footnote":"","page_name":" مقدمه 21 ","page_number":23},
  {"content":"\r\n\r\nعنوان صفحه\r\nلسان‌زادهء خويى 827\r\nمحمود خويى 827\r\nمحوى خويى 830\r\nمظهر خويى 831\r\nمفتون دنبلى 832\r\nمهجور خويى 836\r\nمهدى خويى 838\r\nناصر خويى 842\r\nوامق خويى 842\r\nياهوى خويى 843\r\nاز سخنوران معاصر خوى 844\r\nاز شاعرانى كه به تركى آذربايجانى شعر گفته‌اند 844\r\n* * * سراب 846\r\nسخنوران سراب :\r\nابراهيم سرابى 847\r\nامينى سرابى 847\r\nحسن سرابى 850\r\nسالار سرابى 850\r\nقاسم انوار ( شاه . . . ) 851\r\nمشفق سرابى 854\r\nمهدى بيگ شقاقى 854\r\nاز شاعرانى كه به تركى آذربايجانى شعر گفته‌اند 856\r\nعنوان صفحه\r\nسلماس 858\r\nسخنوران سلماس :\r\nآشوب ديلمقانى 858\r\nاحمد سلماسى 859\r\nشاكر سلماسى 859\r\nشريف الدّين سلماسى 859\r\nصابر ديلمقانى 860\r\nصديق سلماسى 860\r\nطالب سلماسى 860\r\nغافل سلماسى ( پرويز ) 861\r\nغنىزادهء سلماسى 863\r\nكاتب سلماسى 868\r\nكشورى ديلمقانى 868\r\nمداح ديلمقانى 869\r\nمصرى سلماسى 869\r\nمفخر سلماسى 869\r\nمنشى سلماسى 869\r\nنيم‌تاج سلماسى 870\r\nواصف سلماسى 871\r\nاز سخنوران معاصر سلماس 872\r\nاز شاعرانى كه به تركى آذربايجانى شعر گفته‌اند 872\r\nماكو 874\r\nاز سخنوران ماكو :\r\nيلداى ماكويى 874\r\n\r\n","description":"","footnote":"","page_name":" مقدمه 22 ","page_number":24},
  {"content":"\r\n\r\nعنوان صفحه\r\nمراغه 876\r\nسخنوران مراغه :\r\nاديب مراغه‌يى 877\r\nاشراق مراغه‌يى 879\r\nاشرف مراغه‌يى 881\r\nامينى مراغه‌يى 884\r\nاوحدى مراغه‌يى 885\r\nتايب مراغه‌يى 892\r\nتشنهء مراغه‌يى 893\r\nحامد مراغه‌يى 894\r\nحسرت مراغه‌يى 895\r\nدخيل مراغه‌يى ( ملا حسين ) 896\r\nزكى مراغه‌يى 896\r\nسردار مؤيد مراغه‌يى 900\r\nسهند مراغه‌يى 901\r\nشرف مراغه‌يى 904\r\nشكوهى مراغه‌يى 904\r\nظهير الدّين مراغه‌يى 905\r\nصاين مراغه‌يى 906\r\nعبد القادر مراغه‌يى 906\r\nعثمان مراغه‌يى 910\r\nعلى بن حسكوبه 911\r\nعماد مراغه‌يى 911\r\nغفوراى مراغه‌يى 912\r\nفايض مراغه‌يى 912\r\nفتوحاى مراغه‌يى 914\r\nعنوان صفحه\r\nفخر مراغه‌يى 914\r\nكمال الدّين مراغه‌يى 915\r\nمجرم مراغه‌يى 916\r\nمجنون مراغه‌يى 918\r\nنشيد مراغه‌يى 920\r\nنصيراى مراغه‌يى 932\r\nاز سخنوران معاصر مراغه 933\r\nاز شاعرانى كه به تركى آذربايجانى شعر گفته‌اند 933\r\n* * * مرند 936\r\nسخنوران مرند :\r\nثابت اندبيلى 936\r\nشهاب مرندى 937\r\nضيايى مرندى 938\r\nفانى زنوزى 939\r\nفدوى زنوزى 943\r\nفناى زنوزى 945\r\nمحمد هاشم طسوجى مرندى 950\r\nمدرس زنوزى 951\r\nمسكين زنوزى 952\r\nمضطر زنوزى 953\r\nمغربى ( محمد شيرين ) 953\r\nاز سخنوران معاصر مرند 959\r\n\r\n","description":"","footnote":"","page_name":" مقدمه 23 ","page_number":25},
  {"content":"\r\n\r\nعنوان صفحه\r\nاز شاعرانى كه به تركى آذربايجانى شعر گفته‌اند 959\r\nمهاباد 962\r\nاز سخنوران مهاباد :\r\nترجانىزاده ، احمد 962\r\nسعيد مهابادى 970\r\nقاضى فتاح مهابادى 970\r\nوفايى مهابادى 971\r\nاز سخنوران معاصر مهاباد 972\r\n* * * مياندوآب 974\r\nاز سخنوران مياندوآب :\r\nرومى مياندوآبى 974\r\nزاهد صاين‌قلعه‌يى 974\r\nاز شاعران معاصر مياندوآب 974\r\n* * * ميانه و گرمرود 976\r\nسخنوران ميانه و گرمرود :\r\nاحقر ميانجى 976\r\nاشرف گرمرودى 977\r\nافغان گرمرودى 978\r\nبحرى ميانجى 979\r\nسامى ميانجى 980\r\nعين القضاه ميانجى 981\r\nعنوان صفحه\r\nمحمد حسين گرمرودى 984\r\nنثار گرمرودى 985\r\nاز شاعرانى كه به تركى آذربايجانى شعر گفته‌اند 989\r\n* * * نقده 992\r\nاز سخنوران نقده :\r\nتاج الدّين اشنوى 992\r\nصدر الدّين اشنوى 1001\r\nفهرست نامهاى كسان و خاندانها 1003\r\nفهرست خوشنويسان سخنور آذربايجان 1056\r\nفهرست نقاشان سخنور آذربايجان 1058\r\nفهرست موسيقىدانان سخنور آذربايجان 1059\r\nفهرست طبيبان سخنور آذربايجان 1060\r\nفهرست زنان سخنور آذربايجان 1061\r\nفهرست سخنورانى كه به زبان باستان آذربايجان هم شعر سروده‌اند 1062\r\nفهرست اسامى كتب 1063\r\nفهرست اماكن 1088\r\nفهرست منابع 1098\r\n\r\n","description":"","footnote":"","page_name":" مقدمه 24 ","page_number":26},
  {"content":"\r\n\r\n\r\nپيشگفتار\r\n\r\n","description":"","footnote":"","page_name":" مقدمه 25 ","page_number":27},
  {"content":"\r\n\r\nبسم اللّه الرحمن الرحيم پيشگفتار\r\nتاريخ غرورانگيز ميهن عزيز ما روشنگر اين حقيقت است كه خطهء آذربايجان نه تنها زادگاه پاسداران و مرزبانان دلاور ايران زمين ، بلكه مولد حكم‌گزاران ملك معرفت و عرفان و دانش و فضل و شعر و ادب نيز بوده و هست . عارفان وارسته‌يى كه در كوى گجيل ، و دانشمندان بزرگى كه در چرنداب ، و سخنوران آزاده‌يى كه در مقبرة الشعراى سرخاب روى در نقاب خاك كشيده‌اند ؛ و مشاهير شعرا و معاريف عرفا و فضلايى كه در نقاط ديگر آسوده‌اند ؛ و سخنوران معاصرى مانند « شهريار و حريرى و رعدى » و نظايرشان همه مصداق و گواه اين مدعايند .\r\nما به تاريخ افتخارآميز و به مفاخر ملى خود مباهات مىكنيم و به ادبيات غنى ميهن عزيزمان عشق مىورزيم و به مآثر قومى و مظاهر ذوق و انديشهء آنان به ديدهء احترام مىنگريم . در اثر همين علاقه بود كه شادروان « محمد على تربيت » به منظور احياى نام دانشمندان و سخنوران ، بيش از نيم قرن قبل با وجود بدى وضع ارتباط و خطى و ناخوانا بودن اكثر مآخذ ، كتاب « دانشمندان آذربايجان » را تأليف نمود .\r\nدر اين مدت نسبة طولانى ، از طرفى سخنورانى نوخاسته به عرصهء ادب گام نهادند و از طرف ديگر كتابهاى مفيدى مانند « فرهنگ سخنوران » و « تاريخ تذكره‌هاى فارسى » انتشار يافت و بسيارى از منابع معرفى و شناخته شد و مشكل مراجعه به مراجع مربوط آسان و مقدمات تصحيح اشتباهات منابع موجود و تكميل مطالب و مباحث آنها و تأليف كتابى در زمينهء تراجم انتقادى « سخنوران آذربايجان » ( اعم از شرقى و غربى و اردبيل ) فراهم گشت .\r\nاز سال 1345 شمسى به ترتيب مقالاتى زير عناوين : « سخنوران خلخال » ، « سخنوران مراغه » ، « سخنوران ارونق و انزاب » ، « سخنوران ميانه » ، « سخنوران ارسباران » ، « سخنوران اردبيل » در نشريهء دانشكدهء ادبيات تبريز ( سالهاى 18 ، 19 ، 20 ) انتشار دادم و در اثر تشويق و ترغيب دانشمندان مخصوصا استاد منوچهر مرتضوى قريب ده سال در تكميل اين تذكره كوشيدم و علاوه بر مآخذ لازم و مربوطى كه در فرهنگ سخنوران و تاريخ تذكره‌ها معرفى\r\n\r\n","description":"","footnote":"","page_name":" مقدمه 26 ","page_number":28},
  {"content":"\r\n\r\nشده است و به آنها دسترسى پيدا كردم ، از نزهة المجالس و از فهرستهاى كتابخانه‌هاى آستان قدس رضوى ، سپهسالار ( سابق ) ، مجلس ، مركزى دانشگاه تهران ، ملى تهران ، ملى تبريز و . . . « نسخه‌هاى خطى » و فهرست نسخه‌هاى خطى » و منابع خصوصى و محلى ديگرى از قبيل : نسخه‌هاى خطى دواوين شعرا و جنگها و « تاريخ ارسباران » ، « تاريخ خوى » تأليف مهدى آقاسى ، « تاريخ خوى » تاليف دكتر رياحى ، « مختصرى از تاريخ و جغرافياى خلخال » ، * « بزرگان و سخن‌سرايان آذربايجان غربى » ، * « رجال آذربايجان در عصر مشروطيت » ، « جلاليه » ، « علماى معاصرين » و . . . استفاده كردم و به وجود سخنورانى پى بردم كه در « فرهنگ سخنوران » قيد نشده‌اند از آن جمله هستند :\r\nاز اردبيل :\r\nبانو باغبان اردبيلى - جنيد اردبيلى - سعد الدّين وراوينى - طاير اردبيلى - عامل الدّين اردبيلى - كشفى نمينى - محمد اردبيلى .\r\nاز ارسباران :\r\nشمس اهرى - قطب اهرى .\r\nاز ارونق و انزاب :\r\nساجدى شبسترى - * عبد الصمد خامنه‌يى - معجز شبسترى .\r\nاز تبريز :\r\n* آذر تبريزى - آغاى تبريزى - ابو الفضل تبريزى - * اسير تبريزى - بهشتى تبريزى - پسيان تبريزى ( محمد تقى ) - جوهرى تبريزى ( عبد الله ) - حاذق طبيب تبريزى - حميد تبريزى - * خادم تبريزى ( مؤلف روضات الجنان ) - زجاجى تبريزى - سعيدى تبريزى - شمس الدّين تبريزى ( مؤلف مرغوب القلوب ) * شمس الدّين تبريزى ( مؤلف فرائد السلوك ) * شورى بخشايشى - شوقى تبريزى ( عبد الحسين ) - صالح تبريزى ( معاصر صاحب تذكرهء ميخانه ) - طوطى تبريزى ( عبد الحميد ) - عرفان تبريزى ( محمد باقر ) - عصمت اسپستى - علاى تبريزى\r\n\r\n","description":"","footnote":"","page_name":" مقدمه 27 ","page_number":29},
  {"content":"\r\n\r\n( پدر همام ) - * على مجتهدى تبريزى - فخر الدّين محمد تبريزى - گنجوى تبريزى ( حاج محمد حسن ) - محمد حجة الاسلام - ميرزا محمود تبريزى فرزند عبد الاحد - محمود شيخ الاسلام تبريزى - * مخلص تبريزى ( ميرزا يوسف ) * مشكات تبريزى - مصطفى مجتهد تبريزى - مظفر تبريزى - ناظم تبريزى ( ملا محمد حسين ) * ناقص تبريزى - * نسودى تبريزى - * نياز تبريزى - * والاى تبريزى - * واله تبريزى ايروانچى - * وحشى تبريزى - هادى تبريزى - يوسف مجتهد تبريزى - و . . .\r\nاز خلخال :\r\nسطوت خلخالى - صياد خلخالى - ظهير خونجى - علوى خلخالى - قدسى خلخالى - كريم الدّين خلخالى - مهجور خلخالى - ناصرى خلخالى - نديم خلخالى - و . . .\r\nاز خوى :\r\nاصولى خويى ( ميرزا محمود ) - پرويزى خويى ( عبد الحسين ) - جمال خويى - * حقير خويى - ديوانهء خويى - رازى خويى - رباطى خويى - ركن خويى - رياحى خويى - ( كلب‌على خان ) - شوريدهء خويى - شهاب خويى - * صادق خويى - * على خويى ( شيخ ) - فانى خويى ( امين الشرع ) - محوى خويى - ياهوى خويى - و . . .\r\nاز اروميه :\r\nپريشان - رهى جهانگيرى - * سروش افشار - شايق ارموى - * عاجز افشار - * عندليب - فروردين - مايل ( ملا اسماعيل ) - * محيط ارموى - محيى الدّين - مسكين افشار - مسيح ارموى - * واله و چند تن ديگر .\r\nاز سلماس ( شاهپور سابق ) :\r\nشاكر سلماسى - طالب سلماسى - غافل سلماسى - كاتب سلماسى - مفخر سلماسى - مصرى كهنه شهرى - واصف سلماسى - و . . .\r\n\r\n","description":"","footnote":"","page_name":" مقدمه 28 ","page_number":30},
  {"content":"\r\n\r\nاز مراغه :\r\nشرف مراغه‌يى - ظهير الدّين مراغه‌يى - عثمان مراغه‌يى - عماد مراغه‌يى - غفوراى مراغه‌يى - فتوحاى مراغه‌يى - فخر مراغه‌يى - نصيراى مراغه‌يى و . . .\r\nاز مرند :\r\nمحمد هاشم طسوجى مرندى . « 1 »\r\nعلاوه بر شاعران مذكور كه در فرهنگ سخنوران نيامده ، مرحوم تربيت از گويندگان ذيل هم ياد نكرده است :\r\nبهرامى اردبيلى ، جنونى اردبيلى ، لطيفى اردبيلى ( شمس الدّين ) ، نزارى اردبيلى ، همت اردبيلى ، چند تن از امرا و شاهزادگان صفوى ، تنهايى ارس‌بارى ، اصولى تبريزى ، ميرزا امين فرزند نورى بيگ ، جزمى تبريزى ، جمالى تبريزى ( شيخ محمد ) ، خاتمى تبريزى ( سدهء 9 ) ، خرمى تبريزى ، شفيع تبريزى ، صهباى تبريزى ، عبد اللّه تبريزى - عزيز تبريزى ، عسس تبريزى ، فتحى تبريزى ، مثال تبريزى ، مثلى تبريزى حلبى ، محمد على تبريزى ، مشعوف تبريزى ، مفتى تبريزى ، ولى تبريزى ، واقف خلخالى ( ميرزا ابو طالب ) ، حبيب دنبلى ، اديب مراغه‌يى ، امينى مراغه‌يى ، حامد مراغه‌يى .\r\nو اگر سخنوران معاصر : ( بخش دوم ) را به جمع مذكور بيفزاييم تعداد آنها به چندصد شاعر بالغ خواهد شد .\r\n\r\nپاره‌يى از اشتباهات تذكره‌نويسان :\r\nاشتباهات منابع موجود كه معلول عدم فحص و استقصاء ، و اتكاء به مراجع معدود و بدى وضع ارتباط بوده است در مطاوى اين كتاب تا حدود امكان اصلاح شده است و ذيلا به پاره‌يى از آنها اشاره مىشود :\r\n1 - طاهر اردبيلى در دانشمندان آذربايجان ، ص 248 « ظاهر » قيد و اين بيت ظهورى ترشيزى به او نسبت داده شده است :\r\n\r\n\r\n","description":"","footnote":"\r\n( 1 ) - از منابع و سخنورانى كه به علامت ( * ) مشخص شده‌اند ، در چاپ دوم فرهنگ سخنوران ياد شده است .\r\n","page_name":" مقدمه 29 ","page_number":31},
  {"content":"\r\n\r\n مىكنم لاغرى خويش به صد پرده نهان * تا نمايان نكنم فربهى مجنون را \r\nبيشتر اشعار هم به غلط ثبت شده است . براى نمونه به ذكر دو مورد ذيل اكتفا مىشود :\r\n2 - بيت بديعاى تبريزى كه گويد :\r\n يكى چون بهشت عدن ، يكى چون هوا لطيف * يكى چون گلاب تلخ ، يكى چون بت بهار \r\nدر دانشمندان آذربايجان ، ص 66 چنين آمده است :\r\n يكى بهشت عدن يكى هواى لطيف * يكى چون گل گلاب ، يكى چون شب بهار \r\n3 - مصراع « ابو الوفا » هم به خطا چنين ضبط شده است :\r\n گويى اينجا باده هست جان به لب ( ص 29 ) . \r\nكه صورت صحيح آن چنين است :\r\n گويى اينجا باده هست و جام نيست . \r\n4 - ماده تاريخ فوت سام ميرزا به شكل محرف ( دولت طهماسب شد باقى - 974 ) قيد شده ( ص 177 ) . صورت درست آن چنين است : ( دولت طهماسب شه باقى - 975 ) .\r\n5 - در ترجمهء نصرت اردبيلى كه از شاعران متصوف سدهء 13 هجرى قمرى است ، مرحوم تربيت ماخذ خود را تذكرهء نصرآبادى ( مؤلفه 1083 - 1090 ) معرفى كرده است ! ( ص 376 ) .\r\n6 - نام تذكرهء بهجة الشعراء تأليف اسرار على شاه را لهجة الشعراء نوشته ( ص 40 ) و اين اشتباه در ريحانة الادب نيز راه يافته است ( ج 1 ، ص 68 ) .\r\n7 - در تاريخ ادبيات هرمان اته ( ص 140 - 141 ) نام محوى اردبيلى به خطا عبد الواسع قيد شده و شرح حالش با ترجمهء مير مغيث الدّين محوى همدانى بهم درآميخته است .\r\n8 - احمد طسوجى سال 1258 فوت كرده است در اعيان الشيعة ( ج 1 ، ص 143 ) آمده است كه وى به استادش شيخ انصارى در سال 1281 مرثيه گفت . و اين دلالت بر بقاى بعد از موت احمد مىكند !\r\n9 - مؤلف تذكرهء لطائف الخيال كه محمد بن محمد شيرازى متخلص به عارف مىباشد . در صفحات 166 ، 192 ، 217 دانشمندان آذربايجان به خطا بقايى معرفى شده است .\r\n10 - در ريحانة الادب ( ج 1 ، ص 287 ) شرح حال ميرزا مقيم جوهرى تبريزى كه از شاعران\r\n\r\n","description":"","footnote":"","page_name":" مقدمه 30 ","page_number":32},
  {"content":"\r\n\r\nسدهء 11 هجرى قمرى است با ترجمهء جوهرى زرگر بخارايى شاعر سدهء 6 بهم درآميخته است .\r\n11 - در دانشمندان آذربايجان ( ص 183 ) از شاعرى متخلص به « سموى » ياد و دوبيتى كه در صحف ابراهيم به نام مولانا سهوى است به نام او ثبت شده است . همچنين يكى از ابيات مولانا سهوى در روز روشن ص 136 به نام « تهوّر » آمده ، محتمل است كه « سموى » و « تهور » تحريفى از « سهوى » باشند .\r\n12 - مرحوم تربيت از « خيرى تبريزى » دو شاعر ساخته و در ص 128 زير عنوان حيرتى هم از او ياد و مرجع خود را تحفهء سامى قلمداد كرده است ، درحالىكه در تحفهء سامى تصحيح همايون فرخ از او ذكرى نرفته است .\r\n13 - از محمد رضا پاشاى تبريزى متخلص به « رضا » نيز دو جا نام برده در ص 107 تحت عنوان چلبى محمد رضا و در ص 331 به نام محمد رضا .\r\n14 - همچنين از صدر تبريزى در ص 228 به نام صدر الدّين محمد و در ص 370 به عنوان نايب الصدر نام برده است .\r\n15 - از مولانا صدر نجاتى هم دو جا نام برده و در ص 229 ظاهرا ترجمهء حافظ مجلسى را به نام او نوشته و در ص 372 نامش را به خطا حيدر ضبط كرده است .\r\n16 - از ميرزا لطف اللّه نيز در ص 334 به عنوان « محمود » و در ص 339 به تخلص « مخمور » ياد كرده است .\r\n17 - در پارهء موارد هم ترجمهء دو شاعر هم تخلص را به هم درآميخته و به عنوان شخص واحدى معرفى كرده است از آن جمله است : قوسى شاعر سدهء 10 و معاصر سام ميرزا و قوسى سخنور سدهء 11 و معاصر نصرآبادى كه شرح حالشان به هم آميخته است ( ص 310 ) .\r\n18 - « گويا » برادر جوياى تبريزى و فرزند سامرى است ولى در دانشمندان آذربايجان شاگرد سامرى معرفى شده است ( ص 320 ) .\r\n19 - « مولانا زكى » مراغه‌يى در منتخب التواريخ ( ص 54 ) به صورت مولا « نازكى » مراغه‌يى و پيرو آن در دانشمندان آذربايجان ( ص 368 ) هم به شكل « نازكى » مراغه‌يى درآمده است .\r\nو در تذكرهء نگارستان سخن ( ص 120 ) از او به صورت غلط « نرگسى » مراغه‌يى ياد شده است .\r\n\r\n","description":"","footnote":"","page_name":" مقدمه 31 ","page_number":33},
  {"content":"\r\n\r\n20 - « اوحدى مراغه‌يى » در چند رباعى كلمهء « صافى » را كه مراد رودخانهء صافى ، يا صوفى چاى مراغه است آورده و تربيت به نقل از صحف ابراهيم پنداشته است كه اوحدى ابتدا « صافى » تخلص مىكرده ( ص 55 ) .\r\nدر اثر همين كم‌تتبعى دربارهء مولد و منشاء پاره‌يى از سخنوران هم اشتباهاتى روى داده و معدودى از شاعران مناطق ديگر جزو سخنوران آذربايجان معرفى شده‌اند از جمله :\r\n21 - « مير سيد على جدايى ترمذى » نقاش معروف روزگار شاه‌طهماسب را تربيت در صحف ابراهيم جدايى تبريزى خوانده و در عداد سخنوران تبريز آورده است . ( ص 93 ) .\r\n22 - « قاسم بيگ حالتى » ولادتش در رى اتفاق افتاده و همان‌جا سكنى داشته ولى مرحوم تربيت او را در رديف سخنوران آذربايجان آورده است ( ص 111 ) .\r\n23 - « بيرام بيگ » متخلص به « سامعا » اهل همدان است ولى در كتاب دانشمندان آذربايجان تبريزى قيده شده است ( ص 176 ) .\r\n24 - « مولانا جلال الدّين » متخلص به « سعد » اهل بخاراست . صاحب روز روشن و پيرو آن مرحوم تربيت او را اهل تبريز قيد كرده است ( ص 181 )\r\n25 - « شوقى يزدى » از اولاد خواجه رشيد الدّين وزير را آذر بيگدلى و پيرو آن مرحوم تربيت تبريزى دانسته است ( ص 208 ) ولى بنا به نوشتهء معاصرش سام ميرزا و همچنين امين احمد رازى او اهل يزد است نه تبريز .\r\n26 - « صافى كازرونى شيرازى » مذكور در تذكرهء نصرآبادى ( ص 387 ) را تربيت بدون ذكر ماخذ جزو شاعران تبريز نوشته است ( ص 214 ) .\r\n27 - « صفير قمى » را مرحوم تربيت و آقا بزرگ اهل تبريز دانسته‌اند ( ص 201 ) .\r\n28 - « ملولى اصفهانى » را به اعتبار شعرى كه صايب از او در بياض خود آورده ، مرحوم تربيت جزو شاعران تبريز شمرده است ( ص 360 ) . « 1 »\r\n29 - « ملا طغراى مشهدى » را بيشتر محققان از جمله مرحوم دهخدا تبريزى معرفى كرده‌اند ( ر ك : مجلهء هنر و مردم شمارهء ارديبهشت 1354 ) .\r\nدربارهء تاريخ درگذشت و مدفن شاعران هم در تذكره‌ها اشتباهات تاريخى و اختلافاتى هست كه براى نمونه به نقل يكى از اين‌گونه موارد اكتفا مىشود :\r\n\r\n\r\n","description":"","footnote":"\r\n( 1 ) - براى اطلاع از ساير اشتباهات مؤلف « دانشمندان آذربايجان » رجوع شود به « تاريخ تذكره‌هاى فارسى » ج 1 ، ص 617 - 623 .\r\n","page_name":" مقدمه 32 ","page_number":34},
  {"content":"\r\n\r\n30 - « اوحدى مراغه‌يى » به سال 738 ه ق در مراغه فوت كرده و همان‌جا مدفون است و خود بنده در فروردين‌ماه 1345 مزار او را زيارت كردم . سنگ قبرش سالم و دست نخورده و تاريخ 738 در آن منقور بود . دولتشاه سمرقندى و آذر بيگدلى و هدايت و مؤلفان مجالس العشاق و مجالس المؤمنين نوشته‌اند كه در اصفهان وفات يافته و همان‌جا دفن شده است . در آتشكدهء آذر و مجمع الفصحا و رياض العارفين تاريخ فوتش به خطا 554 و در هفت اقليم ( ج 2 ، ص 388 ) سال 607 و در تذكرة الشعراى دولتشاه سال 697 و در دانشمندان آذربايجان سال 737 نوشته شده است .\r\n31 - پرتوى را مؤلفان جواهر العجائب ؛ دانشمندان آذربايجان ص 75 ؛ زنان سخنور ج 1 ص 74 ؛ پرده‌نشينان سخنگوى ، شاعرهء تبريزى قلمداد كرده و مطلع ذيل را به وى نسبت داده‌اند :\r\n جامه گلگونى درآمد مست در كاشانه‌ام * خيز اى همدم كه افتاد آتشى در خانه‌ام \r\nدر صورتى كه طبق استدراك آقاى گلچين معانى ( تاريخ تذكره‌ها ، ج 2 ، ص 830 ) وى همان حكيم پرتوى شيرازى ( زنده بسال 928 ) است كه ترجمهء حالش در تذكرهء ميخانه آمده و در اثر بىوقوفى در شمار زنان سخنور قلمداد شده است .\r\nمرحوم دكتر خيام‌پور هم به تبع از مآخذ از او دو جا ياد كرده است .\r\nالف : پرتوى تبريزى . ب : پرتوى شيرازى .\r\n32 - انيسى ، عبد الرحيم كه در چاپ اول « سخنوران آذربايجان » ، ص 221 جزو سخنوران تبريز ضبط شده ، اهل خوارزم است .\r\n\r\nدربارهء فرهنگ سخنوران :\r\nاين اثر نفيس كه دليل راه محققان است در آبان‌ماه 1340 با استفاده از يك‌صد و پنجاه و نه مرجع انتشار يافت .\r\nبعد آقاى گلچين معانى در تاريخ تذكره‌هاى فارسى ( مؤلفهء 1348 - 1350 ) پانصد و بيست و نه ماخذ را معرفى كردند .\r\nدر چاپ دوم فرهنگ سخنوران ( 1368 - 1372 ) تعداد منابع به 245 افزايش يافته در نتيجه به تعداد سخنوران نيز افزوده شده است كه در چاپ حاضر مورد استفاده نگارنده قرار\r\n\r\n","description":"","footnote":"","page_name":" مقدمه 33 ","page_number":35},
  {"content":"\r\n\r\nگرفته‌اند .\r\nناگفته نماند كه برخى از نادرستيها ، و لغزشهاى محرّران و اشتباهات تذكره‌نويسان كم‌تتبع ناگزير در اين اثر بىنظير و نفيس راه جسته است . هرچند كه نسبت و مقدار آنها در برابر فرهنگ سخنوران ، همانند قطره و دريا ، و ذرّه و مهر و كاه و كوهست ، با وجود اين به پاره‌يى از آنها ذيلا اشاره مىشود :\r\n1 - زكى مراغه‌يى به شكل نرگسى مراغه‌يى ، نازكى مراغه‌يى هم ضبط شده است .\r\n2 - از « سهوى تبريزى » تحت عنوان جداگانه به صورت « سموى تبريزى » هم ياد شده است .\r\n3 - طاهر اردبيلى ( محمد كاظم زرگر ) به صورت « ظاهر اردبيلى » هم آمده است .\r\n4 - از الهى اردبيلى ( كمال الدّين حسين بن خواجه شرف الدّين ) تحت عنوان حسين اردبيلى هم ياد شده است . در الهى وفاتش 937 و در حسين 950 قيد شده است .\r\n5 - محمود تبريزى تحت عنوان مخمور هم آمده است .\r\n6 - شوقى يزدى ( از احفاد خواجه رشيد ) را تحت عنوان شوقى تبريزى هم قيد كرده در يزدى تاريخ درگذشت را 963 و در تبريزى 954 آورده است .\r\n7 - اشرف مراغه‌يى ( درويش اشرف فرزند ابو على . . . ) را كه به سال 864 درگذشته است ذيل عنوان « اشرف تبريزى » هم آورده و افزوده است كه به قول بعضى از اردبيل است و تاريخ درگذشتش را هم به غلط 854 آورده است . « دول اسلاميه » را هم جزو مآخذ نقل كرده ولى مشخصات آن در مقدمهء فرهنگ سخنوران ذكر نشده است .\r\n8 - از امامى خلخالى شاعر ديگرى هم به نام امامى اردبيلى آورده و بيت خلخالى را به او هم نسبت داده است .\r\n9 - بديعى تبريزى كه محرر صحف ابراهيم به غلط بديع تبريزى قيد كرده در دو جا بديعى ، بديع ضبط شده است .\r\n10 - از بديعى صفوى پسر بهرام ميرزا هم دو شاعر ساخته است الف - بديع ، ب - بديعى .\r\n11 - از شرف الدّين حسن بن محمد مشهور به « رامى » و متخلص به « شرف » بنا به ضبط صحف ابراهيم تحت عنوان « رومى تبريزى » ! ياد كرده است .\r\n12 - از صادقى خويى تحت عنوان صادقيهء خويى هم ذكرى رفته است .\r\n13 - تاثير تبريزى هم دو جا ذكر شده به تخلص و به نام : « محسن تبريزى » .\r\n\r\n","description":"","footnote":"","page_name":" مقدمه 34 ","page_number":36},
  {"content":"\r\n\r\n14 - ناصح تبريزى هم دو جا قيد شده الف - به تخلص ، ب - بنام « عرب » .\r\n15 - « ملهمى تبريزى » به خطا تحت عنوان مهمى تبريزى هم آمده است .\r\n16 - از « ذهنى تبريزى » پسر سيراب‌پز تحت عنوان « پناهى تبريزى » هم ياد شده است .\r\n17 - تسكين تبريزى ( ميرزا فتحعلى برادر جويا ) زير عنوان تحسين هم نقل شده است .\r\n18 - از كامل خلخالى ( مولانا سعيد ) تحت عنوان كام خلخالى ياد كرده و نسخهء خطى صحف ابراهيم را مرجع نوشته است . خطاى محرر « صحف » در بند 7 ( اشرف مراغه‌يى ) و در بند 9 ( بديعى تبريزى ) و بند 11 ( شرف الدّين حسن ) نيز تكرار شده و به مغلوط بودن نسخه دلالت مىكند .\r\n19 - از « غياث تبريزى » تحت عنوان غياث نيشابورى ياد و مأخذش را با منابع غياث الدّين محمد نيشابورى متخلص به « سامى » بهم درآميخته است و . . .\r\n20 - اما مورد ديگرى كه در اين تأليف نفيس به چشم مىخورد ، عدم رعايت ترتيب الفبايى پاره‌يى از عناوين و اسامى است و در اغلب موارد در حرف دوم « ها » مقدم بر « واو » ترتيب يافته به‌طورىكه « اهلى » قبل از « اوجى » ؛ « بهار » قبل از « بوداق » ؛ « پهلوان » قبل از « پوريا » ؛ « سها » قبل از سوادى » ؛ « مهابت » قبل از « موافق » آمده است و . . .\r\nاينك نكاتى چند دربارهء اين تذكره و روشى كه در تأليف آن به‌كاررفته‌است به عرض خوانندگان محترم مىرسانم :\r\n1 - اين تذكره محلى و شامل سخنوران آذربايجان شرقى و غربى و اردبيل است و در آن هم شهرستانها و هم سخنوران به ترتيب الفبايى تنظيم يافته‌اند .\r\n2 - معرفى سخنوران به تخلص و نسبت آنها صورت گرفته و شاعرى كه تخلّص نداشت به لقب يا نام معرفى شده است .\r\n3 - تراجم سخنوران را تا حدودى كه مقدور بود از مآخذ دست اول و صحيح و مستند گرفتم و در ذيل هر ترجمه همه مراجع مورد استفاده را با ذكر صفحه و به ترتيب تقدّم تاريخى نقل و از آوردن منابعى كه از آنها به واسطه سود جسته بودم خوددارى كردم .\r\nدر پارهء موارد « فرهنگ سخنوران » را هم جزو مآخذ آوردم و اين بيشتر براى تتميم منابع و يا احتراز از ذكر مراجع متاخر كه مطالب آنها تكرار مكررات بود صورت گرفت .\r\n\r\n","description":"","footnote":"","page_name":" مقدمه 35 ","page_number":37},
  {"content":"\r\n\r\n4 - به طورى كه قبلا نيز متذكر شديم سعى شده است اشتباهات منابع موجود كه معلول كم تتبعى بوده تا حدود امكان اصلاح و نواقص آنها رفع شود .\r\n5 - اين كتاب به دو قسمت بخش شده است : بخش نخست در دو جلد حاوى تراجم شاعرانى است كه از روزگاران گذشته تا عصر حاضر شمع حياتشان خاموش گشته است « 1 » .\r\nبخش دوم ، شامل تراجم سخنوران معاصر و مكمل بخش نخست خواهد بود .\r\nبا وجود اين در پايان هر شهرستان براى تتميم ، فهرستى از شاعران معاصر و آنهايى كه به زبان كنونى آذربايجان شعر گفته‌اند « 2 » نيز با ذكر منابع به اختصار نقل شده است .\r\n6 - تذكره‌هاى محلى با همهء امتيازات داراى يك عيب مهم است و آن اينكه اگر مراجعه‌كننده نداند شاعر اهل كدام شهرستان است در پيدا كردن آن دچار اشكال مىشود و تازه سخنورانى هم هستند كه منشاء و مولدشان مورد ترديد و محل اختلاف است .\r\nاين نقص با افزودن فهرستهاى لازم و كافى در پايان رفع شده است .\r\n7 - در تذكره‌ها و دواوين معدودى از سخنوران نمونه‌هايى از زبان پهلوى آذرى : زبان باستان آذربايجان به يادگار مانده است كه كلا ضبط و فهرست گويندگان آنها نيز ضمن فهارس ذكر شده است .\r\n8 - قبل از نقل تراجم سخنوران هر محل ، به تاريخ و جغرافياى تاريخى و آثار تاريخى استان و شهرستان مربوط اشاره شده است .\r\n\r\n\r\n","description":"","footnote":"\r\n( 1 ) - بديهى است كه اگر در مواردى سخنورى از مرز بخش اول به بخش دوم و يا برعكس نقل شده باشد ، نكته‌سنجان آن را جزو تسامحات قابل گذشت منظور خواهند نمود .\r\n( 2 ) - آقاى يحيى شيدا با تاليف تذكرهء « ادبيات اوجاغى » تراجم احوال و اشعار شاعران معاصر را كه به تركى آذربايجانى شعر گفته‌اند .\r\nبه اجمال و تفصيل نقل و طالبان اين رشته را از تفحّص بىنياز كرده‌اند .\r\n","page_name":" مقدمه 36 ","page_number":38},
  {"content":"\r\n\r\n9 - در « سخنوران آذربايجان » جمعا از 944 شاعر به شرح زير ياد شده است :\r\nنام شهرستان / گذشتگان / از معاصران / از تركىسرايان\r\nاردبيل / 72 / 8 / 20\r\nارسباران / 15 / 5 / 2\r\nاروميه / 46 / 14 / 6\r\nارونق و انزاب / 18 / - / 4\r\nتبريز / 394 / 92 / 27\r\nخلخال / 35 / 9 / 2\r\nخوى / 44 / 13 / 2\r\nسراب / 7 / - / 1\r\nسلماس / 17 / 3 / 2\r\nماكو / 1 / - / -\r\nمراغه / 29 / 2 / 7\r\nمرند / 11 / 7 / 4\r\nمهاباد / 4 / 5 / -\r\nمياندوآب / 2 / 1 / -\r\nميانه و گرمرود / 8 / - / 3\r\nنقده / 2 / - / -\r\nجمع / 705 / 159 / 80\r\n\r\n","description":"","footnote":"","page_name":" مقدمه 37 ","page_number":39},
  {"content":"\r\n\r\n\r\nتاريخ و جغرافياى تاريخى آذربايجان\r\nآذربايجان از نام « آتروپات » ( در يونانى :  ( Atropates )  مشتق است . آتروپات نام سردارى ايرانى بود كه در جنگ ميان داريوش سوم آخرين پادشاه هخامنشى و اسكندر مقدونى در « گاوگاملا » ( گوگامل ) در سپاه ايران فرمانده مادها بوده است . آتروپات پس از شكست ايران به اسكندر پيوست و در زمستان 328 - 327 ق . م از سوى اسكندر به جاى « اكسيدات » به حكومت ماد منصوب گردد . آتروپات در 324 ق . م دختر خود را به « پرديكاس » سردار اسكندر داد . پس از مرگ اسكندر و تقسيم ممالك و متصرفات او ميان سردارانش ، قسمت شمال غربى ماد به او واگذار گرديد و او در آنجا به استقلال به حكومت پرداخت . اين ناحيه كه پس از مرگ اسكندر به « ماد كوچك » ( در برابر « ماد بزرگ » ) معروف شده بود پس از ص استقلال و استقرار آتروپات در آنجا به نام او ناميده شد كه در خط پهلوى « آتورپاتكان » ضبط شده است . در قرن 3 هجرى قمرى 9 ميلادى هنوز به پيروى از اواخر ساسانيان « آذرباذگان » گفته مىشد ، فردوسى در شاهنامه به جهت رعايت وزن شعر « آذرآبادگان » گفته است كه بيانگر تلفظ واقعى مردم نبوده است « آذربايگان » كه تلفظ مردم آن عصر بوده ، در زبان عربى به اذربيجان و آذربيجان بدل شده كه در فارسى امروزى « آذربايجان » شده است .\r\n\r\nآذربايجان پيش از اسلام :\r\nبه گفتهء جغرافىنويسان يونانى « آتروپاتنه » از شمال به سرزمين خزرها محدود مىشد و از مغرب ( در حقيقت شمال غرب ) رود ارس حد فاصل ميان آن و ارمنستان بود و از جنوب غربى تا درياچهء مانتيانى يعنى درياچهء اروميه گسترده بود . مهم‌ترين قسمت آتروپاتنه همين حوزهء درياچهء اروميه بود . اخلاف « آتروپات » در زمان سلوكيان و اشكانيان در اين ناحيه كه ازاين‌پس به نام او معروف گرديد حكومت مىكردند . در زمان سلوكيان كه زمان رواج فرهنگ يونانى در ايران بود « آتروپاتنه » تحت حكومت روحانى هواخواهان كيش مغان بود و در آنجا مغان و معابد دينى املاك وسيعى داشتند و ازاين‌رو آتروپاتنه در برابر فرهنگ يونان مقاومت مىكرد . از اين روست كه در روايات زردشتى و در دورهء اسلامى آذربايجان را مهد زردشت و دين زردشتى گفته‌اند و اروميه را زادگاه زردشت خوانده‌اند اما بررسيهاى زبان‌شناسى در اوستا ، اين معنى را تاييد نمىكند .\r\n\r\n","description":"","footnote":"","page_name":" مقدمه 38 ","page_number":40},
  {"content":"\r\n\r\nخاندان آتروپات تا آغاز قرن اول ميلادى در آذربايجان حكومت كردند احتمال مىدهند كه اردوان دوم ( يا سوم ) اشكانى كه در 10 م به سلطنت رسيد و پيش از آن پادشاه آتروپاتنه بود از نسل و خاندان شاهى آتروپات بوده است . به‌هرحال ازآن‌پس تا قدرت يافتن ساسانيان آتروپاتنه شاهانى داشته است كه تابع دولت اشكانى بوده‌اند .\r\nپس از روى كار آمدن اردشير اول ساسانى ارمنستان مدتى در برابر او مقاومت كرد و به‌همين‌جهت احتمال مىدهند كه شايد آذربايجان نيز كاملا مطيع اردشير نبوده است . در ده « خان تختى » در 30 كيلومترى جنوب سلماس ، كمى دور تر از جاده سلماس - اروميه نقشى بر كوه است كه به عقيدهء متخصصان متعلق به زمان ساسانيان يا اردشير اول است . اين نقش دو سوار شاهانه را با دو پياده نشان مىدهد كه محتملا يكى از سواران اردشير اول و ديگرى شاپور اول است و بعضى هم احتمال مىدهند كه يكى شاپور اول و ديگرى وليعهد او باشد ظاهرا آن دو مرد پياده شاهان ارمنستانند كه حلقهء حكومت ارمنستان يا آذربايجان را به شاهنشاه ساسانى تقديم مىكنند ، اما اين استنباط بيشتر مبتنى بر حدس دانشمندان است ، زيرا كتيبه‌اى همراه اين نقش نيست ، گرچه لباسها و آرايشها نشان‌دهندهء شاهنشاهان ساسانى است . اگر حدس بعضى از دانشمندان درست باشد بايد گفت كه اردشير كاملا بر ارمنستان مسلط نبوده است . زيرا اگر چنين بود بايست اين نقش به جاى آنكه در مرزهاى ارمنستان ايران و آذربايجان كنده شود در عمق خاك ارمنستان كنده شده باشد و ازسوىديگر نشانهء آن است كه آذربايجان با قسمتهاى غربى آن و غرب و شمال درياچهء اروميه به دست اردشير اول و به هر تقدير به دست شاپور اول افتاده بوده است . شاپور اول ساسانى در 252 م ارمنستان را فتح كرد . با فتح اين سرزمين آذربايجان نيز طبعا به‌طور كامل تابع دولت ساسانى گرديد .\r\nدر زمان ساسانيان ارمنستان ميان ايران و روم تقسيم گرديد و ارمنستان ايران كه در مغرب درياچهء اروميه از شمال به جنوب شرق كشيده مىشد . به آذربايجان پيوست از 9 بخش كه براى ارمنستان ايران ذكر كرده‌اند . 2 ناحيهء هير و زراوند ( به احتمال خوى و سلماس ) مسلما جزو آذربايجان بود . به نوشتهء ابو دلف زراوند نام چشمهء آب گرم و معدنى معروفى در كنار درياچهء اروميه نزديك سلماس بود .\r\nدر زمان ساسانيان ايران 4 ( پادوسپان ) داشت كه هركدام بر يكى از جهات چهارگانهء\r\n\r\n","description":"","footnote":"","page_name":" مقدمه 39 ","page_number":41},
  {"content":"\r\n\r\nمملكت حكومت مىكردند جهت شمالى شامل آذربايجان و ارمنستان و دماوند و طبرستان ( با « حيز » آن ، يعنى ظاهرا گيلان و ديلمان ) بود . هنگامى كه خسرو انوشيروان بر تخت نشست فاذوسفان سمت شمالى كه آذربايجان جزو آن بود « داذى » پسر نخيرجان ( نخويرگان ) نام داشت . انوشيروان بر هريك از اين ناحيهء اصبهبذى نيز تعيين كرد كه فرماندهى سپاه آن ناحيه را داشت . اطلاق آذرباذگان اصبهبذ بر سپهبد اين ناحيه پهناور دليل اهميت آذربايجان آن روز بوده است به گفته آپولونيوس آذربايجان در زمان اشكانيان مىتوانست 000 / 10 سوار و 000 / 40 پياده بسيج كند و سواران آذربايجان معروف بوده‌اند .\r\n\r\nآذربايجان و دين اسلام :\r\nبلاذرى از قول حسين بن عمرو اردبيلى ، از واقد اردبيلى ، از مشايخى كه آنها را ديده نقل مىكند كه مغيرة بن شعبه صحابى معروف از سوى عمر بن خطاب والى كوفه شد و با او نامه‌اى براى حذيفة بن اليمان صحابى ديگر بود كه او را مامور آذربايجان يعنى فتح آن مىكرد حذيفة در نهاوند يا نزديكى آن بود كه اين نامه به او رسيد پس به راه افتاد تا به اردبيل كه شهر اصلى و مهم آذربايجان بود و مرزبانش در آنجا مىنشست و گرفتن ماليات آذربايجان هم برعهدهء او بود رسيد ( ص 333 ) اين مرزبان غير از فاذوسفان و اصبهبذى است كه ذكرش گذشت ، زيرا چنان كه گفته شد آن دو بر ناحيه‌اى بسيار پهناورتر حكومت داشتند و اين مرزبان بايستى حاكم خاص آذربايجان باشد .\r\nنام 2 سردار ايرانى كه در فتح آذربايجان با مسلمانان جنگيدند ، ذكر شده است ، يكى اسفندياذ پسر فرخ‌زاد و ديگرى بهرام پسر فرخ‌زاد كه اين دو برادران رستم فرخ‌زاد ، سردار معروف جنگ قادسيه بوده‌اند . به گفتهء طبرى بكير بن عبد الله با اسفندياذ جنگيد و او را اسير كرد و بهرام بن فرخ‌زاد با عتبة بن فرقد جنگيد و مغلوب او شد . بلاذرى در روايت خود از مشايخ اردبيل نام سردار ايرانى را ذكر نمىكند و مىگويد « مرزبان جنگجويانى از مردم باجروان و ميمذ و نريز و سراة ( سراب ) و شيز و ميانج و جاهاى ديگر گرد آورد و چند روز با مسلمانان جنگ سختى كرد . پس از آن مرزبان از سوى همه مردم آذربايجان با حذيفه صلح كرد كه 000 / 800 درهم بپردازد ( به وزن 8 يعنى ظاهرا 8 درهم مساوى يك دينار ) و در برابر آن مسلمانان كسى از مردم آذربايجان را نكشند و اسير نكنند و آتشكده‌اى را ويران نسازند و به اكراد بلاسجان ( بلاشگان ) و سبلان و ميان رودان تعرض نكنند و مخصوصا مردم شيز را\r\n\r\n","description":"","footnote":"","page_name":" مقدمه 40 ","page_number":42},
  {"content":"\r\n\r\nاز رقص و انجام آيينهايشان در جشنها باز ندارند . پس از آن حذيفه با موقان و جيلان جنگيد و ايشان را شكست داد و با ايشان به شرط پرداخت خراج صلح كرد .\r\nمشايخ مذكور « گفتند كه عمر پس از آن حذيفه را از ( آذربايجان ) عزل كرد . و عتبة بن فرقد سلمى را بر آذربايجان گماشت . او از راه موصل . و گفته مىشود از شهرزور ، به آذربايجان آمد و چون به اردبيل رفت ديد كه مردم آن بر صلح مذكور باقى هستند ، اما نواحى ديگرى آن صلح را شكسته‌اند پس با آنها جنگيد و پيروز شد و غنيمت گرفت . »\r\nروايت ديگرى كه بلاذرى از واقدى نقل كرده ، آن است كه مغيرة بن شعبه در 22 ق / 643 / م آذربايجان را به زور فتح كرده است . به نظر چنان مىآيد كه مردم آذربايجان كه سردارانشان برادران رستم فرخ‌زاد بوده‌اند پس از جنگهاى قادسيه و جلولاء صلاح را در جنگ ندانسته و با آمدن سپاه اسلام به صلح راضى شده‌اند ، اما چون مفاد اين صلح خزانهء فاتحان و مخارج سپاهيان ايشان را كفايت نمىكرده است به بهانه‌هايى برايشان تاخته و اين سرزمين را « مفتوحة عنوة » عنوان كرده‌اند تا علاوه بر خراج ، جزيه هم از ايشان بستانند .\r\nپس از چندى اسكان عربها در آذربايجان ، ترويج اسلام در اين منطقه شروع شد . چنان كه پيش از اين گفته شد عهدنامه‌ها و امان‌نامه‌ها با دين مردم كارى نداشت ، حتى مردم شيز در رقص و آيينهاى دينى در اعياد و تشريفات مربوط به آنها آزاد بودند ، اما اشعث بن قيس كندى كه والى آذربايجان شد ، جمعى از اعراب را كه از « اهل عطاء و ديوان » بودند در آذربايجان ساكن ساخت اين « اهل عطاء و ديوان » از اشراف و سرداران عرب بودند كه از ديوان ، عطاء و مستمرّى مىگرفتند و اسكان آنها به معنى اسكان قبايل و طوايف تابع آنها بود اين اشخاص مامور بودند كه مردم را به اسلام دعوت كنند . اشعث بن قيس در زمان خلافت عثمان و على ( ع ) والى آذربايجان بود و احتمال قوى مىرود كه دعوت مردم به اسلام به امر و اشارهء على ( ع ) باشد ، زيرا چنان كه از سيرهء آن حضرت برمىآيد . وى سخت طرفدار ملل مغلوب بود و مىخواست با دعوت مردم به اسلام از فشار ماليات سرانه و تحصيلات ديگر بر اقوام زيردست بكاهد . روايت ديگرى در بلاذرى مىگويد : على ( ع ) اشعث را به آذربايجان فرستاد و چون اشعث به آذربايجان رفت ديد كه مردم آن مسلمان شده‌اند و قرآن مىخوانند ( ص 337 ) ؛ اما روايت طبرى ( در 36 ق / 656 م ) صريحا مىگويد كه اشعث از جانب عثمان والى آذربايجان بود و چون على ( ع ) به كوفه آمد به اشعث نوشت كه پس از\r\n\r\n","description":"","footnote":"","page_name":" مقدمه 41 ","page_number":43},
  {"content":"\r\n\r\nگرفتن بيعت از مردم براى او به كوفه بازگردد و طبيعى است كه بيعت براى خلافت از مردم مسلمان مىگرفتند . بلاذرى مىگويد : چون عربها در آذربايجان فرود آمدند عشاير آنان از كوفه و بصره و شام به آنجا روى آوردند و هر طايفه‌اى در حد توانايى خود بر اراضى اين سرزمين مسلّط شدند و بعضى از آنان از ايرانيان زمين خريدند مردم قريه‌ها و ديهها براى حفظ خود به ايشان پناه بردند و به عنوان برزگر به خدمت آنها درآمدند . از اين گفته بلاذرى برمىآيد كه سياست دوران اموى تبديل مردم نواحى مفتوحه به برزگران و كارگران براى قوم فاتح بوده است ، يعنى سياستى بر خلاف سياست دوران خلفاى راشدين و مخصوصا على ( ع ) نواحى مهم آذربايجان را بنى اميه يا عاملان آنها تصاحب كردند و اين تصاحب بر پايهء اين سياست بود كه نخست دهات و قراء را ناامن سازند تا مردم ناچار به « الجاء » آن اراضى به اشراف عرب شوند و خود كارگران و كشاورزان آنها گردند .\r\n\r\nشهرهاى آذربايجان تا عصر سلجوقيان :\r\nابن خرداذبه در قرن 3 ق 9 / م از شهرها و رستاقهاى آذربايجان نام برده است ( ص 119 ) مقصود از « رستاق » به قول ياقوت هر موضعى است كه در آن مزرعه‌ها و قريه‌ها باشد و به شهرهايى مانند بصره و بغداد گفته نمىشود و اخص از « كوره » و « استان » است به احتمال قوى تقسيمات ولايات ايران در زمان ابن خرداذبه با تفاوتهاى جزئى عين تقسيمات زمان ساسانيان بوده است زيرا ما دليلى نداريم كه دستگاه ادارى عباسى ، تقسيمات زمان ساسانيان را برهم زده باشد ابن خرداذبه نام كسانى كه اردشير اول ساسانى آنها را شاه ناميده ذكر كرده است . در ميان آنها نام آذرباذگان شاه ديده مىشود و اين به آن معنى است كه در آخر حكومت اشكانى آذربايجان براى خود پادشاهى داشته است ، اما آنچه در اين قسمت براى ما اهميّت دارد . اين است كه « لان » ( ارّان ) و « موقان » و « براشكان » و « شروان » ( همسايگان شمالى آذربايجان ) نيز هركدام شاهى مستقل داشته است . شاپور اول نيز در كتيبهء كعبهء زردشت از ممالك آذربايجان و ارمنستان و گرجستان و ماخلونى و البانى و بلاسگان نام برده است . پس آذربايجان در زمان ساسانيان و در قرون نخستين اسلام به منطقه‌اى تقريبا در جنوب ارس ( حدودا مرز شمالى فعلى آن ) اطلاق مىشده است اين معنى از فهرست « شهرها و رستاق‌هاى آذربايجان كه ابن خرداذبه به دست داده است بهتر معلوم مىشود : « مراغه ، ميانج ، اردبيل ، ورثان ، سِيسَر ،\r\n\r\n","description":"","footnote":"","page_name":" مقدمه 42 ","page_number":44},
  {"content":"\r\n\r\nبرزه ، سابرخاست ، تبريز ، مرند ، خوى ، كولسره ، موقان ، برزند ، جنزه ، شهر پرويز ، جابروان ، نريز ، اروميه ، سلماس ، شيز ، باجروان ؛ رستاقها : سلق ، سندبايا ، بذّ ، ارم ، بلوانكرج ، سراة ( سراب ) ، دسكياور ، ما ينهرج » .\r\nدر ميان شهرهاى مذكور تنها مراغه نام عربى دارد ( سلق گرچه عربى است ، به معنى گردنه است و ظاهرا نام خاصى نيست ) و از نام عربى آن شايد چنين استنباط شود كه اين شهر در زمان اسلام بنا شده است ، اما بلاذرى تصريح مىكند كه مراغه « افرازروذ » يا « افراه‌روذ » ناميده مىشود در آنجا سرگين زياد بود و اسبان مروان بن محمد اموى حاكم ارمنستان و آذربايجان به هنگام بازگشت از جنگ « موقان » و « گيلان » در آنجا خوابيدند و غلتيدند و ازاين‌رو قريهء مذكور « قرية المراغة » يعنى قريه‌اى كه محل غلتيدن اسبان است ناميده شد و بعد مردم كلمهء « قريه » را انداختند و گفتند « مراغه » . مردم آنجا آن محل را به مروان « الجاء » كردند ( يعنى براى آنكه از دست دزدان و راهزنان و متعديان در امان باشند آنجا را در پناه او قرار دادند ) .\r\nياقوت در وجه تسميهء « ميانج » مىگويد : « براى آنكه در ميان راه اردبيل به مراغه بوده است » ( 4 / 708 ) . اصطخرى نيز مىگويد كه از اردبيل تا مراغه 40 فرسخ است و از اردبيل تا ميانه 20 فرسخ ( ص 194 ) . پس ميانه در وسط راه و ميان اردبيل و مراغه بوده است و ازاين‌رو به آن « ميانج » گفته‌اند . ميانه شهرى قديمى بوده است و اگر مراغه شهرى جديد الاحداث بوده است نمىتوان گفت كه شهرى را به جهت واقع بودن ميان يك محل معتبر ( اردبيل ) و يك محل ناشناخته ( مراغه ) « ميانه » خوانده‌اند . پس مراغه همان فرائته يا فراده اسپه يكى از دو پايتخت قديمى آذربايجان بوده است و ميانه را به واقع شدن در ميان اين دو شهر به اين نام خوانده‌اند موقعيت مراغه ايجاب كرد كه در زمان هارون نيز لشكرگاه شود و در قيام بابك خرم دين از مواضع مهم نظامى براى مدد رساندن به افشين گردد . در نزديكى ميانه شهر « خونج » قرار داشت كه به گفته مسكويه « اول حد آذربايجان از ناحيه رى بوده است » در خونج پاسگاهى ( مرصد ) بود براى گرفتن گمرك از صادرات آذربايجان به رى . مقاطعه يا « كنترات » اين پاسگاه گمرك در سال به 000 / 100 درهم تا 000 / 000 / 1 درهم مىرسيد به گفتهء ابن حوقل نظير چنين پاسگاه گمركى و اموالى كه از آن مىگذشت در دنيا مانند نداشت .\r\nبه گفتهء بلاذرى اردبيل به هنگام فتوح اسلامى « مدينه » يعنى شهر بزرگ و مركز\r\n\r\n","description":"","footnote":"","page_name":" مقدمه 43 ","page_number":45},
  {"content":"\r\n\r\nآذربايجان بوده است و « مرزبان » آذربايجان در آنجا مىنشست و گرفتن ماليات آذربايجان برعهدهء او بوده ( ص 333 ) . اردبيل در نوشته‌هاى نويسندگان ارمنى « ارتاويت » است .\r\nدر قرنهاى 4 و 5 قمرى / 10 و 11 ميلادى تا زمان ياقوت براثر تسلط مسلمانان بر سراسر آذربايجان و ارّان و اسلام آوردن اهالى جغرافىنويسان حدود ارّان و آذربايجان را گم كردند و ازاين‌رو گاهى حد آذربايجان را تا قسمتهاى خيلى شمالىتر رود ارس بالا برده‌اند .\r\nسيسر كه در جنوب غربى آذربايجان بوده است با سنه ( سنندج ) واقع در كردستان امروز تطبيق مىشود . و آن را « سيسر صدخانيه » ( صدخانيك ) مىگفتند يعنى داراى 30 سر و 100 چشمه ، شايد اين « صد چشمه » با كوههاى « چهل چشمه » كردستان امروز يكى باشد كه بعضى از شعب رود قزل‌اوزن در آن جريان دارد . به گفتهء بلاذرى سيسر چراگاه چارپايان كردان و ديگران بود .\r\nبرزه بر سر راه مراغه به سيسر بوده است و فاصلهء ميان آن و مراغه را 15 فرسخ نوشته‌اند ( ابن خرداذبه ، 121 ) . پس بايد همچنان‌كه مينورسكى حدس زده است ، محل برزه را در سقّز كنونى جستجو كرد . به گفتهء جغرافىنويسان قرن 4 ق / 10 م در ميان مراغه و برزه شهر سابرخاست قرار داشت محل آن را مىتوان با مياندوآب كنونى تطبيق كرد .\r\nتبريز به هنگام حملهء مسلمانان به آذربايجان داراى آن اهميت كه در زمانهاى بعد پيدا كرد نبود . بلاذرى مىگويد روّاد ازدى در آن فرود آمد و پس از او پسرش وجناء در آن ساكن شد و او با برادرانش در آن بناها ساختند . او بارويى به دور شهر كشيد و مردم در آن سكونت گزيدند . يعقوبى مىگويد : ابو جعفر منصور خليفه عباسى يزيد بن حاتم مهلّبى را والى آذربايجان كرد ، يزيد يمنيها را از بصره به آنجا منتقل ساخت و نخستين كس بود كه آنان را منتقل كرد و كسى را كه منتقل ساخت رواد بن مثنى ازدى را در تبريز تا « بذّ » فرود آورد .\r\nدر زمان ابن خرداذبه تبريز از آن محمد بن رواد ازدى بود ، در آغاز قرن 3 ق / 9 م كه بابك در آذربايجان شرقى قيام كرد ، تبريز هنوز به اهميت اردبيل و مراغه نبود و در اين قيام نقش مهمى نداشت . آنچه در طبرى ( سوم / 1173 ) آمده است كه « ابن البعيث » 9 حصن ديگرى به نام تبريز داشت و حصن شاهى ( در درياچهء اروميه يا كرانه آن ) از آن استوارتر بود درست نيست و « تبريز » بايد مصحّف « نريز » باشد . در زمان ابن حوقل شهر تبريز هنوز شهر كوچكى بود در رديف شهرهاى ميانه و « خونج » و خوى و سلماس ( ص 336 ) در زمان او بزرگ‌ترين\r\n\r\n","description":"","footnote":"","page_name":" مقدمه 44 ","page_number":46},
  {"content":"\r\n\r\nشهر آذربايجان نخست اردبيل و پس از آن مراغه و پس از آن اروميه بود اينكه ابن حوقل تبريز را آبادترين شهر آذربايجان دانسته است به شهادت مصحح در پاورقى ، الحاقى و از اضافات نسخ ديگر است . اصطخرى هم تبريز را در رديف شهرهاى كوچك مانند سلماس و ورثان و برزند ذكر كرده است ( ص 182 ) ؛ اما شهر تبريز به زودى رونق يافت چنان كه مسكويه از ثروت مردم تبريز سخن مىگويد تا آنجا كه على بن جعفر وزير ، طمع مرزبان را به آن برانگيخت ، مسكويه به همين مناسبت دربارهء شهر تبريز مىگويد . « اين تبريز شهر بزرگى است و بارويى استوار دارد . پيرامون آن بيشه‌ها و درختان ميوه‌دار است و مردم آن دلير و بزرگ همت و توانگرند . . . » ( 6 / 33 . وقايع سال 330 ق ) .\r\nمرند شهرى بسيار قديمى است و گويا موروندا « 1 » كه در بطلميوس آمده همين مرند كنونى باشد به گفتهء بلاذرى اين شهر در فتوحات اسلامى « قريه‌اى كوچك » بوده و ابو البعيث حلبس در آن فرود آمد و پس از او بعيث آن را استوار ساخت پس از او محمد بن البعيث به جايش نشست و در آن قصورى ساخت و در زمان خلافت متوكل سر به مخالفت برداشت و گرفتار شد امراى عرب كه از بصره به آذربايجان منتقل شدند و در آنجا براى خود حكومتهاى خود مختار و شبه فئودال به وجود آوردند . همه از قبايل عربستان جنوبى بودند .\r\nكولسره يا كورسره ميان مراغه و سراب بوده است از مراغه تا كولسره 10 فرسخ و از آنجا تا سراة ( سراب ) 10 فرسخ و از آنجا تا « نير » 5 فرسخ و از آنجا تا اردبيل 5 فرسخ بوده است به گفتهء ابن حوقل كولسره قصرى با بارويى بزرگ بوده و ساحت و رستاقى پهناور داشته است ( صص 351 ، 352 ) و در آنجا در سر هر ماه قمرى بازارى تشكيل مىشد كه انواع كالاها و امتعهء بازرگانى در آن عرضه مىگرديد و در آن از 000 / 100 تا 000 / 000 / 1 گوسفند فروخته مىشد . موضع كولسره اكنون شناخته نيست و شايد با هشترود كنونى يا موضعى نزديك به آن منطبق شود استنباط مىشود كه كولسره در زمان ياقوت ( قرن 7 ق / 13 م ) در دشت موقان شهرى نبوده و آن ولايتى بوده است كه قريه‌ها و چراگاههاى زيادى داشت و تركمانان براى چراى گوسفندانشان در آن مىنشستند . اين ولايت جزء آذربايجان محسوب مىشد ( 4 / 686 ) . مقدسى مىگويد موغان شهرى است كه دو نهر كر و ارس آن را احاطه كرده است .\r\n\r\n\r\n","description":"","footnote":"\r\n( 1 ) -  MORUNDA \r\n","page_name":" مقدمه 45 ","page_number":47},
  {"content":"\r\n\r\nبلاذرى مىگويد « برزند » قريه‌اى بوده است و افشين به هنگام جنگ با بابك خرمدين آنجا را « معسكر » يا لشكرگاه خود ساخت و مستحكم كرد و مبدأ حملات خود به بابك و قلعهء او ( بذّ ) كرد . ابن خرداذبه مىگويد از اردبيل تا برزند 14 فرسخ و از آنجا تا بذّ شهر « بابك » 7 فرسخ بوده است . همو مىافزايد كه برزند خراب بود . افشين آن را شهر ساخت و در آن فرود آمد ( ص 121 ) . شهر برزند در قرن 4 ق / 10 م از شهرهاى كوچك آذربايجان بوده است ( ابن حوقل 336 ) و مؤلف حدود العالم آن را شهرى خرم و آبادان با « آب و كشت بسيار » توصيف كرده است ( ص 159 ) مقدسى برزند را « بازار ارمن » ناميده است ( ص 378 )\r\nابن خرداذبه « جنزه » را « مدينة آبرويز » ( شهر پرويز ) ناميده و فاصله آن را تا مراغه 6 فرسخ نوشته است .\r\nحدود العالم جابروان را به صورت « جابروقان » و در رديف شهركهاى خرد آورده است ( ص 158 ) اصطخرى گويد : جابروان و « اشنهء اذريّه » و تبريز و دوروبر آن معروف به ردينى است : يعنى در تصرف ردينى بوده است ابن حوقل نيز مىگويد : داخرقان و تبريز تا اشنهء آذريه و دوروبر آن به بنى ردينى شناخته مىشود كه از متصرفات و املاك ايشان بوده است و در سايهء قدرت سلطان از گزند اعتراضات دور بود تا آنكه زمانه تباه گرديد و سلطان هلاك شد و همسايگان تعدى كردند و به دست زورگويان افتاد . آل ردينى از عرب بودند كه روزگار ، ايشان را بر باد داد و آثارشان را از ميان برد و از اخبار ايشان كمى بر جاى گذاشت .\r\nبلاذرى مىگويد : اروميه شهرى است كهن كه به پندار زردشتيان ، زردشت از آنجا بوده است . نويسندگان دورهء اسلامى به پيروى از روايات زردشتى اروميه را زادگاه زردشت دانسته‌اند ، اما عقيدهء ايرانشناسان و زبان‌شناسان اين ادعا را تاييد نمىكند ، زيرا زبان اوستا كه كتاب دينى زردشت است زبان مردم مشرق و يا شمال شرق ( خوارزم به معنى وسيع‌تر ) ايران است ، درحالىكه از زبان قديم آذربايجان قبل از اسلام كه زبان « ماد » ها است اثرى جز چند كلمه بر جاى نمانده است . بلاذرى مىگويد ، صدقة بن على بن صدقة بن دينار از موالى ازد با مردم اروميه جنگيد تا بدان راه يافت و آن را بگرفت و خود و برادرانش در آن كاخهايى ساختند . صدقه به گفتهء طبرى ( حوادث سال 209 ق / 824 م ) به « زريق » معروف بوده است و ازاين‌رو بعضى او را زريق بن على يا زريق بن صدقه نوشته‌اند . مامون او را در 209 ق والى\r\n\r\n","description":"","footnote":"","page_name":" مقدمه 46 ","page_number":48},
  {"content":"\r\n\r\nارمنستان و آذربايجان كرد و مامور جنگ با بابك ساخت . پس تصرف شهر اروميه به دست او بايد پس از اين سال بوده باشد . ابن حوقل مىگويد : اروميه از مراغه كوچكتر است و شهرى است باصفا ، داراى تاكستانهاى بسيار و آبهاى روان در درون شهر و ديهها و رستاقهاست و تجارت آن زياد و غلات در آن فراوان است ( 336 ) ياقوت در 617 ق / 1220 م اين شهر را ديده است و آن را شهرى خوب ، آباد ، پرميوه ، با باغها و آبهاى فراوان و هوايى خوش توصيف كرده است و مىگويد سلطان آن يعنى ازبك پسر پهلوان پسر ايلدگز است و به سبب ضعفى كه دارد چندان به وضع شهر رسيدگى نمىشود ( 1 / 219 ) .\r\nدرياچهء اروميه را « كبودان » مىخواندند مؤلف حدود العالم مىگويد : « درياى كبودان » در اروميه در ازاى او 50 فرسنگ است اندر پهناى 30 فرسنگ . اندر ميان اين دريا دهى است كبودان گويند و اين دريا را بدان ده باز خوانند ( ص 14 ) . ابن حوقل نيز اين درياچه را كبودان مىخواند ( 336 ) . به گفتهء ياقوت ميان اروميه و درياچه 2 فرسخ راه است و آن درياچه‌اى است تلخ و بدبو كه در آن ماهى و جانورى زندگى نمىكند و در ميان آن كوهى است كه آن را كبودان خوانند و جزيره‌اى دارد كه در آن 4 ديه است و در كوه آن قلعهء استوار مشهورى است كه مردم آن بر واليان آذربايجان عاصى هستند و چه بسا كه با كشتيها مىآيند و راهزنى مىكنند و به قلعهء خود باز مىگردند . ( 1 / 513 ) . شايد به‌همين‌جهت است كه اصطخرى آن را « بحيرة الشّراة » ( درياچهء خوارج ) مىخواند ( ص 181 ) . ياقوت پيرامون اين درياچه را از قول مردم 50 فرسخ گفته است و مىگويد در ساحل شرقى آن آبهاى معدنى است كه پس از بيرون آمدن در مجاورت هوا تبديل به سنگ مىشود ( 1 / 513 - 514 ) . مقدسى مىگويد كه در درياچهء اروميه كوههايى است كه مسكون است و در آن پاى كودكان را با زنجيرها و ريسمانها مىبندند تا درون درياچه نغلتند ( ص 381 ) . نام درياچه كبودان در كتاب استرابن « سپاوتان » آمده است و سن مارتين در كتاب « يادداشتهايى دربارهء ارمنستان » آن را به « كپاوتان » كه صورتى قديمى از كبودان است اصلاح كرده است ( ماركوارت ، 143 ) . نام اين درياچه در كتاب بندهشن ، چيچست آمده است ( صص 92 ، 125 ) . در داستان تاريخى بهرام چوبين فردوسى « چيچست » را در « آذرابادگان » ذكر كرده است ( 9 / 102 ) :\r\n سوى راه چيچست بنهاد روى * همىراند شادان دل و راه جوى \r\nاز گفتار فردوسى برنمىآيد كه چيچست نام درياچه‌اى در آذربايجان بوده است ، اما\r\n\r\n","description":"","footnote":"","page_name":" مقدمه 47 ","page_number":49},
  {"content":"\r\n\r\nحمد الله مستوفى نام درياچهء اروميه را چندين بار چيچست گفته است ، ولى معلوم نيست كه در زمان او يعنى در قرن 8 ق / 14 م اين درياچه را به نام مىخوانده‌اند زيرا مىگويد : « بحيرة چيچست ، به ولايت آذربايجان ، آن را درياى شور گويند » و در « ذكر انهار » و شرح آبهاى جغتو و سراورود و سردرود و آب سردرود ، اين درياچه را درياى شور طروج ( طسوج ) مىخواند . با در نظر گرفتن اين نكته كه همه جغرافىنويسان اسلامى آن را « كبودان » خوانده‌اند ، و خود مستوفى از قول مردم ولايت آذربايجان آن را « درياى شور » يا « درياى شور طروج » مىخواند به نظر مىرسد كه در زمان تأليف نزهة القلوب به اين درياچه چيچست نمىگفته‌اند بلكه مستوفى آن را از قولى قديم‌تر نقل كرده است احتمال مىرود كه چيچست نام محلى يا ناحيه‌اى در كنار درياچه بوده است و شايد هم كلمهء چيچست با كلمهء شبستر كه نام ناحيه‌اى معروف در كنار اين درياچه است ، بىارتباط نباشد .\r\nابن خرداذبه دربارهء شيز مىگويد : آتشكدهء آذر جشنس ( آذرگشنسب ) در آنجا بوده است و اين آتشكده در نزد مجوسان گران‌قدر بوده و هرگاه كسى از ايشان به شاهى مىرسيد ، از مداين پياده به زيارت آن مىرفت . ( صص 119 و 120 ) .\r\nآتشكده آذرگشنسب در كنار چشمهء ژرف و جوشانى در كوههايى كه امروز آن را تخت سليمان مىگويند قرار داشت ، اما محل اين آتشكده براى شهر و اقامتگاه تابستانى شاهان مناسب نيست . ازاين‌رو بايد گفت كه در آن حوالى شهرى مناسب براى اقامتگاه تابستانى وجود داشته كه نام آن شيز بوده است .\r\nآذربايجان در اوايل قرن 3 ق / 9 م ناگهان مايه نگرانى و دردسر بزرگى براى خلافت بغداد گرديد ، تا آنجا كه معتصم ( خلافت : 218 - 227 ق / 833 - 842 م ) بزرگ‌ترين و مجهزترين قوايى را كه تا آن زمان خلافت عباسى بسيج كرده بود به آذربايجان گسيل داشت .\r\nاين بسيج براى مقابله با بابك خرم دين بود كه چندين بار سرداران نامى خليفه را شكست داده بود . سرانجام بابك پس از جنگهاى سخت بسيار شكست خورد و قلعهء او كه « بذ » نام داشت به دست افشين سردار خليفه افتاد و خود او هم در ارمنستان به خيانت يكى از بطريقان يا فئودالهاى ارمنستان گرفتار و به بغداد فرستاده شد و در آنجا به طرز وحشتناكى به قتل رسيد .\r\nآذربايجان به علت ضعف خلافت پس از معتصم و متوكل و مخصوصا معتضد . در اواخر\r\n\r\n","description":"","footnote":"","page_name":" مقدمه 48 ","page_number":50},
  {"content":"\r\n\r\nقرن 3 ق / 9 م و در قرن 4 و 5 ق / 10 و 11 م ، مركز فرمانروايان مستقل و نيمه مستقل گرديد كه از آن جمله ساجيان ، ديسم كرد ، سالاريان ، كنكريان و روّاديان را مىتوان نام برد .\r\n\r\nآذربايجان از سلجوقيان به بعد :\r\nاز زمان سلجوقيان تغيير بسيار مهمى در وضع آذربايجان پيش آمد : طغرل بك نخستين سلطان بزرگ سلجوقى در 446 ق / 1054 م پس از فتح شرق و مركز ايران روى به آذربايجان نهاد و به تبريز رفت . از قرن 4 ق / 10 م به بعد شهر تبريز رونق و آبادى بيشترى يافته بود و در قرن 5 ق / 11 م شهر بزرگى شده بود كه ظاهرا ابو منصور و هسوذان بن محمد روادى حاكم آذربايجان در آنجا مىنشست . او چون در خود ياراى مقابله با سلطان سلجوقى نمىديد . اطاعت او را گردن نهاد و خطبه به نام او خواند و مالى كه « طغرل را راضى ساخت » پيشش فرستاد و پسر خود را به گروگان به او سپرد . طغرل از آنجا به گنجه رفت و صاحب آن امير ابى الاسوار نيز فرمان او را گردن نهاد و خطبه به نام او خواند طغرل پادشاهان و امراى آذربايجان و اران را در حكومت و قدرتى كه داشتند باقى گذاشت و روى به ملازگرد نهاد . ملازگرد كليد فتح آناطولى و آسياى صغير بود و سلطان سلجوقى در نظر داشت كه اين كليد را به دست آورد ، اما موفق نشد و به سبب « هجوم زمستان » به آذربايجان بازگشت .\r\nطغرل پس از وقايع و حوادثى كه در كتب تاريخ مسطور است در 456 ق / 1064 م وفات يافت و برادرزاده‌اش ارسلان به جاى او نشست و نقشه‌هاى درازمدت سلجوقيان را در تسلط بر گرجستان و ارمنستان و آناطولى و آسياى صغير وجههء همت خود ساخت . او در ربيع الاول 456 / مارس 1064 م از رى به آذربايجان رفت و به مرند رسيد و قصد او « جنگ با روميان » بود ( ابن اثير ، حوادث سال 456 ق ) . در مرند يكى از اميران تركمان به نام طغدگين ( طغ‌تگين ) ، كه با روميان مىجنگيد و سپاهيانى بسيار با خود داشت كه با « جهاد » انس گرفته بودند و آن ديار را نيك مىشناختند ، پيش او رفت و او را به حمله به بلاد روم برانگيخت و ضامن شد كه راهى مستقيم به او بنماياند . در اين سخن ابن اثير نكاتى مهم هست كه آغاز مرحله نوينى در تاريخ آن منطقه شد و تغييراتى اساسى و شگرف در « ژئوپليتيك » ، يعنى سياست منطقه‌اى و جغرافيائى پديد آورد كه بعدها منجر به تكانهايى در تاريخ سياسى عالم گرديد : چنان كه مىدانيم ملازگرد كليد فتح آسياى صغير و سقوط نهايى دولت بيزانس و\r\n\r\n","description":"","footnote":"","page_name":" مقدمه 49 ","page_number":51},
  {"content":"\r\n\r\nقسطنطنيه و تسلط دولت عثمانى بر بالكان و درياى سياه و سواحل شرقى مديترانه شد و اين‌ها همه از آذربايجان شروع گرديد . از گفتهء ابن اثير برمىآيد كه پيش از آمدن سلجوقيان اميران تركمان در آذربايجان ساكن بودند . اينان خود بايستى از سلجوقيان باشند كه احتمالا در نخستين سفر جنگى طغرل به آذربايجان به اين سرزمين آمده و در آنجا سكنى گزيده بودند . انتساب اين تركمانان به غزان درست نمىنمايد ، زيرا اوّلا به گفته ابن اثير غزان پس از تاخت‌وتازها و قتل و غارتها سرانجام شكست يافته و از ميدان بيرون رفته بودند ، ثانيا غزان در آن زمان هنوز اسلام نياورده بودند . درحالىكه امراى تركمان ساكن در آذربايجان با روميان « جهاد » مىكردند . پس اينان بايستى از سلجوقيانى باشند كه در نخستين حملهء طغرل به آذربايجان در آنجا ساكن شده بودند و در زير پوشش جهاد و غزا ( جنگ با كفّار ) در طلب چراگاه و زمينهاى بيشتر به « آناطولى » و ارمنستان و گرجستان حمله مىكردند . عمل اين امراى تركمان جزئى از عمليات « حركت به‌سوى غرب » و تصرف آسياى صغير بود كه با آمدن آلب‌ارسلان به آذربايجان و پيوستن اين امرا به دو شتابى بيشتر يافت . بنابراين كوچ و سكونت اين امرا در آذربايجان ، مخصوصا در اطراف مرند و آذربايجان غربى ، كه سرپل و مبدأ حمله به دولت بيزانس بود نخستين سكونت تركمانان در آذربايجان است كه سرانجام منجر به تغيير زبان قديم محلى آذربايجان به زبان تركى شد .\r\nزبان كنونى مردم آذربايجان كه زبان تركى آذربايجانى است از لحاظ زبان‌شناسى با زبانها و لهجه‌هاى اقوام غز و تركمانان سلجوقى قرابت دارد و تاريخ نشان نمىدهد كه « اقوام غز » پيش از آن و در قرنهاى پيش از قرن 5 ق / 11 م به آذربايجان حمله كرده و در آنجا سكونت كرده باشند .\r\nآلب‌ارسلان در سال 456 ق / 1064 م از ارس گذشت و عده‌اى از بلاد گرجستان و ارمنستان و از جمله شهر مهم آنى را به تصرف خود درآورد و سرانجام در سال 463 ق / 1071 م به تفصيلى كه در كتب تاريخ مذكور است در جنگى بزرگ امپراتور بيزانس را در ملازگرد شكست داد و اين شهر را فتح كرد . با تصرف قسمتهايى از ارمنستان و گرجستان تسلط سلجوقيان بر سرتاسر آذربايجان مسلم گرديد و از اين تاريخ به بعد آذربايجان به دست امراى ترك اداره شد تا آنكه دولت صفوى در آغاز قرن 10 ق / 16 م بر سرتاسر ايران و از جمله آذربايجان مسلط گرديد .\r\n\r\n","description":"","footnote":"","page_name":" مقدمه 50 ","page_number":52},
  {"content":"\r\n\r\nدر زمان ضعف سلجوقيان بزرگ ، اتابك آذربايجان ( از اولاد ايلدگز ) و احمديليان در آذربايجان حكومت مىكردند و هركدام براى قانونى شمردن حكومت خود از نام پادشاهان ضعيف سلجوقى بهره مىجستند . با حملهء مغول به ايران آذربايجان در فاصله‌اى كه به حكومت ايلخان در آذربايجان انجاميد ، مخصوصا براثر تاخت‌وتاز جلال الدّين خوارزمشاه ، صدمات فراوان ديد كه شرح آن در سيرة جلال الدّين منكبرتى و نفثة المصدور زيدرى آمده است .\r\nدوران حكومت ايلخانان مغول در ايران كه آذربايجان را مركز حكومت خود قرار داده بودند و شهر تبريز پايتخت امپراتورى وسيع ايشان شده بود ، عصر شكوفايى و آبادى آذربايجان است و ثروت متصرفات ايلخانى همه به آذربايجان و تبريز سرازير مىشد و موجب ايجاد آباديها ، بناها ، كاخها و مساجد مىگرديد . مخصوصا حكومت غازان و وزارت خواجه رشيد الدّين فضل الله همدانى شهر تبريز را بسيار آباد و ثروتمند ساخت . اما در قرن 8 ق / 14 م كه دوران تجزيهء حكومت ايلخانان مغول است آذربايجان از دست حكام محلى چوپانى و جلايرى و ديگران آسيب فراوان ديد و يك‌بار شهر تبريز به دست توقتمش خان كه خان بزرگ « اردوى زرين » بود ، به كلى ويران گرديد آذربايجان در هنگام اقتدار تيمور در اواخر قرن 8 ق و اوايل قرن 9 ق / 14 و 15 م به دست اين فرمانرواى مقتدر افتاد و پس از مرگ او باز صحنهء تاخت‌وتاز گرديد ، تا آنكه ابتداء امراى قراقويونلو و پس از ايشان امراى آق‌قويونلو در آذربايجان روى كار آمدند . در زمان اين دو خاندان تركمان و مخصوصا آق‌قويونلوها ( اوزون حسن ، سلطان خليل و سلطان يعقوب ) آذربايجان از آسايش و رفاه نسبى بهره‌مند بود تا آنكه در اوايل قرن 10 ق / 16 م شاه اسماعيل صفوى با كمك قبايل تركمان كه در آناطولى و آذربايجان سكونت داشتند و با جاذبهء رهبرى معنوى خويش ابتدا بر آذربايجان و بعد بر سرتاسر ايران مسلط گرديد . و دولتى با بنيادهاى فرهنگى ايرانى خاص در درون فرهنگ اسلامى بنا نهاد .\r\nآذربايجان در قرن 10 ق / 16 ، عرصهء جنگها ميان دولتهاى صفويه و عثمانى بود .\r\nعلىرغم لشكركشيهاى پىدرپى سلاطين عثمانى و اقامت ممتد آنها در تبريز ، در اواخر قرن 10 ق و اوايل قرن 11 ق / 16 ، 17 م نتوانستند بر آذربايجان مسلّط شوند حسن سياست شاه‌طهماسب و شاه‌عباس اول و مهم‌تر از آن رسوخ مذهب تشيع در آذربايجان سبب شد\r\n\r\n","description":"","footnote":"","page_name":" مقدمه 51 ","page_number":53},
  {"content":"\r\n\r\nكه مردم آذربايجان اطاعت عثمانيان را گردن ننهند . امّا در زمان صفويه مسالهء تركى شدن زبان مردم آذربايجان عملىتر و محقق‌تر گرديد .\r\nاز زمان سلجوقيان كه تركمانان در آذربايجان سكنى گزيدند به حكم چادرنشينى و گله‌دارى ابتدا در مراتع و چراگاههاى مجاور دهها به زندگى پرداختند . ازاين‌رو مسأله « تركى شدن » زبان مردم آذربايجان از دهات و قصبات شروع شد . شهرها كه مراكز فرهنگى بود در برابر واقعه « تركى شدن زبان » بيشتر مقاومت كردند . البتّه اين تغيير زبان از گويشهاى قديم ايرانى به تركى آذربايجانى تغييرى آرام بود و مردم براثر تماس مكرر با قوم غالب ترك كه خصوصيات نژادى و قومى قوىترى داشتند به تدريج براثر اجبار اقتصادى و اجتماعى ، نه اجبار سياسى عمدى يا تحكم و فشار ، زبان قوم غالب را آموختند و با ايشان درهم آميختند .\r\nنظير اين حادثه در آناطولى و آسياى صغير نيز روى داد . زيرا زبان مردم آنجا پيش از حملهء تركان زبان يونانى بود . البتّه در آسياى صغير شواهدى تاريخى در دست است كه بعضى از امراى ترك مردم را از تكلم به غير زبان تركى منع كرده‌اند ، اما چنين شواهدى در آذربايجان در دست نيست .\r\nابتدا نامهاى دهات و مزارع و حتى بسيارى از كوهها و رودخانه‌ها به تركى بدل شد ، مثلا در اسناد قديم نام رودخانه قزل‌اوزن سپيدرود يا سفيدرود است ، اما پس از آمدن تركان نام آن در آذربايجان به « قزل‌اوزن » ( رودخانهء سرخ ) تغيير يافت . در دوران تسلط مغول بعضى از نامها مخصوصا نام رودخانه و آبها و ييلاقها به مغولى بدل شد ، مثلا سپيدرود مدتى به نام هولان موران ، كه ترجمه مغولى قزل‌اوزن است . خوانده مىشد و نام تپه‌هاى تخت سليمان به « سغورلق » تبديل شد كه ظاهرا اين كلمه تركى مىنمايد ، ولى استعمال آن از دورهء مغول است . همچنين جختو كه نام مغولى زرينه‌رود شد و رود تاتائو كه امروز به آن سيمينه‌رود مىگويند و نام آن پيش از مغول معلوم نيست و « چغان موران » ( سفيدرود ، غير از سفيدرود معروف ) و « چغان ناوور » ( درياچه سفيد ) و جز آن .\r\nامروز شهرهاى بزرگ آذربايجان نامهاى قديم و اصيل ايرانى خود را حفظ كرده است و حتى آن امر در اران و بلاد شمال ارس نيز مشهود است ، اما نامهاى دهات و آباديها تغييرات كلى يافته و بيشتر به تركى و به‌ندرت به مغولى تبديل شده است .\r\nدر قرن 11 ق / 17 م يعنى از زمانى كه شاه‌عباس بزرگ توانست سپاهيان عثمانى را از\r\n\r\n","description":"","footnote":"","page_name":" مقدمه 52 ","page_number":54},
  {"content":"\r\n\r\nآذربايجان بيرون كند تا سقوط صفويه آذربايجان از آرامش برخوردار بود ، به ويژه اينكه دولت عثمانى روى به ضعف نهاده بود و ديگر خطرى براى آن ولايت محسوب نمىشد ، اما با سقوط صفويه و تسلط افغانان بر شرق و مركز ايران ( 1125 ق / 1713 م ) عثمانيان نيز آذربايجان را به موجب معاهده‌اى با دولت روس اشغال كردند ( 1137 ق / 1725 م ) . كه اين اشغال تا شكست قطعى آنان از نادر شاه افشار ادامه يافت ( 1145 ق / 1732 م ) . در زمان نادر شاه نيز آذربايجان ميدان جنگ بود و پس از مرگ او ميدان تاخت‌وتاز سرداران او گرديد تا آنكه در اوايل قرن 13 ق / 19 م با تسلط آقا محمد خان و روى كار آمدن حكومت قاجار مدتى آذربايجان آرامش يافت . با مرگ آقا محمد خان در 1211 ق / 1796 م و روى كار آمدن فتحعلى شاه ( 1212 ق / 1797 م ) ، كه آغاز تعرض دولت روس تزارى به ايران است ، آذربايجان وضع حساسى پيدا كرد و مركز جمع‌آورى قوا و اعزام به شمال براى مقابله با سپاهيان مهاجم شد ، در اين زمان بود كه آذربايجان از لحاظ سياسى و نظامى مهم‌ترين ايالات ايران گرديد ، عباس ميرزا ، وليعهد فتحعلى شاه و فرمانده قواى ايران ، آنجا را مقر دائمى خود در برابر قواى روس قرار داد . پس از رفتن او به خراسان و مرگ او ، پسرش محمد ميرزا كه وليعهد ايران شده بود به تبريز فرستاده شد . وى پس از مرگ فتحعلى شاه در 1250 ق / 1843 م در اين شهر به سلطنت نشست . ناصر الدّين ميرزا پسر او نيز كه وليعهد بود در آذربايجان اقامت گزيد . بدين‌ترتيب تبريز وليعهدنشين و دومين شهر ايران از لحاظ سياسى گرديد ، در 1297 ق / 1880 م فتنهء شيخ عبيد اللّه كرد در قسمت كردنشين آذربايجان و غرب درياچهء اروميه روى داد كه موجب خرابى و صدمات فراوان گرديد و پس از كوششهاى بسيار خاموش شد .\r\nدر نهضت مشروطيت ، آذربايجان پس از تهران بزرگ‌ترين كانون آزادىخواهى و جنبش ضد استبداد و خودكامگى بود . پس از شهريور 1320 و اشغال آذربايجان به وسيلهء ارتش شوروى عده‌اى به بهانه خودمختارى با پشتيبانى قواى اشغالى ، آذربايجان را خودمختار اعلام كردند كه در حقيقت به معنى تجزيه و الحاق آن به كشورى ديگر بود . ولى مردم آذربايجان با علايق مستحكم و ناگسستنى خود به تاريخ و فرهنگ ايران ره‌آوردى را كه در خارج از مرزهاى كشور براى تجزيهء آن تهيه شده بود ، نپذيرفتند .\r\n( نقل به اختصار از دايرةالمعارف بزرگ اسلامى . )\r\n\r\n","description":"","footnote":"","page_name":" مقدمه 53 ","page_number":55},
  {"content":"\r\n\r\n\r\nزبان باستان مردم آذربايجان پهلوى بوده است .\r\nماركوارت خاورشناس معروف آلمانى در كتاب ايران شهر خود مىنويسد : « زبان پهلوى ، حقيقى زبان آذربايجانى است كه زبان كتبى اشكانيان بوده است » .\r\nمحمد بن اسحاق النديم در كتاب الفهرست ( مؤلفهء 377 ه . ق ) به هنگام بحث از زبانهاى ايرانيان با تكيه به قول روزبه ( عبد اللّه بن مقفع ) مىنويسد : « زبان مردم آذربايجان پهلوى است » هم او مىنويسد : « پهلوى منسوب به پهله است كه نام پنج شهر اصفهان ، رى ، همدان ، ماه نهاوند و آذربايگان است » .\r\nزبان تركى با مهاجرت تركان و توسعهء نفوذ آنان رفته رفته در آذربايجان رواج يافت . ولى از آثار باقىمانده پيدا است كه لهجهء پهلوى آذرى تا روزگار شيخ صفى الدّين اردبيلى در شهرهاى آذربايجان متداول بود و بعد از آن هم تا اواسط دورهء صفويان به نمونه‌هايى از آن برمىخوريم .\r\nحمد اللّه مستوفى در نزهة القلوب ( مؤلفه 740 ) از بلاد آذربايجان چنين نام برده است :\r\n« تبريز ، اوجان ، طسوج ، اردبيل ، خلخال ، دار مرزين ، شاهرود ، مشكين ، انار ، ارجاق ، اهر ، تكلفه ، خياو ، درآورد ، قلعه كهران ، كليبر ، گيلان فضلون ، مردان قم ، نوذر ، خوى ، سلماس ، اروميه ، اشنويه ، سراو ( سراب ) ، ميانج ، گرمرود ، مراغه ، دهخوارقان ، نيلان ، مرند ، دزمار ، زنگيان ، زنوز ، آزاد ، ماكويه ( ماكو ) » .\r\nدر دايرةالمعارف مصاحب آمده است : « ايالت آذربايجان مشتمل بر چند ولايت بود :\r\nتبريز ( در مركز ) ؛ ماكو ، خوى ، مرند ، قراجه‌داغ ( در شمال ) ؛ اردبيل ، خلخال ، سراب ، گرمرود ( در شرق ) ؛ هشترود ، صاين‌قلعه و افشار ، ساوجبلاغ ( در جنوب ) و اروميه ( در غرب ) . برطبق قانون تقسيمات كشورى 1316 هجرى شمسى ايالت آذربايجان منحل شد و استان سوم و استان چهارم تشكيل يافت در خردادماه 1325 اين دو استان تبديل به يك استان به نام استان آذربايجان گرديد ؛ در مهر ماه 1337 اين تصميم ملغى شد و دو استان آذربايجان شرقى و آذربايجان غربى به وجود آمد » .\r\nهم‌اكنون آذربايجان شرقى شامل : 1 - تبريز 2 - ارسباران 3 - ميانه 4 - مرند 5 - سراب\r\n\r\n","description":"","footnote":"","page_name":" مقدمه 54 ","page_number":56},
  {"content":"\r\n\r\n6 - مراغه 7 - هشترود است .\r\nو آذربايجان غربى شامل : 1 - اروميه 2 - خوى 3 - ماكو 4 - مياندوآب 5 - سلماس ( شاهپور سابق ) 6 - نقده 7 - مهاباد 8 - سردشت 9 - پيرانشهر است ( سالنامهء آمارى 1351 كشور ) .\r\nدر فروردين 1372 تاسيس استان جديد اردبيل به تصويب مجلس شوراى اسلامى رسيد بر اين اساس مركز اين استان شهر اردبيل انتخاب شد و شهرهاى تابعهء استان عبارتند از خلخال ، مشكين شهر ، مغان ، بيله سوار و پارس‌آباد .\r\nبه غير از هشترود و مشكين شهر و سردشت و پيرانشهر كه از شهرستانهاى ديگرى مجزا شده . « 1 » از بقيهء شهرستانها سخنورانى برخاسته‌اند كه اينك احوال و آثارشان از نظر خوانندگان عزيز مىگذرد .\r\n\r\n\r\n","description":"","footnote":"\r\n( 1 ) - هشترود از تبريز و مشكين شهر در تيرماه 1327 از اردبيل و سردشت و پيرانشهر اخيرا از مهاباد مجزا شده است .\r\n","page_name":" مقدمه 55 ","page_number":57},
  {"content":"\r\n\r\n\r\nتذكر و تشكر\r\nتذكرهء سخنوران آذربايجان براى نخستين بار بسال 1355 - 1357 شمسى در دو جلد 42 + 1188 صفحه ) توسط دانشكدهء ادبيات تبريز ، مؤسسهء تاريخ و فرهنگ ايران در يك‌هزار نسخه به چاپ رسيد و از اين تيراژ بسيار كم ، سهم بيشترى صرف مبادلهء پاياپاى با كتابخانه‌هاى مراكز ادبى و دانشگاههاى جهان شد و آنچه در داخل كشورمان به دست خوانندگان عزيز رسيد بيش از چندصد دوره نبود و آن هم طبعا در كوتاه مدتى ناياب شد .\r\nاين تذكره به دليل صحت مطالب ، و دقت در بيان معانى ، به مرور زمان جزو منابع و مراجع معتبر و قابل اسناد شناخته شد ، به‌طورىكه مورد استفادهء مؤلفان دايرةالمعارف بزرگ اسلامى و ساير محققان و مؤلفان و طالبان اين رشته قرار گرفت .\r\nاينك كه در تحت توجهات خداوند بزرگ به چاپ دوم آن اقدام مىشود . با تجديد نظر كلى و استقصا و استقرا در مآخذ و افزودن شرح حال سخنوران بازيافته كه بيشترشان از سدهء هفتم هجرى و قبل از آن مىباشند ( از قبيل : جنيد اردبيلى ، محمد اردبيلى ، شمس اهرى ، قطب اهرى ، ابو الفضل تبريزى ، حميد تبريزى ، مظفر تبريزى ، ظهير خونجى ، جمال خويى ، ركن خويى ، شرف مراغه‌يى ، ظهير الدّين مراغه‌يى ، صاين الدّين مراغه‌يى ، عثمان مراغه‌يى ، فخر مراغه‌يى و . . . ) و تراجم تفصيلى اساتيدى كه در چند دههء اخير به رحمت ايزدى و اصل شده‌اند ، متن نسبتا كاملترى تقديم ارباب فضل مىگردد .\r\nاميد است در پيشگاه صاحب‌نظران و محققان مقبول افتد . و مجاهدت چندين‌ساله‌ام عذر خواه نقايص احتمالى آن باشد .\r\nحسن مناسب فراهم است كه به عرض خوانندگان ارجمند و ارباب فضل برسانم كه :\r\nسال‌هايى كه به منظور تأليف اين تذكرهء « سخنوران آذربايجان » منابع و مآخذ مربوط را تصفح مىكردم ، توجه داشتم كه در آن‌سوى ارس نيز شاعران جاودان و اساتيد\r\n\r\n","description":"","footnote":"","page_name":" مقدمه 56 ","page_number":58},
  {"content":"\r\n\r\nگرانقدرى همانند : خاقانى شروانى ، نظامى گنجوى ، مجير الدّين بيلقانى و سايرين بودند كه سرگذشتشان در تواريخ مضبوط و دواوين و آثار چاپى و خطيشان در كتابخانه‌هاى داخلى و خارجى موجود است ، و مظاهر ذوق و انديشهءشان جزو ذخاير معنوى و ادبى ما معدود و مقام والايشان در تاريخ ادبيات ايران بزرگ محفوظ است . بدين سبب جاى تذكره‌اى مستقل در زمينهء تراجم احوال و آثار « پارسىسرايان قفقاز » در ادب فارسى خالى بوده و تأليف آن ضرورت داشته است . نگارنده با بنان و بيان ناتوان ، اين مهمّ را نيز به انجام رسانيد و به سال 1370 شمسى توفيق چاپ آن ، تحت عنوان « سرايندگان شعر پارسى در قفقاز » توسط بنياد موقوفات دكتر محمود افشار نصيبم شد .\r\n( سرايندگان شعر پارسى در قفقاز در 456 صفحه حاوى تراجم احوال 228 شاعر است ) .\r\n* * * سپاسگزارى از كليهء اساتيد و دانشمندان بزرگوار كه مشوق نگارنده براى اكمال اين اثر بوده‌اند و همچنين تشكر از عموم هاديان و خدمتگزاران و دست‌اندركاران محترم و ادب دوست جمهورى اسلامى بويژه جناب آقاى مهندس محمدزاده استاندار نستوه و دانشمند آذربايجان شرقى و مسئولان هنرپرور ادارهء كل ارشاد اسلامى استان و رؤسا و كاركنان با فرهنگ كتابخانه‌هاى ملى و تربيت و دانشكدهء ادبيات و علوم انسانى تبريز كه تسهيلاتى در مورد استفاده از مراجع خطى و چاپى فراهم ساختند .\r\nو ابراز حق‌شناسى از آقاى سعيد جلالى مدير بزرگوار انتشارات ستوده تبريز و آقاى نعمتى و كليهء كاركنان مؤسسهء نامبرده كه حروفچينى كتاب را عهده‌دار شدند ، به منزلهء دينى است كه اداى آن ضرورت دارد .\r\nتبريز دهم آذرماه 1376 هجرى شمسى عزيز - دولت‌آبادى\r\n\r\n","description":"","footnote":"","page_name":" مقدمه 57 ","page_number":59},
  {"content":"\r\n . \r\n","description":"","footnote":"","page_name":" مقدمه 58 ","page_number":60},
  {"content":"\r\n\r\n\r\nسخنوران اردبيل\r\n\r\n","description":"","footnote":"","page_name":" 1 ","page_number":61},
  {"content":"\r\n\r\n\r\nاردبيل\r\nبنا به روايت مورّخين در دامنهء شرقى كوه سبلان قلعهء محكمى به نام رويين‌دژ وجود داشته است كه كيخسرو به همراهى گودرز آن را فتح كرد و در نزديكى آن آرتاويل يعنى شهر مقدس را بنا نهاد . ولى بعض تاريخ‌نويسان بناى آن را به فيروز ساسانى نسبت داده‌اند .\r\nلسترنج نيز در جغرافياى تاريخى سرزمينهاى خلافت شرقى ص 181 قيد كرده است كه ايرانيان قديم اردبيل را « فيروزگرد » يا « باذان فيروز » مىناميدند . يعنى شهرى كه در دورهء سلطنت فيروز پادشاه ساسانى ( 459 - 484 ميلادى ) بنا شده است ( معجم البلدان ياقوت حموى 626 - 575 هجرى ) .\r\nدر داستان استيلاى عرب ، از اردبيل به عنوان مقر فرمانفرماى آذرآبادگان ياد شده است .\r\n( جغرافياى تاريخى بار تولد ، ص 269 ) .\r\nاين شهر تاريخى تا آغاز قرن هفتم در نهايت آبادى بوده و پس از آن در اثر زمين‌لرزه‌هاى مكرر و هجوم قبايل و اقوام مختلف ، مدتى از پيشرفت و ترقى بازمانده تا در سدهء هشتم و نهم از بركت وجود شيخ صفى الدّين جدّ بزرگوار سلاطين صفوى دوباره به منتهادرجهء شهرت خود رسيده است .\r\nشيخ صفى و اولاد او نزديك به 460 سال حكومت روحانى و از سال 907 تا 1148 در ايران سلطنت داشته‌اند . بعد از انقراض سلسلهء صفويه خساراتى فراوان به اين شهر وارد آمده و از عظمت سابق آن كاسته شده است .\r\nاز آثار تاريخى آن : بقعهء شيخ صفى الدّين ، مقبرهء شاه اسماعيل صفوى ، قبر دختر شيخ صفى الدّين ، قبر دختر شيخ زاهد گيلانى همسر شيخ صفى ، قبر سيد موسى پسر سلطان\r\n\r\n","description":"","footnote":"","page_name":" 2 ","page_number":62},
  {"content":"\r\n\r\nحيدر ، مقبرهء شيخ جبرئيل پدر شيخ صفى ( در دهكدهء كلخوران واقع در 3 كيلومترى شمال اردبيل ) قابل ذكرند .\r\nاز توابع اردبيل : اجارود ، نمين ، ولكيج ، نير هم قابل ذكرند .\r\nاز اين شهر تاريخى سخنورانى بدين شرح برخاسته‌اند :\r\n\r\nالقاص ميرزاى صفوى\r\nفرزند اسماعيل اول به سال 922 پا به عرصهء حيات نهاد . در سنهء 945 از طرف برادرش طهماسب به حكومت شروان گماشته شد ولى به سال 953 برعليه او قيام و خطبه و سكّه به نام خود كرد . طهماسب در سنهء 954 شروان را به تصرف آورده به پسر خود اسماعيل ميرزا حكومت داد . القاص ميرزا نوميد به استانبول شتافت و با يارى سليمان خان عثمانى ( 926 - 976 ) به تبريز حمله آورد ولى طهماسب دفاع كرد و تركان را از ايران براند .\r\nديگر بار سليمان خان ، القاص ميرزا را به بغداد روانه كرد و اين شاهزاده در سنهء 955 به همدان آمده خانهء برادر خود سام ميرزا را به غارت داد ، طهماسب در دفع او نيز كوشيد و سال 956 برادرش بهرام ميرزا او را مقيد به حضور صفوى آورد . طهماسب به ظاهر از خون وى درگذشت و در قلعهء الموت محبوسش ساخت . طهماسب در ذكر اين واقعهء خود چنين نوشته است : « بعد از چند روز ديدم كه از من ايمن نيست و دايم به تفكّر است . او را همراه ابراهيم خان و حسن بيگ يوزباشى كرده ، به قلعه فرستادم ، ايشان او را به قلعهء الموت برده حبس كرده آمدند . بعد از شش روز جمعى كه در قلعه او را نگاه مىداشتند ، غافل گرديده ؛ دوسه نفر در آنجا بودند ، كه القاص پدر ايشان را كشته بود ، ايشان هم به قصاص پدر خود ، او را از قلعه به زير انداختند . بعد از مردن او عالم امن شد » .\r\n( تذكرهء شاه‌طهماسب ، ص 62 )\r\nبنابراين ، روايت مؤلفان : قاموس الاعلام ، مجمع الفصحا ، آتشكده ، نتايج الافكار ، صبح گلشن كه تاريخ فوت او را به سال 984 در مشهد مقدس قيد كرده‌اند ، همچنين نوشتهء\r\n\r\n","description":"","footnote":"","page_name":" 3 ","page_number":63},
  {"content":"\r\n\r\nصاحبان تاريخ عالم‌آراى عباسى و احسن التواريخ كه زندان او را قلعهء قهقهه « 1 » ضبط كرده‌اند نادرست به نظر مىرسد . القاص ميرزا طبع موزونى داشته از اوست :\r\n منم كه نيست مرا در جهان نظير و همال * به رزم دشمن جانم ، به بزم دشمن مال \r\n* * *\r\n چون شير درنده در شكاريم همه * با نفس و هواى خويش ياريم همه\r\nچون پرده ز روى كارها بردارند * معلوم شود كه در چه كاريم همه « 2 » \r\n( تذكرهء شاه‌طهماسب ، ص 42 - 62 - مجمع الخواص ، ص 23 - تاريخ عالم‌آراى عباسى ، ج 1 ، ص 55 - آتشكدهء آذر ، ص 43 - نتايج الافكار ، ص 41 - 42 - مجمع الفصحا ، ج 1 ، ص 10 - صبح گلشن ، ص 34 - قاموس الاعلام ، ج 2 ، ص 1024 - دانشمندان آذربايجان ، ص 50 - 51 )\r\n\r\nالهى اردبيلى\r\nكمال الدّين حسين بن خواجه شرف الدّين عبد الحق متخلص به الهى در اوايل جوانى به حكم سلطان حيدر صفوى به شيراز و خراسان رفته نزد جلال الدّين دوانى و امير غياث الدّين شيرازى و امير جمال الدّين عطاء اللّه بن فضل اللّه به تكميل فضائل پرداخته است . مدتى در هرات نديم امير عليشير نوايى و شاهزاده غريب ميرزا فرزند سلطان حسين ميرزا بوده و پس از رحلت آن شاهزاده ( 902 ) به عراق و آذربايجان برگشته و در اردبيل در حظيرهء مقدسهء شيخ صفى به تدريس اشتغال ورزيده و به سال 950 در حدود هشتادسالگى در همان شهر رخ در نقاب خاك كشيده است . بنابراين وى ( همچنان‌كه ضمن قصيده‌يى نيز تصريح كرده ) به سال 870 تولد يافته است .\r\n( فهرست آستان قدس رضوى ، ج 5 ، ص 193 )\r\nدر تذكرهء روز روشن تاريخ فوت او 937 و در ريحانة الادب 940 يا 950 قيد شده است .\r\nبنا به نوشتهء تربيت ، الهى در علوم عقليه و نقليه وحيد عصر خود بوده و ميل زيادى به تصوف و عرفان داشته و اشعارش به اندازهء دو هزار بيت تدوين شده و بيشتر از سى جلد\r\n\r\n\r\n","description":"","footnote":"\r\n( 1 ) - « قلعهء قهقهه » در ناحيهء يافت از اعمال قراجه‌داغ بر فراز كوهى بلند ساخته شده است . براى اطلاع بيشتر از سابقهء تاريخى و وضع كنونى آن رجوع شود به « آثار باستانى آذربايجان ، ج 2 ، ص 493 - 499 » .\r\n( 2 ) - اين رباعى با اندك اختلافى در تذكرهء روضة السلاطين ص 71 به سام ميرزا نسبت داده شده است .\r\n","page_name":" 4 ","page_number":64},
  {"content":"\r\n\r\nكتب و رسائل و فوائد و افادات و حواشى و تعليقات به زبانهاى عربى و فارسى و تركى تأليف كرده است از آن جمله : گلشن راز شيخ محمود شبسترى و رسالهء اثبات الواجب جديد محقّق دوانى و تهذيب الاصول علامه و اشكال التأسيس سمرقندى را شرح كرده و بر هريك از شروح هدايه و مواقف و شرح تجريد قوشچى و شروح شمسيه و مطالع و شروح تذكره و چغمينى « 1 » و رساله بيست باب خواجه و تحرير اقليدس او حواشى و تعليقات نوشته است . و مجموعهء مهج الدعوات سيد بن طاوس را به پارسى ترجمه كرده و رساله‌يى هم به زبان پارسى در علم قيافه و رساله‌يى به زبان تركى در امامت دارد . زبدهء تأليفاتش عبارت از تاج المناقب فى فضائل الائمه و منهج الفصاحه فى شرح نهج البلاغة مىباشد كه هر دو كتاب را به نام شاه اسماعيل اول نوشته است . قرآن مجيد را به پارسى و عربى تفسير كرده پارسى آن در چند مجلد به اتمام رسيده ولى عربى آن از سورهء بقره تجاوز نكرده است . صاحب رياض العلماء مىنويسد :\r\n« لم يخرج منه الا تفسير الفاتحة و بعض الآيات من سورة البقرة قد رايته بخطه فى اردبيل و هو به قدر عشرة آلاف بيت تقريبا و له ايضا شرح گلشن راز للشبسترى المشهور فى التصوف بالفارسية قد رايته فى اردبيل بخطه » .\r\nعلامهء دوانى اجازهء وى را در پشت كتاب ( شواكل الحور فى شرح هياكل النور ) چنين مرقوم فرموده‌اند :\r\n« قرء علىّ المولى السيد الفاضل الزكى البارع جامع الفضائل مرضى الشمائل الساعى فى تكميل نفسه بجد حديد و ذهن جديد و طبع سديد جلال الملة و السعادة و الفضيلة و الفطانة و الدّين حسين الاردبيلى اسبغ اللّه تعالى فضائله و ابد بين الاقران شمائله هذا الكتاب المسمى شواكل الحور فى شرح هياكل النور من تصانيفى قراءة دالة على فطانته و ذكائه و متانته فاستجازنى روايته و رواية ساير ما يجوز لى رواية فاستخرت اللّه و اجزت له روايته من الكتب فى العلوم كل ذلك بالشرائط المعتبرة . . . و كتبه الفقير الى اللطف الرحمانى ابو عبد اللّه محمد بن اسعد بن محمد المدعو بجلال الدّين الدوانى فى رابع عشر اول جمادى سنه اثنين و تسعين ثمانمائه 892 » .\r\n\r\n\r\n","description":"","footnote":"\r\n( 1 ) - محمود چغمينى از اكابر علماى هيئت و رياضى قرن نهم « چغمين » از قراء خوارزم است فاضل رومى به كتاب الملخص او شرحى نوشته كه به شرح چغمينى معروف است .\r\n","page_name":" 5 ","page_number":65},
  {"content":"\r\n\r\nنسخه‌يى از حاشيهء شرح تجريد او بشمارهء 1762 در كتابخانهء مجلس شوراى اسلامى موجود است . به نوشتهء حاجى خليفه ، الهى نخستين كسى است كه بر شرح تجريد قوشچى حاشيه نوشته خود در آغاز ديباچهء اين شرح گويد : « در اين كتاب افكار خود و خلاصهء افكار و تحقيقات متأخران بخصوص تحقيقات استاد الاقاصى و الادانى جلال دوانى را گرد آورده ، و اشكالاتى كه بر دوانى داشته‌ام با اشاره ياد كرده‌ام » .\r\n( فهرست مجلس ، ج 5 ، ص 140 - 142 )\r\nهمچنين يك نسخه از شرح اثبات الواجب او تحت شمارهء 1840 و نسخه‌يى از منهج الفصاحهء وى تحت شمارهء 4144 در كتابخانهء مجلس ، يك نسخه هم در كتابخانهء اسعد پاشاى استانبول موجود است .\r\nو نيز نسخه‌يى از تاج المناقب او در كتابخانهء مركزى دانشگاه تهران موجود و در فهرست اين كتابخانه معرفى شده است .\r\n( فهرست دانشگاه ، ج 9 ، ص 1000 ، شمارهء 2398 )\r\nو از شرح گلشن راز او نيز در كتابخانهء مركزى دانشگاه تهران موجود است و چنين شروع مىشود :\r\nبسمله افتح علينا ابواب فضلك يا حكيم\r\n بنام آنكه دل در گلشن راز * هزاران نغمه كرد از عشق او ساز . . . \r\nو چنين پايان مىپذيرد :\r\n شده تاريخ اتمامش چو روشن * زده عقلش رقم از شرح گلشن - ( 908 ) \r\n( فهرست دانشگاه ، ج 10 ، شمارهء 2630 )\r\nافزون بر آثار مذكور ، در كتاب « مفاخر آذربايجان » از رسالهء كشف الاسرار او نيز ياد و متن آن در صص 1130 - 1152 نقل شده است .\r\nنمونه‌يى از طبع اوست :\r\n اى گشته ز ذات خود هويدا چون نور * ذرات جهان ز نور تو يافت ظهور\r\nكنه تو ز دانش خردها مستور * وجه تو ز ادراك نظرها همه دور \r\n* * *\r\n رفت جان من و رفتار تو از ياد نرفت * شكل بالاى تو از خاطر ناشاد نرفت \r\n\r\n","description":"","footnote":"","page_name":" 6 ","page_number":66},
  {"content":"\r\n\r\n بعد از اين جامهء جان چاك زنم در غم عشق * سوز اين سينه چو از ناله و فرياد نرفت \r\n* * *\r\n يافتم دل را در آن زلف از فروغ برق آه * جز به آتش در شب تاريك نتوان برد راه \r\n( تحفهء سامى ، ص 77 - روضات الجنات ، ص 185 - روز روشن ص 66 - 67 - دانشمندان آذربايجان ، ص 47 - 49 - ريحانة الادب ، ج 1 ، ص 101 - فهرست مجلس ، ج 5 ، ص 140 و 197 - ج 11 ، ص 143 )\r\n\r\nاويس اردبيلى\r\nمرحوم تربيت به نقل از تذكرهء هشت بهشت مىنويسد : شيخ اويس بن محمد پدر ظهير الدّين كبير بوده و پنجاه سال در شهر اردبيل در مسند قضاوت نشسته و طبيب حاذق آن شهر بوده و تدريس آن ديار هم به او تعلق داشته است دو بيت ذيل از قصيده‌ييست كه او در مدح اميرى سروده است :\r\n زهى امير فلك رفعت و ملك اطوار * زمان احاطت و دريا درون و كوه قرار\r\nاثير رفعت و كان طينت و زلال اثر * هوا لطافت و آتش نهيب و ارض وقار \r\nاين دو بيت در مجالس النفائس به قاضى شيخ كبير كه در زهد و تقوى قرين اويس قرنى بوده نسبت داده شده است .\r\n( ترجمهء مجالس النفائس ، ص 396 - دانشمندان آذربايجان ، ص 56 - 57 - الذريعة ، ج 9 ، ص 112 )\r\n\r\nبانو باغبان اردبيلى\r\nاين بزاز در صفوة الصفا مىنويسد : « خواجه آغا گويد عورتى بود بانو طالبه كار كرده باغبانى كردى روزى آتش شوقش زبانه كشيد و در خاطرش افتاد كه شيخ صفى مرا ياد نمىآورد زبان بگشاد و اين پهلوى انشاد كرد . « 1 »\r\n ديره كين سر به سوداى ته گيجى * ديره كين چش چو خونين اسره ريجى \r\n\r\n\r\n","description":"","footnote":"\r\n( 1 ) - كسروى در رسالهء آذرى يا زبان باستان آذربايجان ، ص 39 مىنويسد كه در نسخهء خطى به جاى انشاد كرده ، انشاء كرد آمده در اين صورت شعر از ساخته‌هاى خود بانو باغبان مىشود .\r\n","page_name":" 7 ","page_number":67},
  {"content":"\r\n\r\n ديره سر باستانه اچ ته دارم * خود نواجى كو وربختى چو كيجى \r\nپس از آن پسر بيامد و پاره سبزى و تره جهت حوايج زاويه بياورد ، شيخ قدس سره به او فرمود با مادرت بگو كه مىخواهى كه ما تو را ياد آريم تره و سبزى بىوزن مىفروشى منت چون ياد آرم » .\r\nاز فرستادن سبزى و تره پيداست كه اين درويش بانو در شهر اردبيل يا در اطراف آن باغبانى مىكرده و اين دوبيتى نمونه‌ايست از زبان آذرى قرن هفتم و هشتم كه در اردبيل متداول بوده ، معنى دو بيت چنين است :\r\n ديرگاهى است كه اين سر با سوداى تو گيج است * ديرگاهى است كه اين چشم اشك خونين مىريزد\r\nديرگاهى است كه سر به آستانهء تو دارم * خود نمىگويى كه بدبخت چه كسى هستى « 1 » \r\n( صفوة الصفا ، ص 220 - آذرى يا زبان باستان آذربايجان ، ص 40 - نشريهء دانشكدهء ادبيات تبريز ، سال 7 ، شماره 4 )\r\n\r\nبايندر خان صفوى\r\nدر قرن يازدهم در كمال مردى و اهليت مىزيسته و چون ربطى به سلسلهء صفويّه داشته به خويشاوند مشهور و همواره با شعرا و فقرا محشور بوده ، از اوست :\r\n كاش زلف تو دگر بو به صبا نفروشد * تا صبا منّت كونين به ما نفروشد \r\n* * *\r\n به رغم توبه‌ام بزم خوشى آن رشك مه دارد * خدا از آفت طاقت دل ما را نگه دارد\r\nگويند داغ سوز كه واسوزى از غمش * خود را تمام سوختم و وا نسوختم \r\n( تذكرهء نصرآبادى ، ص 39 - روز روشن ، ص 89 )\r\n\r\n\r\n","description":"","footnote":"\r\n( 1 ) - كسروى معنى « كيجى » را بيان نكرده است ، اديب طوسى آن را « كسى » معنى كرده به نظر نگارنده در اين مورد توجه به كلمه « كيجا » كه به معنى كنيز و دختر است ، شايد خالى از فايده نباشد .\r\n","page_name":" 8 ","page_number":68},
  {"content":"\r\n\r\n\r\nبديعى صفوى\r\nبديع الزمان ميرزا پسر بهرام ميرزا پسر شاه اسماعيل اول است . صاحب هوش و ذكا و جود و سخا بوده و سالها حكومت سيستان را داشته و در سنهء 984 به امر شاه اسماعيل ثانى به قتل رسيده است .\r\nبديعى طبع ظريفى داشته ابيات ذيل را در باب رفتار خشم‌آلود محبوبش سروده است :\r\n طرف كله به ناز شكستن نگه كنيد * آن آهوانه ديدن و جستن نگه كنيد\r\nآن طرز تازيانه كشيدن به باد پا * وز كف عنان خلق گسستن نگه كنيد\r\nمست آمدن به رغم بديعى به بزم غير * بردن به تيغ دست و نشستن نگه كنيد \r\n( مجمع الخواص ، ص 27 - الذريعة ، ج 9 ، ص 132 )\r\n\r\nبرهان اردبيلى\r\nاز سخنوران آذربايجان است بنوشتهء مرحوم تربيت دو بيت زير در جنگ خطى مورخ 1125 به نام او آمده است :\r\n به ياد روى تو آهم چو باد گلبيز است * به بوى زلف تو دود دلم سحرخيز است\r\nپىِ شكست دل ماست چشم غمازت * مگر شكست دل ما شكست پرهيز است . \r\n( دانشمندان آذربايجان ، ص 68 )\r\n\r\nبزمى اردبيلى\r\nاز شاعران قرن دهم هجرى است به سياحت و تجارت اوقات مىگذرانيده مدتها در هند اقامت گزيده به حسن كردار و لطافت گفتار و سرعت انتقال و جودت ذهن از شعراى زمان و ظرفاى دوران ممتاز بوده حكايات عجيب و روايات غريب بر لوح بيان مىنگاشته است .\r\nتقى كاشى در خلاصة الاشعار و زبدة الافكار ( تأليف 975 - 1016 ) مىنويسد : « در اوايل\r\n\r\n","description":"","footnote":"","page_name":" 9 ","page_number":69},
  {"content":"\r\n\r\nحال به هند رفت و از آنجا به زيارت بيت الحرام خراميد و مدت سه سال در مكهء معظمه ماند و از راه دريا متوجه عراق شد تا به دارالمؤمنين كاشان رسيد با كمينه طريق مخالطت مرعى داشت و از اينجا به دار الارشاد اردبيل رفت بعد از اندكى ارادهء سفر روم كرد هنوز تهيهء اسباب سفر فراهم نشده خويشان وى به طمع مال شبى بر سر وى رفته بيچاره را خفه كردند و اين قضيه در شهور سنة 987 اتفاق افتاد » . از اوست :\r\n عالم همه پوست آمد و مغزش دوست * منصور چو مغز ديد بگذشت ز پوست\r\nاز هرچه نه اوست در گذشتن چه نكوست * نامردى اگر نگذرى از هرچه نه اوست \r\n* * *\r\n خوش آن روزى كه پابوست من بيچاره مىكردم * تو دامن مىكشيدى من گريبان پاره مىكردم \r\n( روز روشن ، ص 96 - دانشمندان آذربايجان ، 69 - 70 )\r\n\r\nبهرام ميرزاى صفوى\r\nظهير الدّين بهرام ميرزا پسر شاه اسماعيل اول ، خوشنويس و سخنور بوده و در شعر بهرام يا بهرامى تخلص كرده است . در تاريخ 936 والى خراسان شده و شعب سه‌شنبه 19 رمضان سال 956 در عنفوان شباب و كامرانى درحالىكه سى و سه سال داشته درگذشته است .\r\nتاريخ فوت او در پيدايش خط و خطاطان سال 893 و در نتايج الافكار 954 و در مجمع الفصحا 955 و در روضة السلاطين و قاموس الاعلام 957 و در آتشكدهء آذر و دانشمندان آذربايجان 956 قيد شده است .\r\nامير يحيى بن عبد اللطيف قزوينى ( متوفى 960 ) كتاب لب التواريخ را به نام او تأليف نموده است .\r\nسلطان حسين ميرزا ، بديع الزمان ميرزا ، ابراهيم ميرزا متخلص به جاهى هر سه فرزندان بهرام ميرزاى صفوىاند . از اوست :\r\n ساقى ز رطل عشرت پر ساز جام جم را * باشد زمانى از دل بيرون كنيم غم را\r\nخاك ره تو گشتيم از شوق پاىبوست * آه ار دريغ دارى از راه ما قدم را\r\nبر من گذشت از حد جور تو اى ستمگر * بر جور ديدهء خود از حد مبر ستم را \r\n\r\n","description":"","footnote":"","page_name":" 10 ","page_number":70},
  {"content":"\r\n\r\n دل در خم دو زلفت بىتاب تا نگردد * بر يكديگر مده تاب آن زلف خم به خم را\r\nبهرام چون ببردى سوى دهان او راه * بهتر كه پيش‌گيرى زين پس ره عدم را \r\n* * *\r\n اى شاه زمين دور زمان بىتو مباد * در دهر زمن نام و نشان بىتو مباد\r\nمقصود جهان تويى جهان بىتو مباد * آسايش جان ز توست جان بىتو مباد \r\n* * *\r\n افسوس كه در خيال و خوابيم همه * سرگشتهء راه ناصوابيم همه\r\nدر پردهء ظلمتِ حجابيم همه * از شومىِ نفس در عذابيم همه \r\n* * *\r\n بهرام در اين سراچهء پرشروشور * تا كى به حيات خويش باشى مغرور\r\nكرده‌ست در اين باديه صياد اجل * در هر قدمى هزار بهرام به گور \r\nمؤلف روز روشن نام او را ملا ظهير الدّين قيد كرده و نوشته است كه از شعراى شيوابيان اردبيل بوده . و سه بيت ذيل را به نام او آورده است :\r\n زلف تو مىكند نهان آن رخ همچو روز را * شام بلى نهان كند مهر جهان‌فروز را \r\n* * *\r\n نيارد گر برون از كنج لب گاهى زبانش را * سر مويى نيابد هيچ‌كس راه دهانش را\r\nدهد تا را هم اندر كوى آن مهپاره « بهرامى » * شبى صد بار بوسم دست و پاى پاسبانش را \r\n( تحفهء سامى ، ص 11 - 12 - روضة السلاطين ، ص 71 ) مجمع الخواص ، ص 22 - آتشكدهء آذر ، ص 14 - نتايج الافكار ، ص 100 - 101 - پيدايش خط و خطاطان ، 148 - دانشمندان آذربايجان ، ص 72 - 73 ) روز روشن ، ص 108 )\r\n\r\nتزريقى اردبيلى\r\nاز شعراى قرن دهم هجريست در شماخى به دلالى روزگار مىگذرانيده و شعرهاى بىمزه مىگفته . از اوست :\r\n\r\n","description":"","footnote":"","page_name":" 11 ","page_number":71},
  {"content":"\r\n\r\n روم در پشتهء كوهى چو اشتر خار مىبينم * ز شادى بشكفم چون گل كه در گلزار مىبينم \r\nتزريق صنعتى از صنايع بديع است كه در عهد صفويه رواج داشته و گويا تزريقى اردبيلى پيشواى اين شيوهء سبك بوده است .\r\nطرزى افشار نسبت به طرز اشعار خود و مقلدانش گفته :\r\n به طرز طرز طرزى ، طرز طرزيدن نه تزريق است * كه طرزيدن به طرز طرز طرزى محض تزريق است \r\n( تحفهء سامى ، ص 366 - دانشمندان آذربايجان ، ص 85 - 86 )\r\n\r\nثانى صفوى\r\nعباس دوم فرزند صفى صفوى شب جمعه 18 جمادى الآخرهء سنهء 1042 در قزوين تولد يافت و در ده‌سالگى در كاشان جلوس كرد و به تاريخ 25 ربيع الاول سال 1077 در خسروآباد دامغان درگذشت و در قم دفن شد .\r\nوى در اصفهان آثار و ابنيه‌يى از خود به يادگار گذاشته ؛ آلاقاپو ( 1054 ) و چهل ستون ( 1057 ) و عمارات سعادت‌آباد از آن جمله است .\r\nميرزا محسن تأثير مثنوى گلزار سعادت را در توصيف همين سعادت‌آباد منظوم ساخته و ولى قلى بيگ شاملو قصص خاقانى را به سال ( 1073 - 1085 ق ) به نام همين پادشاه تأليف كرده است .\r\nبه نوشتهء نصرآبادى دقت طبع اين پادشاه در محاسبات دفترى به مرتبه‌يى بوده كه در حاشيهء ارقام و احكام تصرف و اعتراض مىنموده كه به خاطر شمس سياق نرسد . طبعش در ايراد معانى كمال قدرت داشته و ثانى تخلص مىكرده از اوست :\r\n به ياد قامتى در پاى سروى گريه سر كردم * چو مژگان برگ برگش را به خون ديده تر كردم \r\n* * *\r\n از هجر توام دو ديده خون مىگردد * احوال توام بىتو زبون مىگردد \r\n\r\n","description":"","footnote":"","page_name":" 12 ","page_number":72},
  {"content":"\r\n\r\n اى دوست اگر تو را ببيند « ثانى » * بر گرد سرت ببين كه چون مىگردد \r\n( تذكرهء نصرآبادى ، ص 9 - 10 - صبح گلشن ، ص 99 - دانشمندان آذربايجان ، ص 90 - 91 )\r\n\r\nجاهى صفوى\r\nابو الفتح ابراهيم ميرزا فرزند ظهير الدّين بهرام ميرزاى صفوى است اين شخص افكار عالى داشت و علوم و فنون معموله را پيش اساتيد فن تحصيل كرده بود من‌جمله قرائت عشره و علم تجويد را پيش شيخ فخر الدّين طبسى و والد ماجد او شيخ حسنعلى گذرانيده و بعد از تنقيح علم صرف و نحو و معانى و بيان و منطق و تحصيل اصول تتبع علم رجال و تصحيح كتب احاديث نبوى و امامى در علم سير و نسب و تواريخ استحضار كامل به هم رسانيده بود .\r\nخط نستعليق را بسيار خوب مىنوشت و در هنرهاى متداول مانند موسيقى و خياطى و صحافى و زركشى و زرگرى و رسامى و نقاشى و طراحى ماهر بود .\r\nدر علم عروض و قافيه نيز تبحّر داشت و در شعر جاهى تخلّص مىكرد . از اوست :\r\n در كنج هجر تا كى هر شب ز آتش دل * بر ياد عارض او سوزم چو شمع محفل\r\nدور از نهال قدش هر شب چو نااميدان * از غصّه دست بر سر وز گريه پاى در گل\r\nبا آنكه سيل اشكم بگرفت عالمى را * از ديده نقش خالش هرگز نگشت زايل\r\nرفت آن مه مسافر محمل‌نشين ز پيشم * دل در پِيَش در افغان همچون در اى محفل\r\nحاجى رود به كعبه « جاهى » به كوى جانان * هركس كند ز جايى مقصود خويش حاصل \r\n* * *\r\n شنيدم كه چشم تو دارد گزندى * همانا كه افتاده بر دردمندى\r\nچرا بسته‌اى نرگس ناتوان را * كه بيمار حاجت ندارد به بندى \r\n* * *\r\n هرزه گردى بود مجنون ، سخت جانى كوه‌كن * رسم و آيين محبت در جهان « جاهى » گذاشت \r\n* * *\r\n چون شيوهء اوست قصد « جاهى » كردن * هردم ستمى به بىگناهى كردن \r\n\r\n","description":"","footnote":"","page_name":" 13 ","page_number":73},
  {"content":"\r\n\r\n من در عجبم از اينكه آن سنگين دل * گر جان طلبد دلا چه خواهى كردن \r\n* * *\r\n نپندارى كه چشمش رسم عيارى نمىداند * نمايد آن‌چنان خود را كه پندارى نمىداند \r\n* * *\r\n گر صد جفا كشم ز خط مشكبوى تو * حاشا كه آورم سر مويى به روى تو \r\n* * *\r\n آن شوخ به من دشمن جانيست هنوز * بىمهر چو روزگارِ فانيست هنوز\r\nبا آنكه مرا تاب تجلّيش نماند * با من به مقام لن‌ترانيست هنوز \r\nكتابخانهء گرانبهايش داراى كتب نفيس و مرقعات مرغوب بوده است . مجالس وى مجمع ادبا و فضلا بوده و هر سخنورى كه به استان خراسان وارد مىشده او را مدتى نزد خود معزز و محترم نگاه مىداشته است . خواجه حسين ثنايى قصيده‌هايى در مدح او سروده و ساقى نامهء خود را به نام وى موشح ساخته است عليقلى بيگ انيسى از تربيت‌شدگان او بوده و اين تخلص را از وى گرفته است . مولانا قاسم قانونى كه در علم ادوار و نواختن قانون از اساتيد آن عصر محسوب مىشده نيز از دوستان « جاهى » بوده است . بعد از اينكه شاه اسماعيل ثانى به تخت نشست روز شنبه پنجم ذىالحجهء سال 984 اين جوان دانشمند و 11 نفر از شاهزادگان را به قتل رسانيد . عبدى جنابدى در تاريخ آن واقعه گفته است :\r\n گل گلزار حيدر كرار * خلف آل احمد ابراهيم\r\nبر فلك سود افسرش كه نهاد * در مقام رضا سر تسليم « 1 »\r\nگفت تاريخ سال قتل مرا * بنويسيد ( كشته ابراهيم ) \r\n( 984 ) ( مجمع الخواص ، ص 25 - 26 - آتشكدهء آذر ، ص 15 - نتايج الافكار ، ص 154 - 155 - مجمع الفصحا ، ج 1 ، ص 20 - روز روشن ، ص 15 - 16 مطلع الشمس ، ج 2 ، ص 432 - 433 - خط و خطاطان تأليف حبيب ، ص 183 - پيدايش خط و خطاطان ، ص 117 - 118 - دانشمندان آذربايجان ، ص 18 - 21 - لغتنامهء دهخدا « ابراهيم ميرزا » ص 267 )\r\n\r\n\r\n","description":"","footnote":"\r\n( 1 ) - مرحوم تربيت ، فرهنگ ابراهيمى تأليف ميرزا ابراهيم فرزند ميرزا شاه حسين معمار اصفهانى متخلص به ابراهيم را به اشتباه به جاهى صفوى نسبت داده است .\r\n","page_name":" 14 ","page_number":74},
  {"content":"\r\n\r\n\r\nجنونى اردبيلى\r\nاز سخنوران اوايل سدهء دوازدهم هجرى است وى به سال 1107 ق . در اردبيل مىزيسته است . ديوان او شامل : غزل ، ترجيع ، قصيده و رباعى در 3254 بيت ؛ همراه « جنگنامه » كه به تركى است در كتابخانهء شادروان آقاى سلطان القرايى موجود بوده است .\r\nآغاز :\r\n چو از خلوت به صحرا جلوه‌گر شدن حسن بىپروا * به سر هر ذره را سوداى شور و عشق شد پيدا \r\nانجام :\r\n « جنونى » محو روى دل‌ستان خود چه مىداند * كه مجنون است مىآيد برش يا مىرود ليلى \r\n( الذريعة ، ج 9 ، ص 206 - 207 )\r\n\r\nجنيد بن اسماعيل اردبيلى\r\nفلك الدّين ابو نصر جنيد بن اسماعيل بن على بن اسماعيل اردبيلى ملقب به « الرئيس » شرح زندگى او را ابو عبد الله دبيئى چنين به قلم آورده است :\r\n« ابو نصر اردبيلى در سفر مكه به بغداد آمد و در سال 606 با وى ملاقات نمودم ، پس از برگشت از مكهء معظمه وى را فاضل و مميز يافتم و از تاريخ تولدش سؤال كردم گفت در ماه ربيع الآخر 535 به دنيا آمده و در سال 616 در اردبيل ساكن شده . دبيئى از وى اشعارى يادداشت كرده و از اشعار تميم بن معد مصرى براى او خوانده است .\r\n( تلخيص معجم الآداب جلد 4 قسم 3 ص 494 - تاريخ اردبيل و دانشمندان ص 172 )\r\n\r\n","description":"","footnote":"","page_name":" 15 ","page_number":75},
  {"content":"\r\n\r\n\r\nحاجى اردبيلى\r\nشرح حالش روشن نيست مرحوم تربيت قول اوحدى بليانى متوفى 1042 صاحب عرفات العاشقين « 1 » را چنين نقل كرده است :\r\n« شاعرى منقح و خوش‌طبيعت و عالىفكرت و بامتانت است . و له :\r\n دارد آن دم سرِ ما ترك پرىپيكر ما * كه ز فتراك خود آويخته باشد سرِ ما » \r\nدر هفت اقليم ، ج 3 ، ص 258 - آتشكدهء آذر ، ص 29 - روز روشن ، ص 139 تخلص وى جامى قيد شده و مصراع اول چنين آمده است :\r\n دارد آن دم سر ما ترك ستم‌پرور ما \r\n( صبح گلشن ، ص 133 - قاموس الاعلام ، ج 3 ، ص 1094 دانشمندان آذربايجان ، ص 109 )\r\n\r\nحالى اردبيلى\r\nحاج ميرزا محسن فرزند ملا حسن‌على ، عماد الفقراء متخلص به حالى در حدود سال 1285 قمرى در اردبيل تولد يافته است وى از جملهء شاعران خوشنويس و صوفىمشرب و از مؤلفان پركار به شمار مىرود . آقاى منزوى در فهرست نسخه‌هاى خطى از تأليفات او چنين ياد كرده است :\r\n1 - بصائر الدرجات : به دستور ميرزا احمد مؤيد الفقراى تبريزى نگاشته است و نسخه‌يى از آن در شيراز ، خانقاه احمديه به خط خود « حالى » كه در دهم شعبان 1356 در اردبيل نوشته موجود است [ نسخه‌ها 5 ، ص 210 
  ]\r\n2 - ترجمهء انوار الولايه : متن اين كتاب از قطب الدّين محمد ذهبى متوفى 1173 است و حاج ميرزا محسن آن را به فارسى برگردانيده است . نسخه‌يى از آن در خانقاه احمديهء شيراز به شماره 2 / 227 موجود است . [ نسخه‌ها 5 ، ص 223 
  ]\r\n\r\n\r\n","description":"","footnote":"\r\n( 1 ) - پاره‌اى از تذكره‌نويسان : تاريخ وفات مؤلف عرفات را 1030 ، 1036 ، نوشته‌اند آقاى گلچين معانى در تاريخ تذكره‌ها ج 2 ، ص 9 مىنويسد كه وى تا سال 1042 در حال حيات بوده و از اين تاريخ به بعد شمع زندگانيش خاموش گشته است .\r\n","page_name":" 16 ","page_number":76},
  {"content":"\r\n\r\n3 - ترجمهء عشقيه : متن اين قصيده از قطب الدّين محمد ذهبى است و « حالى » آن را نيز به فارسى ترجمه كرده است و نسخه‌يى از آن در خانقاه احمديهء شيراز به خط خود حالى ، مورخ 1315 موجود است . [ نسخه‌ها 5 ، ص 222 
  ]\r\n4 - ترجمهء فصل الخطاب : نسخه‌يى در خانقاه احمديهء شيراز به شماره 1 / 222 مورخ 1381 موجود است . [ نسخه‌ها 5 ، ص 223 
  ]\r\n5 - تمييز المشرب : به سال 1315 ساخته . مشار در فهرست ص 427 و مؤلفين ج 5 ، ص 213 كتابى به نام « تصفية المشرب » از وى ياد كرده كه در تبريز چاپ شده است .\r\nنسخهء خطى تمييز المشرب در خانقاه احمديهء شيراز به شمارهء 1 / 226 به خط خود مؤلف ، همراه « ترجمهء عشقيه » و « شمس القصائد » او موجود است . [ نسخه‌ها 5 ، ص 222 
  ]\r\n6 - سخنان كوتاه حضرت على ( ع ) از اين كتاب نيز در خانقاه احمديهء شيراز به شمارهء 170 هست . [ نسخه‌ها 5 ، ص 211 
  ]\r\n7 - حاشيه بر گلشن راز : گزيده‌ييست از « مفاتيح الاعجاز لاهيجى » نسخه‌يى از آن به سال 1333 ش . به خامه و حواشى عماد الفقراء چاپ گراورى شده است .\r\n( فهرست نسخه‌هاى خطى ج 2 ، ص 1780 )\r\nدر « مؤلفين كتب چاپى ، ج 5 ، ص 214 » از ساير آثارش به شرح زير ياد شده است :\r\n1 - آينهء نابينايان ، شرح كلمات عربى قصار بابا طاهر ( چاپ تهران 1337 ش ) .\r\n2 - اشارات و لوى در شرح مثنوى ( چاپ تهران 1357 ه . ق . ) .\r\n3 - ترجمهء رسالهء افاضهء روحيهء قطب الدّين محمد حسينى شيرازى ( چاپ شيراز 1332 ه . ق ) .\r\n4 - مثنوى تذكرة السالكين ( چاپ تهران 1328 ش ) .\r\n5 - رسالهء گمنام ( چاپ شيراز 1351 ه . ق ) .\r\n6 - سخنان حضرت رضا ( ع ) ( چاپ تهران 1367 ه . ق ) .\r\n7 - غرر الحكم و درر الكلم ( شعر ) چاپ شيراز ( 1343 - 1346 ) .\r\n8 - قصيدهء عشقيه ( شعر عربى ) .\r\n9 - مدايح المرتضويه .\r\n\r\n","description":"","footnote":"","page_name":" 17 ","page_number":77},
  {"content":"\r\n\r\n10 - مشوق الحقيقة ( چاپ تهران 1337 ش ) .\r\n11 - ديوان ( شعر عربى و فارسى ) ج 1 ، چاپ تهران 1371 ق . و ج 2 چاپ تهران 1331 ش .\r\n12 - منظومهء فصل الخطاب ( ترجمه به عربى ) .\r\n\r\nساير آثار چاپى او :\r\n\r\n1 - رساله‌يى در تصوف\r\n: رسالهء مختصرى است محتوى بر احاديث و كلمات چهل نفر از علماى متقدم در مدح و تمجيد طريقهء صوفيهء شيعه و دفع افتراى برخى كه سلسلهء ذهبيه را از طريقهء اماميه بيرون دانسته‌اند . اين رساله در 27 محرم 1333 به خط نستعليق مؤلف به چاپ رسيده است .\r\n( فهرست آستان قدس رضوى ج 4 ، ص 312 )\r\n\r\n2 - آيات الرجعة\r\n: ترجمه و تفسير بعض آيات مىباشد و در شهريورماه 1318 در تهران به چاپ رسيده است .\r\n( فهرست آستان قدس رضوى ج 4 ، ص 462 )\r\n\r\n3 - شرح صيغ العقود\r\n: كتاب تعليقى است بر باب نكاح . به سال 1333 در اردبيل به خط نستعليق مؤلف چاپ سنگى شده است .\r\n( فهرست آستان قدس رضوى ج 5 ، ص 589 )\r\n\r\n4 - ديوان حالى اردبيلى\r\nبه سال 1333 ش . در تهران به چاپ رسيده ، نمونه‌يى از اشعار اوست :\r\n صبح سعادت دميد عيد ولايت رسيد * فيض ازل يار شد نوبت دولت رسيد\r\nدر خم گيسوى يار بود دلم بىقرار * بعد بسى انتظار مژدهء راحت رسيد\r\nدرگه رحمت گشود ظلمت غم را زدود * سنبل تر وانمود لمعهء طلعت رسيد\r\nشعشعهء نور شه داد به عالم ضيا * آتش آذر فشرد رشحهء خلّت رسيد\r\nدر پس زانوى غم هين منشين با الم * كز در آن ذو الكرم صيت بشارت رسيد \r\n\r\n","description":"","footnote":"","page_name":" 18 ","page_number":78},
  {"content":"\r\n\r\n آمد وقت فرح دافع حزن و ترح * عيد غدير است خيز بر همه عشرت رسيد\r\nروى به گلزار كن پشت به اغيار كن * دورهء شدَّت گذشت نوبت راحت رسيد\r\nخيز بزن الصلا بر در هر پارسا * باده شده ستى حلال حكم حقيقت رسيد\r\nبهر شه انَّما خواند رسول خدا * آيهء اكملت لك كز سوى عزت رسيد\r\nوقت رجوع نبى از سفر كعبه شد * منزل خم راز حق حكم اقامت رسيد\r\nشه ز جهاز شتر كرد بنا منبرى * وز قدم شه بر آن عز و شرافت رسيد\r\nدست على برگرفت برد به بالاى سر * تا به همه مردمان ديدن طلعت رسيد\r\nگفت ايا مردمان آمده بلّغ ز حق * چون تو رسولى بگو عهد وصايت رسيد\r\nمن به همه مؤمنان گشته‌ام اولى ز حق * هم به شه لافتى حكم ولايت رسيد\r\nگشت على ولى بر همگى پيشوا * از پى اكمال دين امر عنايت رسيد\r\nدور على جلوه‌گر بر همه جن و بشر * طاعت او مستقر بهر عبادت رسيد\r\nمژده به اهل ولا حب شه قل كفا * از كرم ذو المنن بر همه منت رسيد\r\nخاصه به آن سالكان در ره شه رهروان * كز كرم شير حق لطف و عنايت رسيد\r\nهركه جمالش بديد مهر رخش را گزيد * بادهء خلت كشيد بر سر عزت رسيد \r\n« حالى » بر سبع المثانى تأليف شيخ نجيب الدّين رضا ، چاپ شيراز ديباچهء منظومى نوشته است چند بيتى از آن ذيلا نقل مىشود :\r\n بعدبسم اللّه حمد آغاز شد * درگه لطفش به ما چون باز شد\r\nآن مؤيّد بر فقيران خدا * فيض‌بخش و نامور از اوليا\r\nاصلش از تبريز جاى شه نجيب * خاك شمس الحقّ آن دل را طبيب\r\nسالكى روزى ز تبريز ارمغان * نسخه‌يى آورد از سبع المثان\r\nمحسن حالى كه شد نامش عماد * در طريق از پيرو سلطان رشاد\r\nچونكه نستعليق را خوش مىنوشت * والدش بُد خوشنويس خوش‌سرشت\r\nپنج نسخه كرد از رويش رقم * از براى سالكان خوش‌شيم . . . \r\nوى به سال 1333 ش . درگذشته است .\r\n( يادداشتهاى متفرقه )\r\n\r\n","description":"","footnote":"","page_name":" 19 ","page_number":79},
  {"content":"\r\n\r\n\r\nحجابى اردبيلى\r\nبه نوشتهء مؤلف عرفات العاشقين ( متوفى 1042 ) حجابى از شاعران مقرر اردبيل بوده ؛ از اوست :\r\n شوم هلاك حجاب بتى كه در دل عاشق * خيال او نتواند كه بىحجاب درآيد \r\n* * *\r\n هم‌صحبت غير اى بت خودكام نگردى * اى آهوى وحشى به كسى رام نگردى\r\nبا مردم بد يار شدى نيك بينديش * كز يارى اين طايفه بدنام نگردى \r\n( روز روشن ، ص 167 - دانشمندان آذربايجان ، ص 112 - 113 - لغتنامهء دهخدا « حجابى اردبيلى » ص 292 )\r\n\r\nحسن صفوى\r\nسلطان حسن برادر بزرگتر شاه‌عباس اول است وقتى كه شاهزادگان به غضب شاه اسماعيل دوم گرفتار و كشته شدند او نيز به قتل رسيد . ( 984 )\r\nاين رباعى به او منسوب است :\r\n رويت كه ز باده لاله مىرويد از او * وز تاب شراب ژاله مىرويد از او\r\nدستى كه پياله‌يى ز دست تو گرفت * گر خاك شود پياله مىرويد از او \r\n( تاريخ عالم‌آراى عباسى ، ج 1 ، ص 151 - 152 - مجمع الخواص ، ص 26 - مجمع الفصحا ، ج 1 ، ص 22 )\r\n\r\nحقيقى صفوى\r\nنواب پريخان خانم دختر شاه‌طهماسب شب سه‌شنبه 25 جمادى الآخرهء سنهء 955 پا به عرصهء هستى نهاده است از زنان عالىهمت و دانشمند سلسلهء صفوى به شمار مىرود .\r\nهنگام فوت پدرش بين درباريان تفرقه افتاد گروهى طرفدار حيدر ميرزا پسر شاه‌طهماسب\r\n\r\n","description":"","footnote":"","page_name":" 20 ","page_number":80},
  {"content":"\r\n\r\nشدند و دستهء ديگر به هواخواهى برادر وى اسماعيل ميرزا كه در قلعهء قهقهه زندانى بود برخاستند . در اين گيرودار اين خانم زمام را در دست گرفت و تا آزادى اسماعيل ميرزا و رسيدن وى به قزوين ( 984 ) حكمرانى كرد و بعد از فوت برادر در ايام فترت نيز تا ورود سلطان محمد خدابنده ( پدر شاه‌عباس ) در اعمال دولت دخيل بوده است پس از آنكه سلطان محمد به قزوين آمد و جلوس كرد او را كشتند ( 985 )\r\n( سرگذشت قهرمانيهاى شاه‌عباس دوم را حمزه سردادور تحت عنوان زندانى قلعهء قهقهه به رشتهء تحرير درآورده و به سال 1348 به طبع رسانيده و جلد دوم اين داستان را قصهء پرغصهء عشق پريخان خانم نهاده است ) .\r\nاين خانم داراى ذوق ادبى و طبع روان بوده عبدى بيگ شيرازى متخلص به نويدى ( متوفى 988 ه . ق ) تاريخ تكملة الاخبار را به نام او تأليف كرده است . نسخه‌يى از اين كتاب در كتابخانهء حاج حسين آقا ملك به شمارهء 3890 موجود است . اين بانوى سخنور در شعر « حقيقى » تخلص مىكرد ؛ از او است :\r\n ساقيا تكيه بر اين دار فنا نتوان كرد * باده پيش آر كه تغيير قضا نتوان كرد\r\nخانه بر رهگذر سيل فنا نتوان ساخت * فكر جاويد در اين كهنه‌سرا نتوان كرد\r\nطاق ابروى تو محراب دلم تا نشود * اى پريچهره به اخلاص دعا نتوان كرد\r\nاى « حقيقى » چو تو را عمر به پايان برسد * با همه حكمت لقمانش دوا نتوان كرد \r\n( خيرات حسان ، ج 1 ، ص 76 - دانشمندان آذربايجان ، ص 75 - 76 - زنان سخنور ، ج 1 ، ص 170 )\r\n\r\nحلمى اردبيلى\r\nزاد و بومش اردبيل بوده و بعد از سير و سفر در اصفهان متوطن شده ، گفتارش معقول بوده ؛ از اوست :\r\n پيغمبر ما گوهر اين هفت صدف * ختم همه انبياست از روى شرف\r\nاو خاتم انبيا و باشد در كار * اين خاتم را نگينى از درّ نجف \r\n( آتشكدهء آذر ، ص 180 - صبح گلشن ، ص 142 - قاموس الاعلام ، ج 3 ، ص 1976 - دانشمندان آذربايجان ، ص 123 )\r\n\r\n","description":"","footnote":"","page_name":" 21 ","page_number":81},
  {"content":"\r\n\r\n\r\nحمد اللّه اردبيلى\r\nمولانا حمد اللّه و يا به نوشتهء شمس سامى ، حميد اللّه از سخنوران سدهء يازدهم هجرى اردبيل است به غايت متبحر و فاضل بوده ، اوحدى بليانى در حدود سال 1000 در شيراز به صحبتش رسيده و اين رباعى را در عرفات العاشقين از او نقل كرده است :\r\n آن روز كه روى دل به‌سويم كردى * ديدار حريص وصل جويم كردى\r\nاكنون ز دو چشم خويش مىپالايم * خونها كه ز هجر در گلويم كردى \r\n( صبح گلشن ، ص 143 - 144 - قاموس الاعلام ، ج 3 ، ص 1989 - دانشمندان آذربايجان ، ص 123 )\r\n\r\nخان ميرزاى صفوى\r\nنهال گلشن معصوم بيگ بوده كه با نسبت خويشى عمرها رايت وكالت شاه‌طهماسب صفوى برافراشته ، در اكثر علوم متداول به ويژه در فقه بهرهء كافى داشته است تاريخ فوت خان ميرزا در تاريخ اردبيل به نقل از نسخهء خطى احياء الداثر فى القرن العاشر 979 قيد شده است . وى گاهى شعر مىگفته ؛ از اوست :\r\n شد سينه‌ام پرخار غم شبها خيال آن پرى * مستانه مىآيد درون ترسم كه بيدارش كند \r\nبه نوشتهء صادقى تحصيل هيئت و معما را به انتها رسانيده بوده ، بيت زير را در ثبات استمرار فراق محبوب خود بسيار مناسب گفته است :\r\n من كه بى خود مىشدم گر مىشنيدم نام هجر * آمد آن روزى كه عمرى بىتو بايد زيستن \r\n( هفت اقليم ، ج 3 ، ص 257 - مجمع الخواص ، ص 63 - 64 - دانشمندان آذربايجان ، ص 132 )\r\n\r\nخطايى صفوى\r\nشاه اسماعيل اول پسر سلطان حيدر و سردودمان سلسلهء صفويه است وى روز 25 رجب سال 892 در اردبيل تولد يافت و دوم رمضان 907 در تبريز به تخت سلطنت نشست و\r\n\r\n","description":"","footnote":"","page_name":" 22 ","page_number":82},
  {"content":"\r\n\r\nبه سال 908 لقب شاه را براى خود انتخاب نمود و در 19 رجب 930 در سراب آذربايجان جهان را بدرود گفت و در اردبيل مدفون شد .\r\nوى از سخنوران اوايل سدهء دهم به شمار مىرود و اشعارى به پارسى و تركى آذربايجانى سروده است . در شعر خطايى و گاهى اسماعيل تخلص مىكند . به نوشتهء مرحوم تربيت « ديوان مرتب و چندين مثنوى به عناوين ده‌نامه و نصيحت‌نامه و مناقب الاسرار و بهجة الاحرار دارد » .\r\nنسخه‌يى از ديوان او در كتابخانهء شادروان حاجى حسين نخجوانى موجود است : ( نشريهء دانشكدهء ادبيات تبريز شماره 2 سال 12 ) ، از اوست :\r\n دل كشتهء آن موى كه بر روى تو افتد * جان كشتهء آن چين كه بر ابروى تو افتد\r\nبىخوابم از آن خواب كه در چشم تو بينم * بىتابم از آن تاب كه بر موى تو افتد \r\nدر اين مخمس غزل خواجه حافظ را تضمين كرده است :\r\n تو آن گلى كه خراب تو گل‌عذارانند * اسير بند كمند تو شهسوارانند\r\nبه بند دانه و دامت چو من هزارانند * « غلام نرگس مست تو تاج‌دارانند » \r\n « خراب بادهء لعل تو هوشيارانند » \r\n تو با كرشمه و ناز و گدا به عجز و نياز * كنون كه صاحب حسنى به حسن خويش بناز\r\nتو را رقيب و مرا شد سرشك محرم راز * « تو را صبا و مرا آب ديده شد غمّاز »\r\n« و گرنه عاشق و معشوق رازدارانند » * رسيد موسم گل عيش و كامرانى كن\r\nگذشت عمر گرانى به من روانى كن * خلاف زاهد مكار تا توانى كن\r\n« درآ به ميكده و چهره ارغوانى كن » * « مرو به صومعه كآنجا سياه‌كارانند »\r\nسپاه خال و خطت مىكنند غارت دين * نشسته ابرو و چشمت ز گوشه‌ها به كمين\r\nكشيده صف زختا تا به روم لشكر چين * « گذار كن چو صبا بر بنفشه‌زار و ببين »\r\n« كه از تطاول زلفت چه سوكوارانند » * ببين كه مردم چشمت چو آهوى صياد\r\nز خال دانه و زنجير زلف دام نهاد \r\n\r\n","description":"","footnote":"","page_name":" 23 ","page_number":83},
  {"content":"\r\n\r\n ز خال و دانه « خطايى » چنين به دام افتاد * « خلاص حافظ از آن زلف تابدار مباد »\r\n« كه بستگان كمند تو رستگارانند » \r\n* * *\r\n بيستون نالهء زارم چو شنيد از جا شد * كرد فرياد كه فرهاد دگر پيدا شد \r\n* * *\r\n گچنان خوب است ماه عارض و چاه زنخدانش * كه يوسف مبتلا گشته‌ست و اسماعيل قربانش \r\n( اسناد و مكاتبات تاريخى او همراه با يادداشتهاى تفصيلى به اهتمام دكتر عبد الحسين نوايى تحت عنوان « شاه اسماعيل صفوى » در بهمن‌ماه 1347 از طرف انتشارات بنياد فرهنگ ايران به طبع رسيده است ) .\r\nشاه‌طهماسب اول و القاص ميرزا و سام ميرزا و بهرام ميرزا فرزندان شاه اسماعيل صفوى و همه اديب و صاحب ذوق بوده‌اند .\r\nديوان شاه اسماعيل به تصحيح تور خان گنجه‌اى استاد زبان و ادبيات تركى در دانشگاه ناپل ، استاد فارسى مدرسه زبانهاى شرقى دانشگاه لندن بسال 1959 در 54 + 163 صفحه بوسيلهء انتشارات مدرسهء زبانهاى شرقى دانشگاه ناپل در رم به چاپ رسيده است .\r\nآقاى عباس زرياب در راهنماى كتاب شماره 4 سال سوم ( آبانماه 1339 ) نوشته‌اند :\r\nهمه مىدانند كه مؤسس نامدار سلطنت صفوى در ايران هم جنگجوئى بىباك هم فرماندهى دلير و هم رهبر و مرشد مذهبى و تصوف بوده است . اين جمع ميان سلطنت ظاهرى و ارشاد معنوى در خاندان صفوى از دورهء شيخ جنيد جد شاه اسماعيل آغاز شد و از همان زمان بقول مؤلف عالم‌آراى امينى سجادهء تقوى را غاشيهء زين و خرقهء پرهيز را قباى خونريزى و عصاى زهادت را نيزهء جلادت ساخته بودند .\r\nاما شاه اسماعيل براى اجراى مقاصد خود غير از خرقهء درويشى و شمشير خسروانى از بيان شعرى نيز استفاده مىكرد ، گرچه براى بيان احساسات عشقى خود غزلهاى لطيف مىسرود براى تهييج و اغراء پيروان جانباز خود اشعار تعليمى و حماسى نيز مىگفت . به سلطان سليم شعر عربى مىنوشت و بحب على عليه السلام افتخار مىكرد و مىگفت :\r\n نحن اناس قد غدا طبعنا * حب على بن ابى طالب \r\n\r\n","description":"","footnote":"","page_name":" 24 ","page_number":84},
  {"content":"\r\n\r\n عيبنا الناس على حبه * فلعنة اللّه على العائب « 1 » \r\nبگفتهء يوسف بيگ وزيروف در كتاب  « Azerbaycan edebiyatina bir nazar s . 31 »  و نقل سعد الدّين نزهت ارگون در مقدمهء ديوان خطائى ص 12 ديوان فارسى او در تبريز چاپ شده است .\r\nاما اشعار تركى او بدون ترديد مهمترين آثار شعرى اوست . زيرا به اين زبان است كه فدائيان و جنگجويان خود را كه تركمانان آسياى صغير و شام و عراق بودند مخاطب مىسازد ، و با آنان سخن مىگويد و نفوذ معنوى فوق‌العادهء خود را در دل آنان جايگزين مىسازد ، چنان كه هم‌اكنون نيز علويان و شيعيان غالى آسياى صغير و بكتاشيان و پيروان اهل حق او را مرشد و پير خود مىدانند و در اشعار هجائى خود تخلص خطائى را باحترام شاه اسماعيل به كار مىبرند .\r\nبحث تحقيقى دربارهء اشعار شاه اسماعيل را عالم ايرانشناس مشهور پرفسور مينورسكى در مجلهء مدرسهء تحقيقات شرقى و افريقائى  ( BSOAS )  در سال 1942 آغاز كرد و در آنجا دربارهء نسخ خطى ديوان او و وزن و لغت و مضامين شعر او به بحث پرداخت و در آخر منتخباتى با ترجمهء انگليسى آورد .\r\nمينورسكى در اين مقاله لزوم طبع انتقادى ديوان خطائى را يادآور مىشود ، ولى موقعى بود كه دنيا در آتش جنگ مىسوخت و بقول خودش جهان چون موى زنگى درهم آشفته بود و انجام اين آرزو محال مىنمود . به‌همين‌جهت او بدرج مقالهء تحقيقى خود اكتفا كرد و آرزو نمود كه شايد مقالهء او راه را براى دانشمند جوانى كه در روزگار بهترى خواهد زيست تمهيد كند .\r\nدر سال 1946 كتابى بنام\r\n Hatayl Divani Sah IsmaiL Safavi , Ebedi Hayati Ve NefesLeri \r\n( ديوان خطائى ، زندگى ادبى شاه اسماعيل صفوى و اشعار هجائى او ) از طرف سعد الدّين نزهت ارگون در استانبول بطبع رسيد ولى خود او در صفحهء 13 كتاب مذكور مىگويد كه از نسخ خطى ديوان شاه اسماعيل نتوانسته است استفاده كند ، بلكه اين ديوان را از مجموعه‌اى كه در كتبخانهء ملت جزو كتب على اميرى بشمارهء 631 موجود است و نيز از مجموعه‌هاى متفرقهء ديگر بوجود آورده است . آنچه بحقيقت متعلق به خود شاه اسماعيل است در اين\r\n\r\n\r\n","description":"","footnote":"\r\n( 1 ) - و سليم در جواب نوشت :\r\n ما عيبكم هذا و لكنه * بغض الذى لقب بالصاحب\r\nو كذبكم عنه و عن بنته * فلعنة اللّه على الكاذب \r\n","page_name":" 25 ","page_number":85},
  {"content":"\r\n\r\nديوان كم است و بقيه اشعار هجائى شايع ميان بكتاشيها و علويان آناطولى است كه چنان كه گفتيم تخلص خطائى را باحترام شاه اسماعيل به كار مىبردند .\r\nهيچ‌كس براى تحقق دادن بآرزوى پرفسور مينورسكى سزاوارتر از آقاى تورخان گنجه‌اى نبود كه بانجام اين كار كمر همّت گماشت و ديوان فعلى را كه بر پايهء قديم‌ترين نسخهء شناخته شده يعنى نسخهء پاريس مورخ سال 948 هجرى است ، با مقايسه با نسخه‌هاى موزهء بريطانى و نسخه‌اى ديگر از كتابخانهء پاريس و نسخهء واتيكان و نسخهء خطى ملكى خود مينورسكى و با اضافهء نسخه بدلها در آخر كتاب چاپ كرد و كتاب را نيز به مينورسكى اهداء كرد .\r\nاز زمان شاه‌طهماسب ببعد دربار صفويان از نظر دينى تحت نفوذ روحانيان بزرگى مانند محقق كركى و شيخ بهائى و مقدس اردبيلى و ميرداماد و علامهء مجلسى درمىآيد و آثار غلو و افراط دربارهء حضرت امير و ائمهء اثناعشر و حتى خود مؤسسان سلطنت صفوى بتدريج از ميان مىرود و به همين دليل در نسخ متأخر ديوان شاه اسماعيل اشعار مربوط به اين‌گونه عقايد نيز درج نمىشود و فقط در نسخهء پاريس يعنى نسخهء اساس طبع آقاى گنجه‌اى است كه از اين‌گونه اشعار ديده مىشود .\r\nدر اين ديوان در عين آنكه اشعارى در مدح پيغمبر اسلام ( ص ) و فضل و برترى او بر على ( ع ) و ديگر امامان ديده مىشود به اشعارى برمىخوريم كه در آن على ( ع ) را خالق آسمان و زمين و ملائك و همدم خدا و اول و آخر و سر ولايت و پيداآورندهء ما از عدم بوجود مىداند ( صفحهء 17 - 16 ) و نيز خود را سر حق و خضر زنده و عيسى مريم مىخواند ( صفحهء 18 ) .\r\nاز مطالعهء اين ديوان معلوم مىشود كه اتهامات مخالفان خاندان صفوى چندان بىاساس نبوده است . مثلا عبيد خان اوزبك در نامهء خود بشاه طهماسب ، صفويه را متهم مىسازد كه مردم را بسجدهء خود واداشته‌اند و به‌همين‌جهت آنان را كافر شمرده است ( احسن التواريخ روملو ص 231 ) . ادعاى عبيد خان تهمت محض نيست ، زيرا شاه اسماعيل صريحا بجنگجويان تركمان دستور مىدهد كه به او سجده كنند :\r\n اللّه اللّه دينك غازيلر دين شاه منم * قارشو كلونك سجده قيلونك غازيلر دين شاه منم \r\n\r\n","description":"","footnote":"","page_name":" 26 ","page_number":86},
  {"content":"\r\n\r\n اسيرادن برى كلونك نوروزايد ينك شاه تيونك * هى غازيلر سجده قيلونك غازى لار دين شاه منم « 1 » \r\nو نيز آنچه مؤلف عالم‌آراى امينى در حق شيخ حيدر پدر شاه اسماعيل مىگويد : « 2 »\r\n« جهال روم كه زمرهء ضلال و جنود شياطين خيال بودند ناقوس دعواى باطل نصارى را بر بام دير عالم زدند و چون امت غاويهء ثالث ثلاثه خود را مستحق عقوبت و نكال هاويه كردند ، شيخ جنيد را بمجاهره الله و ولدش را ابن اللّه گفتند تكاد السموات يتفطرن و تنشق الجبال هدا ان دعوا للرحمن ولدا و ما ينبغى للرحمن با آنكه به چشم عيان لاشهء زبونش را آغشتهء خاك و خون ديدند هو الحى لا إله الا هو در ثنايش گزيدند . . . » افترا نيست زيرا خود شاه اسماعيل گويد . « 3 »\r\n عين اللهم عين اللهم عين اللّه * گل ايمدى حقى گوراى كور گمراه\r\nمنم اول فاعل مطلق كه ديرلار * منم حكممده دور خورشيد ايله ماه \r\nدر غزل ديگرى خود را « نور خدا و ختم انبياء و مرشد كامل و ملبس به لباس آدم و خليل اللّه » مىداند ( صفحهء 6 - 155 ) .\r\nبا اين همه در اشعار ديگر خود را « بندهء مسكين خدا » مىخواند و خود را فقير و گناهكار و دلش را مملو از ترس خدا مىداند . اشعارى دارد كه در آن خود را خادم ائمه اطهار قلمداد مىكند و چند غزل در مناجات و توحيد دارد .\r\nاين تضاد و تناقض هم مربوط به پستى و بلندى دوران حيات پرحادثه و ماجراجويانهء او كه گاهى پادشاه شروان و علاء الدّين ذو القدر و شكيب خان ازبك را شكست مىدهد و گاهى از سلطان سليم شكست مىخورد و ياران جانبازش در پيش چشمش به خاك و خون مىغلطند و زن محبوبش در دست دشمن اسير مىافتد و هم راجع بتحولات دائمى و باطنى روحى سركش و پراضطراب و غير قانع تواند بود .\r\nاين ديوان « 4 » شايد پس از صفوة الصفاى ابن البزاز دومين سندى باشد كه بسيادت صفويه در آن اشارت رفته است . تحقيق در جعلى بودن نسب‌نامهء صفويه اولين‌بار از طرف احمد كسروى تبريزى در رسالهء « شيخ صفى و تبارش » به عمل آمد و بعد پروفسور زكى وليدى\r\n\r\n\r\n","description":"","footnote":"\r\n( 1 ) - صفحهء 22 .\r\n( 2 ) - نسخهء فاتح ورق  A  139\r\n( 3 ) - صفحهء 129\r\n( 4 ) - در صفحهء 18 به اين شعر برمىخوريم :\r\n آنام دور فاطمه آتام على دور * اون ايكى امامون من داخ ببريم \r\n","page_name":" 27 ","page_number":87},
  {"content":"\r\n\r\nطوغان مقاله‌اى منتشر كرد .\r\nدرحالىكه مستند تحقيقات كسروى نسخ متاخر كتاب صفوة الصفا بود . زكى وليدى طوغان از دو نسخهء كهنهء مقدم بر سلطنت صفويه استفاده كرده است يعنى نسخهء ليدن مورخ 890 و نسخهء آياصوفيا مورخ 896 در نسخهء آياصوفيا صريحا جد شيخ صفى را « عواض ابن بيروز الكردى السنجانى » مىگويد و بعد بلافاصله مىنويسد : « چون نسبت پيروز با كرد رفت » . در نسخه‌هاى تازه‌تر كه در دست كسروى بوده است اين را عوض كرده نوشته‌اند « و چون پيروز را در ذكر نسب رفت » .\r\nبراى جعلى بودن نسب‌نامه و اضافه شدن آن در زمانهاى بعد بكتاب صفوة الصفا ، زكى وليدى دليل ديگرى يافته است و آن اينكه در نسخهء آياصوفيا از داستان حج صدر الدّين در زمان سلطان برقوق در سنهء 770 كه منجر بگرفتن نسب‌نامهء سيادت از فيروز يا پيروز تا امام موسى كاظم ( ع ) است سخنى نيست معلوم است كه اين داستان را بعدا افزوده‌اند زيرا اولا تأليف صفوة الصفا در سال 759 هجرى اتفاق افتاده است . پس چگونه از حج سال 770 در آن ذكرى تواند بود و در ثانى سلطنت برقوق در مصر از 784 هجرى تا 801 بوده است نه در 770 .\r\nگفتيم ديوان دومين سندى است كه در آن بسيادت صفويه اشاره شده است . مؤلف عالم‌آراى امينى به « حسب منيع و نسب رفيع و جمال اصيل » حيدر اشاره مىكند ولى پيداست كه مقصود او انتساب او به شيخ صفى الدّين است نه سيادت او ، زيرا گويد : « غرض از اين بيان آنكه شيخ حيدر هرچند به مشايخ كرام شرف انتساب تمام كرده بود چون افعال و در اوضاع وظايف اتباع نسپرده مضمون اين مقال او را حسب حال آمد .\r\n لئن غمزت بآباء مضوا سلفا * لقد صدقت و لكن يئس ما ولدا » « 1 » \r\nآقاى گنجه‌اى كه در تركى چغتائى خصوصا و در ادبيات تركى عموما از بهترين متخصصين محسوب هستند و آثار و مقالات علمى او مورد استناد ترك‌شناسان شرق و غرب است جلد دومى براى اين ديوان تهيه ديده‌اند كه در آن نكات زبان‌شناسى و ادبى و تاريخى آن را توضيح داده‌اند و ما اميدواريم كه هرچه زودتر بجمال طبع آراسته شود و علاقه‌مندان را محظوظ و مستفيد گرداند .\r\n( تحفهء سامى ، ص 8 - روضة السلاطين ، ص 67 - 70 - مجمع الفصحا ، ج 1 ، ص 22 - 23 - صبح گلشن ، ص 152 - 153 - دانشمندان آذربايجان ، ص 136 - 137 - ريحانة الادب ، ج 1 ، ص 392 - لغتنامهء دهخدا « اسماعيل » ص 2550 - 2560 )\r\n\r\n\r\n","description":"","footnote":"\r\n( 1 ) - ورق  b  133\r\n","page_name":" 28 ","page_number":88},
  {"content":"\r\n\r\n\r\nرابط اردبيلى\r\nمشهور به شاه كاظم از سخنوران سدهء يازدهم اردبيل بوده . طبعش خالى از لطف نيست .\r\nاز اوست :\r\n آنم كه در سرم هوس تخت و تاج نيست * محتاجم و به هيچ‌كسم احتياج نيست \r\n* * *\r\n گفتى رفتى به آستان تو كه نه * مستم خواندى به نرگستان تو كه نه\r\nگفتى دل‌وجان به جاى ديگر دادى * اى جان و دلم قسم به جان تو كه نه \r\nدر صحف ابراهيم نوشته شده است كه رابط به هند آمده درويشانه مىزيست تا فوت شد .\r\n( تذكرهء نصرآبادى ، ص 382 - روز روشن ، ص 231 - دانشمندان آذربايجان ، ص 155 )\r\n\r\nراغب اردبيلى\r\nمير يوسف نام داشته « سيدى عاشق‌پيشه بود . گويند در حين وفات معشوق در بالين يافته اين شعر از مطلع خاطرش تافته ، به عالم بقا شتافته است » :\r\n اى دل قرار گير نه وقت طپيدن است * اى ديده خون مباركه هنگام ديدن است\r\nمى در قدح كنيد حريفان و گل به جيب * رسم عزاى ما نه گريبان دريدن است \r\n( آتشكدهء آذر ، ص 29 - نگارستان سخن ، ص 29 - دانشمندان آذربايجان ، ص 157 )\r\n\r\nسالم اردبيلى\r\nاز سخنوران پيرامون سدهء يازدهم هجريست . مرحوم تربيت اين بيت را در جُنگى مورخ 1125 به نام او ديده است :\r\n آيينه در كفت دل فولاد اگر نداشت * پيش رخت چگونه سپر كرد سينه را \r\n( دانشمندان آذربايجان ، ص 173 )\r\n\r\n","description":"","footnote":"","page_name":" 29 ","page_number":89},
  {"content":"\r\n\r\n\r\nسامى صفوى\r\nابو النصر سام ميرزا دومين فرزند اسماعيل صفوى است وى با برادرش بهرام ميرزا از يك مادر بودند . سام ميرزا روز سه‌شنبه 21 شعبان 923 در منزل دزاورد مراغه متولد شد و پس از نشو و نما مكرر علم عصيان و مخالفت برافراشت و سرانجام به سال 969 مورد خشم قرار گرفت و در قلعهء قهقهه زندانى شد و به تاريخ 975 در اثر زلزله جان به جان‌آفرين تسليم كرد .\r\nعبدى بيگ شيرازى متخلص به نويدى ( متوفى 988 ه . ق ) در تاريخ تكملة الاخبار ضمن وقايع سال 975 هجرى حادثهء مرگ سام ميرزا چنين شرح مىدهد : « و هم در آن ايام در قلعهء قهقهه در منزلى كه سام ميرزا و اولادش مىبودند و به حسب اتفاق پسران القاص ميرزا سلطان احمد و سلطان فرخ جمع گشته صحبتى مىداشتند زلزلهء عظيمى روى نمود و آن منزل بر سر ايشان فرود آمد و مجموع هلاك شدند و اين بنده اين قطعه را براى ضبط تاريخ به نظم آوردم :\r\n به تاريخ جهان زد قهقهه كبك خرامنده * كه نبود دايما جام بقا اندر كف ساقى\r\nچو گفتم چيست حال « سام » و تاريخش چه مىگويى * بگفتا در جوابم « دولت طهماسب شه باقى » \r\n( 975 )\r\nاين ماده تاريخ در كتاب دانشمندان آذربايجان و . . . به شكل محرف « دولت طهماسب شد باقى » ضبط و در نتيجه تاريخ زلزله و مرگ سام ميرزا 974 قيد شده است . و همچنين خطاى مؤلف قاموس الاعلام كه تاريخ مرگ او را 939 نوشته در ريحانة الادب نيز راه يافته است .\r\nسام ميرزا در خدمت خواجه محمد مؤمن فرزند خواجه عبد اللّه مرواريد درس خوانده است . خط تعليق و شكسته را بسيار خوب مىنوشته و خود شعر مىگفته است . تحفهء سامى از تأليفات اوست كه در مدت 11 سال ( 957 - 968 ) تأليف شده و ( طبق چاپ همايون‌فرخ ) مشتمل بر شرح حال 713 نفر از شاعران معاصر خود اوست .\r\n\r\n","description":"","footnote":"","page_name":" 30 ","page_number":90},
  {"content":"\r\n\r\nمرحوم تربيت نسخه‌يى از ديوان او را كه شامل 6 هزار بيت بوده ديده است .\r\nنمونه‌يى از اشعار اوست :\r\n كند سگت ز وفا ميل دوستدارى ما * عجب كه عار نمىآيدش ز يارى ما \r\n* * *\r\n پابوس سگ يار نگويى هوسم نيست * دارم هوس اما چه كنم دسترسم نيست \r\n* * *\r\n به دل غمىست مرا از سپهر كج‌رفتار * كه نيست چارهء آن غير مرگ آخر كار \r\n* * *\r\n حاصل عمر نثار ره يارى كردم * شادم از زندگى خويش كه كارى كردم \r\nرباعى :\r\n خون در جگرم ز لعل جان‌پرور توست * تنگى دلم ز حقهء گوهر توست\r\nهر تار ز كاكلت جدا فتنه‌گريست * حاصل كه تمام فتنه‌ها در سر توست \r\n* * *\r\n هرگاه كه عشوه آن دل‌آويز كند * عاشق ز بلا چگونه پرهيز كند\r\nباد است نصيحت كسان در گوشم * اما بادى كه آتشم تيز كند \r\nغزل :\r\n اى همچو پرى از من ديوانه رميده * نى با تو سخن گفته و نى از تو شنيده\r\nاى واى بر آن عاشق محروم كه هر روز * صد بار تو را ديده و گويا كه نديده\r\nآزرده شد از چشم من امشب كف پايت * دردا كه كف پاى تو را چشم رسيده\r\nمرغ دل « سامى » به هواى سر كويت * در دام بلا مانده و يك‌دانه نچيده \r\nوى هنگام خاتمهء تذكرهء خود قصيده‌يى در مناقب حضرت على ( ع ) ساخته و ضمن آن با ايما و اشاره از وضع خود اظهار دلتنگى كرده است .\r\n\r\n","description":"","footnote":"","page_name":" 31 ","page_number":91},
  {"content":"\r\n\r\nقصيده :\r\n خوش است گشت چمن بانگار ، فصل بهار * كه گشت روى زمين چون بهشت ديگر بار\r\nبه‌سوى باغ گذر كن نظر به سرو افكن * كه ياد مىدهد از قدّ يارِ گل‌رخسار\r\nچو بلبل از برِ گل يك‌زمان مشو غافل * چو سرو از طرف جوى پاى باز مدار\r\nچرا كه عمر چو باد بهار مىگذرد * غنيمت است دمى صحبت گل و گلزار\r\nسپيده‌دم گذرى كن به‌سوى باغ و ببين * كه روح‌بخش بود چون نسيم باد بهار\r\nگل است خسرو خوبان و بلبلش شاعر * زهى طراوت حسن و لطافت گفتار\r\nبه گرد عارض گل قطره‌قطرهء باران * چو گلرخان كه ببندند لؤلوئى شهوار\r\nدگر به باغ ز خجلت شكوفه سر نزند * اگر زند مه من گل به گوشهء دستار\r\nزبان گشاد به گل بلبل اين سخن مىگفت * بيا كه عهد چمن تازه كرد باد بهار\r\nدميد سبزهء تر در چمن چو خطّ بتان * به تازگيست چمن را طراوت از رخ يار\r\nجهان بدين صفت اما چه سود ، چون خاطر * به مردمى نبود فارغ از غم و آزار\r\nدمى فراغت خاطر نبوده است مرا * هميشه با غم و درد است خاطرم افگار \r\n\r\n","description":"","footnote":"","page_name":" 32 ","page_number":92},
  {"content":"\r\n\r\n ز حادثات جهان جمله درد و رنج كشم * به مقتداى جهان درد خود كنم اظهار\r\nبرم پناه به شاهى كه از شرف مه و مهر * بر آستانهء قدرش ستاده ليل و نهار\r\nشه سرير ولايت على ابو طالب * كه كرده‌اند سلاطين به شاهيش اقرار\r\nخليل خوان و مسيحادم و محمد خلق * كليم دست و سليمان مكان و خضر شعار\r\nسكندر آيت و جمشيد فرّ و ماه قدر * نشد ز بهر كس ديگر اين سخن تكرار\r\nز بعد احمد مرسل نبوده احبابش * نبوده جز تو شهى در مهاجر و انصار\r\nمحبَّت تو اگر در دل همه بودى * يقين كه خالق بىچون نيافريدى نار\r\nتو را چو حضرت حق وصف گفت در قرآن * كسى چگونه كند وصف آن شه ابرار\r\nاگرچه گشت مطوِّل سخن بيا « سامى » * ز شعر « حالى » اين بيت حسب حال بيار\r\n« اگرچه گفتن بسيار نيك نيست ولى * چو در ثناى تو باشد نكو بود بسيار »\r\nشها گناه بسى كرده‌ام در اين عالم * وليك هست اميدم به حضرت غفّار\r\nكه روز حشر شفيعم شوى ز روى كرم * چرا كه هست گناهم برون ز حد شمار\r\nهميشه تا به چمن گل زند سراپرده * مدام تا كه شكوفه درم كند ايثار \r\n\r\n","description":"","footnote":"","page_name":" 33 ","page_number":93},
  {"content":"\r\n\r\n محب آل على باد سرفراز جهان * عدوى آل على باد پست و خوار و نزار \r\n( تحفهء سامى ، تصحيح ركن الدّين همايون‌فرخ ، مقدمه ، ص 377 - 380 - روضة السلاطين ، ص 71 - مجمع الخواص ، ص 24 - آتشكدهء آذر ، ص 18 - دانشمندان آذربايجان ، ص 176 - 178 - ريحانة الادب ، ج 2 ، ص 151 - فرهنگ سخنوران ، ص 258 )\r\n\r\nسعد الدّين وراوينى « 1 »\r\nاز دانشمندان و سخنوران سدهء هفتم هجرى و از ملازمان و نزديكان خواجه ابو القاسم ربيب الدّين هارون فرزند على فرزند ظفر دندان ( وزير اتابك ازبك فرزند محمد فرزند ايلدگز از اتابكان آذربايجان كه از سال 607 تا 622 در آذربايجان و اران سلطنت داشت ) بوده است . مرزبان‌نامه را از طبرى به فارسى برگردانيده و به نام خواجه ربيب الدّين موشح ساخته است . و همان‌طورىكه علامه قزوينى در مقدمهء همين كتاب اشاره نموده است : « الحق در عذوبت انشا و سلاست عبارت و روانى كلام كمتر كتابى بدان پايه مىرسد » .\r\nسعد الدّين مانند اكثر دبيران و دانشمندان زمان خود شاعر هم بوده و موقع تسليم كتاب به خواجه ربيب الدّين اين قطعه را سروده است :\r\n وزير عالم عادل ربيب دولت و دين * ايا به طوع فلك طاعت تو ورزيده\r\nهرآنچه بسته ضمير تو عقل نگشوده * هرآنچه دوخته راى تو چرخ ندريده\r\nز بس‌كه در شب شبهت فكنده پرتو صدق * چو صبح راى تو بر آفتاب خنديده \r\n\r\n\r\n","description":"","footnote":"\r\n( 1 ) - دربارهء « وراوى » ياقوت در معجم البلدان ، ج 8 ، ص 431 مىنويسد :\r\nشهر كوچك و پرنعمت و خوش‌آب‌وهوايى است كه در كوههاى آذربايجان بين اردبيل و تبريز قرار دارد و آن ولايت ابن پشكين ، يكى از اميران آن ناحيه است و بين واروى و اهر يك منزل فاصله مىباشد . حمد اللّه مستوفى ، وراوى را مشكين معرفى كرده است ( نزهت القلوب ، ص 94 ) و « شفر » آنجا را با « وراوين » زادگاه سعد الدّين يكى دانسته است ( مقدمهء مرزبان‌نامه ) . امروز مشكين نام يكى از دهستانهاى بخش مركزى خياو ( مشكين شهر ) است . شاعران معدود اين شهرستان به اعتبار سوابق تاريخى جزو سخنوران اردبيل ذكر شده‌اند .\r\n","page_name":" 34 ","page_number":94},
  {"content":"\r\n\r\n ميان خاك سيه زرّ سرخ آمده بار * ز ابر رحمت تو هركجا كه باريده\r\nهر آرزو كه بدان گشته كام جانها خوش * كف كريم تو پيش از سؤال بخشيده\r\nهنر به عهد تو زان پس كه ديده قحط كرم * ميان روضهء ناز و نعيم غلتيده\r\nتويى و طبع تو كز غايت روانى او * بر آتش حسد آب حيات جوشيده\r\nز دست‌بوس تو تمكين نديده منشى چرخ * كه گاه خطّ و گهى خامهء تو بوسيده\r\nبه ذوق عقل توان يافت شوربختى آن * كه او مشارع جاه تو خواست شوريده\r\nوفاق راى تو گر نسپرد رواست كه هست * هميشه دامن ظلمت ز نور درچيده\r\nبزرگوارا اين بكر را كه آوردم * برون ز پردهء فكرش تمام باليده\r\nبه زير دامن اقبال بنده‌پرور تو * به محض خون دل خويش پرورانيده\r\nز بهر زيور او تا زمانه عقد كند * به جاى آب من از ديده خون چكانيده\r\nجهان به جاى دِرَم بىدريغ بر سر او * نثار كرده كواكب سپهر برچيده\r\nنگه به زلف و رخش كن كه روشن است امروز * زمانه را به سواد و بياض او ديده\r\nطمع نمىكنم اندر گرانى كاوينش * عروس اگرچه جميل است و شوى ناديده \r\n\r\n","description":"","footnote":"","page_name":" 35 ","page_number":95},
  {"content":"\r\n\r\n كه هست جود تو پيش از نكاح او صد بار * هزار مهرالمثلش به من رسانيده\r\nبه هيچ پوشش تشريفم اين مقابل نيست * كه نيست نيك و بدش بر تو هيچ پوشيده\r\nكه داندش چو تو ز ابناى دهر قيمت عدل * كه نه فروخته‌اند اين متاع و نخريده\r\nبه آستان تو پيوستنش مبارك باد * پى حوادث از روزگار ببريده \r\nاين مترجم و سخنور زبردست از ربيب الدّين وزير به مناسبت تأسيس كتابخانهء مسجد جامع تبريز نيز تجليل نموده و در صفحهء 297 مرزبان‌نامه چنين نوشته است :\r\n« جوامع انديشهء مباركش بر جامع تبريز مقصور آمد تا دار الكتبى در او وضع فرمود . . . »\r\n( مرزبان‌نامه ، تصحيح علامه قزوينى ص يد ، 302 - 303 - از سعدى تا جامى ، ص 378 )\r\n\r\nسلامى اردبيلى\r\nاز شاعران سدهء دهم و از نزديكان صدر الدّين خان فرزند معصوم بيگ بوده است .\r\nصاحب مجمع الخواص مىنويسد : « از قضا روزى با عده‌يى از شعرا به خصوص با مولانا حزينى گيلانى . . . صحبت شاعرانه مىكرديم ، در اين اثنا مولانا سلامى داخل شد و شروع كرد به فتح باب كردن براى دخل شعر .\r\nحزينى از روى تعجب پرسيد : شما شاعريد ؟ اسمتان چيست ؟ گفت آرى بيتهاى مشهور دارم . حزينى گفت جسارت مىكنم پس فلاكتتان كو ؟ ياران در شگفت شدند ولى به مولاناى مذكور فرقى نكرد و چون خجالت نمىكشيد شروع كرد به شعر خواندن . قضا را قصيدهء برديه‌يى گفته بود ، باز مولانا حزينى گفت : شعر خنك هم مىگوييد . . . از اوست :\r\n هجران بدان رسيد كه هرچند مىدهم * دل را به وصل مژده تسلى نمىشود \r\nرفيقى داشت كه با نداشتن طبع شعر كلامى تخلص مىكرد حريفان اين بيت را دربارهء آن دو خوب گفته بودند :\r\n\r\n","description":"","footnote":"","page_name":" 36 ","page_number":96},
  {"content":"\r\n\r\n دو چيز بدتر ز تير حرامى * سلام كلامى ، كلام سلامى \r\n( مجمع الخواص ، ص 279 - 280 - دانشمندان آذربايجان ، ص 182 - 183 )\r\n\r\nشيخى اردبيلى\r\nتاريخ زندگيش روشن نيست . شادروان تربيت از تذكرهء رياض الشعراى واله داغستانى كه در تاريخ 1161 تأليف شده اين بيت او را نقل كرده است :\r\n « شيخى » ز نامهء عمل ما مپرس از آنك * ما ز آب ديده نامهء اعمال شسته‌ايم \r\n( روز روشن ، ص 370 - دانشمندان آذربايجان ، ص 210 )\r\n\r\nصدر اردبيلى\r\nشيخ صدر الدّين موسى فرزند شيخ صفى الدّين اردبيلى . روز عيد فطر سنهء 704 ولادت يافت و پس از رحلت پدر بزرگوارش ( 735 ) مدت 59 سال به ارشاد عباد اشتغال داشت و حظيرهء متبركهء صفويه از آثار اوست و آن عمارت عالى را در مدت ده سال به اتمام رسانيد و نظام و نسق آن روضه از حفاظ و خدام و . . . ساير متعلقات همه او قرار داد و طالبان ، ايثار فراوان آوردند همه را در اخراجات آن بقاع خير صرف كرد . وى به سال 794 درحالىكه نود سال داشت رحلت نمود .\r\nسلطان خواجه على و شيخ شهاب الدّين و شيخ جمال الدّين اولاد ذكور او بودند ؛ شاه قاسم انوار از جملهء مريدان وى بوده و اين چند بيت در سوكش سروده است :\r\n صدر ولايت كه نقد شيخ صفى داشت * قرب نود سال بود رهبر اين راه\r\nجانش به وقت رحيل عطسه زد و گفت * يا ملك‌الموت قد وصلت الى اللّه\r\nسوخته شد قاسمى ز فرقت خواجه * صبر كن اندر فراق صبرك للّه \r\nمؤلف حبيب السير در كرامت و مقام او داستانهايى نقل كرده و صاحب تاريخ عالم‌آراى عباسى نيز مطالبى نوشته است .\r\nشيخ طبع نظم داشته ؛ از اوست :\r\n\r\n","description":"","footnote":"","page_name":" 37 ","page_number":97},
  {"content":"\r\n\r\n صوفى صافى دلم ساز انا الحق مىزند * نه به تقليد و ريا اللّه مطلق مىزند\r\nباده‌هاى لايزالى خوردم از خمِّ صفا * هاىهوى اين دلم بر طاق ازرق مىزند\r\nهركه او طالب بود روزى به مطلوبى رسد * هركه طالب نبود او از دور بق‌بق مىزند\r\nجرعه‌يى نوشيده‌ام روز الست از دست حق * تا ابد جان و دلم اللّه صدَّق مىزند\r\nهركه او مرشد ندارد كى تواند راه رفت * پرّ تيغ معرفت بر فرق احمق مىزند\r\nگر تو خواهى بشنوى سر انا الحق هر زمان * « صدر دين بن صفى » دايم دم از حق مىزند \r\n( حبيب السير ، ج 4 ، ص 420 - 423 - تاريخ عالم‌آراى عباسى ، ص 14 - 17 - سلسلة النسب صفويه ، ص 39 - 45 - دانشمندان آذربايجان ، ص 228 - 229 )\r\n\r\nصفى الدّين اردبيلى\r\nشيخ صفى الدّين اردبيلى از مشاهير عرفاى آذربايجان بود به سال 650 تولد يافت و پس از طى مراحل رشد به منظور ديدار مشايخ راهى شيراز شد و با ظهير الدّين فرزند و جانشين شيخ نجيب الدّين بزغوش و ركن الدّين بيضاوى و شيخ سعدى و سايرين ملاقات كرد و به راهنمايى آنان طالب شيخ زاهد گيلانى شد و سرانجام ارادت وى را گزيد و با دختر وى بىبى فاطمه ازدواج كرد و به سال 700 خليفه و جانشين شيخ زاهد گشت و صبح دوشنبه 12 محرم 735 در 85 سالگى در اردبيل وفات يافت و همان‌جا دفن شد . حمد اللّه مستوفى دربارهء شيخ مىنويسد : مردى صاحب وقت بود و قبولى عظيم داشت .\r\nادوارد برون مىنويسد :\r\n« تاريخ ثابت مىكند كه شيخ صفى الدّين عزلت‌گزين بزرگوار اردبيل كه سلاطين صفويه نام و نسب خود را از او گرفته‌اند فى الحقيقة در زمان خود شخصى متنفّذ و صاحب قدرت بوده است . وزير بزرگ رشيد الدّين فضل اللّه به ادعيه و شفاعات او توجّه داشت و اين معنى از مجموعهء رسائل او و از دو رقعه‌يى كه يكى به شيخ نوشته و در ديگرى توصيه‌يى دربارهء شيخ كرده است معلوم مىشود » . دربارهء نسب حضرت شيخ و احوال طفوليت و مراحل طلب و كمالات و شهرت و عظمت و ملاقات او با شيخ زاهد گيلانى و كلمات و نصايح و تحقيقات و توضيحات وى بر بعضى از آيات و احاديث و سيرت و كيفيت رحلت شيخ و . . . ابن بزاز در\r\n\r\n","description":"","footnote":"","page_name":" 38 ","page_number":98},
  {"content":"\r\n\r\n« صفوة الصفا » و حافظ حسين كربلايى در « روضات الجنان و جنات الجنان ، ج 1 ، ص 223 - 270 » و شيخ حسين در « سلسلة النسب » و عبد الكاظم محمد اردبيلى در كتاب « صفوة الآثار فى اخبار الاخيار » كه سال 1118 به نام شاه سلطان حسين تأليف شده ( نسخه‌ها ، ج 2 ، ص 87 - 88 ) مطالب مشروحى نوشته‌اند .\r\nدربارهء سيادت او عقايد مختلف است بعضى او را شافعى سنّى و برخى سيد علوى و شيعه دانسته‌اند . از جمله ابن بزاز در مقالات از شيخ صدر الدّين موسى نقل مىكند كه « شيخ صفى فرمود در نسب ما سيادت هست ليكن سؤال نكردم كه علوى يا شريف و مشتبه بماند » صاحب روضات الجنان در مورد سيادت شيخ چنين مىنويسد :\r\n« حضرت مخدومى ادام اللّه بركاته مىفرمودند كه از ثقات به ما رسيده كه در زمان حضرت سلطان صفى الدّين نسب آن عالىحضرت ظاهر و باهر بود ، فاما حضرت مشار اليه در اظهار آن نمىكوشيدند ، بعضى از احبّا از ايشان سؤال كردند كه شما را چرا خوش نمىآيد از اظهار اين نسب عالى ؟ فرمودند از روى هضم نفس كه ما به كدام عمل شايسته و بايسته خود را توانيم به اين دودمان نامى گرامى نسبت داد » ( ج 1 ، ص 224 - 225 ) ولى بار تولد در تذكرهء جغرافياى تاريخى ص 269 در اين زمينه نوشته است كه « از قرار معلوم شيخ صفى . . . شيعه نبود زيرا حمد اللّه مستوفى اهالى اردبيل را شافعى و مريد شيخ صفى الدّين مىخواند » .\r\nدر اين مورد بدين مختصر اكتفا مىشود براى اطلاع بيشتر به كتاب « شيخ صفى و تبارش » نوشتهء كسروى و « لغتنامهء دهخدا » ذيل مادهء صفويه مراجعه شود .\r\nمعاصران شيخ :\r\nبه نوشتهء هدايت « معاصران آن بزرگوار از مشايخ عظام : ابو المكارم ركن الدّين علاء الدولهء سمنانى و شيخ عبد الرزاق كاشانى و اوحد الدّين مراغه‌يى و شيخ محمود شبسترى و مير حسين سادات هروى . و از علماى عظام : قاضى ناصر الدّين بيضاوى و جمال الدّين حلى . و از سلاطين : سلطان غازان خان بن ارغون و سلطان محمد خدابنده . مريدان وى بيشتر از صد هزار بوده است » .\r\nتأليفات او :\r\nدر فهرست نسخه‌هاى خطى نگارش آقاى احمد منزوى ( ج 2 ، ص 1799 ) كتب و\r\n\r\n","description":"","footnote":"","page_name":" 39 ","page_number":99},
  {"content":"\r\n\r\nرسالاتى به شرح زير به شيخ صفى نسبت داده شده است :\r\n1 - تحقيقات ( مستفاد از الذريعة ، ج 9 ، ص 614 )\r\n2 - شرح ابياتى از مثنوى ، ظاهرا از شيخ صفى الدّين است چه گفتار از « صفوة الصفا » گرفته شده . گزارش ده و اندى بيت است و نسخه‌يى از آن در كتابخانهء امير المؤمنين نجف به شماره 485 مورخ 1099 هست ( يادداشتهاى سيد عبد العزيز طباطبايى )\r\n3 - صلة الفقيه .\r\n4 - فنا و آن چنين شروع مىشود تحقيق شيخ صفى الدّين بن اسحاق .\r\nچنان كه فرمود فنا سه قسم باشد . . . نسخه‌يى از آن در دانشگاه تهران به شماره 4 / 4209 نستعليق سدهء 13 هست .\r\n( فهرست دانشگاه ، ج 13 ، ص 3184 )\r\n\r\nغزليات شيخ :\r\nاين غزليات كه از نتايج ضمير منير اوست از كتاب سلسلة النسب صفويه نقل شده است :\r\n مى نوش كن مدام كه مى را عديل نيست * وز هيچ شربتى به جهانش بديل نيست\r\nجلاب سلسبيل چو موقوف‌وعده‌ييست * حالى به نقد باده كم از سلسبيل نيست\r\nوصف مزاج آن حق اگر زنجيل گفت * در باده سرّهاست كه در زنجيل نيست\r\nگر عاقلى به عقل حكيمانه نوش كن * ور غافلى مخور تو كه آب سبيل نيست\r\nمىخواره را به آتش اگر ترس مىدهند * مىدان كه جز مثابهء نار خليل نيست\r\nدر مدح مى منافع للنّاس آيت است * نيكو بخوان كه منفعت او قليل نيست\r\nمىخوارگيست عيب « صفى » در جهان و بس * منت خداى را كه لئيم و بخيل نيست \r\n* * *\r\n تا دلم نقش خيال صورت روى تو بست * همچو صورتگر به محشر در ميان آتش نشست\r\nچون سياوش اين سويداى دل سودازده * خويشتن را زد بر آتش ليكن از آتش برست \r\n\r\n","description":"","footnote":"","page_name":" 40 ","page_number":100},
  {"content":"\r\n\r\n چون خليل الله به ياد آن لب و رخسار و خط * در ميانِ آتش و آب و گل و ريحان نشست\r\nآزر ، ار عكس خليل چهره‌ات ديدى به خواب * همچو ابراهيم نقش روى بتها مىشكست\r\nور چو رويت قبله‌اى در كعبه بودى ، بىخلاف * در زمان جاهليَّت كس نبودى بت‌پرست\r\nهركه از جام لب نوشين تو يك جرعه يافت * همچو چشمت شد مدام از بادهء ديدار مست\r\nبادهء صافى و لبهاى تو و جان « صفى » * نسبتى دارند جانى باهم از روز الست \r\n* * *\r\n صفيا صفاى صوفى ز شراب صاف باشد * نه ز زهد سرسرى و سخنى گزاف باشد\r\nمى صرف صاف وحدت مچشان مخالفان را * كه جدل كنند و دانى كه جدل خلاف باشد\r\nتو چه لايق خدايى كه ز خود برون نيايى * نبرد اگرچه تيغ است چو در غلاف باشد\r\nچه شوى چو مرد حاجى به طواف كعبه راجى * كه منا و خيف غايب دم لا نخاف باشد\r\nبه صفا اگر رسيدى « صفيا » مرو به مروه * كه به گرد كعبهء دل همه در طواف باشد \r\n* * *\r\n آن كسانى كه ز صورت همه معنى خوانند * ز ابجد دفتر دنيى خط عقبى خوانند\r\nدر رخ عبد چو نيكو نگرند از ره علم * از سراپاى وجودش همه مولى خوانند\r\nعكس رخسارهء محبوب چو پرتو فكند * لمعان رخ او نور تجلى خوانند\r\nاز كتب‌خانه خود خواند « صفى » سرِّ خدا * صوفيانش همه ز آن سرّ كتابى خوانند \r\n\r\n","description":"","footnote":"","page_name":" 41 ","page_number":101},
  {"content":"\r\n\r\nرباعيات او :\r\nدر دانشمندان آذربايجان رباعياتى به شرح زير به شيخ نسبت داده شده است :\r\n روى تو چو مصحفيست بىسهو و غلط * كش كلك قضا نوشته از مشك فقط\r\nچشم و دهنت آيهء وقف ، ابرو مد * مژگان اعراب و خال و خط حرف و نقط \r\n* * *\r\n هرگز دل هيچ‌كس ميازار صفى * تا بتوانى دلى به دست آر صفى\r\nسررشته همين است نگهدار صفى * زنهار صفى هزار زنهار صفى \r\n* * *\r\n صاحب كرمى كه صد خطا مىبخشد * خوش باش صفى كه جرم ما مىبخشد\r\nهركس كه جُوى مهر على در دل اوست * هرچند گنه كند خدا مىبخشد \r\nدر صورتى كه رباعى اول در « صبح گلشن ، ص 254 » به صفى شيرازى و رباعى دوم كه در « قاموس الاعلام ، ج 4 ، ص 2961 » به صفى رازى نسبت داده شده است از آن صفىعلى شاه اصفهانى است و در ديوان وى ( صفحهء 234 ) مضبوط است .\r\nدربارهء رباعى سوم ادوارد برون مىنويسد « هرچند اين رباعى دلالت بر دوستى على عليه السلام دارد ليكن مع‌ذلك براى من ثابت نيست كه او هم مثل اخلاف خود در مذهب شيعه داراى عقيدهء راسخه بوده باشد » .\r\nدوبيتىهاى شيخ :\r\nشيخ حسين نامى از نوادگان شيخ زاهد گيلانى در كتاب « سلسلة النسب صفويه » كه در زمان شاه سليمان صفوى نوشته چند غزل فارسى و يازده دوبيتى به نام شيخ صفى الدّين آورده است .\r\nبيشتر دوبيتىها در بحر هزج محذوف است و اين وزنى است كه فهلويات يا شعرهاى نيم‌زبانى در اين وزن سروده مىشده . ولى در برخى از دوبيتىها مصراع دوم يا سوم به بحر مشاكل محذوف برگشته است .\r\nكسروى عقيده دارد كه اين دوبيتىها به زبان آذرى است و نويسندهء سلسلة النسب آنها را از كتابى يا جُنگى به دست آورده است و شرحى كه براى هر دوبيتى در زير آن مىنويسد نيز از همان كتاب يا جنگ نقل شده است بعد اضافه كرده كه « ما چنين درمىيابيم كه آن شرحها\r\n\r\n","description":"","footnote":"","page_name":" 42 ","page_number":102},
  {"content":"\r\n\r\nاز خود شيخ صفى مىباشد » .\r\nاستاد زنده‌ياد اديب طوسى در نشريهء دانشكدهء ادبيات تبريز ( سال 7 شماره 4 ) با توجه به مفاهيم دوبيتىها شرحهاى مربوط را تلخيص و بدين‌ترتيب آنها را معنى كرده است .\r\nاينك دوبيتيها و شرح و معنى آنها ذيلا نقل مىشود . در باب كسر نفس و فروتنى مىفرمايد :\r\n* * *\r\n صفيم صافيم گنجان نمايم * به دل درده ژرم تن بىدوايم\r\nكس به هستى نبرده ره به اويان * از به نيستى چو ياران خاك پايم \r\nشرح : يعنى صفيم كه صاف‌دلم و دليل و راه نمايندهء طالبانم به گنجهاى اسرار حق ، با وجود آن‌همه به دل دردمند بيچاره‌ام زيراكه هيچ‌كس به عجب و پندار راه به عالم وحدت نبرده و من از بىتعينى و فروتنى خاك پاى درويشانم .\r\nمعنى : صفى صافيم كه گنجها « ى حقيقت » را مىنمايانم .\r\nبه دل دردمند و به تن بىدوايم .\r\nكسى از هستى : ( خودبينى ) ره به خدا نبرده\r\nمن از نيستى : ( فروتنى ) خاك پاى مردانم\r\n* * *\r\n تبه « 1 » درده ژران از بو جينم درد * رنده پاشان برم چون خاك ، چون گرد\r\nمرگ ژيريم به ميان دردمندان بور « 2 » * ره به اويان به همراهى شرم برد \r\nشرح : از غايت محبت و احسان در باب دلجويى دردمندان مىفرمايد :\r\nبگذار تا درد همه دردمندان بر جان حزين من باشد و خاك پاى قدمهاى ايشان باشم و حيات و ممات من در ميان دردمندان باشد كه ايشان همراه من و رفيقان من‌اند در معرفت حقايق عالم توحيد .\r\nمعنى : بگذار تا درد دردمندان را به جان خرم\r\nو غبار پايشان باشم\r\n\r\n\r\n","description":"","footnote":"\r\n( 1 ) - گويا « بنه » است .\r\n( 2 ) - از وزن پيداست كه اين مصراع درست نيست و كلمه‌يى اضافه دارد .\r\n","page_name":" 43 ","page_number":103},
  {"content":"\r\n\r\nمرگ و زندگيم ميان دردمندان باشد\r\n« زيرا » به همراهى ايشان راه به حق توانستم برد\r\n* * * در انبساط دل مىفرمايد :\r\n موازش از چه اويان مانده دوريم * آز چو اويان خواصان پشت زوريم\r\nدهشم « 1 » دوش با عرش و به كرسى * سلطان شيخ زاهد چوگان گويم « 2 » \r\nشرح : يعنى مگوييد كه من يك‌لحظه از عالم وحدت دور باشم و حال آنكه قوت و توانايى و پشت‌گرمى من از خاصان عالم وحدت است اينكه بگذاشته‌ام دوش به زير عرش و كرسى يعنى به امداد حاملان آنها دوش داده‌ام و به آن شرف مشرف گشته‌ام از جهت آنست كه گوى چوگان سلطان شيخ زاهدم يعنى دست‌پرور استاد كاملم و مطيع و فرمانبردار اويم .\r\nمعنى : مگوييد من از حق دور مانده‌ام\r\nمن براى خاصان حق كمك و زور و پشتم\r\nشانه به زير عرش و كرسى داده‌ام\r\n« زيرا » گوى چوگان شيخ زاهدم\r\n* * *\r\n شاه‌بازيم جمله ماران بكشتيم * وفا داريم بىوفايان بهشتيم\r\nقدرت زنجيريم به دست استاد * چخمقم آتشم ديكم نوشتيم « 3 » \r\nشرح : شاه‌باز عالم وحدتم كه همه ماران صفت ذميمه را از وجود طالبان محو و ناچيز نمودم و وفادارم كه رسم بىوفايان را برانداختم و حبل المتين قدرت الهيم كه مطيع و فرمانبردار استاد كاملم كه با وجود استيلاى صفت جلال كه تقاضاى آن صفت آتش سوزانست به آب حلم و بردبارى تسكين داده كسى را نيازردم .\r\nمعنى : شاه‌بازيم كه همه ماران ( صفات ذميمه ) را كشتيم\r\nوفا داريم كه بىوفايان را هشتيم\r\n\r\n\r\n","description":"","footnote":"\r\n( 1 ) - گويا « بهشتم » درست باشد .\r\n( 2 ) - گويا « گوييم » درست باشد .\r\n( 3 ) - وزن اين دوبيتى به هم خورده است . . . ، كلمه‌هاى چخمقم ، ديكم بىگمان نادرست است .\r\n","page_name":" 44 ","page_number":104},
  {"content":"\r\n\r\nبه دست استاد ( پير و مرشد ) زنجير قدرتيم\r\nو براى آتش چخماقيم كه شعلهء ديك ( هواى نفس ) را فرونشانديم ؟\r\n* * *\r\n همان هوى ، همان هوى ، همان هوى * همان كوشن ، همان دشت ، همان كوى « 1 »\r\nآز و اجم اويان تنها چو من بور * به هر شهرى شرم هىهاى و هى هوى \r\nشرح : يعنى همان خدايست و همان خداى جل شانه كه يكتاى بىهمتايست و منفرد در ذات و صفات و دنيا كه عبارت از عالم ناسوتست همان صحرا و همان دشت است و خواهش دل من آن بود كه محبت حق جل شانه كه محبوب حقيقى است مخصوص به من باشد و حال آنكه در هر شهرى و بلادى مملو از شورش و غوغاى محبان و مشتاقان حق است .\r\nمعنى : همان خداست . . .\r\nهمان كوشن و دشت و كوى\r\nمن مىگويم چه مىشد كه حق مخصوص من بود\r\nو « حال آنكه » به هر شهرى رفتم پر از هاىهوى اوست\r\n* * * \r\nدر خطاب با شيخ زاهد قدس سره مىفرمايد :\r\n بشتو « 2 » بر آمريم حاجت روا بور * دلم زنده به نام مصطفى بور\r\nاهرادوار بو بور دام بو پارسر * هر دو دستم به دامن مرتضى بور \r\nشرح : يعنى چون به درگاه تو كه استاد كاملى ملتجى شدم و پناه آوردم كل حاجتهاى من همه روا شد و از يمن توجه تو دلم زنده به نام حضرت مصطفى ( ص ) شد . فردا كه روز محشر است از من كه سؤال اعمال كنند دست التجاى من به دامن حضرت على مرتضى عليه التحية و الثناء و آل مجتباى او باشد .\r\nمعنى : به بر تو آمدم حاجتم روا شد\r\nدلم به نام مصطفى زنده شد\r\n\r\n\r\n","description":"","footnote":"\r\n( 1 ) - از وزن پيداست كه در اين بيت در چند جا ( و ) افتاده است .\r\n( 2 ) - گويا « به تو » درست باشد .\r\n","page_name":" 45 ","page_number":105},
  {"content":"\r\n\r\nنوبت فردا ( قيامت ) چو شود و از برده‌ام ( عملم ) بپرسد\r\nدست التجايم به دامن مصطفى باشد\r\n* * *\r\n شيخه « 1 » شيخى كه احسانش با همى نى « 2 » * تنم بورى عشقم آتش كمى نى\r\nتمام شام شيراز از نوريريم * شخم سر پهلوانى از خبر نى \r\nشرح : شيخ من الحمد لله و المنه كه شيخى است مكرمت و احسان او شامل طالبانست و وجود من مملو است از شرار محبت و شعله عشق و ارادت در او هيچ كمى نيست و تمام شام و شيراز در ظاهر و باطن در طلب استاد كامل سير نمودم و گرد گوشه‌نشينان عالم برآمدم شيخ من سرو سردار همه مبارزان ميدان جهاد بوده و مرا خبر نبوده است .\r\nمعنى : شيخ من شيخى است كه احسانش شامل همه است\r\nتنم پر « از عشق اوست » و آتش عشقم كمى ندارد\r\nتمام شام و شيراز را نور ديدم\r\nشيخ من سر مبارزان « ميدان جهاد » است و من بىخبرم\r\nايضا خطاب به استاد مىكند :\r\n به من جانى بده از جانور بوم * به من نطقى بده تا دم آور بوم\r\nبه من گوش بده آرجش نوا بوم « 3 » * هرآن‌كه و آنكه بو از آخبر « 4 » بوم \r\nشرح : يعنى به من حياتى بخش و دلم را به نور معرفت زنده گردان كه عدم و زوال پيرامون آن نگردد و شنوايى بخش كه نداى عالم غيب از هواتف و الهامات بدان استماع نمايم و گويايى كرامت كن تا مدام دم از محبت توانم زد تا از جمله گفتنىها و شنيدنىها باخبر باشم .\r\nمعنى : به من جانى بخش تا زندهء « ابدى » باشم\r\nبه من نطقى بده كه گويا شوم\r\nبه من گوشى بخش تا شنوا شوم\r\nو هرجا بانگيست از آن خبر شوم\r\n* * *\r\n\r\n\r\n","description":"","footnote":"\r\n( 1 ) - گويا « شيخم » درست باشد .\r\n( 2 ) - گويا « بى » درست باشد .\r\n( 3 ) - گويا « به من گوشى بده از بشنوا بوم » درست باشد .\r\n( 4 ) - گويا « باخبر » باشد .\r\n","page_name":" 46 ","page_number":106},
  {"content":"\r\n\r\nايضا در تعريف استاد خود مىفرمايد :\r\n دلر كوهى سر او دنده « 1 » نه بور * عشقر جويى كه وريان بسته نه بور\r\nحلم « 2 » باغ شريعت مانده زيران * روحربازر « 3 » به پرواز دنده « 4 » نه بور \r\nشرح : يعنى دل بلندهمت تو مثل كوه بلندى است كه ارتفاع آن پديدار نيست و عشق والانهمت تو عين‌الحياتست كه پيش او را نتوان بست و حلم و بردبارى تو مثل باغ و بستان شريعت است كه هميشه معمور است و روح مقدس تو مثل شهبازى است كه نهايت طيران او را نتوان ديد چون بال باهمال گشايد عرصهء كونين را به يك طرفة العين طى و سير فرمايد .\r\nمعنى : دلت كوهى بود كه سر آن « از فرط بلندى » ديده نمىشود\r\nعشق تو جويى بود كه در بند وريان نبود\r\nحلم تو « مانند » باغ شريعت هميشه آباد بود\r\nو روح تو بازى كه پرواز او از فرط دورى ديده نمىشود\r\n* * *\r\n سخن اهل دلان درّ « 5 » به گوشم * دو كاتب نشته دايم به دوشم\r\nسوگندم هر ده به دل چو مردان * به غير از تو به جاى « 6 » جش نروشم \r\nشرح : يعنى كلام اهل دلان پند و نصيحت ايشان مثل دريست در گوش من هميشه مراقب آنم زيراكه كرام الكاتبين كه نويسندگان اعمال بندگانند و هميشه حاضرند از خير و شر آنچه بندد به قيد كتابت درمىآورند و سوگند خورده‌ام از ته دل كه همچو مردان چشم به ما دون حق نيندازم .\r\nمعنى : سخن صاحب‌دلان درّيست در گوشم\r\nدو كاتب هميشه بر دوشم نشسته\r\nبه دل مانند مردان سوگند خورده‌ام\r\nكه به غير از تو به جايى چشم نيندازم\r\n* * *\r\n\r\n\r\n","description":"","footnote":"\r\n( 1 ) - گويا « ديده » باشد .\r\n( 2 ) - گويا « حلمر » درست باشد .\r\n( 3 ) - گويا « بازى » درست باشد .\r\n( 4 ) - گويا « ديده » باشد .\r\n( 5 ) - گويا « درى » باشد .\r\n( 6 ) - گويا « بجاى » درست باشد .\r\n","page_name":" 47 ","page_number":107},
  {"content":"\r\n\r\n اويانى بنده‌ايم اويانى خوانم * ار « 1 » آن بورى به بر اويانى رانم\r\nاويانى عشق شورى در دل من * اننك زنده‌ام چه عشق نالم \r\nشرح : يعنى پروردهء عالم وحدتم و دايم ورد زبان من وصف حال عالم وحدت است ازآن‌جهت است كه اسب همت در عالم وحدت مىتازم و عشق و شور عالم وحدت مملو است در دل من و تا مادام كه زنده‌ام از عشق نالانم .\r\nمعنى : بندهء حقم و او را مىخوانم\r\nازآن‌جهت اسب « همت » به بر او مىرانم\r\nعشق او شوريست در دل من\r\nاكنون كه زنده‌ام از عشق مىنالم « 2 »\r\n\r\nاز اشعار تركى شيخ صفى\r\n چاغروردوم قاتى آوازيله : ليلى ، ليلى * داغ سس وئردى جوابيمده كه : مجنون ، مجنون\r\nبونه ويرانه كونول دور « صفى » ايواى ، ايواى * سرولر واريدى بو باغده موزون ، موزون \r\nترجمهء فارسى آن :\r\n\r\n\r\n","description":"","footnote":"\r\n( 1 ) - گويا « از » درست باشد .\r\n( 2 ) - به‌طورىكه قبلا نيز متذكر شديم كسروى و ساير محققان اين دوبيتىها را به زبان آذرى دانسته‌اند ولى ادوارد برون مىنويسد كه شيخ صفى ابياتى به زبان گيلانى و فارسى دارد . ( تاريخ ادبيات ، ج 4 ) .\r\nآقاى محمد تقى دانش‌پژوه در معرفى كتاب صفوة الآثار فى اخبار الاخيار ( نسخه‌هاى خطى ، ج 2 ، ص 87 ) متذكر مىشود كه : « در مقالهء دوم آن كتاب شعرهاى فارسى و به زبان راجى طالشى ( كه پيشها در اردبيل روايى داشته است ) از شيخ صفى آمده است » .\r\nآقاى دكتر منوچهر مرتضوى در نشريهء ( چهرهء آذرابادگان در آيينهء تاريخ ايران » ضمن مقالهء محققانه‌يى تحت عنوان « زبان آذربايجان » چنين نوشته‌اند :\r\n« مردم آذربايجان در گذشته به زبانى كه يكى از زبانهاى ايرانى بوده سخن مىگفته‌اند و ما اين زبان را « زبان آذرى » مىناميم . . . به عنوان نمونهء اشعار آذرى مىتوان از غزل همام تبريزى و يازده دوبيتى از شيخ صفى و سه دوبيتى از اطرافيان شيخ و يك غزل و سيزده دوبيتى از شمس الدّين محمد مغربى و يك دوبيتى از ماماعصمت و يازده دوبيتى و سه غزل از كشفى و يك دوبيتى از يعقوب اردبيلى و يك دوبيتى از عبد القادر مراغى ياد كرد » .\r\nدر اين مقاله به منابع و مآخذ متعددى ( كه دربارهء زبان آذربايجان به بحث و تحقيق پرداخته‌اند ) نيز اشاره شده است .\r\n","page_name":" 48 ","page_number":108},
  {"content":"\r\n\r\n با صداى بلند فرياد مىزدم : ليلى ، ليلى * كوه در پاسخم صدا زد مجنون ، مجنون\r\nاى « صفى » اين چه دل ديوانه‌ايست ، ايواى ، ايواى * در اين باغ سروهائى بودند موزون ، موزون \r\n( ياد ياران ، ص 49 )\r\nمؤلف دانشمندان آذربايجان در پايان شرح حال شيخ بزرگوار اشاره كرده است كه :\r\n« بقايى و غريبى نيز در تذكره‌هاى پارسى و تركى خودشان شرح حال مفصلى از وى نوشته و كتابى به عنوان « قرامجموعه » به حضرت شيخ نسبت داده و گفته‌اند نسخهء آن مجموعه جز در خزانهء كتب سلاطين صفويه در جاى ديگر موجود نيست و غريبى مزبور استطرادا قسمتى از محتويات آن را نيز ذكر كرده است » ص 234 .\r\nناگفته نماند كه شادروان تربيت كليهء سرگذشتهايى را كه از تذكرهء لطائف الخيال نقل كرده صاحب آن را به اشتباه « بقايى » معرفى نموده است به‌طورىكه ذيل نام زماناى حناتراش آورده است كه « بقايى تفرشى در تذكرهء موسوم به لطائف الخيال تأليف خود چنين مىنويسد ) ( ص 166 ) . در ذيل نام شرف‌زرد ( ص 192 ) و محمد صالح صوفى ( ص 217 ) نيز همين عبارت را تكرار نموده است .\r\nو اين تذكرهء لطائف الخيال كه او از آن بهره برده از آن كتابخانهء ملك و تأليف محمد بن محمد شيرازى متخلص به عارف مؤلفهء 1076 - 1078 هجرى قمرى است .\r\n( تاريخ تذكره‌ها ، ج 2 ، ص 87 - 105 )\r\nو بقايى تفرشى صاحب تذكرهء ابو البقا ، تذكرة الشعرايى به اسم « لطائف الخيال » ندارد .\r\n( تاريخ تذكره‌ها ، ج 1 ، ص 169 )\r\nاين اشتباه و تخليط مرحوم تربيت سبب گمراهى برخى از تذكره‌نويسان از جمله آقا بزرگ طهرانى شده و او در « الذريعة ، ج 9 ، ص 139 » ذيل ديوان بقايى تفرشى نوشته است :\r\n« للميرابى البقاء محمد عارف التفرشى ، الذى الّف تذكرة « لطائف الخيال » بعد ( 1050 ) كما يظهر من دجا : ( دانشمندان آذربايجان ) ص 166 ، 192 » .\r\n( صفوة الصفا - روضات الجنان ، ج 1 ، ص 223 - 270 - سلسلة النسب صفويه ، ص 1 - 38 - رياض العارفين ، ص 100 - 101 - دانشمندان آذربايجان ، ص 231 - 234 - تاريخ ادبيات ايران ، ادوارد برون ، ج 4 ، ص 29 - 34 - لغتنامهء دهخدا ، « صفى الدّين اردبيلى » ، ص 267 - 268 - فرهنگ سخنوران - آذرى يا زبان باستان آذربايجان ، ص 40 - 47 - نشريهء دانشكدهء ادبيات تبريز ، سال 7 ، ش 4 ، ص 461 - 466 - چهرهء آذرابادگان در آيينهء تاريخ ايران ، ص 214 - 230 )\r\n\r\n","description":"","footnote":"","page_name":" 49 ","page_number":109},
  {"content":"\r\n\r\n\r\nصفى صفوى\r\nصفى صفوى فرزند عباس اول به سال 1038 بر تخت سلطنت نشست و در دوازدهم صفر سال 1052 در كاشان فوت كرد و در قم به خاك سپرده شد .\r\nطبعى موزون داشته ؛ از اوست :\r\n دمى كه از برم آن گل‌عذار مىگذرد * هزار موج سرشك از كنار مىگذرد\r\nمگو كه سرمه ، سيه‌بختيم به ديده كشد * كه عالم از نظرم سرمه‌وار مىگذرد\r\nبه دور چرخ نخورديم جام سرشارى * مدار مستى ما بر خمار مىگذرد\r\nصبور باش « صفيا » كه در طريقت عشق * به هر طريق كه باشد مدار مىگذرد \r\nاين بيت هم در روز روشن به نام او آمده است :\r\n اگر بارم دهى در خدمتت جان بر كمر بندم * اگر بر خاطرت بارم ، بگو تا بار بربندم \r\n( روز روشن ، ص 391 - دانشمندان آذربايجان ، ص 237 - لغتنامه دهخدا ، « صفى » )\r\n\r\nطاهر اردبيلى\r\nمحمد كاظم زرگر متخلص به طاهر ، فرزند آقا ميرزا صراف اردبيلى است . وى به سال 1085 ه . ق در اصفهان رخ در نقاب خاك كشيده است .\r\nنسخه‌يى از ديوان او در كتابخانهء ملك به شمارهء 35 / 5403 ، نستعليق ريز جنونى اردبيلى مورخ 1100 داراى : مثنوى ، غزل ، رباعى ، روىهم در حدود 700 بيت هست و چنين شروع مىشود :\r\n بسم اللّه الرحمن الرحيم * جدول كوثر به رياض نعيم \r\n( فهرست نسخه‌هاى خطى ، ج 3 ، ص 2413 )\r\nنمونه‌يى از اشعار اوست :\r\n صافى ماست دردنوشى ما * خوش‌قماشى است شال‌پوشى ما\r\nنامهء سربه‌مهر پادشهيم * گفتگوهاست در خموشى ما \r\n\r\n","description":"","footnote":"","page_name":" 50 ","page_number":110},
  {"content":"\r\n\r\n در كام و زبانم الفت اللّه است * زين جاده مرا به شهر وحدت راه است\r\nانگشت شهادت است هر مژگانم * يا كلمهء لا إله إلّا اللّه است \r\n* * *\r\n صفاى جوهر ذاتى ز بادهء ناب است * لبى كه نيست مىآلوده لعل بىآب است \r\n* * *\r\n جمال دوست به ديدن نمىشود آخر * گل بهشت به چيدن نمىشود آخر\r\nنيافتم كه سرِ رشته در كجا پيداست * كه آه من به كشيدن نمىشود آخر \r\nمرحوم تربيت تخلص او را « ظاهر » نوشته و بيت زير را كه از ملا ظهورى ترشيزى است به او نسبت داده است :\r\n مىكنم لاغرى خويش به صد پرده نهان * تا نمايان نكنم فربهى مجنون را \r\nاز رباعيات « طاهر » در جنگ شماره 262 كتابخانهء ملى تهران آمده است .\r\nاشتباهات منابع ، در اثر نفيس استاد زنده‌ياد خيام‌پور رسوخ كرده و از طاهر اردبيلى زير عناوين : « كاظم » ؛ « ظاهر » هم ياد شده است .\r\n( تذكرهء نصرآبادى ، ص 326 - 327 - تذكرهء حسينى ، ص 201 - شمع انجمن ، ص 287 - دانشمندان آذربايجان ، ص 248 - 249 - فهرست كتابخانهء ملى ، ج 1 ، ص 259 ) .\r\n\r\nطاير اردبيلى\r\nميرزا حكيم مكتبى اردبيلى استارايى ، متخلص به « طاير » بسال 1240 هجرى قمرى در اردبيل زاده شد و بسال 1333 در آستارا بدرود حيات گفت . وى از مريدان جلال الدّين محمد مجد الاشراف « 1 » از اقطاب سلسلهء ذهبيه متوفى 1331 ه . ق . است و در مدح او مثنويى\r\n\r\n\r\n","description":"","footnote":"\r\n( 1 ) - مجد الاشراف جلال الدّين محمد بن ابو القاسم « راز » مشهور به ميرزا بابا فرزند عبد النبى شريفى حسينى ذهبى شيرازى ( 1249 ق .\r\n- 1331 ق . ) متولى آستانهء سيد مير احمد مشهور به شاه‌چراغ در سال 1249 ق . متولد شد و در كنف تربيت والدش تحصيل علم حديث و تفسير نمود و در خدمت علماء متشرعه علم فقه و اصول را بياموخت و قدرى لايق از مسايل علوم رياضى را اخذ نمود . پس در طريقت سلسلهء ذهبيه سير و سلوك كرد مدتى در مشهد مقدس مشغول رياضات شرعيه و تهذيب اخلاق گرديد پس به لقب مجد الاشراف شادمان گشت برحسب وصيت والدش مقتداى سلسلهء ذهبيه شد و بساط ارشاد را گسترد . جماعتى از سفرهء افاداتش بهره بردند . وى همه خط را خصوصا نستعليق را خوب مىنوشت و به سال 1331 ق . وفات يافت ( فارسنامهء ناصرى ج 2 ، ص 41 - الذريعة ج 2 ، ص 300 - ريحانة الادب ج 3 ، ص 450 )\r\nمشار در مؤلفين كتب چاپى ج 5 ص 276 از يازده تاليف او ياد كرده است .\r\n","page_name":" 51 ","page_number":111},
  {"content":"\r\n\r\nدارد كه چند بيتى از آن براى نمونه نقل مىشود .\r\n باز بخت خفته‌ام بيدار شد * طاير طبعم پىِ گفتار شد\r\nباز مكتوبى ز جانانم رسيد * جذبه‌يى اندر دل‌وجانم رسيد\r\nاى جمالت مطلع شمس و قمر * وى جلالت فوق ادراك بشر\r\nاى جلال الدّين شهِ گردون سرير * وى به غم ، درماندگان را دستگير\r\nجود تو عام است و احسانت تمام * ريزه‌خوار خوان فيضت خاص و عام\r\n« طاير » درمانده را اى ذو الكرم * وارهان از دست نفس بدشيم \r\nشرح حال طاير را فرزندش : شادروان احمد ضياء به منظور درج در مقدمهء ديوان غزليات وى به قلم آورده و آن در جلد اوّل « تذكرهء شعراى آذربايجان » تأليف آقاى محمد ديهيم عينا نقل شده است . قسمتى از آن بدين شرح است :\r\nمرحوم طاير پس از تأسيس مدرسه صادقيه جهت تدريس علوم متداوله به زبان ساده و عامه‌فهم مبادرت به تدوين كتابى بنام مجمع الفنون نمود كه در اين كتاب مطالب درسى معمول را از زبانهاى عربى و فارسى به صورت نظم به تركى درآورده است كه شامل نصاب الصبيان ، آئين نامه‌نگارى و قولنامه‌نويسى و احكام دينى و حساب و مجموعه‌اى از نمونه‌هاى زمانهاى گذشته است . تخلص او در اين كتاب سالك آستارايى - الجيلانى مىباشد !\r\nاما مهمترين موضوعى كه چهره ادبى طاير را بما مىشناساند و او را تا حد يك شاعر عارف معرفى مىكند غزليات شيوايى است كه از ايشان به يادگار مانده است .\r\nاو وقتى به توحيد با ديدى عارفانه مىنگرد به اجسام هويّت تازه‌اى مىبخشد و تمام عناصر طبيعت را لبريز حيات مىسازد :\r\n شكر خداست ميوه باغ بيان ما * برگ شكوفه است زبان در دهان ما\r\nاز حسرت نظاره در اين باغ سوختيم * آتش نزد گلى به خس آشيان ما \r\n* * *\r\n رازش نهان چو بوى چمن مىكنيم ما * در زير لب چو غنچه سخن مىكنيم ما\r\nهرگاه نام لعل لب يار مىبريم * خون در دل عقيق چمن مىكنيم ما\r\nانگشت خود هميشه بدندان گرفته‌ايم * كى لقمه‌اى دگر بدهن مىكنيم ما \r\n\r\n","description":"","footnote":"","page_name":" 52 ","page_number":112},
  {"content":"\r\n\r\nو وقتى به منتهاى شور و جذبه عرفانى مىرسد فرياد برمىآورد كه :\r\n روز محشر كو كه امشب داد مىخواهيم ما * سينه‌اى اندازهء فرياد مىخواهيم ما\r\nبال‌وپر فرسوده پرواز شده در جستجو * يك نشان از خانهء صياد مىخواهيم ما\r\nعشق بر گلهاى داغ بوالهوس خنديد و گفت * همچو لاله داغ مادرزاد مىخواهيم ما \r\nاز نكته‌سنجىهاى طاير مىتوان نقبى به زمانه شاعر زد :\r\n نه گل به روى و نه نرگس به ديده مىماند * نگار من به كدام آفريده مىماند\r\nدر اين زمانه غزلهاى شاعران طاير ! * به حرفهاى مكرر شنيده مىماند \r\n* * *\r\n احوال روزگار ببينم چه مىشود * هستم در انتظار ببينم چه مىشود\r\nبازآمده است بر سر ديوانگى دلم * تا آخر بهار ببينم چه مىشود\r\nچون در كنار خود نكشيدم نگار را * خود را كشم كنار ببينم چه مىشود \r\nطاير در غزل پيرو صائب تبريزى بوده و گاهگاهى نيز بسراغ غزليات خواجهء شيراز مىرفته است اما نمونه غزلياتى كه به وزن و قافيه صائب سروده است خود از استحكام و شيوايى بسيارى برخوردار است به نمونه‌هايى از اين نظيره‌سازيها توجه مىكنيم :\r\n كه گويد ذره خواهد يافت كام آهسته‌آهسته * كجا هرگز نهد خورشيد گام آهسته‌آهسته\r\nترا تقليد مه شايان نباشد آفتاب من ! * كه بهر چرخ پر كرده است جام آهسته‌آهسته \r\n* * *\r\n خون مىخورم ز دست دل داغدار خويش * از برگ لاله نامه نوشتم به يار خويش\r\nطاير بناى خانه بود يادگار خلق * من بيت‌ها گذاشته‌ام يادگار خويش \r\nنازك‌انديشى و ظرافت خيال و تازگى تركيبات و بكارگيرى صنايع بديعى در شعر طاير ، ما را برآن مىدارد كه با نگرشى نوين به طاير بينديشيم و مقامى و الا براى او درنظربگيريم .\r\nبا اميد به اينكه با چاپ مجموعهء غزليات شيواى مرحوم طاير شاعر عارف و معلم مبتكر و بنيان‌گذار فرهنگ شهرستان آستارا گامى در معرفى اين چهره گمنام فرهنگ و ادب ايران اسلامى برداشته باشم نظر خوانندگان عزيز را به نمونهء غزلياتى از اين شاعر گمنام جلب مىنمايم :\r\n شسته است ابر چهرهء گلهاى باغ را * كو يك سبوى مى كه بشويم دماغ را \r\n\r\n","description":"","footnote":"","page_name":" 53 ","page_number":113},
  {"content":"\r\n\r\n زنهار پاس حرمت ميخانه را بدار * جاده به چشم خويش چو نرگس اياغ را\r\nبر محضر شهادت ما گر نظر كنى * هم خط زخم بينى و هم مهر داغ را\r\nنيكان چو بد كنند به نيكان عجب مدار * بىشبهه مىكشد دم عيسى چراغ را\r\nتا گرد شمع قد تو گردد ز روى شوق * برگ شكوفه شد بر پروانه باغ را\r\nطاير چگونه ره به‌سوى كوى يار برد * نگرفته گر ز بوى و گل و مل سراغ را \r\n( جلاليه ، ج 2 ، ص 109 - 111 - تذكره شعراى آذربايجان ج 1 ، ص 757 - 762 )\r\n\r\nعادل صفوى\r\nطهماسب اول صفوى فرزند اسماعيل اول روز 26 ذيحجهء سال 920 ه . ق . تولد يافت و روز دوشنبه 19 رجب سال 930 هنوز يازده‌ساله نشده بود كه بر تخت سلطنت نشست و پس از 53 سال و يك ماه و 26 روز در شب دوشنبه 15 صفر 984 درگذشت و در مشهد دفن شد .\r\nدر « سلسلة النسب صفويه » تاريخ ولادتش به اشتباه 915 ه . ق . و تاريخ درگذشتش 982 ه . ق . قيد شده است .\r\nوى در اوايل جوانى خطوط ثلث و نسخ و نستعليق را خوب مىنوشت و به نقاشى علاقه داشت و مثل اكثر شاهان و شاهزادگان صفوى علاقهء بيشترى به جمع‌آورى كتابهاى نفيس داشت و در تبريز كتابخانهء مهمى تأسيس كرد .\r\nوقايع سى سال از سلطنت خود را نيز به رشتهء تحرير درآورد و آن ضمن « مطلع الشمس » در طهران ؛ و به سال 1308 ه . ق . در ليبزيك و سال 1343 ه . ق . در برلين ؛ و سال 1890 ميلادى به اهتمام « پاول هرن » در اروپا ؛ و سال 1912 ميلادى در كلكته به چاپ رسيد .\r\n« آئين در قانون سلطنت » نيز از نوشته‌هاى اوست كه سال 1305 ه . ق ضمن وصايايش در بمبئى چاپ شد ( مؤلفين مشار ، ج 3 ، ص 602 ) .\r\n( مجموعهء اسناد و مكاتبات تاريخى و متن فرمانهايش به اهتمام آقاى دكتر عبد الحسين نوايى تحت عنوان « شاه‌طهماسب صفوى » در بهار سال 1350 ش . به وسيلهء بنياد فرهنگ ايران به زيور طبع آراسته شد ) .\r\n\r\n","description":"","footnote":"","page_name":" 54 ","page_number":114},
  {"content":"\r\n\r\nطهماسب به شاعران و هنرمندان و دانشمندان توجه كامل داشت . استاد مظفر على نقاش شاهى كه نوهء خواهر استاد بهزاد است فضل و كمال خود را بعد از استادش مرهون و مديون تعليمات اين پادشاه مىداند . او طبع موزونى داشت و « عادل » تخلص مىكرد . قطعهء زير را در مدح امير بيگ مهر بر بديهه گفته است :\r\n اى بلند اخترِ سپهر شرف * وى گرامى دُرِ خجسته صدف\r\nرانده در قلزم وزارت فُلك * كارفرماى صد نظام الملك\r\nنيست در زير چرخ چون تو وزير * شرف روزگار بنده امير \r\nصادقى كتابدار مىنويسد از اين‌گونه ابيات كه بر بديهه گفته است زياد دارد .\r\nفخرى هروى در روضة السلاطين مىنويسد : « با وجود همهء اشغال پادشاهى گاهى خاطر انورش ميل به جانب شعر مىفرمايد و نظر التفات بدين طايفه مصروف داشته عنايت مىنمايد . اين مطلع آن حضرت مشهور است كه فرموده‌اند :\r\n از بهر قتل عاشق دل‌خسته ، چشم يار * تيغى كشيده از مژه همچون زبان مار \r\nاين رباعى را در خراسان جهت عبيد خان در محلى كه از عراق به خراسان آمده گفته است :\r\n ما كرده توكل به خدا آمده‌ايم * با دشمن دين بهر غزا آمده‌ايم\r\nاى خصم تو هم يك‌قدمى پيشتر آى * بنگر ز كجا تا به كجا آمده‌ايم » . \r\nرباعى زير را هم در مقام توبه سروده است :\r\n يك‌چند پى زمرّد سوده شديم * يك‌چند به ياقوت تر آلوده شديم\r\nآلودگيئى بود به هر رنگ كه بود * شستيم به آب توبه آسوده شديم \r\n( تذكرهء شاه‌طهماسب ، ص 7 - 35 - روضة السلاطين ، ص 70 - 71 « ابو المظفر » - مجمع الخواص ، ص 8 - 9 - تاريخ عالم‌آراى عباسى ، ج 1 ، ص 33 - 95 - مجمع الفصحا ، ج 1 ، ص 39 - دانشمندان آذربايجان ، ص 248 )\r\n\r\nعادلى صفوى\r\nاسماعيل دوم فرزند طهماسب اول ، روز چهارشنبه 27 جمادى الاولى سال 984 ه . ق .\r\nپس از فوت پدر ، در قزوين بر تخت سلطنت نشست و روز يكشنبه 13 رمضان سال\r\n\r\n","description":"","footnote":"","page_name":" 55 ","page_number":115},
  {"content":"\r\n\r\n985 در 45 سالگى درگذشت و در اردبيل به خاك سپرده شد .\r\nوى در عنفوان جوانى به علت ارتكاب كارهاى بىباكانه به دستور پدرش مدت 21 سال در قلعهء قهقهه زندانى شد و پس از جلوس ، اكثر خويشان و برادران خود را كشت . با وجود اين وى طبع روانى داشت و « عادلى » تخلص مىكرد . از اوست :\r\n شادم به خدنگ تو كه ناوك‌فكنان را * سوى هدف خويش نهانى نظرى هست\r\nچون غنچه چه دانى تو كه در خلوت نازى * كز بهر تو چون باد صبا دربه‌درى هست \r\n* * *\r\n مهى گذشت كه پيغام يار پيدا نيست * نسيم و صلى از آن گل‌عذار پيدا نيست\r\nستاره‌يى كه در اين دور اعتبار به اوست * به طالع من بىاعتبار پيدا نيست\r\nز دل گذشتم و دست طمع ز جان شستم * كه مرهم دل‌وجان فگار پيدا نيست \r\nاين رباعى را در قلعه مناسب حال خود گفته است :\r\n آن روز كه كارت همگى قهقهه بود * از راى تو راه مملكت صد مهه بود\r\nامروز در اين قهقهه با گريه بساز * كان قهقهه را نتيجه اين قهقهه بود \r\n* * *\r\n دوران ، ما را ز وصل شادان نكند * جز تربيت رقيب نادان نكند\r\nهرگز نرساند دل ما را به مراد * كارى به مراد نامرادان نكند \r\nمؤلف مجمع الخواص اين بيت را از زبان وى شنيده است :\r\n من و عشق اگرچه باشد همه حاصلم ز خوبان * ز اميد نااميدى ز مراد نامرادى \r\n( مجمع الخواص ، ص 11 - 12 سلسلة النسب صفويه ، ص 73 - آتشكدهء آذر ، ص 21 - دانشمندان آذربايجان ، ص 250 - 251 - فرهنگ سخنوران )\r\n\r\nعارف اردبيلى\r\nاز سخنوران سدهء هشتم هجرى قمرى است در عهد سلطان اويس جلاير مىزيسته و برحسب دعوت شروانشاه اعظم كيكاوس بن كيقباد ( 745 - 774 ) به منظور تعليم فرزند وى به شروان رفته ، منظومه‌اى به عنوان فرهادنامه به نام آن پادشاه ساخته و در تاريخ ختم آن چنين\r\n\r\n","description":"","footnote":"","page_name":" 56 ","page_number":116},
  {"content":"\r\n\r\nگفته است :\r\n ز هجرت بود با عين و الف ، ذال * سه‌شنبه آخر صيف اول سال \r\n( 771 )\r\nبه نوشتهء مرحوم تربيت يگانه نسخهء اين منظومه در كتابخانهء اياصوفيا تحت شماره 3335 موجود و اشعار زير از مقدمهء آن منظومه است .\r\n در آن موضع كه دايم بود آباد * يكى ديدم ز فرزندان فرهاد\r\nاگر هشيار مىگشتى و گر مست * كتابى داشتى پيوسته در دست\r\nدر او گفته حكايتهاى فرهاد * كه ميلش با گلستان از چه افتاد\r\nنوشته قصّهء شيرين تمامى * نه بر وجهى كه مىگويد نظامى\r\nنموده حال فرهاد آنچه ديده * وز آن پس حال فرزندان و دوده\r\nكه بوده هريكى استاد كارى * ز هريك بازمانده يادگارى\r\nهنرهايى كز ايشان داستان است * يكى ز آنها دزِ شاه اخسِتان است\r\nگلستان شماخى را دزى هست * كه رويين‌دز نمايد پيش او پست\r\nبر او از سنگ ديدم صورتى چند * به خوبى در جهان بىمثل و مانند\r\nفراز باره صورت كرده از سنگ * به دو يكباره برده آب ارتنگ\r\nشنيده يك‌به‌يك استاد از استاد * كه هست افكار فرزندان فرهاد\r\nبه باكو هم دزى دريا گرفته‌ست * دز نو شهر كآب آنجا گرفته‌ست\r\nدگر رعنا و زيبا دستكارى * كه ماند از كارِ ايشان يادگارى\r\nبه گورستان باكو گنبدى هست * زند هركس كه بيند دست بر دست\r\nبه صنعت گنبدى را بركشيده * كه مثلش گنبدى گردون نديده\r\nبه هم آورده او دز را به طرزى * كه پيدا نيست كآنجا هست درزى\r\nقلندروار پير ژنده‌پوش است * ز پير كلكلى پير خموش است\r\nكلاه بيست تركى بر سر اوست * مرقّع خرقهء خوش در بر اوست\r\nبه شكل خربزه شيرين‌كلاهى * هلالى چند پيدا كرده ماهى\r\nبه هرجا كار ايشان را شنيدم * و ليكن شرح آن كردم كه ديدم\r\nچو اين افسانه را خواندم ز دفتر * به خوبى دلپسند آمد سراسر \r\n\r\n","description":"","footnote":"","page_name":" 57 ","page_number":117},
  {"content":"\r\n\r\n اساس تازه بنهادم سخن را * به گفتن زنده كردم كوه‌كن را\r\nدر اين گفتن چو جارى گشت نامه * نهادم نام آن فرهادنامه \r\n( دانشمندان آذربايجان ، ص 251 - 252 - الذريعة ، ج 9 ، ص 665 - لغتنامهء دهخدا « عارف اردبيلى » )\r\n\r\nعامل الدّين اردبيلى\r\nميرزا طاهر منشىباشى متخلص به عامل الدّين از سلسلهء ذهبيهء اردبيل و از مريدان و ستايشگران جلال الدّين محمد مجد الاشراف متوفى 1331 ه . ق است . نمونه‌يى از اشعار اوست :\r\n تا قبلهء من گشته تجلاى جمالت * غافل نشده قلب حزينم ز خيالت\r\nخرّم تن و جانى كه شب و روز غنوده * در ظلّ سراپردهء ايوان جلالت\r\nهمسايه شدستيم به رندان سحرخيز * شايد برهانيم دل از باد بطالت\r\nاى « عامل دين » حالتى از عشق به دست آر * ور نه چه ثمر زين همهء قال و مقالت \r\n* * *\r\n اى هويدا از جمالت گشته انوار الهى * عبد درگاهت شدن خوش‌تر مرا از پادشاهى\r\nخسرو مالك رقابى ذرّه‌ات به ز آفتابى * گر به هر ويرانه تابى گردد آنجا گنج‌گاهى\r\nمأمنى جز خانهء عشقت همه عالم نباشد * زين طريقم خوب‌تر نبود به عالم هيچ راهى\r\nبىتو شهد و شير و شكر زهر آيد در مذاقم * با تو بودن خوش‌تر است از بىتو با صد عزّ و جاهى\r\nجامى از آن سلسبيل روشنت بخشا به جانم * تا رهم زين عجب و نخوتها و باشم خانقاهى \r\n( جلاليهء ، ج 2 ، ص 119 - 123 )\r\n\r\nعباس صفوى\r\nعباس اول فرزند سلطان محمد خدابنده فرزند طهماسب اول شب دوشنبه غره رمضان 978 ه . ق در هرات تولد يافت و به سال 996 در عمارت چهل‌ستون بر تخت سلطنت نشست و سال 1000 ه . ق . اصفهان را پايتخت خود قرار داد و پس از 24 سال سلطنت ، شب پنجشنبه 24 جمادى الاولى سال 1038 ه . ق . در حدود 60 سالگى در\r\n\r\n","description":"","footnote":"","page_name":" 58 ","page_number":118},
  {"content":"\r\n\r\nمازندران جهان را بدرود گفت و در نجف اشرف دفن شد . اسكندر بيگ منشى « تاريخ عالم‌آراى عباسى » را در شرح وقايع 42 سال سلطنت او نوشته است .\r\nشاه‌عباس گاهى شعر مىگفت و « عباس » تخلص مىكرد . نمونه‌يى از اشعار اوست :\r\n محبَّت آمد و زد حلقه بر دل‌وجانم * درش گشودم و شد تا به حشر مهمانم\r\nنه هست هستم و نه نيستم نمىدانم * كه من كيم چه كسى كافرم ، مسلمانم ؟\r\nاگر مسخّر كفرم كه بست ز نارم ؟ * و گر متابع دينم كجاست ايمانم ؟\r\nازين كه هر دونيم بلكه عاشقم عاشق * محبَّت صنمى كرده نامسلمانم\r\nاگرچه هيچم و از هيچ كمترم امّا * يگانه گوهر درياى بحر امكانم\r\nدو روز شد كه دگر عاشقم به جان عاشق * به نوگلى كه برد نقد دين و ايمانم\r\nعجب كه از الم عشق جان برد « عباس » * كه درد بر سر درد است و نيست درمانم \r\nصادقى افشار مىنويسد :\r\n« اگرچه به شعر گفتن تنزّل نمىكند ، ولى اگر وقتى ارادهء شعر گفتن كند چنين مىگويد :\r\n ز غمت چنين كه خوارم ز كسان كنار دارم * من و بىكسى و خوارى به كسى چه‌كار دارم\r\nمگذار بار ديگر به دلم ز سرگرانى * كه به سينه كوه حسرت من بردبار دارم\r\nمگشا زبان به پرسش بگذار تا بميرم * كه ز جور بىحد تو گله بىشمار دارم » \r\n( تذكرهء نصرآبادى ، ص 8 - 9 - آتشكدهء آذر ، ص 21 - 22 - مجمع الفصحا ، ج 1 ، ص 39 - روز روشن ، ص 430 - 431 - دانشمندان آذربايجان ، ص 253 - 254 - فرهنگ سخنوران )\r\n\r\nعلى صفوى\r\nعلاء الدّين ابو الحسن سلطان خواجه على فرزند صدر الدّين موسى فرزند شيخ صفى الدّين اردبيلى بعد از پدر بزرگوارش به ارشاد مريدان پرداخت و در اواخر جمادى الاولى سال 832 در بيت المقدس رخ در نقاب خاك كشيد و قبرش در آنجا به سيد على عجم معروف است . مؤلف روضات الجنان به نقل از « كتاب انس الجليل فى تاريخ القدس و الخليل تأليف اقضى القضاة مجير الدّين الحنبلى » دربارهء وى چنين نوشته است :\r\n« الشيخ الصالح العابد ، علاء الدّين ابو الحسن على بن الشيخ العابد السالك ، صدر الدّين\r\n\r\n","description":"","footnote":"","page_name":" 59 ","page_number":119},
  {"content":"\r\n\r\nموسى بن الشيخ الكامل المكمل صفى الدّين اسحاق الاردبيلى العجمى الزاهد العابد الحجة شيخ الصوفية و ابن شيخهم ، كان والده من اعيان الصالحين و السالكين ببلده ، و له كرامات ظاهره و كذلك كان ولده الشيخ على المشار اليه و حكى عنه من الكرامات و المقامات ما يطول شرحه ، قدم الى دمشق فى سنة ثلاثين و ثمان مائة قاصدا للحج و معه خلق كثير من اصحابه و اتباعه و جاور بمكة ، ثم قدم الى بيت المقدس و يقال انه شريف علوى توفى بالقدس فى اواخر جمادى الاولى سنة اثنى و ثلاثين و ثمانمائة عن نحو ستين سنة و دفن بباب الرحمة ملصق سور المسجد ، و كان يوما مشهودا لدفنه ، و بنى اصحابه على قبره قبة كبيرة و هى مقصودة للزيارة ، و هو شيخ الشيوخ محب الصانع المشهور بخليفة الاردبيلى الآتى ذكره مع فقهاء الحنفية ان شاء اللّه تعالى » .\r\nبنابراين نوشتهء مؤلفان سلسلة النسب صفويه و دانشمندان آذربايجان و ريحانة الادب كه تاريخ مرگ وى را روز سه‌شنبه 18 رجب 830 قيد كرده‌اند نادرست به نظر مىرسد .\r\nخواجه على را سه پسر بود به نامهاى شيخ جعفر كه به فضل و كمال آراسته بود و شيخ عبد الرحمن و شيخ ابراهيم مشهور به شيخ شاه . و خواجه عبد الرحيم خلوتى هم از جملهء مريدان وى بشمار مىرفت .\r\nآثار او :\r\nنسخه‌يى از « رسالهء عرفانى » وى در كتابخانهء سپهسالار ( سابق ) ، ش 6451 نستعليق سدهء 12 ه . ق . هست . و آن در پاسخ پرسشهايى است كه از او كرده‌اند و چنين شروع مىشود :\r\nاز حضرت سلطان الاولياء خواجه . . . كه در كيش ما كفر است و همچنين تا حضرت صاحب الزمان ( عج ) . . .\r\n( فهرست سپهسالار ، ج 5 ، ص 17 )\r\nدر سلسلة النسب 26 غزل و 4 رباعى و يك قصيده از او نقل و اضافه شده است كه ديوان اشعار او در ميان طالبان مشهور و معروف مىباشد .\r\n\r\nنمونه‌يى از اشعار اوست :\r\n تا دلم دم زره عالم روحانى زد * آتش عشق در اين خرمن نفسانى زد\r\nدل مجرّد شده از هر دوجهان در طلبش * پشت‌پا بر همهء ملك سليمانى زد \r\n\r\n","description":"","footnote":"","page_name":" 60 ","page_number":120},
  {"content":"\r\n\r\n به يكى حبّه نيرزد دوجهان ، پيش كسى * كه در اين راه دم از عالم عرفانى زد\r\nآفتاب رخ دلدار برآمد ز دلم * شعلهء نور در اين عالم نورانى زد\r\nظلمت شرك برون شد همگى نور گرفت * آنگهى در دل ما سكهء سبحانى زد\r\nدلبر ما همگى لطف و عنايت فرمود * برتر از ملك و ملك نوبت انسانى زد\r\nچون « على » در طلبش دست ز جانش افشاند * آنگهى حلقه بر آن درگه رحمانى زد \r\n* * *\r\n گر مرد رهى دلى به دست آر * بارى ز دل ضعيف بردار\r\nمردى كرم است و لطف و طاعت * مردى نبود به ريش و دستار\r\nمىكوش كنون به راه طاعت * زنهار دل كسى ميازار\r\nبر درگه او گرت مجال است * ملك دوجهان به هيچ مشمار\r\nبا يار اگر شدى يگانه * بايد شدنت ز غير بىزار\r\nزنهار « على » به كار مىكوش * وندر ره دين مباش بىكار \r\n* * *\r\n منم آن بحر با معنى كه موج پرگهر دارم * منم آن روح روحانى كه از معنى خبر دارم\r\nنيم از عالم صورت كه با صورت درآويزم * به ملك عالم معنى مقام معتبر دارم\r\nدر اين زندان جسمانى دل‌وجانم فرونايد * نه آخر طالب خاكم كه حرص سيم و زر دارم\r\nكه من از عالم جانم در اين پستى كجا مانم * به بال همَّت معنى ز نُه ايوان گذر دارم\r\nطلسم جسم بشكستم به كوى دوست بنشستم * تو اين معنى كه مىبينى من از جاى دگر دارم\r\nچنان مستغرق عشقم به غيرم نيست سودايى * ره وحدت گزين كردم نه در سر شور و شر دارم \r\n\r\n","description":"","footnote":"","page_name":" 61 ","page_number":121},
  {"content":"\r\n\r\n « على » بردار دل از جان اگر مشتاق دلدارى * ز جان بايد گذر كردن چو بر جانان نظر دارم \r\n( روضات الجنان ، ج 1 ، ص 224 - سلسلة النسب صفويه ، ص 45 - 65 - دانشمندان آذربايجان ، ص 279 - 280 - ريحانة الادب ، ج 2 ، ص 249 )\r\n\r\nعيشى اردبيلى\r\nدر دار الارشاد اردبيل نشو و نما يافته و مطالعهء كتب علمى نموده و در شهور سنهء ست و عشرين و الف ( 1026 ه . ق ) به هرات آمده مدت يك سال در هرات ساكن بود و از آنجا متوجّه ديار هند گرديد طبع لطيف دارد و اين ابيات از اوست :\r\n ناله‌ام ، در جگر سوخته مسكن دارم * خس و خارم ، سر آرايش گلخن دارم\r\nگز ازين خانه به كويش نگرم ، عيب مكن * عندليب قفسم ، چشم به گلشن دارم \r\n* * *\r\n نوگلى را كه به خوناب جگر پروردم * اين زمان دست در آغوش خسانش بينم \r\n* * *\r\n هركه او چون گل رخسار تو باغى دارد * از تماشاى گل و لاله فراغى دارد\r\nنيست خورشيد كه بر گرد فلك مىگردد * آسمان هم ز غم عشق تو داغى دارد \r\n* * *\r\n ندارد در چمن بلبل ز شوق امروز آرامى * مگر باد صبا از بوى گل آورده پيغامى ؟\r\nبه بستان محبّت قمرى از بند پروازم * بود طوق گلويم يادگار حلقهء دامى \r\n* * *\r\n روزگار آسوده گردد چون كند آزار ما * شعله ، بالش در حنا گيرد چون سوزد خار ما\r\nبچهء ما را در آغوش خزان پرورده‌اند * كى گشايد باد نوروزى درِ گلزار ما ؟ \r\n* * *\r\n خورشيد پى نور كشد دامن داغم * اى چرخ برافروز چراغى به چراغم\r\nمن نغمه‌سرا بلبلم ، اما كند آخر * آواره ز گلزار تو هم‌چشمى زاغم \r\n\r\n","description":"","footnote":"","page_name":" 62 ","page_number":122},
  {"content":"\r\n\r\n* * *\r\n مرغ آزاده اگر ذوق قفس دريابد * در گلستان ارم بال‌فشانى نكند \r\nمرحوم تربيت هم از جنگ خطيئى كه تاريخ تحرير آن 1135 ه . ق . بوده اين ابيات را از او نقل كرده است :\r\n نشد نخل اميدى سبز در باغ تمنايم * در اين محنت‌سرا با طالع خود در تماشايم\r\nبه هر نوعى كه باشد مىبرم زين گلستان فيضى * گلى گر نبودم در دست ، خارى هست در پايم \r\n( كاروان هند ، ج 2 ، ص 927 - 928 - دانشمندان آذربايجان ، ص 283 )\r\n\r\nفايض اردبيلى\r\nملا حيدر على متخلص به فايض فرزند مسيح اردبيلى و از سخنوران و خوشنويسان سدهء يازدهم ه . ق . است وى در فن تاريخ‌گويى و سرودن اقسام مختلف شعر از قبيل مثنوى و رباعى و قطعه مهارت داشت فوتش به سال 1081 ه . ق . اتفاق افتاد و پسرش « قاسم » كه طبع شعر داشت ، اين ماده تاريخ را ساخت :\r\n تاريخ وفات فايضاى مرحوم * كردند رقم كه ( شد برحمت و اصل ) \r\n1081\r\nمثنوى مهر و وفا از اوست كه در تاريخ 1043 ه . ق . سروده است و نسخه‌يى از آن به شمارهء 4 / 564 ف در كتابخانهء ملى تهران هست .\r\nدر اين مثنوى بعد از حمد خدا و نعت رسول اكرم سراينده وارد مطلب شده و داستان عشقى مهر و وفا را به نظم كشيده است .\r\nآغاز :\r\n شكر كه ديباچهء مهر و وفا * گشت مشرف به سپاس خدا . \r\nانجام :\r\n مونس من باد محبَّت تمام * كار دلم باد وفا والسلام \r\n\r\n","description":"","footnote":"","page_name":" 63 ","page_number":123},
  {"content":"\r\n\r\nاين مثنوى از ص 137 تا 145 اصل مجموعه و به كتابت سدهء دوازدهم ه . ق . و به خط نستعليق مىباشد .\r\nنمونه‌يى از اشعار اوست :\r\n امشب به من آن ماه كه از مهر قرين بود * بزمم ز صفا رشك صنم خانهء چين بود\r\nگمناميم از آفت شهرت برهانيد * كارى كه فلك كرد به كام دلم اين بود \r\n* * *\r\n « فايض » سخن راست ز ما باور كن * مژگان به ندامت گناهى تر كن\r\nپروانه شبى به خواب ما آمده گفت * شب رفته چه مرده‌اى چراغى بركن \r\n* * *\r\n اى آهوى خوش‌نگاه صحراى ختن * آرام دل حزين غم ديدهء من\r\nتا بزم من از شمع جمالت افروخت * پروانه درآمد كه چراغت روشن \r\n( تذكرهء نصرآبادى ، ص 190 - 191 - روز روشن ، ص 503 - 504 - دانشمندان آذربايجان ، ص 293 - فهرست نسخ خطى كتابخانهء ملى تهران ، ج 2 ، ص 54 )\r\n\r\nفتوحى اردبيلى\r\nاز او در صحف ابراهيم مؤلفهء 1205 ه . ق . ياد شده است .\r\n( فرهنگ سخنوران )\r\n\r\nفردى اردبيلى\r\nاز سخنوران سدهء دهم هجرى قمرى است . مرحوم تربيت در حق وى قول مؤلف « خلاصة الاشعار و زبدة الافكار » را چنين نقل مىكند :\r\n« مردى نيكوخصال و پسنديده‌افعال است و زياده از بيست سال است كه در ميان شعرا و فضلا قدم نهاده مىخواهد شاعر فضلا و فاضل شعرا باشد و الحق از شعرش لطافت طبع مفهوم مىشود و غزل او را مستعدان مىپسندند و فضلا در فصاحت او را مثل « قيدى\r\n\r\n","description":"","footnote":"","page_name":" 64 ","page_number":124},
  {"content":"\r\n\r\nشيرازى » مىدانند در شهور سنهء 989 ه . ق . كه به واسطهء تحصيل علوم ، متوجه شيراز بود به دارالمؤمنين كاشان رسيد چند روزى در صحبت مستعدان اين روزگار گذرانيد .\r\nاز اوست :\r\n در كوى ملامت ز پى ديدارى * شادم به جفاى بىسبب آزارى\r\nصد شكر كه از دولت جان سختى خويش * شرمنده نيم ز محنت او بارى » . \r\n* * *\r\n آماده است بهر دلم باز در غمش * دردى كه حيرت ابدى در كنار اوست \r\n* * *\r\n ترسم كه بوى درد تو يابند قدسيان * امشب كه بىتو ناله‌ام از آسمان گذشت \r\nمؤلف كتاب : « مكتب وقوع در شعر فارسى » جزو منتخبات اشعارى كه به زبان وقوع « 1 » سروده شده ، اين بيت « فردى » را نيز در ص 666 آورده است :\r\n قاصد به نام من غم خود گفته پيش او * من شادمان كه درد دلم را شنيده است \r\nدر موزهء بريتانيا نسخه‌يى از ديوان « فردى » به نشانهء 8111  PR  مورخ سدهء 13 به فارسى و تركى موجود است هرچند كه در « فهرست نسخه‌هاى خطى ، ج 3 ، ص 2464 » زادگاه شاعر مشخص نشده ولى محتمل است كه ديوان همين « فردى اردبيلى » باشد .\r\n( هفت اقليم ، ص 258 - روز روشن ، ص 519 - دانشمندان آذربايجان ، ص 296 )\r\n\r\nفهمى صفوى\r\nسلطان محمد خدابنده ( مدت سلطنت 985 - 996 ه . ق . ) فرزند ارشد شاه‌طهماسب اول ، پادشاهى كريم النفس بود و با وجود ابتلا به ضعف چشم به نقاشى و شعر و موسيقى علاقه داشت و گاهى خود شعر مىگفت و « فهمى » تخلص مىكرد . از اوست :\r\n\r\n\r\n","description":"","footnote":"\r\n( 1 ) - « در ربع اول قرن دهم هجرى مكتب تازه‌يى در شعر فارسى به وجود آمد كه غزل را از صورت خشك و بىروح قرن نهم بيرون آورد . . . اين مكتب تازه را كه برزخى است ميان شعر دورهء تيمورى و سبك معروف به هندىزبان وقوع مىگفتند . و غرض از آن بيان كردن حالات عشق و عاشقى از روى واقع بود . و به نظم آوردن آنچه كه در ميان عاشق و معشوق به وقوع مىپيوندد . يعنى شعر سادهء بىپيرايه و خالى از صنايع لفظى و اغراقات شاعرانه . . . در زبان وقوع ديگر جناس لفظى و معنوى و ارسال المثل ورد العجز على الصدر و ابهام و مانند اين‌ها وجود نداشت ، بلكه صاف و صريح زبان حال بود و بيان واقع » . ( مكتب وقوع ، ص 1 ) .\r\n","page_name":" 65 ","page_number":125},
  {"content":"\r\n\r\n چو نقش ابروى او در شراب ناب نمايد * هلال عيد بود كز فلك در آب نمايد\r\nفغان كه نيست چنان محرمى كه نامهء شوقم * ز روى لطف نهانى بدان جناب نمايد\r\nز دردمندى « فهمى » به واجبى شود آگه * از اين غزل دوسه بيتى گر انتخاب نمايد \r\nاين رباعى نيز اوست :\r\n دلدار مرا به رغم اغيار امشب * داده‌ست به بزم خويشتن بار امشب\r\nاى صبح چراغ عيش ما را نكشى * زنهار دم خويش نگه‌دار امشب \r\nدر روز روشن وفات او به سال 1005 ه . ق . قيد شده است .\r\n( مجمع الخواص ، ص 9 - 10 - روز روشن ، ص 539 - 540 )\r\n\r\nكشفى نمينى\r\nمهان كشفى از شعراى قرن هشتم هجرى قمرى است . در سفينهء متعلق به آقاى منوچهر تفضلى كه تاريخ استنساخ آن 1120 ( ه . ق . ) است چنين آمده :\r\n« مهان كشفى از بزرگان و اعيان‌زادگان با تمكين نمين بود و در عشق شاهد پسرى شوريده‌حال گشت و كارش به شيفتگى و ملال كشيد عاقبت به اردبيل افتاد و بر خاكريز باروى شهر كلبه‌اى داشت شبى شيخ صدر الدّين را بر او گذر افتاد و تفقّدى فرمود ، كشفى اين دو بيت وصف حال گفت :\r\n شوى خوش از شوان قدر ديرم « 1 » * كه صدر عارفان در صدر ديرم\r\nج خور تاواج « 2 » ديمش خوش دايشو * از فروجان « 3 » هزاران بدر ديرم \r\nشيخ صدر الدّين را حال او خوش آمد و چون صفاى درونش بديد بر او رحمت آورد و مطمح نظر كيميا اثر شيخ گرديد تا از قنطرهء عشق مجاز به حقيقت رسيد و كشفى را كشف الغطائى دست داد تا آرامش خاطر يافت و او را به زبان راژى اشعار آبدار بسيار است و اين ابيات بر سبيل تيمن قلمى گرديد - ليله سه‌شنبه پانزدهم رجب المرجب فى سنه مائه و عشرين بعد الف » .\r\nاستاد فقيد اديب طوسى در نشريهء دانشكدهء ادبيات تبريز سال 8 شماره 3 اشعار كشفى\r\n\r\n\r\n","description":"","footnote":"\r\n( 1 ) - متن : ارشوان مدر ديرا .\r\n( 2 ) - متن : ناواج .\r\n( 3 ) - متن : فروحان .\r\n","page_name":" 66 ","page_number":126},
  {"content":"\r\n\r\nرا تصحيح و چنين معنى كرده است :\r\nاز شبان قدر شبى خوش دارم\r\nكه صدر عارفان را در صدر نشانده‌ام\r\nاز تابش خورشيد رويش خوش در اين شب\r\nهزاران بدر فروزان دارم\r\n* * *\r\n ج اويانم چو اويان « 1 » ونده ايمان * ج اويان يان و ديل آگنده ايمان \r\n* * *\r\n چو اويانمان « 2 » بسوى خويش خوانى * چرا در رنج گيتى منده ايمان \r\nمعنى : از خدا هستم و براى خدا بنده‌ام\r\nو دل‌وجان از خدا آگنده‌ام\r\nچون خدا مرا به‌سوى خويش مىخواند\r\nچرا در رنج گيتى مانده‌ام ؟\r\n* * *\r\n يرم اج مان بر انى مان « 3 » بايجى * ورم يان رنجه ديرى « 4 » آن بايجى\r\nبهر « ره » ه چون به آئين ويم ما * همم كفر « و » همم ايمان بايجى \r\nمعنى : اگر مرا از خانمان براند ، خانمان هيچ است\r\nو اگر جان من رنجه دارد آن هيچ است\r\nدر هر حال چون به آئين اويم\r\nمرا هم كفر و هم ايمان هيچ است\r\n* * *\r\n هنه دگوش « 5 » آواج الستم * هنه ج نعت احصى ديله مستم\r\nهمىدون كهنه عهدم نوى كشفى * نه پندارى مگر امر وجه و ستم \r\nمعنى : هنوزم آواز الست به گوش است\r\n\r\n\r\n","description":"","footnote":"\r\n( 1 ) - متن : اونان .\r\n( 2 ) - متن : اوتمايان .\r\n( 3 ) - متن : اوتمايان .\r\n( 4 ) - متن : بان .\r\n( 5 ) - متن گومش .\r\n","page_name":" 67 ","page_number":127},
  {"content":"\r\n\r\nهنوز از نعت احصى ( ؟ ) دل مستم\r\nهمچنين عهد كهنه‌ام « اى كشفى » نو است\r\nتا نپندارى كه تازه بسته‌ام\r\n* * *\r\n به غم كامى كشانى « 1 » دور جهرم * كه اين آشفته گردانى به تهرم\r\nج پيرى آيرم « 2 » آلاوه كم كرد * همانا هيزم آلوده و هرم \r\nمعنى : دور چرخ مرا به غم كامى مىكشاند\r\nكه چنين آشفته مىگرداند\r\nاز پيرى آذر عشقم را اشتعال كم شد\r\nهمانا هيزم برف‌آلوده‌ام ( سفيدى مو را به برف تشبيه كرده )\r\n* * *\r\n سحرگاهى كه عشق آلاوه گيرى * خور « 3 » اج سوج درونم تاوه « 4 » گيرى\r\nج چشمان آوه ريجم تا شوآئى « 5 » * شفق اج آوه‌يم خوناوه گيرى \r\nمعنى : سحرگاهان كه آتش عشقم مشتعل مىشود\r\nخورشيد از سوز درون من تابش مىگيرد\r\nاز چشم اشك مىريزم تا شب آيد\r\nشفق از اشك خونين من رنگ خون بگيرد\r\n* * *\r\n يراچ پيرى « مهان » بىرنگ و بوئى * جدرد ناتوانى زرده‌روئى\r\nاجين نعمت ترا شكرى ببايد * كه اين از خواهش اماره دوئى \r\nمعنى : اگر اى مهان ! از پيرى بىرنگ‌وبو هستى\r\nو از درد ناتوانى زردرو\r\nتو را بر اين نعمت شكرى واجب است\r\nكه چنين ( به علت پيرى ) از خواهش نفس اماره دور مانده‌اى\r\n\r\n\r\n","description":"","footnote":"\r\n( 1 ) - متن : گشائى .\r\n( 2 ) - متن : آمرم\r\n( 3 ) - متن : چور .\r\n( 4 ) - متن : ناوه .\r\n( 5 ) - متن : ناوه .\r\n","page_name":" 68 ","page_number":128},
  {"content":"\r\n\r\n يراوگيرى تو اى روسايم اج سر * يقين زانم كه لاوم گيرى او سر\r\nورم اج بربرانى واكيان شُم * ميان اهنامه‌داران خاكم او سر « 1 » \r\nمعنى : اگر يك روز تو سايه از سر من برگيرى\r\nيقين مىدانم كه فريب افسار مرا خواهد گرفت\r\nاگر تو مرا از در برانى به كه روآورم\r\nميان عاشقان خاك‌برسرم .\r\nكسروى در رسالهء « آذرى يا زبان باستان آذربايجان » هم ، سه دوبيتى و سه غزل به نام كشفى آورده است به شرح زير :\r\n اشته چشمان جمن دل برده‌اى ته « 2 » * لُوَ از خون ديلم خورده‌اى ته « 2 »\r\nمگر خون بوهر آن شيرى كه ته خورد * كه بان خون خوردنر خو كرده‌اى ته « 2 » \r\nمعنى : با چشمانت از من دل برده‌اى\r\nبا لبت خون دلم خورده‌اى\r\nمگر هر شيرى كه تو خوردى\r\nخون بود كه به خون خوردن خو كرده‌اى ؟\r\n* * *\r\n هلا خورمنده چه مانك و جوئى * بىوفائى چه مايان كينه‌جوئى « 3 »\r\nمن نزانست كه شهرانى امن وات * هركه ناكس‌پرست رنج روئى \r\nمعنى : آگاه باشيد خورشيد به چاه و ماه به جويى مانده\r\nو بىوفايى از ما كينه مىجويد\r\nمن نمىدانستم كه مردم شهرهايى به من گفتند\r\nكه از ناكس‌پرستى رنج مىرويد\r\n* * *\r\n هر صباحى جه مرغان هاىوهوئى * زبان به ذكر حق سبحانه گوئى \r\n\r\n\r\n","description":"","footnote":"\r\n( 1 ) - اين دوبيتى را با اندك تغييرى آقاى مجتبى مينوى ( در پانزده گفتار به نقل از كتاب مرصاد العباد نجم الدّين رازى . معروف به دايه ) آورده‌اند و چون تاريخ تأليف آن كتاب در اواسط قرن هفتم است بنابراين از حيث زمان بر كشفى مقدم بوده و مىتوان تصور كرد كه اين دوبيتى از كشفى نيست .\r\n( 2 ) - متن : ما .\r\n( 3 ) - متن : كهنه‌خوئى .\r\n","page_name":" 69 ","page_number":129},
  {"content":"\r\n\r\n مبش بىياد حق « كشفى » تو صبحان * اگرچه حق‌پرستى آرزوئى \r\nمعنى : هر صباحى مرغان را هاىهويى است\r\nو زبانشان ذكر حق گوياست\r\nاى كشفى ! بامدادان از ياد حق غافل مباش\r\nاگرچه حق‌پرستى « و توفيق براى تو » آرزويى بيش نيست .\r\n* * * \r\nغزليات كشفى :\r\n\r\n[ غزل اول : 
  ]\r\n به در دريان دهم بور او سرم ما * روانى مش كه د « 1 » پا ير مرم ما \r\nمعنى : بر سرم بود كه به دردت جان دهم\r\nروان شو تا در پايت بميرم\r\n چو شير ينرلوان انديشه دير « م » * هميشه يان شيرين‌پرورم ما \r\nمعنى : چون لبان شيرين تو در انديشهء من است\r\nهميشه جان شيرين مىپرورم\r\n منِ غم كام كشتن آخره دير « 2 » * « كه » اين كژپشته‌وار و غم خورم ما \r\nمعنى : كشتن من غم كام دير است\r\nكه چنين كج‌پشته بار و غم‌خورم\r\n چنين « 3 » كين غم جمن يان آوياجِ * عجب زانم كه جين غم يان برم ما \r\nمعنى : چنين كه اين غم جان مرا مىگدازد\r\nعجب دارم كه از اين غم جان بدر برم\r\n چو چشمم سوبشاير « ديد » ديمير * جيا ديمى « ج » دو چشم آورم ما \r\nمعنى : چون نور چشمم مىتواند روى تو را ببيند ( از غيرت خواهم كه ) رويى جدا از دو چشم آورم\r\n از بديمى دير چون او كنم چشم * اجم بىچشم ديمى چون گرم ما \r\nمعنى : من با روى دگر چگونه نگاه كنم\r\n\r\n\r\n","description":"","footnote":"\r\n( 1 ) - متن : ذ .\r\n( 2 ) - متن : آخر ديرو .\r\n( 3 ) - متن : همين .\r\n","page_name":" 70 ","page_number":130},
  {"content":"\r\n\r\nو ازاين‌روى بىچشم چگونه بگريم\r\n ير از شمعى وير پروانه گردام * اوه « 1 » آير وشا بال‌وپرم ما \r\nمعنى : اگر شمع و اگر پروانه شوم\r\nاز اين آتش بال‌وپرم خواهد سوخت\r\n شوان يرنزنى « 2 » آوه آيرم آو * سحرگه و ابرى خاكسترم ما \r\nمعنى : شبها اگر اشك به آذرم آب نزند\r\nسحرگه باد خاكستر مرا خواهد برد\r\n چرا « كشفى » جه چشمان آوه ريجى * كه آو آنه نشان آيرم ما \r\nمعنى : از آن كشفى از چشمان اشك مىريزد\r\nكه اشكها نشان آذر من است ( چون از چوپ تر در آتش آب مىچكد )\r\n* * * \r\nغزل دوم :\r\n دپس « 3 » مشكين غزالان وس تك‌وپو * كاده مشكم گته كافور هر سو \r\nمعنى : از پس مشكين غزالان بس تكاپو كردم .\r\nاطراف مشكم را كافور گرفت ( يعنى موهايم سفيد شد ) .\r\n ولين آلاله اين با غم خزان كرد * بشه آلاله وان رنگ « و » ولان بو \r\nمعنى : باغ پرگل و لاله من خزان كرد\r\nو رنگ لالگان و بوى گلان برفت\r\n دلم چون وشكهه يا رب كه وينم * سياوانوشه اسپى نيك و شكو \r\nمعنى : دلم چون بشكفد يا رب كه مىبينم\r\nبنفشه سياه سفيد شده و جاى طراوت را خشكى گرفته است\r\n ره مرگ آميَن را روشن آبه * هرم تارى كه اسپى كردد « اج » مو « 4 » \r\nمعنى : براى راه آمدن مرگ روشنى شد\r\nهر تارى كه از موى من سفيد كرد\r\n\r\n\r\n","description":"","footnote":"\r\n( 1 ) - متن : اده .\r\n( 2 ) - متن : يزنرنى .\r\n( 3 ) - متن : ديس .\r\n( 4 ) - متن : كرددمو .\r\n","page_name":" 71 ","page_number":131},
  {"content":"\r\n\r\n يره آهم برآور « دا » عجب نى * كه و هر آلوده « هيزم » پردهه دو \r\nمعنى : اگر ( پيرى ) آهم را برآورده عجب نيست\r\nزيرا هيزم برف‌آلوده زياد دود مىدهد\r\n تنم خشك آيرم تيج آبه « ام » داى * ز آير خوش وشه خشك آبيه چو \r\nمعنى : تنم خشك و آذرم تيز شده\r\nچوب خشك شده در آتش بهتر مىسوزد\r\n دم از گرمى مزن « كشفى » دپيرى * خوره زردى نبى تاواج خور « 1 » سو \r\nمعنى : كشفى ! در پيرى دم از گرمى مزن\r\nكه آفتاب غروب را تابش نور خورشيد نيست\r\n* * * \r\nغزل سوم :\r\n دلم چا ياسه وس تنگ « 2 » آمَ داىَ * جه صبرم شيشه از سنگ آم داى \r\nمعنى : دلم جاى نوميدى است بس‌كه تنگ آمده\r\nشيشهء صبرم بر سنگ آمده\r\n پريزاى دمست افسون اجين دل * كه اين ديوانه و دنگ آم داى \r\nمعنى : پرىزاد مست افسون است از اين دل\r\nكه چنين ديوانه و دنگ آمده\r\n تراوش‌گونه آن ول « 3 » وا چه پرورد * كاين سيراو « 4 » و خوش‌رنگ آم داى \r\nمعنى : آن گل طراوت‌گونه‌اش را با چه پرورش داده\r\nكه چنين سيراب و خوش‌رنگ آمده\r\n كوانين دلبر اج شوخان و شنگان * « و » اين شوخ « و » و اين شنگ آم داى \r\nمعنى : كدام‌يك از دلبران شوخ و شنگ\r\nبه اين شوخى و شنگى آمده\r\n از اج نيكان « 5 » نه واج ناميان نه * عجب نى كاج منش ننگ آم داى \r\n\r\n\r\n","description":"","footnote":"\r\n( 1 ) - متن : خورد\r\n( 2 ) - متن سگ\r\n( 3 ) - متن : دل .\r\n( 4 ) - متن : ميراو .\r\n( 5 ) - متن : ننگان .\r\n","page_name":" 72 ","page_number":132},
  {"content":"\r\n\r\nمعنى : من از نيكان و نامداران نيستم\r\n( بنابراين ) عجب نيست كه از منش ننگ آمده\r\n د « كشفى » دل صفائى نى دريغا * كه آن آئينه پرزنگ آم داى \r\nمعنى : در دل كشفى صفايى نيست اى دريغا\r\nكه آن آيينه را زنگ گرفته\r\n( آذرى يا زبان باستان آذربايجان ، ص 55 - 59 - نشريهء دانشكدهء ادبيات تبريز ، شماره 3 ، ص 240 - 257 )\r\n\r\nكوثرى اردبيلى\r\nمذهب نقطوى داشت و پيروان محمود پسيخانى او را « خليفه » مىخواندند . اين بيت از اوست :\r\n تو چنان جفاپسندى كه اگر خدنگ نازت * سوى دل گشاد يابد به كرشمه بازدارى \r\nاما محمود ، مؤسس طريقهء نقطويان از اهل پسيخان گيلان بود . در تاريخ 800 ه . ق . ظهور نمود 17 جلد كتاب و هزار و يك رساله در نقطه و اعداد تأليف كرد . از پيروانش : ميرتشبيهى كاشى ، فهيمى كاشى ، حياتى كاشى ، مير احمد كاشى ، درويش كمالى ، سليمان طبيب ساوجى ، ترابى ، خسرو درويش ، بداق بيگ استاجلو ، يوسف ملحد قابل ذكرند .\r\n( مجمع الخواص ، ص 280 - 281 - دانشمندان آذربايجان ، ص 316 )\r\n\r\nلطيفى اردبيلى\r\nظهير الدّين كبير فرزند اويس فرزند محمد ، متخلص به لطيفى و معروف به « قاضىزاده » از شاعران و تاريخ‌نويسان آذربايجان است . سلطان سليم پس از محاربهء چالدران عده‌يى از معاريف را اسير كرد و به استانبول برد . قاضىزاده نيز يكى از آنها بود . وى در حسن خط و فن انشا وحيد عهد خود بود وقايع سلطان سليم اول ( 918 - 926 ) را به رشتهء تحرير كشيد و كتاب معروف وفيات الاعيان ابن خلكان را نيز به نام وى به پارسى ترجمه كرد . وقتى كه اين كتاب به نصف رسيد سلطان سليم درگذشت . ( 926 ه . ق ) و مجلد دوم آن را به سال 928 در استانبول به پايان رسانيد . نسخه‌يى از آن در كتابخانهء مجلس موجود است . قاضىزاده به سال 930 ه . ق . در سفر مصر ، در قاهره كشته شد .\r\n\r\n","description":"","footnote":"","page_name":" 73 ","page_number":133},
  {"content":"\r\n\r\nنمونه‌يى از اشعار اوست :\r\n آه از اين دور چرخ مردم‌خوار * گرگ روبه‌نماى كج‌رفتار\r\nبىوفايى چو روزگار به خلق * كينه‌جويى به زير ازرق دلق\r\nبىگنه قصد جان من بنمود * يوسفم را ز من به غصب ربود \r\n( ترجمهء مجالس النفائس ، ص 395 - 397 - دانشمندان آذربايجان ، ص 249 - 250 ، 321 )\r\n\r\nلطيفى اردبيلى\r\nشمس الدّين محمد لطيفى فرزند قاضىزادهء اردبيلى است ؛ به سال 928 ه . ق . ايام جوانى خود را مىگذرانيد و در حداثت سن جامع جميع اخلاق پسنديده و محاسن جميل بود و بسى اشعار بىنظير و اطوار دلپذير داشت و در اول حال قصيده‌يى گفت كه لفظ سايه و خيمه در هر مصراع لازم داشت اين چند بيت از آن است :\r\n سحر ز خيمه برون رفت و سايه زد به چمن * به‌سان خيمهء گل سرو سايه‌پرور من\r\nچو خيمه كاكل او سايه‌بان شده بر گل * ز سايه خيمه زده سنبلش به روى سمن\r\nدلا چو سايه مشو زير خيمهء گردون * بكش ز خيمهء گردون سايه‌اش دامن\r\nبه زير سايهء دل شو كه خيمه‌ييست ز نور * سرى چو سايه فروبر به زير خيمهء تن\r\nمجوى سايهء خيمه كه زير دلق بس است * براى سايهء درويش خيمه پيراهن\r\nمرو به سايهء خيمه كه از شكوفهء باغ * درخت خيمه شد و سايه كرد بر گلشن \r\nدر مجالس النفائس آمده است كه : به مقتضاى « الموت ينفى خياركم و يبقى شراركم » اجل او را از ميان مردمان انتخاب كرد .\r\nاين رباعى از اوست :\r\n سرمست ز جام عافيت جم باشيم * در عالم و ، بيرون ز دوعالم باشيم\r\nفارغ ز غم زندگى و محنت خلق * يك‌چند كه زنده‌ايم بىغم باشيم \r\nو در ايامى كه انتقال از دار فنا به دار بقا مىنمود به لسان حال و قال چنين گفت :\r\n نشد اقبال دوران از سرافرازى هوس ما را * به درويشى سرافرازيم ، اين اقبال بس ما را \r\n( ترجمهء مجالس النفائس ، ص 395 - 396 )\r\n\r\n","description":"","footnote":"","page_name":" 74 ","page_number":134},
  {"content":"\r\n\r\n\r\nماهر\r\nعلى قلى خان از مردم دامغان بود و از آنجا رخت به آذربايجان كشيد و در اردبيل به شغل عطارى پرداخت .\r\nچون جوياى مرشدى بود ، حاجى ابراهيم ، مريد استاد محمد حسين حكاك را يافت و دست ارادت به دو داد و مدتى با وى بود و بعد به تبريز آمد و در اين شهر انواع هنرهاى نقاشى و خطاطى و قطاعى را آموخت .\r\nگويند با قلم‌مو ، خط نستعليق را چنان مىنوشت كه ديگران از نوشتن مانند آن با قلم نى ، عاجز بودند على قلى خان سواد بسيار نداشت ، يا به قول واله داغستانى امى بود ؛ با وجود اين شعر مىگفت و اشعار نيكو از او سرمىزد و « ماهر » تخلص مىكرد .\r\nتاريخ درگذشت او معلوم نيست ؛ ظاهرا هنگام تأليف تذكرهء نصرآبادى ( 1083 - 1090 ه . ق . ) در قيد حيات بوده و در زمان تأليف رياض الشعراء ( 1161 ) درگذشته بوده است .\r\nشادروان تربيت به نقل از سفينهء خوش‌گو نامش را محمد قلى قيد كرده و نوشته است كه « از ايل صحراى مغان است ولى در اردبيل به شغل عطارى مشغول بوده و در شعر تتبع استادان مىنموده است . ديوان مختصرى دارد پر از اشعار خوب »\r\nنمونه‌يى از اشعار اوست :\r\n چون فتيله سوخت داغ او ز سرتاپا مرا * برگرفت از خاك ره آن آتشين‌سيما مرا\r\nمرهمى بود از براى التيام زخم من * آنكه مهر خامشى زد بر لب گويا مرا \r\n* * *\r\n در گوش و زبان و دل مردم سخن توست * در خلوت هركس كه رسى انجمن توست\r\nاز غنچهء لعلش هوس بوسه نمودم * خنديد چو گل گفت زياد از دهن توست \r\n* * *\r\n به درد و داغ نسازد خدا مرا محتاج * به آشنا نشود هيچ آشنا محتاج\r\nبراى مطلب خود گر تو مدَّعى نشوى * نمىشود به دعا هيچ مدَّعا محتاج\r\nزهر زه گردى اگر پاكشى به دامن صبر * به آب و دانه نگردى چو آسيا محتاج \r\n\r\n","description":"","footnote":"","page_name":" 75 ","page_number":135},
  {"content":"\r\n\r\n شكسته‌رنگىِ « ماهر » ز شعر او پيداست * مگر به سيلى تحسين كنند ياران سرخ \r\n( تذكرهء نصرآبادى ، ص 141 - 142 - دانشمندان آذربايجان ، ص 323 - احوال و آثار خوشنويسان ، ج 2 ، ص 474 - فرهنگ سخنوران )\r\n\r\nمايلى اردبيلى\r\nاز شاعران دورهء شاه‌عباس اول ( 996 - 1038 ه . ق . ) بود . ذوق سرشار و طبع روانى داشت از آلات موسيقى طنبور و نى را خوب مىنواخت و اشعار عاشقانهء بلندى مىگفت . از اوست :\r\n بزم خالى ديدم امشب ، چون صراحى پيش يار * ريختم در جام اخلاص آنچه در دل داشتم \r\n( مجمع الخواص ، ص 243 - دانشمندان آذربايجان ، ص 323 )\r\n\r\nمجرمى اردبيلى\r\nاز شاعران سدهء دهم هجرى قمرى است . از اوست :\r\n از جنون منّت پذيرم ز آنكه عمرى شد كه يار * از نظر رفته‌ست و با او گرم گفتارم هنوز \r\n( اين بيت در صحف ابراهيم به محمود بيگ سالم تبريزى منسوب است )\r\nتخلص وى در مجمع الخواص « محرمى » ثبت شده است .\r\n( مجمع الخواص ، ص 234 - دانشمندان آذربايجان ، ص 327 - فرهنگ سخنوران )\r\n\r\nمحبّى اردبيلى\r\nاز شاعران سدهء دهم هجرى قمرى است . سوداگر بوده و طبعى موافق به نظم داشته است اين مصرع او در فرهنگ سخنوران از نفايس المآثر نقل شده است :\r\n از خانه شب چو آيد آن ماه‌پاره بيرون * . . . \r\n( فرهنگ سخنوران )\r\n\r\n","description":"","footnote":"","page_name":" 76 ","page_number":136},
  {"content":"\r\n\r\n\r\nمحشر اردبيلى\r\nديوانش در مجموعه‌ايست در كتابخانهء فخر الدّين و تاريخ كتابت آن سال 1285 است .\r\n( ذريعه 9 / 3 ص 978 )\r\n\r\nمحمد اردبيلى\r\nمحمد طبيب اردبيلى در سدهء هفتم هجرى و يا قبل از آن در حال حيات بوده است از او دو رباعى در نزهة المجالس آمده است :\r\n گل راز رخت غنچه به صد تاب گرفت * وز رنگ رخ تواش ، تب‌وتاب گرفت\r\nرنگ رخ سرخ او مبين ، نيك نگر ! * در سينهء او ، كه جمله زرداب گرفت ! \r\n* * *\r\n آويخته بودى آن دل‌انگيخته را * آن باد و هزار فتنه آميخته را\r\nگر بود گنهكار ، خود آويخته بود * سر بهر چه مىبريدى آويخته را ؟ \r\n( نزهة المجالس ، 190 ، 279 )\r\n\r\nمحمد اردبيلى\r\nحكيم ميرزا محمد اردبيلى از حكما و ادباى سدهء يازدهم هجرى است . صايب در اردبيل با او ملاقات و 14 بيت از اشعار او را در بياض خود نقل كرده است . از اوست :\r\n هم‌زبانى كو كه يك‌دم هم‌نفس باشد مرا * بىكسى چون خويش مىخواهم كه كس باشد مرا\r\nهرزه‌گرد باغ چون بلبل نيَم پروانه‌ام * مىتوانم كرد پروازى كه بس باشد مرا \r\n* * *\r\n بلبل به فغان ، من به خموشى ، غم دل را * هركس به زبانى كه توانست ادا كرد \r\n* * *\r\n\r\n","description":"","footnote":"","page_name":" 77 ","page_number":137},
  {"content":"\r\n\r\n چراغى از رخت در رهگذار زلف نه كامشب * در اين ظلمت ، پريشان روزگارى خانه مىسازد \r\n* * *\r\n عارف سخن از پير نهان نتواند * و اصل صفت وصل بيان نتواند\r\nچون قطرهء پيوسته به دريا گم شد * گم‌گشته ز گم‌كرده نشان نتواند \r\n* * *\r\n در مستى و خوابم نشود عشق فراموش * آسودگى افتاده به بىهوشيى ديگر \r\n( دانشمندان آذربايجان ، ص 328 - 329 )\r\n\r\nمحنتى اردبيلى\r\nاز شاعران سدهء دهم هجرى قمرى است . از اوست :\r\n آه گرم از دل دمادم مىكشم * آه اگر در خانه افتد آتشم \r\nتخلص اين شاعر در تحفهء سامى ، تصحيح همايون فرخ ، ص 266 « محسنى » و در ص 386 به نقل از نسخهء معينا و وحيد « محنتى » قيد شده است .\r\n( تحفهء سامى ، ص 386 - دانشمندان آذربايجان ، ص 334 )\r\n\r\nمحوى اردبيلى\r\nعبد العلى محوى در اردبيل متولد شد و در شيراز نشو و نما يافت و پس از سير و سياحت در شيراز و اصفهان به سال 1020 ه . ق به هندوستان رفت و مدتى در نزد رستم ميرزاى صفوى حاكم تته بسر برد مؤلف تذكرهء ميخانه مىنويسد كه « در آخر سنهء اربع عشرين و الف ( 1024 ) همراه مخدوم خود به اجمير آمد و با او ملاقات واقع شد جوانى بود در كمال خوش‌خلقى و شكفتگى و سال عمرش به بيست و هفت رسيده و اين بيت را تازه گفته بود و خيلى از آن حظ داشت :\r\n رهى در پيش دارم كآخر عمر است انجامش * به هرجا مرگم آسايش دهد منزل كنم نامش \r\n\r\n","description":"","footnote":"","page_name":" 78 ","page_number":138},
  {"content":"\r\n\r\nو مىگفت اين بيت امسال مرا خواهد برد ، هم در آن روزها از اجمير به برهانپور رفت و از قضا بعد از اندك‌زمانى داعى حق را لبيك اجابت گفت » مرشد بروجردى هم دم ديرينهء « محوى » ضمن قطعه‌يى تاريخ فوتش را چنين بيان كرده است :\r\n برادر محوى آن ديرينه هم‌دم * ز پيشم رفت و چون باد صبا رفت\r\nهمين دانم كه رفت از پيش چشمم * نمىدانم كجا رفت و چرا رفت\r\nز من پرسيد دل تاريخ فوتش * به دو گفتم ( عجب يارى ز ما رفت ) \r\n1024\r\nهرمان اته در باب محوى دچار اشتباه عجيبى شده است . وى در تاريخ ادبيات خود در شمار رباعىسرايان بعد از سحابى استرآبادى ( ص 140 - 141 ) مىنويسد : « . . . ديگر ملا عبد الواسع اردبيلى متخلص به محوى كه در جوار همدان تولد يافت ، و در اردبيل تحصيلات كرد ، و زمانى طولانى در هند گذرانده و در 1016 ه . ق . در همدان وفات يافت » .\r\nدرحالىكه محوى اردبيلى شاعرى غزل‌سرا و نامش به‌طورى كه ذكر شد عبد العلى است و هيچ‌گاه به همدان سفر نكرده و در برهانپور هندوستان درگذشته است . آن محوى كه رباعياتش در عهد خود مانند سحابى استرآبادى معروف و مشهور بود : مير مغيث الدّين محوى همدانى است كه به سال 1010 ق . در همدان وفات يافته است ( تاريخ تذكره‌ها ، ج 2 ، ص 512 - 513 ) .\r\nنمونه‌يى از اشعار محوى اردبيلى است :\r\n بوى گلى نمىرسد آه مگر ز بخت من * خواب گرفت در چمن قافلهء نسيم را \r\n* * *\r\n كاهى شدم از ضعف كه آسان شودم كار * دانم كه اجل را اثر كاه‌ربا نيست \r\n* * *\r\n غمم در دل چو سودا در سر اهل جنون پيچد * دلم در ديده چون خس در دل گرداب خون پيچد\r\nجدا از مويت ، آن برگشته روزِ واژگون بختم * كه مكتوب مرا هركس گشايد ، واژگون پيچد \r\n* * *\r\n به زخمى ، هم شهادت يافتم هم خون‌بها بردم * نه تنها تيغ نازش منَّت خون بر سرم دارد \r\n* * *\r\n\r\n","description":"","footnote":"","page_name":" 79 ","page_number":139},
  {"content":"\r\n\r\n هرگه كه صبا ره به حريمش ببرد * سامان بهشتى ز شميمش ببرد\r\nاز عكس رخش آينه گل‌برگى شد * ترسم ز كنار او نسيمش ببرد \r\n* * *\r\n سحر ز آن پيش كز گلزار بلبل بهره برگيرد * نگاهم چون نسيم از هر گلى صد ره خبر گيرد \r\n* * *\r\n چنان حيران عكس خويشتن شد ، كز فراموشى * نقاب روى خود بر چهرهء آيينه مىپوشد\r\nز بىعشقى چنان نامحرم ارباب دل گشتم * كه گل از من جراحت ، لاله داغ سينه مىپوشد \r\n* * *\r\n خواهم ز بتان شعلهء داغى به لحد برد * اين خود دل من نيست كه با من نگذارند\r\nدامن‌طلب است آتشم ، اميد كه احباب * كارم به مددكارى دشمن نگذارند\r\nاگر نهى مژه برهم اجل به خواب شود * چو چشم باز كنى فتنه كامياب شود\r\nدر آتشم ز تماشاى او ، چه بخت است اين * كه سير خلد برين مايهء عذاب شود\r\nشوم فداى رخى كز نظر نهان نشود * اگر سياهى بخت منش نقاب شود\r\nنپرسم از تو نشان دل غمين كه مباد * لبِ چو برگ گلت رنجهء جواب شود\r\nبه ياد خطِّ تو هرجا كه گريه آغازم * چو نافه چشم ترم پر ز مشك ناب شود \r\n* * *\r\n در خم زلف تو دلها به هم افتند ز رشك * به ميان گر شكنى يا گرهى پا ننهد \r\n* * *\r\n ساقى به هر آسوده‌دلى جام جمى بخش * ما را كه به صد شعله كبابيم نمى بخش\r\nوارستگى از سلسلهء زلف روا نيست * دل از شكنى گر بستانى به خمى بخش\r\nگر پيرو ارباب دلى ، بخلِ ادب چيست * هر نقش جبينى به نشان قدمى بخش \r\n* * *\r\n چو مىرفت از پريشانى سخن در حلقهء مردان * ز خود گفتن خطا بود از سر زلف تو سر كردم\r\nصفيرى سر نزد در هيچ حال از من ، مگر وقتى * كه در دام آمدم صياد غافل را خبر كردم \r\n( تذكرهء ميخانه ، ص 868 - 871 - آتشكدهء آذر ، ص 29 - دانشمندان آذربايجان ، ص 338 - 339 - تاريخ ادبيات فارسى اته ، ص 140 - 141 - فرهنگ سخنوران )\r\n\r\n","description":"","footnote":"","page_name":" 80 ","page_number":140},
  {"content":"\r\n\r\n\r\nمستوفى اردبيلى\r\nتاريخ زندگيش روشن نيست ظاهرا از سخنوران پيرامون سدهء 11 ه . ق . است .\r\nمرحوم تربيت اين بيت او را از « لطائف الخيال نصرت « 1 » » نقل كرده است :\r\n به اين ناز و ملاحت گر به سير بىستون آيى * نثار مقدمت فرهاد سازد جان شيرين را \r\n( دانشمندان آذربايجان ، ص 342 )\r\n\r\nمصطفى صفوى\r\nفرزند شاه‌طهماسب اول است . با وجود آنكه چشم او كم‌نور و در بينايى ناتوان بود هميشه كتب فقهى را مطالعه مىكرد هنگام فوت پدر بيست سال داشت و هشت ماه بعد از مرگ او روز شنبه پنجم ذيحجهء سال 984 به امر برادرش شاه اسماعيل دوم كشته شد . در مجمع الفصحا ( ج 1 ، ص 31 ) او به خطا پسرزادهء شاه‌طهماسب قيد شده است . اين شاهزاده طبع موزونى داشت . نمونه‌يى از اشعار اوست :\r\n اى سرو فكندى به سرش سايه ، نگفتى * نازك‌بدنى چون كشد اين بار گران را \r\n* * *\r\n به جرم عشق توام مىكشند و غوغاييست * تو نيز بر لب بام آ ، كه خوش تماشاييست \r\n* * *\r\n داده‌ام جان كه به دست آمده دامان غمش * وقت ياريست دلا جان تو و جان غمش \r\n* * *\r\n هرچه بادا باد حرفى چند مىگويم به او * كار خود در عاشقى اين بار يك‌سو مىكنم \r\n\r\n\r\n","description":"","footnote":"\r\n( 1 ) - اين « لطائف الخيال نصرت » كه در دانشمندان آذربايجان ذيل ترجمهء عريان ( ص 273 ) و عيسى بيگ ( ص 282 ) و ملا على فايز ( ص 293 ) و محمد رضا تبريزى ( ص 331 ) از آن نام برده شده ، سفينه‌يى است از اشعار 963 شاعر كه در مجلد دهم فهرست كتابخانهء مركزى دانشگاه تهران به‌شمارهء 2951 معرفى شده است و مؤلف آن « محمد صالح رضوى » مىباشد و « نصرت » همان‌طورى كه شادروان دكتر خيام‌پور نيز در فرهنگ سخنوران ، ص 604 اشاره كرده‌اند منشى مقدمهء سفينه است نه مؤلف آن .\r\nنظير اين سفينه در كتابخانهء سپهسالار ( سابق ) به‌شمارهء 493 و در كتابخانهء مجلس دو نسخه به‌شماره‌هاى ( 3105 و 1170 ) و ملك ( ش 4325 ) هم هست و در آنجا نوشته‌اند كه : « اصل لطائف الخيال از شيخ مفيد شاه محمد بن محمد شيرازى شاگرد شيخ بهايى است ، و در 1076 ساخته و نزديك 2600 بيت است و مؤلف ، خلاصهء سرگذشت شاعران را از آن برداشت » ( ص 1846 ) و حال آنكه اين دو كتاب بنا به نوشتهء آقاى گلچين معانى در تاريخ تذكره‌هاى فارسى ، ج 2 ، ص 89 هيچ ارتباطى باهم ندارند ، آن تذكره است و اين سفينه ، آن جمعا از 358 شاعر شعر و شرح حال آورده و اين از 963 شاعر شعر بدون ترجمه با رعايت رديف و قافيه و به ترتيب حروف .\r\n","page_name":" 81 ","page_number":141},
  {"content":"\r\n\r\n اى دل غم آشناى تو شد ترك او مكن * هر روز با يكى نتوان آشنا شدن \r\n( مجمع الخواص ، ص 27 - 28 - تذكرهء نصرآبادى ، ص 10 - مجمع الفصحا ، ج 1 ، ص 31 - قاموس الاعلام ، ج 6 ، ص 4340 - دانشمندان آذربايجان ، ص 347 - 348 )\r\n\r\nنزارى اردبيلى\r\nشاعر نيكوطبيعت بود ، چون همواره طيبت بر مزاجش استيلا داشت لاجرم بدان وسيله نرد مصاحبت با هركس مىباخت . از اوست :\r\n تو آن نيى كه ز بهر خدات دارم دوست * و يا براى دل مصطفات دارم دوست\r\nاگرچه احسنى اما حسن نيى و حسين * كه از براى دل مرتضات دارم دوست\r\nبيار باده ، بده بوسه ، در كنارم گير * كه از براى چنين كارهات دارم دوست\r\nچو بوسه‌يى ندهى پس دگر نشايد خواست * تو خود بگو زچه‌رو ، پس چرات دارم دوست \r\n( هفت اقليم ، ج 3 ، ص 257 )\r\n\r\nنصرت اردبيلى\r\nميرزا نصر اللّه ملقب به صدر الممالك و متخلص به نصرت از شاعران متصوف سدهء 13 ه . ق . اردبيل است .\r\nوى در اصفهان تحصيل كمالات كرد ، به عراق و فارس و كرمان و خراسان مسافرت نمود و به صحبت بسيارى از عارفان و دانشمندان رسيد .\r\nسرانجام در اصفهان به خدمت حسين على شاه مشرف شد و از او تلقين و ارشاد يافت . نايب‌السلطنه عباس ميرزا او را براى تعليم فرزندش محمد ميرزا به تبريز خواست و چون محمد ميرزا به سلطنت رسيد ميرزا نصر اللّه را به وزارت و صدارت عظمى دعوت كرد . مصحح ديوان او مىنويسد كه : مقام عرفانى وى مانع قبول اين سمت گشت و لقب صدر الممالك و تربيت علما و فقرا بر وى مقرر شد و او به اردبيل برگشت . ولى به‌طورى كه در « نسخه‌هاى خطى ، ج 3 ، ص 92 » و دانشمندان آذربايجان ، ص 357 مسطور است ظاهرا وى در فاصلهء\r\n\r\n","description":"","footnote":"","page_name":" 82 ","page_number":142},
  {"content":"\r\n\r\nصدارت حاج ميرزا آقاسى و قائم‌مقام دو ماه از طرف مهد عليا وزير بوده است .\r\nصدر الممالك پس از مرگ محمد شاه روانهء قم و عراق شد و هنگام مراجعت به تاريخ ششم محرم سال 1271 ه . ق . در كرمانشاه درگذشت و در كربلا جوار مقبرهء حسين على شاه به خاك سپرده شد . زين العابدين شروانى متخلص به تمكين در « بستان السياحه » مقام معنوى وى را چنين ستوده است :\r\n« آن بزرگوار از اكابر علماى روزگار . . . جامع علوم ظاهرى و باطنى ، حاوى فضائل صورى و معنوى ، عارفى است كه . . . با اهل آفاق چون شير و شكر درساخته ، هم زمرهء ملوك را وزير و هم اهل سلوك را دستگير ، ديدارش نوربخشاى ديدهء امرا و فروغ‌افزاى بصيرت فقرا ، يار و از همه كنار ، با همه پيوسته و از همه گسسته ، محفلش دلگشا و مجلسش روح‌افزاست » .\r\nاز جملهء مريدان صدر الممالك اشخاص ذيل را مىتوان نام برد :\r\n1 - حاجى محمد خان عمّ امجد مجذوب على شاه .\r\n2 - آقا محمد رحيم ( متوفى به سال 1285 ق . ) كه نايب الصدر اروميه بود .\r\n3 - آقا غلام رضا قاجار ( متوفى صفر 1301 ق . )\r\n4 - ميرزا مسلم ارومى . ( در طرائق الحقائق ج 3 ص 119 تحت عنوان نصرت ارومى ياد شده است ) .\r\n5 - سيد ابو القاسم نباتى .\r\n6 - صاحب مازندرانى دبير و منشى فتحعلى شاه .\r\nكليات وى شامل رسالهء اعتقاديه ( به نثر ) ، غزلها ، 16 بند مراثى ، مثنويها ، رباعيها با اشعار فرزندش هادى ( قدرت على شاه ) و ميرزا عبد الوهاب ( مصطفى على ) به تصحيح آقاى دكتر جواد نوربخش در دىماه 1352 شمسى در تهران به چاپ رسيد . مصحح محترم در ترجمهء ميرزا نصر اللّه كه از شاعران نيمهء دوم سدهء 13 هجرى قمرى است مأخذ خود را تذكرهء نصرآبادى ( مؤلفهء 1083 - 1090 ق . ) معرفى كرده و چنين نوشته است :\r\n« صاحب تذكرهء نصرآبادى اشعار زير را از جناب صدر الممالك نقل كرده كه در ديوانش نيست :\r\n كمند زلف جانان بس بلند است * به هر جامى برد دل در كمند است . . . » . \r\nمحتمل است كه خطاى مؤلف دانشمندان آذربايجان ، ص 376 در اين ترجمه راه يافته و سبب اين اشتباه شده باشد .\r\n\r\n","description":"","footnote":"","page_name":" 83 ","page_number":143},
  {"content":"\r\n\r\nعلاوه بر چهار نسخهء خطى كه آقاى دكتر نوربخش در تصحيح ديوان به كار برده‌اند نسخه‌هاى ديگرى از ديوان او به شرح زير در كتابخانه‌ها هست :\r\n1 - نسخه‌يى شامل غزليات ، شانزده بند مراثى ، و يك مثنوى عرفانى در كتابخانهء مرحوم حاجى محمد نخجوانى موجود است . كاتب آن محمد على و تاريخ تحرير 1313 ه . ق . قطع 21 * 14 در 121 برگ 11 - 14 سطرى . غزليات بدين بيت شروع مىشود :\r\n به خاك گلشن از زلفت مگر افشانده‌اى دلها * كه شكل دل همىرويد ز گلشن غنچه از گلها \r\nآغاز مراثى :\r\n باز اين چه آتشىست كه ما را به جان فتاد * باز اين چه آتشىست كه در انس و جان افتاد \r\nآغاز مثنوى :\r\n آن شنيدستى كه شمع انجمن * جان روشن روشنىّ جان من \r\n( فهرست كتابخانهء ملى تبريز ، ج 2 ، ص 682 )\r\n2 - تهران ، كتابخانهء مركزى دانشگاه شماره 3026 : نستعليق سدهء 13 ق . همراه ديوان پسرش هادى « قدرت على شاه » ( فهرست دانشگاه ، ج 10 ، ص 1967 ) .\r\n3 - تهران ، كتابخانهء مركزى دانشگاه شماره 1 / 2819 : نستعليق عبد الصمد فرزند على اصغر تبريزى ، نوشتهء 1312 ق . شامل غزل ، رباعى ، مثنوى ، مرثيه . آغاز : مطابق نسخهء نخجوانى ( فهرست دانشگاه ج 10 ، ص 1659 ) .\r\n4 - تهران ، كتابخانهء مركزى دانشگاه شماره 1 / 5056 : نستعليق غلامحسين عباد اللهى ، نوشتهء 1342 ق . كليات اوست شامل : غزلها ، واقعهء خواب به وزن مثنوى ، نامهء منظوم ، پاسخ به جغد العرفاء به وزن مثنوى ، رسالهء اعتقاديه به نثر و جز آنها ( فهرست دانشگاه ، ج 15 ، ص 4099 ) .\r\n5 - مشهد ، كتابخانهء فرخ شماره 154 : نوشتهء 1312 ق . همراه « ديوان هادى » ( نسخه‌ها ، ج 3 ، ص 92 ) .\r\n6 - مشهد ، كتابخانهء فرخ شماره 155 : تاريخ ياد نشده ، همراه مثنويهاى او ( نسخه‌ها ، ج 3 ، ص 92 ) .\r\nنمونه‌يى از اشعار اوست :\r\n\r\n","description":"","footnote":"","page_name":" 84 ","page_number":144},
  {"content":"\r\n\r\n ز روى معرفت هركس بخواند دفتر ما را * هزاران شرح بنويسد ز حكمت زند اوستا را\r\nحديث عاشقان اى جان به دفتر درنمىآيد * كه در دل آتشى دارم بسوزد لفظ و معنا را\r\nميان ما و مجنون جنگ بود و صلح شد آخر * كه هركس درخور آيينه بيند روى ليلا را\r\nتمنا كرده بودم بوسه‌يى گيرم ، دهم جانى * نگاهى كرد پنهانى ببرد از من تمنا را\r\nبه‌جز من كاو فتادم از خدنگ چشم بيمارت * نديدم ناتوانى ناتوان سازد توانا را\r\nيكى ديدار جانان من خريدارم به جان « نصرت » * نخواهم رايگان ، بخشى اگر دنيا و عقبا را \r\n* * *\r\n اى دل ز پستى درگذر يك‌لحظه بالايى طلب * يعنى ز لا بگذر دمى پيوسته الّايى طلب\r\nرو بندگى كن بندگى گر بايدت پايندگى * در مردگى بين زندگى در بنده مولايى طلب\r\nسر بر در ميخانه نِه با پستى و افكندگى * بر جبهه داغ بندگى از چرخ مينايى طلب\r\nبيهوده دارى اى مگس بنگاه عنقايى هوس * شكر خدا كن هر نفس دكّان حلوايى طلب\r\nبابا بيا يك مطلع ديگر ز بابا وام كن * طرز غزل‌بندى تو از ديوان ملايى طلب \r\n* * *\r\n نگاه از نرگس مستانه كردند * مرا آسوده از پيمانه كردند\r\nپى هر درد درمانى نوشتند * دوا و درد را هم‌خانه كردند\r\nدو منزل ساختند از آب و از گل * يكى مسجد يكى ميخانه كردند\r\nتنم را مسكن جان آفريدند * دلم را منزل جانانه كردند\r\nبه روى گلرخان خالى نهادند * به زلف نازنينان شانه كردند\r\nبراى صيد مرغان سحرخيز * غرض ترتيب دام و دانه كردند\r\nبه هرجا قصّه « نصرت » شنيدند * دريغا حمل بر افسانه كردند \r\n( مجمع الفصحا ، ج 2 ، ص 501 - 502 - طرائق الحقائق ، ج 3 ، ص 108 - دانشمندان آذربايجان ، ص 375 - مقدمهء ديوان صدر الممالك اردبيلى ، تصحيح دكتر جواد نوربخش ، ص 1 - 14 فهرست نسخه‌هاى خطى ، ج 3 ، ص 2574 - فهرست كتابخانهء ملى تبريز ، ج 2 ، ص 682 )\r\n\r\n","description":"","footnote":"","page_name":" 85 ","page_number":145},
  {"content":"\r\n\r\n\r\nنصرت اردبيلى\r\nميرزا هادى فرزند ميرزا نصر اللّه صدر الممالك اردبيلى است كه از طرف پدرش ملقب به « قدرت على » گرديده بود .\r\nهادى مريد پدرش بود و همان‌طورى كه مولانا جلال الدّين در ديوان خود به نام شمس تبريزى تخلص كرده ، وى نيز در بيشتر غزلياتش به نام و تخلص پدر مرادش « نصرت » و گاهى « قدرت » و يا « قدرت على » تخلص كرده است .\r\nهادى به سال 1306 ه . ق در قم درحالىكه متجاوز از هفتاد سال داشت وفات يافت .\r\nميرزا عبد الوهاب ملقب به مصطفى على ( متوفى 1297 شمسى ) فرزند ميرزا عبد الغفار صديق الملك از جملهء مريدان او بود .\r\nچنان‌كه قبلا نيز اشاره شد ديوان اشعار وى شامل غزلها و مثنويها همراه ديوان پدرش به تصحيح آقاى دكتر نوربخش به چاپ رسيده است .\r\nعلاوه بر چهار نسخه‌يى كه آقاى دكتر نوربخش در تصحيح ديوان به كار برده‌اند نسخه‌يى از ديوان وى در كتابخانهء فرخ ( مشهد ) و دو نسخه در كتابخانهء مركزى دانشگاه تهران به نشانه‌هاى ذيل هست :\r\nمشهد ، كتابخانهء فرخ شماره 154 : همراه ديوان پدرش ، مؤرخ 1312 ق . ( نسخه‌ها ، ج 3 ، ص 92 ) .\r\nدانشگاه تهران ، شماره 3026 : نستعليق سدهء 13 ق . همراه ديوان پدرش ، در نماى نسخه آمده از محمد هادى قدرت على شاه پسر صدر الممالك ناصر ( نصرت ) على شاه اردبيلى است .\r\nدانشگاه تهران ، شماره 2 / 5056 : نستعليق غلامحسين عباد اللهى ، نوشتهء 1342 ق .\r\nغزلهاست به ترتيب تهجى .\r\n( فهرست دانشگاه ، ج 15 ، ص 4099 ) .\r\nنمونه‌يى از اشعار اوست :\r\n هر بىسروپا راه ندارد به برِ ما * باز است اگرچه به همه خلق درِ ما \r\n\r\n","description":"","footnote":"","page_name":" 86 ","page_number":146},
  {"content":"\r\n\r\n هركس به درى پاى نهد از پى خدمت * بر خاك در ميكده افتاد سر ما\r\nمشكن دل درويش كه در خرمنت اى شيخ * سوزد همه خشك و تر تو از شرر ما\r\nما باده‌كشانيم به ميخانه شب و روز * در كوى خرابات فتاده گذر ما \r\n* * *\r\n از نيك‌نامى درگذر اى خواجه رسوايى طلب * در قيد رسوايى ممان آن يار هرجايى طلب\r\nرو از دمش دمساز شو دم دركش و همراز شو * گوياى آن آواز شو يعنى چو نى نايى طلب\r\nساقى بده رطل گران ز آن آب آتش‌خو به من * برخيز مطرب چنگ‌زن شيدا و شيدايى طلب \r\n* * *\r\n دل مهر باده دارد ساقى بيار جامى * هان اى نديم و مطرب از در بكن سلامى\r\n« قدرت » مخور دگر غم دل‌شاد باش و خرم * آخر تو را در عالم باشد على امامى \r\n* * *\r\n هشدار كه نصرت الهى * آمد به درون دل ز راهى\r\nآن راه چه ، راه اسم اعظم * آن شاه چه ، رشك مهر و ماهى\r\nيعنى كه صراط مستقيم است * منزلگه ما به فيض شاهى\r\nاسم از خود و خويشتن مسمّا * ما زنده از او چو آب و ماهى\r\nما آينه‌دار روى اوييم * در خويش نظر كند بگاهى\r\nما غير على كسى نداريم * تو غرّه به لشكر و سپاهى\r\nاى « نصرت حق » كه در جهان نيست * جز حضرت تو دگر پناهى \r\n( مقدمهء ديوان صدر الممالك و ميرزا هادى - يادداشتهاى متفرقه )\r\n\r\nنظام اردبيلى\r\nنظام الدّين حسينى اردبيلى به سال 1293 در حال حيات بود و در مدح ميرزا لطف‌على امام جمعه و . . . قصايدى به زبان عربى دارد كه نسخهء آن به‌شمارهء 3 / 2817 در 60 صفحهء 20 سطرى در كتابخانهء ملى تبريز هست و چنين شروع مىشود :\r\n يا من علم آدم الاسماء كلها * و جعله طلسما لسرائر الامكان \r\n( فهرست خطى كتابخانهء ملى تبريز ، ج 2 ، ص 898 )\r\n\r\n","description":"","footnote":"","page_name":" 87 ","page_number":147},
  {"content":"\r\n\r\n\r\nنكهت اردبيلى\r\nمؤلف دانشمندان آذربايجان اين بيت او را از « بياض صايب » نقل كرده است :\r\n قطرهء آب خِضر عمر ابد مىبخشد * التفات كمِ صاحب‌نظران بسيار است \r\nبنابراين مىتوان او را از شاعران پيرامون سدهء 11 هجرى قمرى دانست .\r\n( تذكرهء حسينى ، ص 356 - دانشمندان آذربايجان ، ص 388 )\r\n\r\nنورى اردبيلى\r\nاز شاعران دورهء شاه‌عباس اول ( 996 - 1038 ) است . از اوست :\r\n بر دور رخت خط بود آن هاله كشيده * يا دود دل ماست به خورشيد رسيده ؟ \r\nمؤلف « صبح گلشن » اين شاعر را اهل نيشابور قيد كرده است .\r\n( صبح گلشن ، ص 560 - دانشمندان آذربايجان ، ص 389 )\r\n\r\nوارثى اردبيلى\r\nاز سخنوران سدهء دهم هجرى قمرى است . به حسن سيرت و صفاى قريحت موصوف و به تواضع در ميان اقران معروف بود مؤلف « خلاصة الاشعار و زبدة الافكار » نوشته است كه سالهاست از اردبيل بيرون آمده در اطراف عراق و خراسان ساير است . الحال كه سنهء 989 هجرى است در دار الفتح استرآباد ساكن است اهل آنجا به وى التفات تمام دارند و مولانا هميشه اشعار بلاغت آيات بر صفحهء خاطر مستعدان آن نواحى مىنگارد .\r\nمرحوم تربيت از « بياض صايب » اين دو بيت او را نقل كرده است :\r\n « وارثى » را بارها گفتم كه ترك عشق كن * حرف من نشنيد چندانى كه دشمن كام شد \r\n* * *\r\n به زندگيم كدام آرزو برآوردى * كه روز بازپسين نخل ماتمم باشى \r\n( هفت اقليم ، ج 3 ، ص 258 - صبح گلشن ، ص 579 - دانشمندان آذربايجان ، ص 390 )\r\n\r\n","description":"","footnote":"","page_name":" 88 ","page_number":148},
  {"content":"\r\n\r\n\r\nوالهى اردبيلى\r\nظاهرا از شاعران سدهء يازدهم هجرى قمرى است . صايب در بياض خود اين بيت او را نقل كرده است :\r\n خدنگش مىگذشت از سينه ، دل بگرفت پيكانش * چو مهمانى كه ناراضى رود گيرند دامانش \r\n( اين بيت در صحف ابراهيم به نام الهى اردبيلى آمده است احتمال مىرود كه والهى محرفى ازو ، الهى باشد ) .\r\n( دانشمندان آذربايجان ، ص 393 )\r\n\r\nوفايى اردبيلى\r\nاز شاعران اواسط سدهء دهم هجرى قمرى است ، سام ميرزا مىنويسد :\r\nاز شعرايى است كه نو پيدا شده . اين مطلع از اوست :\r\n فداى سرو قدت جان من ، جوانى من * مباد بىتو دمى عمر و زندگانى من \r\n( تحفهء سامى ، ص 275 - صبح گلشن ، 596 - دانشمندان - آذربايجان ، ص 394 )\r\n\r\nهمت اردبيلى\r\nمحمد زمان بيگ متخلص به همت از اتراك اردبيل است . مدتى در قلعهء حويزه « 1 » كوتوال بود . بعد ترك آن كرد و به خدمت محراب بيگ ولد گدا على درآمد . گدا على بيگ كه حاكم دورق شد او را با خود همراه برد بعد از فوت او « همت » به اصفهان رفت و بعد از مدتى به خدمت زمان خان حاكم كوه‌كيلويه پيوست و در همان اوقات رخ در نقاب خاك كشيد .\r\nطبعش خالى از لطف نبود از اوست :\r\n\r\n\r\n","description":"","footnote":"\r\n( 1 ) - حويزه يا هويزه و دورق يا دراك از شهرهاى قديمى خوزستان بوده است .\r\n","page_name":" 89 ","page_number":149},
  {"content":"\r\n\r\n غم دنيا نكند تنگ دل دانا را * از گران‌بارى كشتى چه خبر دريا را \r\n* * *\r\n مطلب از هوش و خرد ، فيض جنون يافتن است * حاصل حلقهء در ، ره به درون يافتن است\r\nفيض از وجود خود دل آگاه مىبرد * در منزل است هركه به خود راه مىبرد \r\n* * *\r\n در سبك‌روحى غبارم از صبا دل مىبرد * سايهء ابرى مرا منزل به منزل مىبرد \r\n* * *\r\n غفلت سرشار روز روشنم را تار كرد * چشم پوشيدن مرا از خواب خوش بيدار كرد \r\n* * *\r\n رسد چون روز بد ، دولت به كس هم‌دم نخواهد شد * هما گر زخم يابد سايه‌اش مرهم نخواهد شد \r\n* * *\r\n نام خود نيك برآريد كه در گنبد چرخ * اين صداييست كه در روز جزا مىماند \r\n* * *\r\n كار دل در بستگى بهتر شود * آب چون گردد گره گوهر شود \r\n* * *\r\n بىوجود كاملى دنيا نمىگيرد قرار * مىكشد نادان به زور مردم دانا نفس \r\n* * *\r\n\r\n","description":"","footnote":"","page_name":" 90 ","page_number":150},
  {"content":"\r\n\r\n گردبادآسا در اين ويرانه گردش مىكنيم * نقش پايى هم نخواهد ماند از ما بر زمين \r\nرباعى :\r\n در عالم ايجاد اگر خوار توام * بىقدر متاعم و به بازار توام\r\nمخلوق توام اگرچه طاعت نكنم * در كار تو نيستم ولى كار توام \r\nهرچند كه تاريخ فوت شاعر به تحقيق مشخص نيست ولى از نوشتهء نصرآبادى پيداست كه سالها قبل از تأليف تذكرهء وى ( 1083 - 1090 ) درگذشته بوده است .\r\n( تذكرهء نصرآبادى ، ص 390 - 391 )\r\n\r\nيعقوب اردبيلى\r\nظاهرا از سخنوران سدهء دهم ه . ق . است . در هفت اقليم ( مؤلفهء 996 - 1002 ) مسطور است كه وى با فرط فضيلت آداب سپاهيگرى را نيك مىدانسته و به چند زبان شعر مىگفته از آن جمله است :\r\n اشته دستت بلاگلگون كريته * تو به دستان هزاران خون كريته\r\nدر آيينه نظر كن تا بوينى * كه وينم زندگانى چون كريته \r\nمعنى : دستت را اى بلا گلگون مىكنى\r\nتا به دستان هزاران خون كنى\r\nدر آيينه نظر كن تا ( خود را ) ببينى\r\nتا ببينم كه چگونه زندگانى خواهى كرد\r\n( يعنى شيفتهء خود مىشوى و زندگى برايت مشكل مىشود )\r\n( هفت اقليم ، ج 3 ، ص 257 - 258 - دانشمندان آذربايجان ، ص 401 - نشريهء دانشكدهء ادبيات تبريز ، سال 7 ، شماره 4 )\r\n\r\n","description":"","footnote":"","page_name":" 91 ","page_number":151},
  {"content":"\r\n\r\n\r\nاز شاعران متاخر و معاصر اردبيل :\r\n\r\nحسين ، سيد\r\n: ( ر ك : تاريخ اردبيل و دانشمندان ، ص 183 ) .\r\n\r\nروايى ، محمد\r\n: ( متولد 1307 شمسى ر ك : تبريز و پيرامون ، ص 517 ) .\r\n\r\nسحر ، حميده رئيس‌زاده\r\n. \r\nشمس عطار\r\n( ر ك : تذكرة الاولياى پرويزى ، ص 16 - 20 - تاريخ اردبيل و دانشمندان ، ص 245 ) .\r\n\r\nصدر العلماء ، اعتماد\r\n( ر ك : تاريخ اردبيل و دانشمندان ، ص 256 )\r\n\r\nعلومى ، ميرزا ابراهيم\r\n: ( فرزند حاجى جليل متولد 1262 ش . ر ك : سالنامهء دانشكدهء ادبيات تبريز چاپ 1330 ، ص 52 - 54 - تبريز و پيرامون ، ص 329 ) .\r\n\r\nنايبى\r\n، از پزشكان اردبيل است .\r\n\r\nوحدتى ، غلام\r\n: ( ر ك : ديوان صدر الممالك اردبيلى ، ص 271 ) .\r\n\r\nاز شاعرانى كه به تركى آذربايجانى شعر گفته‌اند :\r\n\r\nانور اردبيلى ، قدير\r\n: ( مراثى او به عنوان جلوهء عاشورا در 4 مجلد در اردبيل ) به چاپ رسيده است ) .\r\n\r\nايلچى ، عباسعلى يحيوى\r\n. \r\nبقايى اردبيلى\r\n: ( ر ك : دانشمندان آذربايجان ، ص 70 ) .\r\n\r\nبيضاى اردبيلى\r\n: ( ر ك : تاريخ اردبيل و دانشمندان ، ص 158 ) .\r\n\r\nثابت اردبيلى\r\n: ( مراثى او در 4 مجلد به نام آمال ثابت به طبع رسيده است ) .\r\n\r\nحكيم الهى\r\n: ( متوفى به سال 1296 ه ق . ر ك : دانشمندان آذربايجان ، ص 49 ) .\r\n\r\nحيران اردبيلى ، يوسف\r\n: ( مراثى او به عنوان طليعهء عاشورا در 3 مجلد به سال 1348 ش . در اردبيل به چاپ رسيده است ) .\r\n\r\nذكرى اردبيلى\r\n: ( ر ك : دانشمندان آذربايجان ، ص 152 ) .\r\n\r\nساوالان ، حسن مجيدزاده\r\n.\r\n\r\n","description":"","footnote":"","page_name":" 92 ","page_number":152},
  {"content":"\r\n\r\nسخنور\r\n\r\n، اسكندر نجفى سوها\r\n. \r\nسمطورى اردبيلى\r\n: ( ر ك : دانشمندان آذربايجان ، ص 183 )\r\n\r\nشاهى ، عسكر شاهىزاد\r\nه\r\n\r\nشجاع الدّين اردبيلى\r\n: ( ر ك : تاريخ اردبيل و دانشمندان ، ص 241 ) .\r\n\r\nشورى اردبيلى ، حسن\r\n( ر ك : تاريخ اردبيل و دانشمندان ، ص 182 )\r\n\r\nفايق اردبيلى\r\n: ( ر ك : دانشمندان آذربايجان ، ص 293 ) .\r\n\r\nفكرى اردبيلى ، خالق\r\n: ( مراثى او در مردادماه 1351 ش ، در زنجان به چاپ رسيده است ) .\r\n\r\nمجروح مغانى\r\n: ( ر ك : دانشمندان آذربايجان ، ص 327 ) .\r\n\r\nمضطر اردبيلى ، جبار\r\n: ( ديوانش به سال 1370 ه . ق . چاپ شده است . ر ك : نظرى به تاريخ آذربايجان ، ص 287 ) .\r\n\r\nمنعم اردبيلى\r\n: ( مراثى او به نام ديوان تجلى به چاپ رسيده است ) .\r\n\r\nناصر اردبيلى\r\n: ( مراثى او به عنوان شكوفه‌هاى غم به چاپ رسيده است ) .\r\n\r\n","description":"","footnote":"","page_name":" 93 ","page_number":153},
  {"content":"\r\n . \r\n","description":"","footnote":"","page_name":" 94 ","page_number":154},
  {"content":"\r\n\r\n\r\nسخنوران ارسباران\r\n\r\n","description":"","footnote":"","page_name":" 95 ","page_number":155},
  {"content":"\r\n\r\n\r\nارسباران\r\nارسباران كه سابقا قراجه‌داغ ناميده مىشد از شمال به رود ارس و از جنوب به شهرستان تبريز و از مشرق به سراب و مشكين‌شهر ، دشت مغان و از مغرب به شهرستان مرند محدود مىباشد .\r\nبخش مركزى آن اهر و بخشهاى تابعهء آن كليبر ، ورزقان ، خداآفرين ، هوراند ، است ( سالنامهء آمارى 1351 ) .\r\nحسين دوستى بسال 1373 شمسى با تأليف كتابى تحت عنوان « تاريخ و جغرافياى ارسباران » دين خود را به زادگاهش ادا كرده است .\r\nاز آثار تاريخى : بقعهء شيخ شهاب الدّين اهرى عارف معروف قرن هفتم ، مسجد جامع ( كه به سال 1052 بنا شده ) و مسجد شيخ عماد و مسجد بو اسحاق قابل ذكرند و سخنوران آن بدين شرح‌اند :\r\n\r\nاديب اهرى\r\nميرزا موسى فرزند حيدر به سال 1241 شمسى در اهر تولد يافت در اهر و تبريز به تحصيل منطق و معانى و بيان حكمت الهى پرداخت . به تهران و خراسان و همدان و اراك سفر كرد و چندى به تدريس اشتغال داشت .\r\nوى ابتدا مجرد و بعد گاهى راغب و بيشتر اديب تخلص مىكرد در اواخر عمر در قريهء شاه‌آباد از قراء بلوك فراهان اراك سكنى داشت و در تاريخ 1307 شمسى در همان‌جا وفات يافت .\r\n\r\n","description":"","footnote":"","page_name":" 96 ","page_number":156},
  {"content":"\r\n\r\nاز اوست :\r\n از محبان مطلب جز طلب وصل حبيب * خستهء عشق نخواهد به‌جز از يار ، طبيب\r\nچه شود گر برسد بار وصالى به \" اديب \" * تا كند كحل بصر خاك در جانان را \r\nاز غزليات اوست :\r\n كمال يافته‌اى دلربا به حسن و جمال * جمال و حسن تو بادا مصون ز عين كمال\r\nقد تو سرو روان است و چشم تو نرگس * رخ تو ماه تمام است و ابروى تو هلال\r\nلب تو غنچهء خندان و طره‌ات سنبل * تو گلشنى و بهارت دوازده مه سال\r\nعلى الصباح كه افتد به روى تو نظرم * چقدر مىشود آن روز من همايون فال\r\nدل تو تا كه جهان است شاد و خرم باد * به خاطرت نرسد هيچ‌گونه گرد ملال\r\nمؤثر است دعايم و ليك شرط اين است * كه باشد از تو \" اديب \" تو راضى و خوشحال \r\n( مجلهء وحيد ج 4 ، ص 67 - 68 )\r\n\r\nاسماعيل بيگ قراجه‌داغى\r\nبه نوشتهء مرحوم تربيت اين رباعى در جنگى به نام وى آمده است :\r\n در ملك تجرد كه دلش سلطان است * بىبرگى عيش و بىبرى سامان است\r\nمردان خدا به بوريا مىخوابند * اين بيشهء نى تكيه‌گه شيران است \r\n( دانشمندان آذربايجان ، ص 37 - 38 ، الذريعة ، ج 9 ، ص 73 )\r\n\r\nتنهايى ارس‌بارى « 1 »\r\nاز شاعران سدهء دهم هجرى قمرى است صادقى افشار مىنويسد :\r\nاز ارسباران است . شخصى است گرم اختلاط و مجلس‌آرا بىقيد ولى با وجود گرمى و موافقى از مردم بهره‌مند نمىشود .\r\nاشعار تركى و فارسى دارد از اوست :\r\n\r\n\r\n","description":"","footnote":"\r\n( 1 ) - ارس‌بار نواحى اطراف رود ارس را گويند ( لغتنامهء دهخدا - فرهنگ معين ) .\r\n","page_name":" 97 ","page_number":157},
  {"content":"\r\n\r\n به جرم عشق اگر مىكشند عارم نيست * كجا روم چه كنم غير عشق كارم نيست\r\nنهفته راز دلم تا به حشر خواهد ماند * در اين زمانهء فانى چو رازدارم نيست\r\nكشيده‌ام سر خود را به جيب تنهايى * رفيق و مونس دل غير فكر يارم نيست \r\n( مجمع الخواص ، ص 130 - الذريعة ، ج 9 ، ص 179 )\r\n\r\nجانى قراجه‌داغى\r\nميرزا آقاجان از سخنوران سدهء 13 ه . ق . از ارسباران است . بيشتر اشعار او در هزل و هجو به زبان تركى آذربايجانى است اشعارى به پارسى نيز دارد .\r\nدر جنگ شماره 2624 كتابخانهء مرحوم حاجى محمد نخجوانى قصيده‌يى از ميرزا آقاجان در مدح عزيز خان سردار كل هست كه ذيلا چند بيتى نقل مىشود :\r\n به فضل بارى ، چو شهريارى شدى سوارى ، پى شكارى * من افت‌وخيزان دو ديده گريان چو ابر نيسان به نوبهارى\r\nركاب اسبت به كف گرفتم به عجز و گريه همىبگفتم * به عشق طاقم به ناله جفتم چو نى بنالم ز بىقرارى\r\nملك طبيعت فرشته‌خويى بهشت‌رويى عبير مويى * ز مهوشانِ جهان نكويى ولى چه سازم ستم شعارى\r\nنموده آهم به چرخ تأثير تو را مؤثر نشد چه تدبير * اگر نمايم غم تو تقرير به حال زارم تو اشك بارى \r\nدر مدح حاجى ميرزا حسن وزير نيز ضمن قصيده‌يى گفته :\r\n هرچه بر قامت تو جامهء معنى دوزم * قد تو هست رسا جامهء معنيست قصير\r\nجبّه‌يى وعده به من كرده‌اى آخر تا كى * به درت آيد و غمگين رود اين \" جانى \" پير \r\n( جنگ شماره ، 2624 كتابخانهء نخجوانى - دانشمندان آذربايجان ، ص 9 ، 92 - 93 - الذريعة ، ج 9 ، ص 190 )\r\n\r\n","description":"","footnote":"","page_name":" 98 ","page_number":158},
  {"content":"\r\n\r\n\r\nخاور كردشتى « 1 »\r\nميرزا على ملقب به ( معلم كل ) فرزند ميرزا خرم كردشتى است . او نيز مثل پدرش طبيب بود حدود نود سال عمر كرد و تا سال 1320 هجرى قمرى در قيد حيات بود در لغت عرب و دانستن الفاظ دشوار مهارت كامل داشت . كتاب \" درافشان \" از تأليفات اوست كه به تقليد از گلستان سعدى نوشته است . اين ملمع را در جواب سعدى گفته :\r\n خربت كعبة قلبى اردت بالعتبات * ز سيئات چنين غافل از پى حسناتى\r\nتو رفته بر عتباتى ز هجر كعبهء رويت * روان ز دجلهء چشمم هزار شط فراتى\r\nبرون ز خاك قراداغ رفتن تو عجب نيست * لانّ منبع عين الحيات فى الظلمات \r\nو اين غزل را در تتبع از غزل يغماى جندقى ساخته است :\r\n مرا ديوانه چون كردى بياراى زلف زنجيرى * به غير از قيد بر مجنون نباشد هيچ تدبيرى\r\nبگفتم نالهء دلسوز من فريادرس آيد * ز ناله حاصلم چيزى نشد اى آه تأثيرى\r\nشكايتها بسى دارم به دل اى آسمان از تو * كنى تا چند با ما كج‌روى اى چرخ تغييرى\r\nبه جنگ شعر \" يغما \" كس نرفته جز تو اى \" خاور \" * معينت باد يزدان چون فكندى پنجه با شيرى \r\n( دانشمندان آذربايجان ، ص 133 - 134 - الذريعة ، ج 9 ، ص 287 )\r\n\r\nخرّم كردشتى\r\nميرزا خرّم كردشتى متولد 1166 ه . ق . از شاعران معروف ارسباران و از وابستگان كاظم خان قراجه‌داغى است . مردى عاشق‌پيشه و درويش مسلك و خوش‌محاوره بود ، در فن\r\n\r\n\r\n","description":"","footnote":"\r\n( 1 ) - كردشت قريه‌يى است از بلوك دزمار ارسباران كه در كنار رود ارس واقع شده است . از اوشتبين و سياه‌رود سه فرسنگ فاصله دارد .\r\n","page_name":" 99 ","page_number":159},
  {"content":"\r\n\r\nطبابت نيز مهارت داشت وقتى يكى از بدخواهان كاظم خان به بستر بيمارى افتاد و ميرزا خرّم را براى معالجه دعوت كرد كاظم خان به شرط كشتن مريض ، خرّم را پيش وى فرستاد ولى او به حكم وظيفه مريض را معالجه كرد و پس از برگشت مورد عتاب و سرزنش مخدوم خود قرار گرفت و به اهر تبعيد شد و به سال 1241 ه . ق . وفات يافت گويا اين دو بيت را در حال تبعيد گفته است :\r\n نالم به غربت از وطن خويشتن جدا * ز آن‌سان كه نالد از چمنش دور عندليب\r\nخرم \" خوش آن قلندرى و شاعرى كه بود * كردى خراب خانهء خود را ، شدى طبيب \r\nديوان خود را به سال 1236 ه . ق . در 70 سالگى جمع‌آورى كرده و در مقدمهء مختصر و منثور ديوانش بدين نكته چنين اشاره نموده است :\r\n« به اين تاريخ كه هجرت نبوى به هزار و دويست و سى و شش رسيده و مستعجل عمر عزيز به هفتاد مرحله از مراحل زندگى دويده پارهء قصايد و غزليات و رباعيات و . . . » بعد مىنويسد كه در اين ايّام كه حكومت قراجه‌داغ به فرمان عباس ميرزا به امير خان قاجار محول گشته مختصر فراغتى حاصل شده و به جمع ديوان اشتغال ورزيده است .\r\nاين ديوان به سال 1307 هجرى قمرى با ديوان مظهر خويى در يك جلد چاپ شده و شامل 1600 بيت از غزليات اوست .\r\nنسخهء خطى ديوان او در كتابخانهء مرحوم حاجى محمد نخجوانى به‌شمارهء 2616 نسخ خود شاعر ، مورخ 1236 ق . هست .\r\n( فهرست كتابخانهء ملّى تبريز ، ج 2 ، ص 560 ) .\r\nنمونه‌يى از اشعار اوست :\r\n نازت كشم من تا چشم باز است * اما ندانم باز اين چه ناز است\r\nچون مىكشم سر از پاى دلبر * مسكين كبوتر در چنگ باز است\r\nمحمود با آن حشمت چه سازد * جانش چو اندر دست اياز است\r\nتا چند زاهد تكليف مسجد * از طاعت من حق بىنياز است\r\nاز عشق خوبان رو برمگردان * كانجا حقيقت اندر مجاز است\r\nآن شب كه بىتو بر روز آرم * چون روز محشر بر من دراز است\r\nخرّم رسد كى دستم برآن ماه * من در نشيبم او در فراز است \r\n\r\n","description":"","footnote":"","page_name":" 100 ","page_number":160},
  {"content":"\r\n\r\nدر غزلى ضمن تفاخر ، به مولدش چنين اشاره مىكند :\r\n اى يار وفا آيين وى مونس دمسازم * بگذار كه تا دستى بر گردنت اندازم\r\nمن شيفتهء رويت امروز نگرديدم * بر طلعت تو عاشق كردند ز آغازم\r\nخواهم كه پرم روزى سوى چمن كويت * اما چه كنم گردون بسته ره پروازم\r\nديوان من ار خوانى روزى تو نمىدانى * من خرم كردشتم يا سعدى شيرازم ! \r\n* * *\r\n يك بوسه آرزوست كه گيرم ز روى تو * اما هزار واهمه دارم ز خوى تو\r\nروز و شبم به چشم مساويست در جهان * ز آنگه كه دور گشته‌ام از روى و موى تو\r\nاى آرزوى جان به كجا گشته‌اى نهان * كآسوده نيستم دمى از جستجوى تو\r\nهر گل كه مىدمد ز گلستان روزگار * مىبويم و نمىشنوم هيچ بوى تو\r\nهركس به‌سوى قبلهء خود سجده مىكند * زاهد به كعبه « خرم » بىدل به كوى تو \r\nدر رياض الجنة ترجيع‌بندى به نام وى هست كه چند بند آن ذيلا نقل مىشود :\r\n دى ز پى صحبت پير مغان * شد به خرابات مغانم مكان\r\nمغ‌بچه‌يى بود در آن بزمگه * به‌به جمال از همه سيمين‌تنان\r\nعارض و زلف و قد رعناى او * رشك گل و سنبل و سرو روان\r\nرقص‌كنان در برم آمد نشست * كاى شده مهمان خراباتيان\r\nنوش كن از دست من اين جام را * تا دهمت كام دل ناتوان\r\nگفتمش اى كرده به فرمان خويش * بنده ، دو صد عاشق بىخانمان\r\nجام چه آرى چو نيى كام‌ده * كام چه بخشى چو نيى دل‌ستان\r\nدوست همين يك بود اى بوالهوس * بوالهوسى شيوهء هركس مدان\r\nگفت كه بىچاره ندارى خبر * دوست همان است لباسش دگر \r\n* * *\r\n زلف برآشفتهء خود تاب ده * رقص كن و جام مى ناب ده\r\nنرگس خود را به فسونى درآر * چشم حريفان همه بر خواب ده\r\nرخت ز تن بركن و بر بنده هم * جاى در آن بستر سنجاب ده\r\nكم نيم از ذرّه ، ره امشب مرا * پيش خود اى مهر جهان‌تاب ده \r\n\r\n","description":"","footnote":"","page_name":" 101 ","page_number":161},
  {"content":"\r\n\r\n گرسنه‌يى را ز رخت سير كن * تشنه‌لبى را ز لبت آب ده\r\nقرة عين همه تبريزيان * كم تو به من غصهء خوناب ده\r\nچند بگويى كه منت دوست نه * دل به ديگر شاهد سرخاب ده\r\nدوست نمىشد دل من هم به تو * ليك يكى مژده به اصحاب ده\r\nگفت كه بىچاره ندارى خبر * دوست همان است لباسش دگر \r\n* * *\r\n آه كه خرم به دل اين آرزو * ماند ، كه هرچند شدم كام‌جو\r\nكام من دل‌شده حاصل نكرد * آن بت تبريزى سرخاب كو\r\nآه كه خرم همه عمر عزيز * رفت شبى همره آن ماهرو\r\nروز نكرديم به يك خلوتى * جام به دست وى و مى در سبو\r\nآه كه خرم بر آن دل‌ستان * اين قدرم نيز نشد آبرو\r\nكز پى مهجوريم آرد به ياد * كآن وطن آواره كجا رفت كو ؟\r\nآه كه خرم نكند هيچ‌كس * اينكه سپارد دل خود بر عدو\r\nدوست نباشد اگر آن دلربا * دست من و دامن آن‌كس كه او\r\nگفت كه بىچاره ندارى خبر * دوست همان است لباسش دگر \r\n( رياض الجنة روضهء 5 قسم دوم ص 825 - 826 - نگارستان دارا ، ص 189 - 190 - دانشمندان آذربايجان ، ص 134 - 135 )\r\n\r\nديوانهء قراجه‌داغى\r\nشيخ على بن ابراهيم قراجه‌داغى يكى از دانشمندان قراجه‌داغ مىباشد كه خطيب و واعظ ، و شاعرى خوش‌كلام نيز بوده است در اشعار خود « ديوانه » تخلّص مىنموده است .\r\nبسال 1286 وفات يافته است .\r\nنمونه‌اى از اشعار اوست :\r\n جان بود آنچه شود صرف به راه جانان * نتوان گفت كه جز دادن جان كارى هست \r\n\r\n","description":"","footnote":"","page_name":" 102 ","page_number":162},
  {"content":"\r\n\r\n سرو جان گر طلبد يار شود با مقدار * ور نه بر اين دو نگويند كه مقدارى هست\r\nعاشق آنست كه ناگفته به جانان جان داد * آن نه عشق است گرش حاجت اظهارى هست \r\nاو ديوانى دارد كه بين سالهاى 1273 و 1286 گردآورى نموده است .\r\n( تراجم الرجال ، ج 1 ، 398 - مفاخر آذربايجان ، ج 3 ، ص 1422 )\r\n\r\nسرشار قراجه‌داغى\r\nنجفقلى سرشار برادر مصطفى قلى خان حاكم قراجه‌داغ و پسر كاظم خان است كه از جملهء اعاظم امراى ايران بشمار مىرفت « 1 » صاحب نگارستان دارا نوشته است كه سرشار طبعى سخى و قلبى فسيح و دستى باذل داشت و از صاحبدلان عاقل و اميران كامل بود و به طلاقت لسان و فصاحت بيان از همگنان ممتاز و در ثبات آشنايى و صدق و صفا در ميان اقران سرافراز ، مرزبانى فهيم و اميرى دلير و پايمرد و دستگيرى و كارگزارى وفادار و غمگسار بود .\r\nبرادرش از رشادت او انديشه‌مند گشت . . . و او را به حبس قلعهء شوشه به دست ابراهيم خليل خان افكند « 2 » و او مدتى در آن قلعه زار و مستمند بود . بعد از وفات برادر و خلاصى از شور و شر به خدمت خاقان مغفور محمد شاه پيوست و آن حضرت . . . اراده داشت كه او را امير بار نمايد بعضى از امرا چندان بدگويى و سعايت كردند كه خاقان مغفور در شهر مراغه او را حبس فرمود و با عيال و اطفالش به دست احمد خان مقدم حاكم مراغه سپرد پس از روزگارى اندك چشمش را به گزلك از چشمخانه حك كردند و او در قراجه‌داغ از هلاك رسته نانى به خون دل مىخورد چنان‌كه اين قطعهء او از حال و كارش خبر مىدهد :\r\n قضا چون نقش هستى با قلم كرد * برات گنج غم بر من رقم كرد\r\nبه‌جا هم گه رسانيد از ته چاه * به خاكم گاه چون نقش قدم كرد \r\n\r\n\r\n","description":"","footnote":"\r\n( 1 ) - ر ك : مجمل التواريخ گلستانه ، ص 160 - 161 - لغتنامهء دهخدا\r\n( 2 ) - براى اطلاع بيشتر از اخبار ابراهيم خليل خان به روضة الصفاى ناصرى 9 / 297 و لغتنامهء دهخدا 1 / 258 مراجعه شود .\r\n","page_name":" 103 ","page_number":163},
  {"content":"\r\n\r\n به زندانم گهى چون يوسف افكند * به تخت ملك گاهى محترم كرد\r\nگهى در كنج فقرم داد منزل * به صدر عزتم گه محتشم كرد\r\nز خاكم بعد از اين آيا چه سازد * كه گاهى كعبه گه بيت الصنم كرد\r\nچو در ملك وجودم داد هستى * وجودم را دگر خواهد عدم كرد \r\nپس از فوت محمد شاه سرشار به تبريز آمد و در ظل حمايت نايب‌السلطنه عباس ميرزا سايه‌نشين گرديد و قريهء ديزج‌خليلو ( واقع در محال ارونق ) از طرف وليعهد به رسم تيول به او مرحمت شد . او نيز با شكسته‌بالى به شكرگزارى و ثناخوانى شاهنشاه و نايب‌السلطنهء ايران زندگانى مىكرد تا به سال هزار و دويست و سى و چهار ه . ق . رخت رحلت به جهان جاودانى كشيد و در نجف اشرف آسود .\r\nسرشار به نقاشى و خوشنويسى نيز علاقه‌مند بود و در حكمت الهى و طبيعى خاصه در طبابت يد بيضا مىنمود و گاهگاهى به سه زبان فارسى و عربى و تركى شعر مىسرود .\r\nنسخه‌يى از ديوانش در كتابخانهء مركزى دانشگاه تهران به‌شماره 4053 هست و در فهرست آن كتابخانه ( ج 13 ، ص 3038 ) بدين شرح معرفى شده است :\r\n1 - غزليات يا خرمنامه به ترتيب حروف تهجى ص 1 - 175\r\n2 - رباعيات و مفردات ص 177 - 198\r\n3 - ساقىنامه ص 199 - 209\r\n4 - مثنوى ندبة الاسرار ص 209 - 257\r\n5 - ستايش اين ديوان به نثر و چند قصيده در ستايش امامان در هامش ص 258 - 265\r\n6 - ترجيع‌بند در هجو و مطايبه و چند غزل به تركى آذربايجانى ص 267 - 277\r\n7 - قصيده‌هايى در توحيد و منقبت و مرثيهء امامان با تضمين مرثيهء محتشم ص 279 - 317\r\n8 - تركيب‌بند در مرگ مادر و ماده تاريخهاى ديگر ص 318 - 329\r\nآغاز ديوان الغزليات فى الحروف و البحور على الترادف و التوالى\r\n اى از رخ تو ذرّه خورشيد عالم‌آرا * از روى مهر پرده بردار و عالم‌آرا\r\n\" سرشار \" مىدهد جان چون حافظ از غمت هان * \" دردا كه راز پنهان خواهد شد آشكارا \" \r\n\r\n","description":"","footnote":"","page_name":" 104 ","page_number":164},
  {"content":"\r\n\r\nانجام : از حسن همان وجه حسن گويم و گريم\r\nنسخهء خطى ديگرى به قطع 21 * 13 شامل مثنوى و ترجيعات و قصايد و غزليات و رباعيات و مفردات در كتابخانهء مرحوم حاجى محمد آقا نخجوانى به‌شمارهء 2783 هست كه به تاريخ 1248 يعنى 14 سال پس از فوت شاعر توسط على بن ميرزا محمد زمان خويى به خط نستعليق نسبة خوب استنساخ شده است . ( فهرست كتابخانهء ملى تبريز ، ج 2 ، ص 575 )\r\nاز اوست :\r\n نه سروى قدِّ دلجوى تو دارد * گلى نه روى نيكوى تو دارد\r\nنباشد جفتِ ابرويت مه نو * كجا او طاق ابروى تو دارد\r\nبه گيسوى تو سنبل گرچه ماند * ولى كى تاب گيسوى تو دارد\r\nدهانت را گرفتم غنچه گويم * كجا لعل سخنگوى تو دارد\r\nبه كويت در صفا كى كعبه گويم * صفاهاى دگر كوى تو دارد\r\nز شهلايت كجا نرگس زند لاف * مگر او چشم جادوى تو دارد\r\nنموده هركسى رو سوى جايى * ولى \" سرشار \" رو سوى تو دارد \r\n* * *\r\n ساقيا فصل بهار آمد و منشين برخيز * بادهء سال كهن بر قدح تازه ، بريز\r\nبا قد نى شكرى با لب شيرين‌سخنى * در چمن جلوه‌كنان باده‌كشان شورانگيز\r\nتيز شد آتش دل از رخ گلنار وشى * بزن آبى ز مى ناب به آن آتش تيز\r\nدستم آويخته از گردن ميناى تو باد * كه من بىسروپا را نبود دست‌آويز\r\nزاهدا داده‌ام امسال به رهن مى ناب * خرقه و جامهء سالوس و ريا و پرهيز\r\nجام مينا و سبو كى به تو سرشار رسد * عيش خود تلخ مكن خيز به خمخانه گريز \r\n* * *\r\n به عارض تا كه دارى خطّ و خالى * نخواهى شد ز دام و دانه خالى\r\nتو را يك‌دفعه در هر سال بينم * نديدم ماه را كآيد به سالى\r\nسرشكم جاى نعل مركبت جست * به سايل بس بود صفّ نعالى\r\nاگر در عاشقى من بىنظيرم * به معشوقى تو خود هم بىمثالى \r\n\r\n","description":"","footnote":"","page_name":" 105 ","page_number":165},
  {"content":"\r\n\r\n نديده جز رخ و ابرويت اى ماه * به روى آفتابى كس هلالى\r\nنهان هر شام خورشيد از چه گردد * گر از رويت ندارد انفعالى\r\nتو را \" سرشار \" نيكو رام گشته * به افسون غزل ، وحشى غزالى \r\nاز رباعيات اوست :\r\n دور از تو بيفكند چو تقدير مرا * كرد از غم هجرت اى جوان پير مرا\r\nقربان كمان ابروانت گردم * بنشاند قضا به خاك چون تير مرا \r\n* * *\r\n خورشيد ندارد رخ زيباى تو را * شمشاد ندارد قد طوباى تو را\r\nكردم به جهان سير نديدم هرگز * همتاى تو همتاى تو همتاى تو را \r\n* * *\r\n برخيز و قدم بنه به ميخانهء ما * پر كن ز شراب ناب پيمانهء ما\r\nبر خوردن مى بخوان به ما افسونى * ز آن پيش كه خوانند بس افسانهء ما \r\n* * * از اشعار تركى سرشار :\r\n گوزلرون آهوسينه صيد اولدو آهوگوزلولر گوزلولر * طُرفه‌جادو دور بو كيم آهونى صياد ايله‌دون\r\nاشك‌دن گر خانهء مردم خراب اولدى نه باك * گنج غمدن چوخ دل ويرانى آباد ايله‌دون\r\nلبلرى مُل ، عارضى گُل ، زلفى سنبل ، ديشى دُر * آغزى غنچه ، خالى عنبر ، قدّى شمشاد ايله‌دون\r\nايله‌دون \" \" عشّاقى بو دَردن دربه‌در * بس‌كه داد و ناله و افغان و فرياد ايله‌دون \r\n( ديوان خطى سرشار - نگارستان دارا ، ص 84 - 87 - دانشمندان آذربايجان ، ص 180 - 181 )\r\n\r\nشمس اهرى\r\nدر سدهء هفتم هجرى و يا قبل از آن مىزيسته است از او يك رباعى در نزهة المجالس مضبوط است :\r\n\r\n","description":"","footnote":"","page_name":" 106 ","page_number":166},
  {"content":"\r\n\r\n نازيدن آن شمع طرازى بينيد * زان شهرهء روم ، تركتازى بينيد\r\nبر هيچ كمر بسته به خون دل من * از بهر خدا ، دوال‌بازى بينيد ! \r\n( نزهة المجالس ، 365 )\r\n\r\nطوطى اهرى\r\nملا حسن اديب فرزند بابا قصاب اهرى متولد 1281 ه . ق . متخلص به طوطى از شاعران سدهء اخير است منظومه‌اى به عنوان سبيكة المعانى للمصادر و المبانى به شيوهء نصاب الصبيان فراهى و منظومهء ديگرى هم در توقيعات تقويم ساخته كه هر دو در تاريخ 1345 ه . ق . در تبريز به چاپ رسيده است .\r\nكتاب ديگرى هم به نام سه مثل حاوى امثلهء متداول در بين عرب و فارس و ترك با حكايات نغز تأليف نموده كه تاكنون به طبع نرسيده است .\r\nوى حدود سال 1343 قمرى در مشكين شهر درگذشته . اولادش در اهر و مشكين شهر ساكن بودند .\r\nملا حسن به هر سه زبان تركى و فارسى و عربى شعر گفته است از اوست :\r\n خواهى به جهان گل سعادت چينى * وز فضل و هنر علم لغت بگزينى\r\nدلخواه خودت بهره و تاريخ كتاب * ز اشعار سبيكة المعانى بينى \r\n( دانشمندان آذربايجان ، 246 - 247 )\r\n\r\nعبد الغنى قراجه‌داغى\r\nحاجى ميرزا عبد الغنى از عالمان و دانشمندان ارسباران مقيم تبريز بود ، در فقه و اصول و تفسير و علوم عربى و ادبى مهارت كامل داشت . او برادر ميرزا حاج آقا مدرس رياضى استاد المنجمين است به نوشتهء صاحب المآثر و الآثار علماى عظام به او تكريم و احترام مىنمودند . . . منظومه‌اش در فقه مطبوع افتاده على المعنيين وى روز 16 رمضان 1316 هجرى قمرى در تبريز به رحمت ايزدى پيوسته است از تأليفات او : منظومهء فريدة اللآلى\r\n\r\n","description":"","footnote":"","page_name":" 107 ","page_number":167},
  {"content":"\r\n\r\n( شعر عربى ) متمم منظومهء بحر العلوم به سال 1302 هجرى قمرى در تهران به چاپ رسيده است .\r\n( المآثر و الآثار ، ص 176 - دانشمندان آذربايجان ص 257 - مؤلفين مشار ، ج 3 ، ص 897 )\r\n\r\nعليارى\r\nحاجى ملا على فرزند عبد اللّه فرزند محمد فرزند جعفر و او فرزند محب اللّه و او فرزند محمد جعفر قراجه‌داغى عليارى است . « 1 »\r\nوى صبح پنجشنبه پنجم رمضان سال 1236 ه . ق . در قريهء سردرود متولد شد .\r\nمؤلف ريحانة الادب او را از اكابر علماى طراز اول اوايل قرن چهاردهم هجرى قمرى شمرده و نوشته است كه وى فقيه اصولى ، محدث رجالى طبيب نجومى ، حكيم متكلم ، اديب اريب ، شاعر ماهر و بالجمله جامع معقول و منقول بود . در منظومهء رجالى \" منتهى الآمال \" صاحب ترجمه به شرح حال اجمالى خود چنين اشاره مىكند :\r\n انا على بن عبد اللّه * فى ( ولرغ ) خامس شهر اللّه \r\n1236\r\n كان بعون ربى العزيز * فى ست اميال من التبريز\r\nميلادى فى سعد السعود « 2 » * و مسقطى قرية سردرود \r\nوى دوران خردسالى خود را در عليار زادگاه نياكانش گذرانيد و بعد به تبريز آمد و خدمت جمعى از علماى اعلام من‌جمله ميرزا احمد آقا مجتهد تبريزى و فرزندش حاجى ميرزا لطف‌على آقا و ميرزا محمد آقا مجتهد والد آية اللّه آقا ميرزا صادق آقا تحصيل نمود و به نجف اشرف رفت و در خدمت علماى معروفى مانند : شيخ مرتضى انصارى و حاجى ميرزا محمد حسن شيرازى و حاجى سيد حسين كوه‌كمرى و شيخ راضى و شيخ مهدى به تكميل معلومات پرداخت و از ايشان اجازهء اجتهاد و روايت گرفت و به تبريز برگشت و به تأليف و تصنيف و تدريس پرداخت .\r\nمؤلف علماى معاصرين مىنويسد : سال 1308 ه . ق . به حج بيت اللّه الحرام و سال\r\n\r\n\r\n","description":"","footnote":"\r\n( 1 ) - عليار از قراء دزمار از مضافات ارسباران است .\r\n( 2 ) - سعد السعود نام يكى از منازل 28 گانهء قمر است .\r\n","page_name":" 108 ","page_number":168},
  {"content":"\r\n\r\n1310 ه . ق . به زيارت على بن موسى الرضا مشرّف و در اثناء حلّ و ارتحال قصيده‌يى بر سبيل ارتجال انشا فرمود به مطلع :\r\n نحوت نحوك يا بن المرتضى * ليعفُوَ ربّى كل ذنبى ما مضى \r\nمرحوم حاجى ميرزا شفيع خان محاسب الملك اين قصيده را با ساير قصايد وى كه در مدح حضرت امير ( ع ) گفته به چاپ رسانيده است .\r\nعليارى روز پنجشنبه چهارم رجب سال 1327 ه . ق . در حدود 91 سالگى وفات يافت .\r\n\r\nتأليفات او :\r\n1 - ايضاح الغوامض فى تقسيم الفرائض ( در مبحث ارث مجدول به عربى ) اين كتاب به سال 1318 ه . ق . تأليف و در سال 1324 ه . ق . در تبريز چاپ شده است .\r\n2 - بهجة الآمال فى شرح زبدة المقال ( در 5 مجلد ) سه مجلد آن در شرح زبدة المقال منظومهء رجالى سيد حسين بروجردى و دو مجلد ديگر در شرح منظومهء رجالى « منتهى الآمال » خودش مىباشد كه در تتميم زبدة المقال مذكور نظم كرده است . آخرين جلد اين كتاب در سال 1318 ه . ق . به انجام رسيده است . ( ناگفته نماند كه كتاب زبدة المقال سال 1313 تحت عنوان نخبة المقال به چاپ رسيده است ) . مؤلف الذريعة ( ج 3 ، ص 159 ) مىنويسد :\r\nفرزند مولانا ، ميرزا محمد حسن عليارى « 1 » اين 5 مجلد ( بهجة الآمال ) را در يك جلد نظير فهرست مختصر نموده و موسوم به مختصر المقال فرموده و نسخه‌يى از آن به خط شريف خود سنهء 1339 ه . ق . به ما فرستادند .\r\n3 - تقويم در 366 برگ . 4 - حاشيهء تشريح الافلاك . 5 - حاشيهء روضة البهيّة ( عربى ، شرح لمعهء معروف ) كه به سال 1324 و 1340 ه . ق . در تبريز چاپ شده است . 6 - حاشيهء رياض المسائل . 7 - حاشيهء قوانين . 8 - حاشيهء معالم . 9 - دلايل الاحكام فى شرح شرايع الاسلام . 10 - رياض المقاصد فى شرح قصيدة الشيخ حسن بن راشد فى مدح صاحب الزمان 11 - شرح چغمينى . 12 - مشكاة الوصول الى علم الاصول در 6 مجلد 13 - المطرز فى شرح اقسام اللغز شرح مزجى بر معالم است در 5 مجلد 14 - مناهج الاحكام فى اصول الفقه . 15 -\r\n\r\n\r\n","description":"","footnote":"\r\n( 1 ) - ميرزا محمد حسن عليارى فرزند صاحب ترجمه ، خود از علما و دانشمندان بود و به سال 1358 ه . ق . وفات يافت براى اطلاع بيشتر از احوال و آثار او رجوع كنيد به ( علماى معاصرين ، ص 180 - فهرست دانشگاه تهران ، ج 10 ، ص 174 ) .\r\n","page_name":" 109 ","page_number":169},
  {"content":"\r\n\r\nمنتهى الآمال فى علم الرجال كه منظومه‌ييست رجالى . 16 - منهاج الملّة فى تعيين الوقت و القبلة . 17 - الوافية فى شرح لغز الكافية للشيخ بهايى .\r\n( دانشمندان آذربايجان ، ص 280 - علماى معاصرين ، ص 96 - ريحانة الادب ، ج 3 ، ص 123 )\r\n\r\nفانى اهرى\r\nميرزا محمود از سخنوران سدهء سيزدهم ارسباران است در \" تاريخ ارسباران \" تاريخ فوت او 1300 ه . ق . قيد شده و مرحوم تربيت مىنويسد : به سال 1304 هجرى درحالىكه هفتاد سال داشت هنوز در قيد حيات بود .\r\nاكثر اشعارش در مراثى حضرت سيد الشهداء است .\r\nاين ابيات را در تعمير مسجد شيخ عماد سروده و در سردرب آن مسجد روى سنگى حكاكى كرده‌اند .\r\n حبذّا فضل و زهى لطف خداوند جليل * كه شده مشتمل حال وكيل بن وكيل\r\nبانى بيت خدا گشت و خريدارى كرد * بر بهشت و نعمش با ثمن و سعى قليل \r\n* * *\r\n يك‌هزار و دوصد و هفتاد و هفت * اين بناى خير بر انجام رفت \r\nبقعهء عالى شيخ عماد در جنب اين مسجد قرار دارد و زيارتگاه عموم است .\r\n( دانشمندان آذربايجان ، ص 290 - 291 - تاريخ ارسباران ، ص 211 )\r\n\r\nقطب اهرى\r\nدر سدهء هفتم هجرى و يا قبل از آن مىزيسته ، از رباعيات اوست :\r\n چون با همه‌كس فاش شد آميختنت * اى دختر رز رواست خون‌ريختنت\r\nليكن ، چو كسى فروگرفت ز درخت * در شرط كرم نيست ، برآويختنت \r\n* * *\r\n زلف چو شب تو ، آرزو مىكندم * سيمين غبب تو ، آرزو مىكندم \r\n\r\n","description":"","footnote":"","page_name":" 110 ","page_number":170},
  {"content":"\r\n\r\n جانا ، به همه دهن بگويم گستاخ * بوسى ز لب تو آرزو مىكندم \r\n* * *\r\n دلدار به عشوه خوش‌زبانى است كه نيست * در كين منش ، بسته ميانى است كه نيست\r\nبادامش ، اشارت ار به چشمى است كه هست * آن پسته ، عبارت از دهانى است كه نيست \r\n( نزهة المجالس ، 90 و . . . )\r\n\r\nنباتى قراجه‌داغى\r\nسيد ابو القاسم متخلص به نباتى و مشهور به مجنون شاه و خان چوپانى فرزند مير يحيى ( ملقب به سيد محترم اوشتبينى ) به سال 1191 ه . ق . تولد يافت دوران جوانى خود را در قريهء اوشتبين كه از قراء باصفاى ارسباران است با حشم‌دارى و باغبانى گذرانيد ، زيباييهاى طبيعت او را به سرودن اشعار برانگيخت رفته‌رفته به عرفان گراييد و ضمن تحصيل به مطالعهء آثار عمر خيام و مولوى و حافظ پرداخت بعدها به اهر رفت و در بقعهء شيخ شهاب الدّين گوشهء رياضت و عزلت گزيد و اواخر عمر باز به زادگاهش اوشتبين برگشت و به سال 1262 ه . ق . در همان‌جا وفات يافت .\r\nنباتى مردى صوفىمشرب بوده و اشعارى به زبان تركى آذربايجانى و فارسى مىسروده است و همان‌طورى كه مرحوم تربيت مىنويسد : « متتبع اشعار خواجه حافظ شيرازى است و بيشتر به جنس تجنيس طالب بوده شعرهاى تركى مطابق نغمات كردى ، كرمى ، قراكهرى ، گرايلى بسيار گفته است » .\r\nنسخه‌هايى از ديوان نباتى به شرح زير در كتابخانه‌ها هست :\r\nكتابخانهء مجلس به‌شمارهء 1078 : نستعليق خوب اواخر سدهء 13 . داراى غزل ، رباعى ، مخمس ، تركيب‌بند ، فارسى و تركى ، در حدود 4800 بيت و پيرامون هزار بيت از نسخهء چاپى بيشتر دارد . 216 گ 12 س . آغاز : از گردش روزگار و دور گردون\r\n( فهرست مجلس ، ج 3 ، ص 434 ) .\r\n\r\n","description":"","footnote":"","page_name":" 111 ","page_number":171},
  {"content":"\r\n\r\nكتابخانهء مركزى دانشگاه تهران به‌شمارهء 2500 : نستعليق سدهء 13 ، داراى قصيده ، غزل ، قطعه ، رباعى و شعرهايى به تركى ، آغاز برابر نسخهء مجلس\r\n( فهرست دانشگاه ، ج 9 ، ص 2468 ) .\r\nكتابخانهء مركزى دانشگاه به‌شمارهء 1 / 4335 : گويا به خط محمد رضا فراشبندى ( ص 1 - 11 ) تركى ( فهرست دانشگاه ، ج 13 ، ص 3294 ) .\r\nكتابخانهء ملى تبريز به‌شمارهء 2891 : نستعليق ، 148 گ ، 13 - 14 س بدون تاريخ .\r\nآغاز :\r\n ايجاد بناى عالم از نام عليست * آيين نبى ز ضرب صمصام عليست\r\nميخانهء دهر قايم از هستى اوست * آب رخ مى ز جام گل‌فام عليست \r\n( فهرست كتابخانهء ملى تبريز ، ج 2 ، ص 677 )\r\nديگر از آثار نباتى منظومه‌يى است به نام \" عين العشق \" كه بنا به نوشتهء مشار به سال 1332 در لاهور به طبع رسيده است ( مؤلفين كتب چاپى ، ج 1 ، ص 292 ) .\r\nديوان اشعارش به سال 1274 در تبريز چاپ سنگى و در دهم ارديبهشت 1345 به خط نستعليق \" يوسف مشكين‌قلم \" به اهتمام مدير كتاب‌فروشى ادبيهء تهران در 266 صفحهء 16 سطرى چاپ افست شده است و شامل : بحر طويل و غزل و قصيده و مخمس و رباعى و مستزاد و ساقىنامه و اشعارى به تركى آذربايجانى است . بحر طويل چنين شروع مىشود :\r\n\" منبع چشمهء هر كلمه كه جارى شود از نطق و بيان كام و زبان ، اسم خداوند عظيم است . . . \"\r\nنمونه‌يى از اشعار اوست :\r\n اى گرفته از رخت خورشيد عالم‌گير نور * چند از خاك درت باشم من مهجور دور\r\nگر بگويم رفت سودايت ز سر ، باور مكن * روز محشر با غم عشق تو برخيزم ز گور\r\nلن‌ترانى گفتن و رخساره بنمودن ز چيست * مشكلى دارم خدا را اى كليم اللّه طور\r\nمن كجا و ديدن ديدار جانان از كجا * كى ببيند تابش خورشيد را خفاش كور \r\n\r\n","description":"","footnote":"","page_name":" 112 ","page_number":172},
  {"content":"\r\n\r\n در ميان عاشق و معشوق رمزى ديگر است * لب مبند همچون \" نباتى \" متصل گو ، يا صبور \r\n* * *\r\n گهى در جوش و گاهى در خروشم * گهى در گفتگو ، گاهى خموشم\r\nگهى از چشم ساقى در خمارم * گهى سرمست جام مىفروشم\r\nگهى در مسجدم تسبيح در دست * گهى در دير ، گبرِ دُردنوشم\r\nگهى ديوانهء صحرانوردم * گهى فرزانهء با عقل و هوشم\r\nگهى در سومناتم ، بت‌پرستم * گهى سجّادهء تقوى به دوشم\r\nگهى از شر ديو نفس ترسان * گهى خوش‌حال گفتار سروشم\r\nگهى اندر سكوتم چون \" نباتى \" * گهى چون خمّ مى دايم بجوشم \r\nاز رباعيات او :\r\n گيرم ز كه من سراغت اى شمع چگل * ماواى تو را نه ديده دانست نه دل\r\nزين عمر نشد مراد دل حاصل من * عمر دگر از كجا نمايم حاصل \r\n* * *\r\n از خانه دگر مست و ملنگ آمده‌ام * تا بر سر كوچه لنگ‌لنگ آمده‌ام\r\nديروز به دل ترك دورنگى كردم * امروز ببين كه چند رنگ آمده‌ام \r\n* * *\r\n در درگه خلق بندگى ما را كشت * از بهر دو نان دوندگى ما را كشت\r\nگه منّت روزگار ، گه منّت خلق * اى مرگ بيا كه زندگى ما را كشت ! \r\nدر تضمين غزل حافظ گويد :\r\n رند مستى به چمن سير و تماشا مىكرد * از سر شور و طرب باده به مينا مىكرد\r\nگاه مستانه به اين زمزمه لب وا مىكرد * « سالها دل طلب جام جم از ما مىكرد »\r\n« آنچه خود داشت ز بيگانه تمنا مىكرد » * عمر چون همدم مرگ است چه هشتاد چه بيست\r\nخوش‌دل آن‌كس كه در اين ميكده آزاد بزيست \r\n\r\n","description":"","footnote":"","page_name":" 113 ","page_number":173},
  {"content":"\r\n\r\n اى \" نباتى \" بنگر كاين گهر از مخزن كيست * « گفتمش سلسلهء زلف بتان از پى چيست »\r\n« گفت حافظ گله‌يى از شب يلدا مىكرد » \r\nدر عزل يوسف خان گرجى از حكومت قراجه‌داغ ماده تاريخى ساخته است كه در جنگ شماره 2624 كتابخانهء مرحوم نخجوانى مسطور و چنين است :\r\n گرچه كس گوش نگيرد به جنون * ليك گويم سخنى بهر سكون\r\nدولت طنطنهء يوسف خان * گشت چون طالع عشاق نگون\r\nهاتفم خواند به گوش اين تاريخ * ( كن زبون را ز قراداغ برون ) « 1 » \r\n1241\r\nدر صفحهء 247 ديوانش اين دو بيت تاتى و تركى آمده است :\r\n ساقى دولانيم باشنكا بوجون سنكا قربان * يك باده بوا ايم خانى سلطون سنكاقربان\r\nگه تركى و گاهى عربى گه فارسى * گه تاتى بوتچين آز وامون سنكاقربان \r\nو در مقطع قصيده‌يى ( ص 253 ) اين بيت تاتى به چشم مىخورد :\r\n ذونستش چمه دوت شعر نوايى چمى جوقندا * ايزان زون ويل برو هو شما هر و يالوت‌وار اولميش \r\nدر توصيف زادگاهش گويد :\r\n صفحهء عالمده بير درّ نهاندير اوشتبين * وزنه گلمز ، چكمك اولماز ، چوخ گيراندير اوشتبين \r\nاز اشعار تركى اوست كه در مدح مولاى متقيان گفته است :\r\n منيم عالمده سلطانيم عليدير * منيم مير جهانبانيم عليدير\r\nدير دايم ديلينده خان چوبانى * منيم هر درده درمانيم عليدير \r\nدر شهريورماه سال 1372 كنگرهء بزرگداشت اين شاعر به مدت سه روز در كليبر برگزار شد و به همين مناسبت ديوانش به طرز مطلوبى در دو جلد به اهتمام حسين محمدزادهء صديق انتشار يافت جلد اول آن اشعار فارسى و جلد دوم اشعار تركى نباتى است .\r\nچاپ تزيينى و نفيس ديگرى هم از اشعار فارسى او با تشريك مساعى جمعى از\r\n\r\n\r\n","description":"","footnote":"\r\n( 1 ) - چون از كلمهء قراداغ ( - 1306 ) زبون ( - 65 ) موضوع شود 1241 باقى مىماند .\r\n","page_name":" 114 ","page_number":174},
  {"content":"\r\n\r\nخوشنويسان و هنرمندان ، به كوشش غريبى كليبر تهيه و به علاقمندان شعر نباتى اتحاف شد .\r\nاميد آنكه توجه به كليهء شعرا و فضلا و عرفاى اين مرزوبوم مستدام باشد ان‌شاءالله تعالى .\r\n( دانشمندان آذربايجان ، ص 370 - 371 - فهرست نسخه‌هاى خطى ، ج 3 ، ص 2566 - ديوان نباتى ، چاپ تهران 1345 ، 1372 )\r\n\r\n","description":"","footnote":"","page_name":" 115 ","page_number":175},
  {"content":"\r\n\r\n\r\nاز شاعران متأخر و معاصر :\r\n\r\nبارز ، عباس اسلامى\r\n( ر ك : ارمغان انجمن ادبى تبريز ، ص 22 ) .\r\n\r\nپسيان ، حسين\r\n( ر ك : تبريز و پيرامون ، ص 613 ) .\r\n\r\nخوش‌خبر ، محمد كاظم .\r\n\r\nوثوقى ، سليمان\r\n( ر ك : ارمغان انجمن ادبى تبريز ، ص 64 ) .\r\n\r\nوزيريان ، سعيد .\r\n\r\nاز شاعرانى كه به تركى آذربايجانى شعر گفته‌اند :\r\n\r\nثاقب اهرى\r\n( ر ك : دانشمندان آذربايجان ، ص 90 ) .\r\n\r\nموجى اهرى ، شيخ السلام\r\n( ر ك : دانشمندان آذربايجان ص 363 ) .\r\n\r\n","description":"","footnote":"","page_name":" 116 ","page_number":176},
  {"content":"\r\n\r\n\r\nسخنوران اروميه\r\n\r\n","description":"","footnote":"","page_name":" 117 ","page_number":177},
  {"content":"\r\n\r\n\r\nاروميه\r\nشهرستان اروميه مركز استان آذربايجان غربى است . از شرق به درياچهء اروميه و از غرب به خاك تركيه محدود است نام شهر در اوايل دورهء پهلوى از اروميه به رضاييه تبديل شده بود .\r\nدر حفرياتى كه در اين ناحيه به عمل آمده آثار ازمنهء باستانى كشف شده است كه بعضى را دو هزار سال قبل از ميلاد دانسته‌اند . در روايات متأخر زردشتى اين شهر مولد زردشت معرفى شده است . جغرافيدانان سدهء سوم ه . ق . اروميه را سومين شهر آذربايجان ( بعد از اردبيل و مراغه ) شمرده‌اند . در جنگهاى طغرل بن ارسلان سلجوقى با قزل ارسلان ، طغرل شهر را محاصره كرد و آن را گرفته تاراج و ويران نمود . . .\r\nدرياچهء اروميه در جانب شرق اين شهر قرار دارد . و طول آن 140 كيلومتر و منتهاى عرض آن 45 كيلومتر و مساحت متوسط آن 5000 كيلومتر مربع است . آب آن به حدى شور است كه هيچ نوع ماهى در آن زندگى نمىكند . مردم بسيارى براى درمان رماتيسم و بيماريهاى جلدى به سواحل آن مىروند .\r\nبنادر مهم آن : شرفخانه ، گلمان‌خانه ، حيدرآباد ، آق‌گنبد است .\r\nاسترابون اين درياچه را « زباوتا » ناميده كه بعضى آن را كاپاوتا - \" كبود \" ، \" كپوتان \" دانسته‌اند و نيز گمان برده‌اند كه اين درياچه همان چيچست مذكور در اوستاست .\r\nابن حوقل به لفظ كبوذان از آن ياد كرده و اسطخرى آن را بحيرة الشراة ( منسوب به شراة ) خوانده است و به مناسبت جزيرهء شاهى آن را درياچهء شاهى هم ناميده‌اند .\r\n( دايرةالمعارف مصاحب ، ج 1 ، ص 159 ، ص 1587 )\r\nآقاى على دهقان كتابى تحت عنوان « رضاييه سرزمين زردشت » تأليف نموده و به سال\r\n\r\n","description":"","footnote":"","page_name":" 118 ","page_number":178},
  {"content":"\r\n\r\n1348 ش . در تهران به چاپ رسانيده و در آن اوضاع جغرافيايى و اقتصادى و فرهنگى و ادارى و تاريخى و اجتماعى آنجا را مورد بحث قرار داده‌اند .\r\nسخنوران اين شهرستان :\r\n\r\nابراهيم ارموى\r\nابراهيم فرزند شيخ عبد اللّه ارموى از مشايخ صوفيه در سدهء هفتم هجرى قمرى است . به سال 615 ق . در جبل قاسيون تولّد يافت و به سال 692 فوت كرد . نشو و نمايش در عربستان بود و گاهى به عربى شعر مىسرود ، از اوست :\r\n و حياة وجهك لو بذات حشاشتى * لمبشرى برضاك كنت مقصرا\r\nانا عبد حبك لا احول عن الهوى * يوما و ان لام العذول و اكثرا \r\n( دانشمندان آذربايجان ، ص 14 - لغتنامهء دهخدا )\r\n\r\nاسماعيل افشار\r\nاز شاعران اروميه است در غرض‌ورزى حاكم مستبد زمان خود گويد :\r\n در اروميه هركه عرض كند * بايد اول جريمه قرض كند\r\nچارصد چوب بر دو پايش ، چون * پنج وقت نماز فرض كند \r\nزمان حياتش مشخص نيست ولى ظاهرا در سدهء سيزدهم هجرى قمرى مىزيسته است .\r\n( بزرگان و سخن‌سرايان آذربايجان غربى ، ص 6 )\r\n\r\nپرغم\r\nحاج محمد شريف از وعاظ اروميه بود و گاهى شعر مىسرود و « پرغم » تخلص مىكرد .\r\nاشعارش اغلب در مراثى اهل بيت است . « محيط » از شعراى اين شهر قطعهء ذيل را در تاريخ فوت او گفته است :\r\n\r\n","description":"","footnote":"","page_name":" 119 ","page_number":179},
  {"content":"\r\n\r\n پير روشن‌ضمير خوش‌اخلاق * راثى عترت رسول امم\r\nحاجى ناجى آنكه بود « شريف » * نام او و تخلصش « پرغم »\r\nچون به عزم جوار رحمت حق * بست بار رحيل از اين عالم\r\nبهر تاريخ او به گوش « محيط » * هاتفى گفت : ( حيف از پرغم ) \r\n1348 ق .\r\n( مواد التواريخ ، ص 192 )\r\n\r\nپريشان\r\nميرزا حسينعلى متخلص به « پريشان » از شعراى نيمهء اول سدهء چهاردهم هجرى قمرى اروميه است . در خدمت حبيب اللّه خان بيگلربيگى بوده اين ماده تاريخ را در تاريخ تولّد شمس الدّين پسر بيگلربيگى گفته است :\r\n ( ديدهء ال حبيب از شمس دين پرنور شد ) \r\n1310\r\nگويا اجدادش به علت نامعلومى از بوشهر به اروميه كوچ كرده‌اند .\r\nاز اوست :\r\n در اين بازار پرغوغاى ليلى * زيان بردم بس از سوداى ليلى\r\nحكيم عقل مانند « پريشان » * شده ديوانه در صحراى ليلى \r\n« پريشان » شعر تركى نيز سروده است .\r\n( مواد التواريخ ، ص 22 - بزرگان و سخن‌سرايان آذربايجان غربى ، ص 43 - 49 )\r\n\r\nپير قلى افشار\r\nاز اقوام يوسف بيگ استاجلوى افشار ارومى است در سدهء دهم هجرى قمرى مىزيسته و مدتى للهء سلطان حسين ميرزا بوده ، از اوست :\r\n\r\n","description":"","footnote":"","page_name":" 120 ","page_number":180},
  {"content":"\r\n\r\n ز تاب مى شده غرق عرق خونخواره‌يى ديدم * شدم حيران ميان آب آتشپاره‌يى ديدم \r\n( مجمع الخواص ، ص 128 - لغتنامهء دهخدا ، ص 667 - بزرگان و سخن‌سرايان آذربايجان غربى ، ص 49 )\r\n\r\nجنانى افشار\r\nشيخ باقر افشار در اوايل سدهء چهاردهم هجرى قمرى ، زمان حكومت حاج حسام الدوله مىزيست . طبع لطيفى داشت از اوست :\r\n از مو كمندى ساخته چين‌چين به دوش انداخته * دين و دلم را باخته بر قصد ايمان آمده \r\n( بزرگان و سخن‌سرايان آذربايجان غربى ، ص 56 )\r\n\r\nحسرت ارموى\r\nاز شاعران سدهء سيزدهم هجرى قمرى اروميه است از ماده تاريخى كه در مرگ ميرزا ابو الحسن وكيل ساخته معلوم مىشود كه به سال 1217 در حال حيات بوده است .\r\nدو نسخه از ديوان او را مؤلفان « بزرگان و سخن‌سرايان آذربايجان غربى » معرفى كرده‌اند كه محتوى غزل ، رباعى ، ساقىنامهء اوست . بيشتر غزلهايش در استقبال از غزلهاى حافظ سروده شده ، از اوست :\r\n در خرابات مغان مست مدامم كردند * خرم آن روز كه اين باده به جامم كردند . . . \r\nدر توصيف سنندج گويد :\r\n نسيم نافه‌گشا آمد از ديار سنندج * گشود نافهء مشكين چو زلف يار سنندج \r\nاز ساقىنامهء اوست :\r\n بده ساقى آن ساغر شرك‌سوز * به وحدت چراغ دلم برفروز\r\nاز آن مى كه از من ستاند مرا * از آن مى كه از من رهاند مرا \r\n\r\n","description":"","footnote":"","page_name":" 121 ","page_number":181},
  {"content":"\r\n\r\nاز رباعيات اوست :\r\n عمريست كه بت‌پرستى آيين من است * كفر سر زلف نوخطان دين من است\r\nمن گوشهء چشم نوخطان را نازم * هرجا صنميست جان شيرين من است \r\n( بزرگان و سخن‌سرايان آذربايجان غربى ، ص 72 - 81 )\r\n\r\nحسين ارموى\r\nمحمد حسين پسر على كتاب‌خوان اهل اروميه و ساكن لكهنو بوده كتابى متضمن مصائب اهل بيت مسمى به « مجالس الاخبار » تأليف نموده است . مؤلف روز روشن مىنويسد : در وقت نگارش اين نامه ( 1295 ) ملازم سركار رئيس رامپور است و اين ابيات از مجالس الاخبار اوست :\r\n از خون سر محاسن شه چون خضاب شد * آن لحظه از كسوف بدر آفتاب شد\r\nبرخاست شور ناله ز كرّوبيان قدس * از صدمهء فلك به زمين اضطراب شد\r\nدر خون خود طپيد تن پارهء « حسين » * صد چاك زير خاك تن بو تراب شد\r\nدر ماتمش گريست جهان آن‌چنان كزو * در چار موج اشك فلك چون حباب شد \r\n( روز روشن ، ص 177 )\r\n\r\nخطيبى ارموى\r\nحسين بن حسن خطيبى ارموى از خطبا و سخنوران سدهء پنجم هجرى قمرى اروميه است به عربى شعر مىسرود به سال 462 هجرى قمرى قصيدهء مطول منسجمى به زبان عربى ساخت و به نظام الملك وزير كه در آن موقع در اشنويه اقامت داشت فرستاد .\r\n( بزرگان و سخن‌سرايان آذربايجان غربى ، ص 88 )\r\n\r\n","description":"","footnote":"","page_name":" 122 ","page_number":182},
  {"content":"\r\n\r\n\r\nخوش‌طبع بالى افشار\r\nاز شاعران سدهء دهم هجرى قمرى و از طايفهء تكلو افشار ارومى است . صاحب « مجمع الخواص » او را جوانى خوش‌طبع و سپاهىمنش و رفيقى شفيق و دست‌ودل‌باز معرفى كرده و اين رباعى را به او نسبت داده است :\r\n مىآمد و چهره از عرق تر كرده * چوگان به كف و اسب طرب بركرده\r\nوان در خم زلفهاى گردآلودش * دلهاى شكسته خاك‌برسر كرده \r\n( مجمع الخواص ، ص 124 ، بزرگان و سخن‌سرايان آذربايجان غربى ، ص 105 )\r\n\r\nدردى افشار\r\nاز شعراى قرن دهم هجرى قمرى است . صادقى افشار دربارهء وى مىنويسد : از نو خاستگان است و هنوز صفائى دارد . طبعش هم خوبست و اين مطلع از اوست :\r\n توئى و قوت يك نالهء دگر « دردى » * نعوذ باللّه اگر در دلش اثر نكند \r\nاسحاق بيگ عذرى بيگدلى برادر كهتر لطف‌على بيگ آذر ( مؤلف آتشكده ) در منتخبات خود علاوه بر مطلع مذكور دو بيت زير را نيز از او نقل كرده است :\r\n نيستم راضى كه گويد غير پيغام تو را * بىادب ترسم كه آرد بر زبان نام تو را \r\n* * *\r\n يك قطره خون و صد غمِ محنت دل من است * يك‌ديده و هزار بلا حاصل من است \r\n( مجمع الخواص ، ص 128 - آتشكدهء آذر ص 58 - شمع انجمن ، ص 150 - دانشمندان آذربايجان ، ص 146 )\r\n\r\nرشيد افشار\r\nعبد الرشيد فرزند ميرزا محمد شفيع محمودلوى افشار در سدهء سيزدهم ه . ق . مىزيست و گاهى به تركى و فارسى شعر مىگفت « تاريخ افشار » از تأليفات اوست كه سال 1283 به\r\n\r\n","description":"","footnote":"","page_name":" 123 ","page_number":183},
  {"content":"\r\n\r\nتأليف آن آغاز كرده و سال 1286 به پايان رسانيده است و نسخهء خطى آن در تصرف مؤلفان « بزرگان و سخن‌سرايان آذربايجان غربى » بوده است .\r\nنمونه‌يى از اشعار اوست :\r\n دلى يا دلبرى يا عين دلدارى نمىدانم * ز جان وارسته‌يى يا خويشتن‌دارى نمىدانم\r\n« رشيدا » نكتهء وحدت ز نظمت آشكارا شد * جناب مولوى يا شيخ عطارى نمىدانم ! \r\nميرزا محمد شفيع پدر صاحب ترجمه نيز طبع موزون داشته و به سال 1283 ه . ق . در گذشته است .\r\n( بزرگان و سخن‌سرايان آذربايجان غربى ، ص 202 - ص 210 ، ص 341 )\r\n\r\nرهى جهانگيرى\r\nحسين جهانگيرى فرزند حبيب اللّه خان بيگلربيگى به سال 1285 ق . در اروميه زاده شد ، در محضر ميرزا محمد صادق « صاحب نسق قمى » به تكميل معلومات پرداخت . به سال 1336 قمرى به رياست بلديهء اروميه منصوب شد . طبع موزونى داشت ، گاهى « پروين » و گاهى « جهانگيرى » و در اواخر عمر « رهى » تخلص مىكرد ، از اوست :\r\n كرشمه‌يى كه دو چشمت به گاه غمزه نمود * به بىقرارى دلهاى ناتوان افزود\r\nبه درد عشق مداوا به‌جز مدارا نيست * به هر طبيب كه رفتم « رهى » چنين فرمود \r\n( بزرگان و سخن‌سرايان آذربايجان غربى ، ص 88 - 91 )\r\n\r\nسالك ارموى\r\nحاجى ميرزا ابو الحسن متخلص به « سالك » در اوايل سدهء چهاردهم قمرى در حال حيات بوده است . طبع موزون داشته ، در مدح شاعر معاصر و مصاحبش عندليب گفته است :\r\n آفرين اى عندليب گلشن جان‌آفرين * آفرين اى بلبل گلزار جانان آفرين \r\nاين ماده تاريخ در فوت حجة الاسلام ميرزا محمد حسين شيرازى از اوست :\r\n يگانه گوهر بحر علوم آنكه بكرد * به شرع بس خدمات عظيم و سعى بليغ \r\n\r\n","description":"","footnote":"","page_name":" 124 ","page_number":184},
  {"content":"\r\n\r\n خيال كرد به تاريخ رحلت سالش * نوشت خامهء « سالك » بلفظ ( حيف دريغ ) \r\n1312\r\n( بزرگان و سخن‌سرايان آذربايجان غربى ، ص 126 )\r\n\r\nسراج الدّين ارموى\r\nشيخ سراج الملة و الدين ابو الثناء محمود بن ابى بكر احمد ارموى از فحول علماى عهد اباقاآن بود . به سال 594 ه . ق . تولد يافت و به سال 682 درگذشت . وى از شاگردان كمال الدّين يوسف بود و در فلسفه و حكمت و فقه و اصول پايهء بلندى داشت .\r\nاز تأليفات او « مناهج » و « بيان الحق » و « مطالع الانوار » و « لطائف الحكمة » را مىتوان نام برد . بر مطالع الانوار شروح زيادى نوشته‌اند كه از آن جمله شرح قطب الدّين محمد رازى از علماى قرن هشتم هجرى است كه به نام خواجه غياث الدّين تنظيم كرده است .\r\nلطائف الحكمة را در تاريخ 655 به نام كيكاوس بن كيخسرو به زبان فارسى نوشته است و مرحوم تربيت نسخهء آن را در كتابخانهء آستان قدس رضوى ديده است . اين كتاب بسال 1351 به تصحيح دكتر يوسفى به چاپ رسيده است . سراج الدّين در اواخر عمرش در قونيه مىزيست و آن زمانى بود كه ملاى روم به افاضت مىپرداخت .\r\nمىگويند سراج الدّين در اوايل حال منكر مقام ملا بود ولى پس از چندى جزو مريدان او گشت و در تشييع جنازهء مولانا جلال الدّين شركت كرد و قصيده‌يى كه ساخته بود برخواند .\r\nاين دو بيت از آن قصيده است :\r\n كاش آن روز كه در پاى تو شد خار اجل * دست گيتى بزدى تيغ هلاكم بر سر\r\nتا در اين روز جهان بىتو نديدى چشمم * اين منم بر سر خاك تو كه خاكم بر سر \r\nاز جملهء شاگردان سراج الدّين ، خواجه صفى الدّين هندى را نام برده‌اند .\r\n( دانشمندان آذربايجان ، ص 179 - 180 - بزرگان و سخن‌سرايان آذربايجان غربى ، ص 129 - 130 )\r\n\r\n","description":"","footnote":"","page_name":" 125 ","page_number":185},
  {"content":"\r\n\r\n\r\nسهيل ارموى\r\nميرزا على خان ملقب به منتظم السلطان فرزند حبيب اللّه خان بيگلربيگى به سال 1282 ه . ق . در اروميه تولد يافت و پس از تكميل معلومات به سال 1300 وارد خدمت نظام شد .\r\nبعد از جنگ بين‌المللى اول ( 1335 ) به اختلال حواس مبتلا گشت و سال 1349 قمرى فوت كرد . خط زيبا و طبع موزونى داشت و در شعر « سهيل » تخلص مىكرد ، از اوست :\r\n ساقى بيا كه گردش دور پياله بس * ما را ز دور نرگس مستت حواله بس\r\nز آن شعله‌يى كه حسن تو افروخت در چمن * فرياد مرغ و آتش گل ، داغ لاله بس\r\nترسم به قلب نازك دلدار اثر كند * خاموش اى « سهيل » كه اين آه و ناله بس \r\n( بزرگان و سخن‌سرايان آذربايجان غربى ، ص 147 - 150 )\r\n\r\nشايق ارموى\r\nمير على اشرف نام داشت و از مريدان جلال الدّين محمد مجد الاشرف ( از اقطاب سلسلهء ذهبيه ) بود در ستايش او اشعارى دارد .\r\nاز اوست :\r\n آيا چه شود اگر نگاهى * بر مورچه‌يى كند سليمان\r\n« شايق » تو كجا و حب آن شه * ظلمات كجا و مهر رخشان \r\n( جلاليه ، ج 2 ، ص 367 - 368 )\r\n\r\n","description":"","footnote":"","page_name":" 126 ","page_number":186},
  {"content":"\r\n\r\n\r\nطالب افشار\r\nمير حسين متخلص به « طالب » از شاعران اروميه و از مريدان و ستايشگران جلال الدّين محمد مجد الاشراف بوده به اشعار حافظ نظرى داشته ، از اوست :\r\n « طالب » وصال دوست طلب مىكند ز دوست * « يا رب دعاى خسته‌دلان مستجاب كن » \r\n( جلاليه ، ج 1 ، ص 62 - 67 )\r\n\r\nطرزى افشار\r\nاز شاعران عهد شاه صفى اول و شاه‌عباس ثانى است در اشعار خود مصادر و صيغه‌هاى جعلى به كار برده و شيوهء تازه‌يى ابداع كرده و شهرت يافته است .\r\nنصرآبادى او را از طرشت رى و پاره‌يى از تذكره‌نويسان اهل ترشيز ولى مرحوم تربيت و مؤلفان « بزرگان و سخن‌سرايان آذربايجان غربى » اهل طرزلو از قراء اطراف اروميه معرفى كرده‌اند .\r\nديوانش سال 1307 به كوشش « محمد تمدن » به چاپ رسيده و سال 1338 تجديد طبع شده است . از اشعارش استنباط مىشود كه طرزى سفردوست بوده و به تهران و قم و اصفهان و شيراز و كرمان و گنجه مسافرت كرده و به زيارت كعبه نيز نائل آمده است :\r\n صد شكر كه بر مراد فيروزيدم * و از ارض غرى در دل افروزيدم\r\nدر شصت و هزار در نجف در يك روز * يوم المولود روز نوروزيدم \r\nمرحوم تربيت مىافزايد كه وى روز يكشنبه 17 ربيع الاول سنهء 1060 كه روز ولادت حضرت رسول اكرم ( ص ) بوده و با اول فروردين در يك روز واقع شده در نجف اشرف بوده است .\r\nطرزى به دربار صفويه نيز راه يافته و مورد عنايت شاه‌عباس قرار گرفته است .\r\nمرگش را پيش از سال 1083 ياد كرده‌اند .\r\n\r\n","description":"","footnote":"","page_name":" 127 ","page_number":187},
  {"content":"\r\n\r\nنسخه‌هاى ديوانش به شرح زير در كتابخانه‌ها هست :\r\nنجف : كتابخانهء امير المؤمنين به‌شمارهء 347 نستعليق سدهء 11\r\nپاكستان : دانشگاه پنجاب به‌شمارهء 64  VI  / 4573 نستعليق خوب محمد مسعود فرزند ملا شيخ حبيب اللّه احمدآبادى ذىقعدهء 1115\r\nتهران : كتابخانهء ملك به‌شمارهء 2 / 5827 نستعليق 1249\r\nآغاز :\r\n ابتدابسم ربى الاعلى * آنكه هستيد هر دوعالم را \r\nتهران : كتابخانهء ملك به‌شمارهء 8 / 5114 نستعليق شكسته با تاريخ 1250 .\r\nتهران : كتابخانهء مجلس به‌شمارهء 1 / 2685 شكسته نستعليق سيد ابو القاسم مورخ 1313 پيرامون 560 بيت . آغاز برابر نسخهء ملك .\r\nنمونه‌يى از اشعار اوست :\r\n مبادا كه از ما ملوليده باشى * حديث حسودان قبوليده باشى\r\nچو درس محبت نخواندى چه سود ، ار * فروعيده باشى ، اصوليده باشى\r\nبرو « طرزيا » زلف خوبان به چنگت * زمانى بيفتد كه پوليده باشى \r\nبه اسلوب و طرز خود چنين اشاره مىكند :\r\n گرچه طرز نو اختراعيدم * جانب نظم را مراعيدم \r\n* * *\r\n تو را « طرزيا » صدهزار آفرين * كه طرز غريبى جديد يده‌اى \r\n( تذكرهء نصرآبادى ، ص 408 - 409 - مقدمه بر ديوان طرزى افشار - دانشمندان آذربايجان ، ص 245 - 246 - فهرست نسخه‌هاى خطى ج 3 ، ص 2415 - فرهنگ سخنوران )\r\n\r\nعاجز افشار\r\nغلام حسين نام دارد و از شاعران صوفى مشرب و از مريدان جلال الدّين مجد الاشراف است و اشعارى در مدح او سروده ، از اوست :\r\n\r\n","description":"","footnote":"","page_name":" 128 ","page_number":188},
  {"content":"\r\n\r\n ديشب به خواب ديدم آن شوخ مه‌لقا را * كردم سلام بر وى گفتم ايا نگارا . . .\r\nچون عكس شمس رويش شد تابناك بر دل * ديدم به چشم خود من و الشمس و الضحى را \r\n( جلاليه ، ج 2 ، ص 361 )\r\n\r\nعاصى ارموى\r\nسيد حسن مشهور به سيد آقا و متخلص به عاصى فرزند آقا مير هاشم ، از شاعران اوايل سدهء چهاردهم هجرى قمرى اروميه است .\r\nوى به سال 1316 ق . رساله‌يى در بيان شرح حال خود نوشته و قسمت عمدهء آن در مجموعه‌يى به وسيلهء شمس الدّين پرويزى بسال 1342 ش . چاپ شده است . عاصى مىنويسد : « خاكپاى فقراى حقهء اثنىعشريهء ذهبيه الحسن الحسينى المدعو به آقا پس از رسيدن به سن هفت و هشت‌سالگى بناى تعلّم و تدرس و تقدس گذاشته 35 سال حضرا و سفرا در مساجد و مدارس به تحصيل علوم رسميه و هميه و قيل و قال اشتغال داشته در نحو و صرف و معانى و بيان و اصول و فروع شافعيه و حنفيه و حكمت و كلام و رياضى به سرحد كمال رسيدم » . . .\r\nعاصى طبعى موزون داشته و اشعارى به عربى و فارسى و تركى سروده است وى به سال 1326 ق . در اروميه رخ در نقاب خاك كشيده و گويا ديوانش در بلواى 1336 ه . ق . اروميه به غارت رفته است .\r\n\r\nآثار او :\r\n\r\n1 - مثنوى ذخيرة العباد\r\n: عاصى در اين مثنوى مراتب عشق و سير و سلوك را با بيانى دلپذير به رشتهء نظم كشيده و گاهى براى اثبات نظرات عرفانى خود ابياتى از مثنوى مولوى شاهد آورده است . اين مثنوى در حدود 250 بيت است و نسخهء آن در مجموعه‌يى متعلق به كتابخانهء استاد محققى همراه اشعار عربى وى به خط ابو الفتح افشار مورخ 1305 ق . هست .\r\n\r\n","description":"","footnote":"","page_name":" 129 ","page_number":189},
  {"content":"\r\n\r\nو چنين شروع مىشود .\r\n عيد سلطانى است اى دل شاد باش * از قيود كفر و دين آزاد باش \r\nتا در تعريف عشق گويد :\r\n عشق چه بود مظهر اسم و صفات * عشق چه بود گوهر درياى ذات\r\nعشق آتش مىزند پروانه را * واله و شيدا كند فرزانه را \r\n\r\n2 - اثبات صحت تصوف\r\n: نسخهء آن در كتابخانهء خانقاه احمديهء شيراز به‌شمارهء 2 / 56 هست .\r\n\r\n3 - تنبيهيهء مهدويهء شخصيه\r\n: آقاى منزوى در فهرست نسخه‌ها ج 2 ، ص 1100 از اين تأليف وى ياد كرده است .\r\nنسخهء آن در كتابخانهء مركزى دانشگاه به‌شمارهء 3016 با نامه‌يى از جلال الدّين مجد الاشراف شيرازى در ستايش از اين رساله كه در ذىقعدهء سال 1320 نوشته شده هست .\r\nدر جلد دوم « جلاليه » غزليات عرفانى و ساقىنامه و اشعار عربى او چاپ شده است .\r\nساقىنامه چنين شروع مىشود :\r\n بيا ساقيا خمر عشقم بيار * فكند عقل و دانش مرا در خمار \r\nنمونه‌يى از اشعار مدحيهء اوست :\r\n بعد حمد ذات بىچون خدا * كه عليّست و عظيم و ذو العطا . . .\r\nشه جلال الدّين محمد قطب عصر * شيعهء خاص على المرتضى\r\nعاصى بيچاره و درمانده را * اوست هادى و دليل و پيشوا \r\n( جلاليه ، ج 1 ، ص 146 ؛ ج 2 ، ص 2 - 67 ، ص 131 - مجموعه‌يى متعلق به كتابخانهء محققى - بزرگان و سخن‌سرايان آذربايجان غربى - ص 139 - 141 - نسخه‌هاى فارسى ، ج 5 ، ص 219 )\r\n\r\nعندليب افشار\r\nميرزا لطف على فرزند ميرزا محمد على ياور متخلص به عندليب از شاعران اوايل سدهء 14 به سال 1270 ه . ق . در اروميه زاده شد و به سال 1335 ق . در همان‌جا درگذشت مؤلفان\r\n\r\n","description":"","footnote":"","page_name":" 130 ","page_number":190},
  {"content":"\r\n\r\n« بزرگان و سخن‌سرايان آذربايجان غربى » از ديوان خطى او كه مشتمل بر غزليات و يك مثنوى و ساقىنامه و دو تركيب‌بند مىباشد . ياد كرده‌اند .\r\nوى به تركى آذربايجانى هم شعر گفته است .\r\nاين مطلع از اوست :\r\n هركجا چهرهء گلرنگ برافروخته‌اند * خرمن طاقت ما غم‌زدگان سوخته‌اند \r\n* * *\r\n اى ترك خلخ ، اى بت روم ، اى نگار چين * اى سرو كشمر ، اى مه فرخار نازنين \r\n( رضائيه : سرزمين زردشت ، ص 237 - بزرگان و سخن‌سرايان آذربايجان غربى ، ص 226 - 235 )\r\n\r\nفتحى افشار\r\nميرزا عيسى افشار متخلص به « فتحى » از گويندگان نيمهء اول سدهء سيزدهم ه . ق . است .\r\nنسخه‌يى از ديوانش در كتابخانهء عبد الحسين بيات به خط خود شاعر با يادداشتى دربارهء سراينده مورخ 1242 هست اين ديوان داراى 750 بيت غزل است و چنين شروع مىشود :\r\n « حريمى را كه ره ندهند بر هر پادشاه آنجا » . . . \r\nدر كتاب « بزرگان و سخن‌سرايان آذربايجان غربى » نيز از شاعرى به همين تخلص ياد شده است .\r\nاز لحاظ زمان زندگى و ساير خصوصيات محتمل است كه صاحب ترجمه همو باشد ، از اوست :\r\n جاى امن است و فرح‌بخش سر كوى نگار * هركه رهيافت بدانجا ننهد پا به كنار \r\n( فهرست نسخه‌هاى خطى ، ج 3 ، ص 2460 - بزرگان و سخن‌سرايان آذربايجان غربى ، ص 237 - 238 )\r\n\r\nفروردين\r\nميرزا ابو القاسم متخلص به فروردين از ادباى سدهء 14 اروميه مردى محترم بود به مطالعهء دواوين شعرا رغبت كامل داشت به سال 1315 شمسى در زادگاهش رخ در نقاب خاك كشيده غزلى به سبك طرزى افشار ساخته است به مطلع :\r\n\r\n","description":"","footnote":"","page_name":" 131 ","page_number":191},
  {"content":"\r\n\r\n شكر خدا كه باز بهاريده‌ايم ما * سبزيده و گليده هزاريده‌ايم ما \r\n( بزرگان و سخن‌سرايان آذربايجان غربى ، ص 327 )\r\n\r\nمايل افشار\r\nميرزا حسن ملقب به شيخ الشعراء و متخلص به « مايل » از شعراى اواخر سدهء سيزدهم ه .\r\nق . است كه به روزگار ناصر الدّين شاه ( 1264 - 1313 ) در كار وزارت امور خارجه بوده و مدتى در بندر لنگه مىزيسته و در هجا دست داشته است .\r\nآثارش به شرح زير است :\r\n1 - گلزار در مراثى .\r\n2 - لاله‌زار در مدايح ائمهء اطهار .\r\n3 - مرغزار در مدايح معاصران .\r\n4 - شوره‌زار در هجو معاصران .\r\n5 - دفتر امينيه در هجو امين خلوت .\r\n6 - شيرين‌پلو ترجيع‌بندى است در وصف شيرين‌پلو .\r\n7 - شكرپلو .\r\n8 - قصايد و قطعات و رباعيات و مسمطات و مثنويات .\r\nنسخه‌هاى آثار مذكور در كتابخانه‌هاى ملى تهران ، مجلس ، آستان قدس رضوى ، كتابخانهء مركزى دانشگاه و كتابخانهء ملك و اصغر مهدوى هست و براى اطلاع از مشخصات آنها به « فهرست نسخه‌هاى خطى ، ج 3 ، ص 2508 » رجوع شود . از اوست :\r\n اى اروميه ، مايل افشار * به تو مايل بود چو يار به يار \r\n* * *\r\n شيخ الشعراء كه مايل افشار است * اسمش حسن است و دفترش گلزار است\r\nهشتاد و سه سال بىصله ممدوحش * شه ناصر دين غازى قاجار است \r\nوى در سن 87 سالگى در تهران بدرود حيات گفته است .\r\n( فهرست كتابخانهء ملى تهران ج 1 ، ص 319 - فهرست نسخه‌هاى خطى ، ج 3 ، 2508 - بزرگان و سخن‌سرايان آذربايجان غربى ، ص 254 - 256 )\r\n\r\n","description":"","footnote":"","page_name":" 132 ","page_number":192},
  {"content":"\r\n\r\n\r\nمايل افشار\r\nآخوند ملا اسماعيل ملقب به داروغهء راثى و متخلص به مايل از شاعران اواسط سدهء چهاردهم هجرى قمرى است . مقدارى از اشعار فارسى و تركى آذربايجانى او در جلاليه آمده از اوست :\r\n خوانَدم گر به غلامىِّ در خود دلدار * به دوعالم ندهم بندگى آن دربار \r\n( جلاليه ، ج 1 ، ص 153 ؛ ج 2 ، ص 369 )\r\n\r\nمجد السلطنه افشار\r\nاز نويسندگان قرن اخير است با ميرزا عبد الرحيم طالبوف مراوده داشت . از تأليفاتش :\r\n« عشق ارغوانى » ، « طوق لعنت » و رمان انتقادى « ماشاءالله خانم » چاپ شده است او گاهى شعر هم مىگفت ، از اوست :\r\n روز خوش من ز بعد مرگ بيايد * اى اجل خوش تو را چگونه بيابم\r\nمرگ كجايى كه جانم عزم تو دارد * گور كجايى كه سوى تو بشتابم \r\n( بزرگان و سخن‌سرايان آذربايجان غربى ، ص 54 - 55 )\r\n\r\nمحزون\r\nعباس نام داشت با پيشهء بزازى امرار معاش مىكرد و چون بيشتر اشعارش در مراثى بود بدين سبب محزون تخلص مىكرد . به سال 1319 ه . ق . به زيارت حج مشرف شد در جواب تبريك‌نامهء شاعر معاصرش « مخفى » غزلى دارد كه چند بيت آن چنين است :\r\n تا خواندم آن مقالهء حيرت‌فزاى هجر * از بندبند من چونى آمد نواى هجر\r\nيك چشمه زمزمى است اگر كوى كعبه را * صد چشمه زمزمى است روان در هواى هجر \r\n\r\n","description":"","footnote":"","page_name":" 133 ","page_number":193},
  {"content":"\r\n\r\n « محزون » بگو به « مخفى » دانا كه غم مخور * بادا بقاى تو كه سرآيد بقاى هجر \r\n( بزرگان و سخن‌سرايان آذربايجان غربى ، ص 257 - 258 )\r\n\r\nمحيط\r\nحاجى ميرزا على اصغر متخلص به « محيط » فرزند حاج ميرزا على صدر الذاكرين متخلص به « واله » به سال 1251 ش . در اروميه تولد يافت . بذله‌گو بود . در ساختن ماده تاريخ مهارت داشت ، به زبان فارسى و عربى و تركى آذربايجانى شعر مىگفت به سال 1320 شمسى در زادگاهش روى در نقاب خاك كشيد . از اوست :\r\n لب شيرين و شورانگيز تو اى ترك ترشيزى * كند از رشك كام قند را تلخ از شكرريزى\r\nكلاه فقر و فرش بوريا و گوشهء خلوت * به از تاج جم و تخت قباد و ملك پرويزى\r\n« محيط » از قول پير عقل مىگويد سخن چونان * جلال الدّين رومى از زبان شمس تبريزى \r\nدر تاريخ وفات فاضل شربيانى قصيدهء بلندى سروده است كه تمام مصاريع آن ماده تاريخ و سال 1322 ه . ق . را حاكى است به مطلع :\r\n سحرگاهان بريدى با هزار انده رسيد از در * پر از درد و نوان و ناتوانى و پيام‌آور \r\n( علماى معاصرين ، ص 82 - مواد التواريخ ، ص 22 ، 250 ، 434 بزرگان و سخن‌سرايان آذربايجان غربى ، ص 272 - 279 )\r\n\r\nمحيى الدّين\r\nمحيى الدّين از مريدان مجد الاشراف بود ، از اوست :\r\n بس شاكرم كه پيروِ قطب زمان شدم * كسب شرف نموده مهين و مهان شدم \r\n( جلاليه ، ج 2 ، ص 368 )\r\n\r\n","description":"","footnote":"","page_name":" 134 ","page_number":194},
  {"content":"\r\n\r\n\r\nمخفى افشار\r\nميرزا اسد اللّه فرزند محمد جعفر در تاريخ 1291 ق . در اروميه متولد شد سوانح سال 1336 اروميه را در كتابى به نام ( فشار افشار ) بنظم كشيده ، از اوست :\r\n مردگان رادم جانبخش وى احياء بكند * عيسوى يار من اعجاز مسيحا بكند . \r\nنسخهء خطى « فشار افشار » نزد پسر ميرزا مخفى به نام حاجى فيروز هست . مخفى در 1323 ش . درگذشت\r\n( رضاييه : سرزمين زردشت ، ص 239 )\r\n\r\nمسكين افشار\r\nميرزا بيوك‌آقا راثى افشار ملقب به مسكين شاه و متخلص به مسكين از مريدان مجد الاشراف ( متوفى 1331 ق . ) بوده و در مدح او اشعارى سروده ، از اوست :\r\n اى دل غافل دمى هشيار باش * از خيال اين و آن بيزار باش\r\nرو بكن « مسكين » دكان تن خراب * در غم عشقش تو چون عطار باش \r\n( جلاليه ، ج 2 ، ص 363 )\r\n\r\nمسيح افشار\r\nآقا ميرزا مسيح صدر الشريعة از علماى اروميه و از مريدان مجد الاشراف ( از اقطاب سلسلهء ذهبيه ) بود در مدح او اشعارى دارد .\r\nاز اوست :\r\n هلال ماه رجب چون ز رخ نقاب انداخت * غريو و ولوله در جان شيخ و شاب انداخت \r\n\r\n","description":"","footnote":"","page_name":" 135 ","page_number":195},
  {"content":"\r\n\r\n « مسيح » جرعه‌يى از دست « مجدالاشرافش » * چشيد ، مست شد و چنگ در رباب انداخت \r\n* * *\r\n شاها مسيح چاكر و كمتر غلام توست * در رتبه گرچه هست به خورشيد هم‌جوار \r\n( جلاليه ، ج 2 ، ص 261 - 265 )\r\n\r\nمشربى تكلو\r\nدر سدهء دهم ه . ق . مىزيسته از طايفهء تكلو افشار ارومى بوده و با بيگلربيگى اين طايفه نسبت نزديك داشته است ، از اوست :\r\n اى فلك ، اى بىترحم بىكسى را تا به كى * مىگدازى ز آتش حسرت مروت را چه شد\r\n« مشربى » گيرم كه آه بىاثر كارى نساخت * حيرتى دارم كه تأثير محبت را چه شد \r\n( مجمع الخواص ، ص 125 - بزرگان و سخن‌سرايان آذربايجان غربى ، ص 287 - فرهنگ سخنوران )\r\n\r\nمعز الاياله\r\nميرزا حسن معز الاياله به سال 1274 هجرى قمرى در اروميه زاده شد و به سال 1337 ه ق . در تهران رخ در نقاب خاك كشيد .\r\nطبع شعر داشت و در موسيقى هم متبحر بود . با ميرزا عبد الرحيم طالبوف مكاتبه مىنمود ، سفرى به روسيه كرد و مدتى در آنجا سكنى گزيد . در راه اين سفر غزلى ساخته و ضمن اشارهء لطيف به « دلجان » چنين گفته است :\r\n دلم از شوق رخت از دل‌وجان بىخبر است * خبرت هست كه سير « دلجان » در نظر است\r\nراه كوى تو چو مويت همه پرپيچ‌وخم است * به خيال رخ و زلفت شب و روزم سفر است \r\n( بزرگان و سخن‌سرايان آذربايجان غربى ، ص 335 )\r\n\r\n","description":"","footnote":"","page_name":" 136 ","page_number":196},
  {"content":"\r\n\r\n\r\nمفتى\r\nملا محمد رضا مفتى در سدهء سيزدهم ه . ق . مىزيست ، به شغل معلمى اشتغال داشت .\r\nمرحوم ميرزا رشيد اديب الشعراء مؤلف « تاريخ افشار » از شاگردان او بود .\r\nمفتى گاهى شعر مىگفت و در شرح و تفسير اشعار مغلق بخصوص معما و لغز تبحر داشت .\r\nدر تاريخ فوت نجف قلى خان ( دوم ) بيگلربيگى چنين گفته است :\r\n بيگلربيگى چو دورهء عمرش تمام كرد * عزم رحيل دورهء دارالسلام كرد . . .\r\n« مفتى » به شوق نكتهء تاريخ رحلتش * شب تا سحر به منشى كلك اهتمام كرد\r\nناگه سرود هاتف غيبم به گوش هوش * « بيگلربيگى به منزل جنت مقام كرد » \r\n1296 -\r\n( بزرگان و سخن‌سرايان آذربايجان غربى ، ص 302 - 305 )\r\n\r\nمفلس\r\nخليل نام داشت و از مريدان جلال الدّين محمد مجد الاشراف ( متوفى 1331 ق ) بود . در ستايش او گويد :\r\n چون مريضم ز تو اى شاه دوا مىخواهم * به درت آمده‌ام از تو شفا مىخواهم \r\n( جلاليه ، ج 2 ، ص 369 )\r\n\r\nمنت افشار\r\nمحمد كريم خان قاسملو در سدهء دوازدهم مىزيست و بيگلربيگى افشار در عهد نادر شاه بود به آتش غضب آن پادشاه گرفتار و از حليهء بصر عارى شد . گاهى شعر مىگفت ، از اوست :\r\n\r\n","description":"","footnote":"","page_name":" 137 ","page_number":197},
  {"content":"\r\n\r\n چنان از دود آهم بىتو اى گل تار شد گلشن * كه روز از تيرگى گم كرد بلبل آشيانش را \r\n( سفينهء محمود ، ج 1 ، ص 317 - بزرگان و سخن‌سرايان آذربايجان غربى ، ص 263 - 264 - فرهنگ سخنوران )\r\n\r\nميناى افشار\r\nفريدون افشار متخلص به « مينا » از غلام‌زادگان فتح عليخان افشار ارموى بود . از طفوليت در اصفهان نزد رشيد بيگ و جهانگير خان پسران فتح عليخان افشار نشو و نما يافت و با ارباب كمال و موزونان آن ديار مثل درويش مجيد و آذر و هاتف و صباحى و عاشق و مشتاق تربيت يافت . صاحب نگارستان دارا مىنويسد كه « شعرشناس و شعرفهم بوده و گاهگاهى مضمونهاى نيكو و سخنان دلجو مىآرد مدتى در اصفهان نزد مؤلف بود بالاخره به آذربايجان آمده به اروميه رفت و خدمت حسين قلى خان بيگلربيگى افشار اروميه اختيار كرد و در سنهء 1235 در همان ديار وفات يافت »\r\nاز اوست :\r\n ديشب همه‌شب اى آرزوى مينا * اين بود به خويش گفتگوى مينا\r\nكز درد گلويت اى مه مينووش * دل خون شد و ريخت از گلوى مينا \r\n* * *\r\n صبح شد باز واى بر من و دل * طى نشد راز واى بر من و دل \r\n( سفينهء محمود ، ج 2 ، ص 678 - دانشمندان آذربايجان ، ص 367 - بزرگان و سخن‌سرايان آذربايجان غربى ، ص ، 360 - 362 )\r\n\r\nنشاطى افشار\r\nمحمد حسين متخلص به « نشاطى » از طايفهء افشار اروميه مردى بذله‌گو بود و با شغل مسگرى امرار معاش مىكرد و گاهى به فارسى و تركى آذربايجانى شعر مىگفت . در بلواى 1337 هجرى قمرى وفات يافت ، از اوست :\r\n سحرگه چون چمن آراستى اى سرو سيمين‌بر * رخ زيباى خود را قبلهء سرو و سمن كردى \r\n( بزرگان و سخن‌سرايان آذربايجان غربى ، ص 365 - 370 )\r\n\r\n","description":"","footnote":"","page_name":" 138 ","page_number":198},
  {"content":"\r\n\r\n\r\nنظام افشار\r\nصدر الافاضل ميرزا حبيب در اواسط سدهء سيزدهم هجرى قمرى در قريهء قره‌آغاج اروميه متولد شد و تا اوايل سدهء چهاردهم در حال حيات بود . صاحب المآثر و الآثار مىنويسد :\r\n« هم شاعر است و هم منشى و هم خوش‌خط ، قلم تحريرش امتيازى بيّن دارد . مقويم كه مهمل تقويم است از نتايج خاطر او مىباشد و در اين تاريخ كه سال 1306 ق . است و بندهء نگارنده به جمع و تبييض مسودات اين كتاب مىپردازد در تهران است و در هجا و هزل بر اقران تقدم و فضل دارد » .\r\nكتاب مقويم مهمل تقويم به سال 1324 ق . در تهران به چاپ سنگى رسيده و در بمبئى نيز چاپ شده است . ديگر از آثارش « مصاب » فكاهى در نه بند با 134 بيت است در برابر و هجو نصاب الصبيان ابو نصر با تقطيع‌هايى به مانند همان . نسخه‌يى از « مصاب » در كتابخانهء مجلس به‌شمارهء 1 / 5611 شكستهء اوايل سدهء 13 هست .\r\nنسخه‌يى از مسمط نظام افشار هم در ( 3 برگ 15 سطرى ) در كتابخانهء ملى تهران به شمارهء 372 ف . هست كه در ستايش ناصر الدّين شاه گفته است .\r\nنمونه‌يى از مسمط اوست :\r\n خوابى كه به دى بلبلكان ديد به تعبير * آراسته شد چهر گل از خامهء تقدير\r\nشد قسمت بلبل هم از او نالهء شبگير * برخاست دگربار به آهنگ بم و زير \r\n فرياد هزار از چمن و كبك ز كهسار \r\n اى شمع شبستان من اى غيرت بستان * بيهوده مخور غصه از اين بس به شبستان\r\nاكنون كه بهار آمد و شد فصل گلستان * تا بشنوى از بلبل واله شده دستان \r\n برخيز و بزن خيمهء اجلال به گلزار \r\n( المآثر و الآثار ، ص 213 - دانشمندان آذربايجان ، ص 379 - مؤلفين مشارج 6 ، ص 608 - فهرست نسخه‌ها ، ج 4 ، ص 3204 - فهرست كتابخانهء ملى تهران ، ج 1 ، ص 362 - بزرگان و سخن‌سرايان آذربايجان غربى ، ص 170 - 172 )\r\n\r\n","description":"","footnote":"","page_name":" 139 ","page_number":199},
  {"content":"\r\n\r\n\r\nنظام الشريعة\r\nاز مريدان مجد الاشراف بود . از اوست :\r\n اى جلال الدّين محمد اى ولى كردگار * شيعهء خاص على و سايهء پروردگار \r\n( جلاليه ، ج 2 ، ص 268 )\r\n\r\nواله\r\nحاج ميرزا على مشهور به « صدر الذاكرين » و « حاجى صدر » فرزند عبد الحسين به سال 1251 ق . در اروميه متولد شد . از فضلا و ادباى دورهء مظفر الدّين شاه بود . در نظم و نثر فارسى تسلط داشت مثنوى « توان و روان » از اوست و در آن چهل حديث دربارهء على عليه السلام را به نظم درآورده و در تاريخ اتمام آن گفته است :\r\n ز تحرير اين نسخه آمد فراغ * مرا همچو شيخ از گلستان باغ\r\nبه تاريخ تأليف گفتم روان * ( توان و روان كرد طبعم روان ) \r\n1322 -\r\nاين كتاب به سال 1335 ق . يعنى پنج سال پس از فوت او در تبريز به چاپ رسيده است .\r\nمرحوم واله به سال 1330 هجرى قمرى به مرض سكته درگذشته است .\r\nاز غزليات اوست :\r\n چشم تو نموده مست ما را * مستى كه برد ز دست ما را\r\nترسم كند اى نگار بت‌رو * سوداى تو بت‌پرست ما را\r\n« واله » تو غمش ز دست مگذار * كاين حال نداده دست ما را \r\n( فهرست آستان قدس رضوى ، ج 5 ، ص 252 - الذريعة ج 4 ، ص 475 ؛ ج 9 ، ص 1255 - بزرگان و سخن‌سرايان آذربايجان غربى ، ص 373 - 375 )\r\n\r\n","description":"","footnote":"","page_name":" 140 ","page_number":200},
  {"content":"\r\n\r\n\r\nوالى افشار\r\nميرزا على خان فرزند ميرزا مصطفى خان بهاء الملك بود در خط شكسته و تحرير و فن انشاء و مكاتيب ، رتبهء بلندى داشت به سال 1338 هجرى قمرى فوت كرد . « محيط » در ماده تاريخ فوتش گفت :\r\n سر سركردگان ، دانشور فرزانهء دوران * هنرمند يگانه صاحب سيف و قلم « والى »\r\nز دنيا بار رحلت بست ، سوى عالم عقبى * ز كالاى ادب گرديد بازار جهان خالى\r\nمحيط از بهر تاريخش چنين آورده در دفتر * « كمال و حلم و دانش را ولايت ماند بىوالى » \r\n( 1338 )\r\nمرحوم والى طبع شعر نيز داشت . در استقبال غزلى از شيخ سعدى گويد :\r\n سبزهء جنت فردوسم و اين شبنم از اوست * خورده‌ام آب ز جويى كه گل آدم از اوست\r\nهدهد خوش‌خبرم ، خانهء بلقيس كجاست * از سليمان خبر آوردم و اين خاتم از اوست \r\n( بزرگان و سخن‌سرايان آذربايجان غربى ، ص 337 - 338 )\r\n\r\nوقار\r\nدر دورهء ناصر الدّين شاه قاجار ( 1264 - 1313 ق . ) مىزيست خط نيكو مىنوشت و طبعش از انواع شعر بيشتر به قصيده مايل بود اين مطالع از اوست :\r\n هزار شكر كه ايام نوبهار آمد * زمان عيش حريفان مىگسار آمد \r\n* * *\r\n نگار من به رخ افكنده زلف افشان را * گرفته ابر سيه آفتاب رخشان را \r\n* * *\r\n\r\n","description":"","footnote":"","page_name":" 141 ","page_number":201},
  {"content":"\r\n\r\n باز شورت هست در سر ، اى نگار گل‌عذار * ترسمت ما را ز عشق خود كنى ديوانه‌وار \r\n( بزرگان و سخن‌سرايان آذربايجان غربى ، ص 376 - 380 )\r\n\r\nهشيار افشار\r\nميرزا كريم صنيع السلطنه فرزند ميرزا مصطفى خان بهاء الملك افشار بود و هشيار تخلص مىكرد .\r\nدر ساختن ماده تاريخ و صنايع زرگرى و ساعت‌سازى و هنر نقاشى مهارت داشت و تار را خوب مىنواخت در كتاب « بزرگان و سخن‌سرايان . . . » مسطور است كه وى در آغاز شورش شيخ عبيد اللّه به سال 1297 ه . ق . داد دلاورى داد و امتيازات نظامى كسب نمود و جريان اين شورش را به نظم كشيد . . .\r\nاز اوست :\r\n اى تار تنم ز زخمه آزردهء توست * چون غنچه دلم ز هجر خون كردهء توست\r\nاسرار من از پرده برون مىافتد * زان نغمهء دلكشى كه در پردهء توست \r\n( بزرگان و سخن‌سرايان آذربايجان غربى ، ص 250 - 252 )\r\n\r\n","description":"","footnote":"","page_name":" 142 ","page_number":202},
  {"content":"\r\n\r\n\r\nاز سخنوران معاصر اروميه :\r\n\r\nارومچى افشار ، ميرزا حسن\r\n( ر ك : بزرگان و سخن‌سرايان آذربايجان غربى ، ص 334 ) .\r\n\r\nافسون ، عبد اللّه صمديان\r\nمتولد 1325 شمسى ( ر ك : بزرگان و سخن‌سرايان آذربايجان غربى ، ص 214 ) .\r\n\r\nجعفرى ، بيت اللّه\r\n. \r\nجهانگيرى ، بانو مريم\r\nدرگذشتهء 1331 شمسى ( ر ك : بزرگان و سخن‌سرايان آذربايجان غربى ، ص 284 ) .\r\n\r\nسروش افشار ، خليل\r\n( ر ك : بزرگان و سخن‌سرايان آذربايجان غربى ، ص 104 )\r\n\r\nسيميار ، شاهزاده حسين على ميرزا\r\n( ر ك : بزرگان و سخن‌سرايان آذربايجان غربى ، ص 154 ) .\r\n\r\nشاكر شعاعى ، حسن\r\nمتولد 1319 هجرى قمرى ( ر ك : بزرگان و سخن‌سرايان آذربايجان غربى ، ص 84 ) .\r\n\r\nشهرآشوب ، محمود ثنايى\r\n( ر ك : بزرگان و سخن‌سرايان آذربايجان غربى ، ص 267 ) .\r\n\r\nصابر ، مير جلال\r\n( ر ك : بزرگان و سخن‌سرايان آذربايجان غربى ، ص 322 ) .\r\n\r\nمحزون ، على باقرى\r\nمتولد 1320 شمسى ( ر ك : بزرگان و سخن‌سرايان آذربايجان غربى ، ص 219 ) .\r\n\r\nنظمى ، عبد العلى\r\n. ( فرهنگ سخنوران ) .\r\n\r\nيوسف ارومى\r\n، فرزند سيد محمد كه ديوانش را در سال 1302 خود شخصا تدوين كرد و نسخهء آن در كتابخانهء ملك هست ( فرهنگ سخنوران ) .\r\n\r\nهاشمى ، مير جلال\r\nدرگذشتهء 1330 شمسى ( ر ك : بزرگان و سخن‌سرايان آذربايجان غربى ، ص 323 ) .\r\n\r\nهمايون ، بانو اكرم\r\n( ر ك : بزرگان و سخن‌سرايان آذربايجان غربى ، ص 32 ) .\r\n\r\n","description":"","footnote":"","page_name":" 143 ","page_number":203},
  {"content":"\r\n\r\n\r\nاز شاعرانى كه به تركى آذربايجانى شعر گفته‌اند :\r\n\r\nدلخون\r\n( ر ك : بزرگان و سخن‌سرايان آذربايجان غربى ، ص 119 ) .\r\n\r\nسرمست ، ميرزا غفار لشكرنويس افشار\r\n( ر ك : جلاليه ، ج 2 ، ص 261 ) .\r\n\r\nعاجز ، شيخ جليل اديب العلماء\r\n( ر ك : بزرگان و سخن‌سرايان آذربايجان غربى ، ص 181 ) .\r\n\r\nعاشق مصطفى\r\nدرگذشته 1290 هجرى قمرى ( ر ك : بزرگان و سخن‌سرايان آذربايجان غربى ، ص 186 ) .\r\n\r\nفرهنگى ، ميرزا حسن\r\n( ر ك : بزرگان و سخن‌سرايان آذربايجان غربى ، ص 332 ) .\r\n\r\nگلشن ، حسين آقا ارموى\r\n( ر ك : حديقة الشعراى اسرار عليشاه ) .\r\n\r\n","description":"","footnote":"","page_name":" 144 ","page_number":204},
  {"content":"\r\n\r\n\r\nسخنوران ارونق و انزاب\r\n\r\n","description":"","footnote":"","page_name":" 145 ","page_number":205},
  {"content":"\r\n\r\n\r\nارونق و انزاب\r\nاز شمال به شهرستان مرند و از جنوب به درياچهء اروميه و از مشرق به دهستان رود قات و از مغرب به شهرستان خوى و سلماس محدود است . حمد اللّه مستوفى در سدهء هشتم ه ق . وفور نعمت و آبادى اين بخش را ستوده است ( نزهت القلوب ، ص 92 )\r\nمركز آن شبستر و از توابع آن : طسوج ، شرفخانه ، خامنه ، سيس ، صوفيان ، بنيس ، كوزه‌كنان ؛ و از آثار تاريخى آن : مقبرهء شيخ محمود شبسترى و مزار استادش بهاء الدّين يعقوب ، مسجد جامع شبستر ، مسجد جامع طسوج و امام‌زاده خليل صوفيان « 1 » معروفند .\r\nاين منطقه از بخشهاى شهرستان تبريز مىباشد . ولى به علت داشتن سخنوران متعدد و معروف ( كه شرح حالشان ذيلا از نظر مىگذرد ) بطور جداگانه مورد بحث قرار گرفته است .\r\n\r\nابراهيم بنيسى\r\nبرهان الدّين ابراهيم معروف به « سيبويهء ثانى » فرزند حسن از عارفان و دانشمندان اواخر سدهء نهم و اوايل سدهء دهم هجرى قمرى و از جملهء مشاهير سلسلهء نقش‌بنديها بوده و به نوشتهء صاحب مرآت كاينات به تاريخ 917 هجرى در اثناى مسافرت به مكهء معظمه با پسر خود كشته شده است . حاجى خليفه در تقويم التواريخ مرگ او را سال 919 و مؤلف شذرات الذهب سال 915 ضبط كرده و چنين نوشته است :\r\n« 915 و فيها توفى برهان الدّين ابراهيم بن حسن الشيخ العلّامة البنيسى الشبسترى . . . كان\r\n\r\n\r\n","description":"","footnote":"\r\n( 1 ) - باله‌خليل از مشايخ آذربايجان در اوايل سدهء پنجم هجرى بوده است . براى اطلاع از شرح حالش رجوع شود به روضات الجنان 2 / 107 - 108\r\n","page_name":" 146 ","page_number":206},
  {"content":"\r\n\r\nمن فضلاء و له مصنفات فى الصرف و قصيده تائية فى النحو لا نظير لها فى السلاسة و له تفسير من اول القرآن الى سورة يوسف و مصنفات فى التصوف و قتل فى ارزنجان قتله جماعة من الخوارج »\r\n\r\nتاليفات او\r\n\r\n1 - « نهاية البهجة »\r\nدر غرهء محرّم 900 هجرى قمرى ، كافيهء ابن حاجب را نظم كرد و مطالبى بدان افزود و « نهاية البهجة » ناميد . منظومه‌ييست در نحو و آغاز و انجامش چنين است :\r\n تيمنت باسم اللّه مبدئ البرية * مفيض الجدى معطى العطايا السنية\r\nفرغت و قد ابدى المحرم غرة * لتسع مائة من هجرة نبوية \r\nشيخ اين منظومه را خود شرح نيز كرده است .\r\nمرحوم تربيت نسخه‌يى از آن را در كتابخانهء ملى پاريس و نسخه‌يى از شرح آن را در كتابخانهء حميديهء استانبول ديده است\r\n\r\n2 - « انبيانامه »\r\nبه نوشته مؤلف مرآت كاينات وى منظومه ديگرى به عنوان « انبيانامه » نيز دارد .\r\nنسخه از انبياءنامه در موزه بريتانيا به‌شماره 7861  or  و نسخه‌اى هم در بنگال است ( فهرست نسخه‌ها ج 4 ، ص 2650 ) . و نسخه‌يى هم در فهرست كتابخانهء ملى تبريز به‌شماره 2755 معرفى شده است ( ج 3 ، ص 1202 ) و در آن عيانى تخلص مىكند .\r\nآغاز\r\n فروزندهء شمع جمع سرور * به بزم روايت چنين داد نور . . . \r\nمرحوم حاجى حسين نخجوانى در مجله يغما سال 6 ص 152 - 154 دربارهء انبيانامه مقاله‌اى منتشر نموده است\r\n\r\n3 - « موزون الميزان »\r\nتاييه‌يىست در نظم ايساغوجى اثير الدّين ابهرى و خود شيخ بر آن هم شرحى نوشته است . حاجى خليفه مىنويسد كه متن و شرح هر دو در نهايت بلاغت است .\r\n\r\n4 - « تفسير قرآن مجيد »\r\nاز اول تا سورهء يوسف .\r\n( دانشمندان آذربايجان ، ص 16 - ريحانة الادب ، ج 2 ، ص 252 - فهرست نسخه‌ها و . . . )\r\n\r\n","description":"","footnote":"","page_name":" 147 ","page_number":207},
  {"content":"\r\n\r\n\r\nاحمد طسوجى\r\nفرزند اشرف طسوجى است . سال 1232 ه . ق . تولد يافت و سال 1258 ه . ق در حملهء عثمانيها به عراق كشته شد .\r\nيكى از معاصرانش در رثاى وى گفت .\r\n احمد آقا مظهر فضل و كمال * آن به اسرار حقيقت برده پى\r\nدر جوانى در جوار شاه دين * چون فلك طومار عمرش كرد طى\r\nهم گلستان فضيلت شد خزان * هم بهار معرفت گرديد دى\r\nبعد از اين ديگر غم از دل كى برد * يا سرود ناى و يا آواى نى\r\nگفت تاريخ وفات او خرد * ( شد شهيد اشقيا افسوس وى ) \r\n1258 -\r\nصاحب « اعيان الشيعة » دربارهء وى چنين مىنويسد :\r\n« آقا احمد بن الآقا على اشرف بن الآقا احمد بن المولى عبد النبى الطسوجى ، ولد سنة 1232 و استشهد فى قضيه وقعة نجيب باشا بكربلا المشرفة . و الطسوجى نسبة الى طسوج محل بآذربيجان كان عالما فاضلا شاعرا من اجلّاء تلامذة الشيخ مرتضى الانصارى و له كشكول و حواش على الرياض و غير ذلك و لما توفى استاذه الانصارى رثاه بقصيدة موجودة عند اولاده »\r\nبنابراين وى كتابى به عنوان كشكول تأليف كرده و حواشى متفرقه بر رياض نوشته است ولى تاريخ شهادت او با مرثيه گفتن او براى استادش شيخ انصارى كه در تاريخ 1281 درگذشته است منافات دارد .\r\nابيات زير را ضمن نامه‌يى از عتبات عاليات به پدرش فرستاده است :\r\n ايا بريد صبا اى نسيم جان‌پرور * ز روى لطف بكن جانب طسوج گذر\r\nز هر گلى كه ببينى زياده رنگ و صفا * بچين و دستهء رنگين ببند ، تازه و تر\r\nبه صد سليقه و پاكيزگى نگاهش دار * مباد لكه به برگى فتد ز مدّ نظر\r\nميان جان بگذار و روانه شو به طسوج * سراغ كن در دولت‌سراى بحر هنر \r\n\r\n","description":"","footnote":"","page_name":" 148 ","page_number":208},
  {"content":"\r\n\r\n مهين سلاله اشرف كه او سرى نبيست * كه مرجعند و معزز همى ز جد و پدر \r\n( اعيان الشيعة ، ج 10 ، ص 143 - ريحانة الادب ، ج 3 ، ص 31 - مكارم الآثار ، ج 3 ، ص 948 - پايان‌نامه تحصيلى آقاى بيت اللّه جمالى )\r\n\r\nاحمد كوزه كنانى\r\nفرزند عبد اللّه كوزه كنانى از علماى معروف آذربايجان و از شاگردان آقا سيد حسين كوه‌كمرى و ملا محمد ايروانى بود در پنجم ربيع الاول 1327 هجرى قمرى در كاظمين به رحمت ايزدى پيوست و در نجف مقبرهء آقا شيخ حسن ممقانى دفن شد . « تربيت » تاريخ فوتش را با ترديد ، حدود 1326 قيد كرده است كه خطاست . از جمله تأليفاتش كتاب هداية الموحدين فى اصول الدّين ( در 3 جلد ) ، كتاب ايقاظ العلماء و تنبيه الامراء ، روضة الامثال در تبريز به چاپ رسيده و به نوشتهء مرحوم تربيت او اشعارى هم به زبان فارسى سروده است\r\n( دانشمندان آذربايجان ، ص 31 - مؤلفين مشار ، ج ، 1 ، ص 449 - ريحانة الادب 3 / 394 )\r\n\r\nاشرف طسوجى\r\nعلى اشرف متخلص به « اشرف » فرزند احمد فرزند ملا عبد النبى فرزند شرف الدّين محمد شريف و او فرزند طاهر و او فرزند فخر الدّين و او فرزند زين الدّين از شاعران سدهء سيزدهم هجرى قمرى طسوج است .\r\nدر پشت جلد يكى از كتابهاى خطى ( متعلق به كتابخانهء خصوصى آقاى ميرزا خليل شيخ الاسلام كه از نواده‌هاى شاعر است ) تاريخ تولد وى شب عيد قربان سال 1189 ه . ق يادداشت شده است .\r\nوى به سال 1222 هجرى قمرى شرف نساء دختر حسين قلى خان ( پسر على مراد خان خواهرزادهء كريم خان زند ) را در نجف به عقد نكاح درآورد و صاحب شش فرزند ذكور شد به نامهاى احمد ، محمد ، خليل ، مرتضى ، مسيح ، كريم . روزگارى به خوبى و خرمى مىگذرانيد و با عباس ميرزا نايب‌السلطنه ارتباط نزديكى داشت پس از شكست وى از روسيه عرصه بر اشرف نيز تنگ و فقر و فاقت بر او چيره گشت و كتاب و دستار را در گرو نان\r\n\r\n","description":"","footnote":"","page_name":" 149 ","page_number":209},
  {"content":"\r\n\r\nگذاشت چنان‌كه گويد :\r\n بريده بند دلم تيغ تيز فقر و عنا * ربوده دل ز كفم غصّهء معاش مدار\r\nبراى لقمهء جو ، پيش اين و آن به گرو * كتاب پيش يكى ، پيش آن يكى دستار \r\nولى با وجود فقر مادى ثروت معنوى داشت چنان‌كه گويد :\r\n « اشرف » از تأثير استغناى خويش * دست خالى گنجها اندوخته \r\nوى سايه‌نشين عزت نفس خود بود و نيش تهىدستى را بر نوش ناشى از تذلل و خوارى نفس برتر شمرده و گفته است :\r\n نوش را دادم گرفتم نيش را * فارغ از تشويش كردم خويش را\r\nخوب سوزاندم از اين دادوستد * من دماغ نفس بدانديش را\r\nاشرفا گر پادشاهى بايدت * بندگى كن بندگى ، درويش را \r\nصاحب نگارستان دارا مراتب فضل و بزرگوارى او را چنين مىستايد :\r\n« اشرف شرفاى آذربايجان و اعلم علماى دوران و افضل فضلاى زمان ، ذات خجسته‌اش منبع علم و ادب و وجود پاكش لآلى شرف را صدف است ، آن جناب نبيرهء آخوند ملا عبد النبى طسوجى است و خانوادهء ايشان با ميمنت و سعادت است و اين بلندجناب در آن دودمان فردى است انتخاب و آخوند ، و اولاد او در همهء عصر و همهء عهد در مجالس حكام و امراى كرام با عزت و احترام بودند .\r\nمدار اين زمره از حاصل املاك خويش مىگذشت . در سفره لقمهء نان و نعمت الوان براى واردين و مسافرين و شاه و درويش داشتند .\r\nو اين جناب خود از فحول علما و عمدهء حكما و فضلاى اين ملك فرح‌زاست و در علم الهى و حديث و كلام سرآمد اهل زمان است و تحصيل علوم در اصفهان خلدبنيان و در عتبات عاليات عرش درجات از علما و حكما و مجتهدين عصر خود نموده و به قوت ذهن صافى و مدرك وافى قصب السبق از همگنان ربوده و گاهى كه ايشان را از مطالعه و مذاكره دماغ مىسوزد . بيتى و قطعه و غزلى مىگويد و وادى خيال را با اقدام لطف طبع مىپويد . در مراتب فهم يگانه روزگار است و از شوخ‌طبعى زيب محفل فضلاى عالىمقدار ، بازار انتعاشش از نارسايى بخت زبون كساد يافته و به علت قلت مال و كثرت عيال از آرامش و آسايش برتافته و مضامين بعضى از اشعارش بر اين معنى گواه . در مصاحبت و صداقت و\r\n\r\n","description":"","footnote":"","page_name":" 150 ","page_number":210},
  {"content":"\r\n\r\nقدردانى و پاس حقوق آشنائى بىنظير و امروز از ادباى صافىضمير است و سخنانش خالى از تاثير نيست » .\r\nوفات وى بنا به تصريح مؤلف وقايع الايام و يادداشت فرزندش محمد شيخ الاسلام در پنجم رجب سال 1268 در طسوج اتفاق افتاد جسد وى به كربلا نقل و در همان‌جا دفن شد .\r\nاز او ديوان اشعارى شامل غزل ، قصيده ، مخمس و اثر منظوم ديگرى به نام « شعله » به يادگار مانده است .\r\nدو مجموعه هم به خط خود اشرف در پيش آقاى احمد اشرفى طسوجى هست ، يكى مجموعه‌يى است در 190 صفحه به قطع ( 5 / 7 * 12 ) و ديگرى در 720 صفحه به قطع ( 5 / 15 * 21 ) ، 659 صفحهء اول اين مجموعه برگزيده اشعار شاعران پيشين ، و از صفحه 660 - 720 اشعار خود اشرف است « 1 » نمونه‌يى از غزليات اوست :\r\n پرده از رخ برنيفكنده‌ست جانانم هنوز * اى فلك از پردهء تن برمكش جانم هنوز\r\nدر ازل تيرى ز شست ترك مستى خورده‌ام * زخمىِ حسرت‌كش آن تير و پيكانم هنوز\r\nپرتو حسن ازل را مظهرى در كار بود * ز آن سبب محو جمال ماه‌رويانم هنوز\r\nشهرهء شهرم به رندى با وجود اينكه نيست * هيچ‌كس را آگهى از راز پنهانم هنوز\r\nگر به زعم ديگران بر هر زبانم آشنا * در زبان عاشقى طفل دبستانم هنوز\r\nبا كمال معرفت در مسلك سير و سلوك * پيش ادنى سالكى در عين نقصانم هنوز\r\nجذبهء شوقم نگر « اشرف » كه در عين وصال * طالب ديدار يار و وصل جانانم هنوز \r\n* * *\r\n مشعلهء عشق برافروختم * آه كز افروخته‌ام سوختم\r\nجز الف قامت آن سرو ناز * از سبق عشق نياموختم\r\nگر جگرم تيغ دو صد كرد * باز به تير تو به هم دوختم\r\nترك من از من به يكى غمزه برد * هرچه به يك‌عمر خود اندوختم\r\nاز كه كنم شكوه من « اشرف » كه من * شمع‌صفت ز آتش خود سوختم \r\nاز رباعيات اوست :\r\n اين سنبل تر سنبل مويى بوده‌ست * اين صفحهء گل صفحهء رويى بوده‌ست \r\n\r\n\r\n","description":"","footnote":"\r\n( 1 ) - ر ك ، آثار باستانى آذربايجان ، ص 549 .\r\n","page_name":" 151 ","page_number":211},
  {"content":"\r\n\r\n اين ژالهء قطره‌قطره در عارض گل * از روى بتى چكيده خويى بوده‌ست \r\n* * *\r\n اى روى تو بدر و ابروانت مه نو * چشمان تو ز آهوى ختا برده گرو\r\nبااين‌همه سبزهء خط و سنبل زلف * غافل منشين ز داس هنگام درو \r\n* * *\r\n اى غنچه ، دهان گل‌عذارى گويى * اى لاله كف دست نگارى گويى\r\nآشفتگى تو كرد آشفته دلم * اى سنبل تازه زلف يارى گويى \r\nاشرف رثاى مشهور محتشم و چند غزل حافظ را تخميس كرده كه از هريك براى نمونه چند بندى نقل مىشود :\r\nتخميس رثاى محتشم\r\n دردا كه درد بيشتر و خرمى كم است * كانون سينه پر ز شرر ، ديده پرنم است\r\nلب آشناى ناله و دل هم‌دم غم است * « باز اين چه شورش است كه در خلق عالم است »\r\n« باز اين چه نوحه و چه عزا و چه ماتم است » * آمد به جوش خون شهيدان كربلا\r\nبگرفت موج‌موج ز عمّان كربلا * شد سيل‌خيز دشت و بيابان كربلا\r\n« كشتى شكست‌خوردهء طوفان كربلا » * « در خاك و خون فتاده عبيدان كربلا »\r\nچون يكه‌تاز دشت بلا از سمند شد * بيمار كربلا پس از آن در كمند شد\r\nزينب ز نو به تازه غمى پايبند شد * « آن دم فلك به آتش غيرت سپند شد »\r\n« كز خوف خصم در حرم افغان بلند شد » * چون اهل بيت را به صف محشر آورند\r\nهنگام گيرودار كه اين محضر آورند * پرشكوه محضرى به در داور آورند\r\n« آل نبى چو دست تظلّم برآورند » * « اركان عرش را به تزلزل درآورند »\r\nاين زيب عرش و زينت گردون حسين توست * اين ناتوان و خسته و محزون حسين توست \r\n\r\n","description":"","footnote":"","page_name":" 152 ","page_number":212},
  {"content":"\r\n\r\n اين قامت كشيده و موزون حسين توست * « اين كشته فتاده به هامون حسين توست »\r\n« اين صيد دست و پا زده در خون حسين توست » \r\nتخميس غزل حافظ :\r\n دل كه پابستهء زلف تو پرىزاد آمد * با همه قيد ز قيد همه آزاد آمد\r\nطاق محراب به چشم من ناشاد آمد * « در نمازم خم ابروى توام ياد آمد » \r\n « حالتى رفت كه محراب به فرياد آمد » \r\n خرم آنان كه نه در قيد غم پندارند * مايهء سود و زيان را به جوى نشمارند\r\nگوييا باخبر از معنى اين گفتارند * « زير بارند درختان كه تعلق دارند » \r\n « اى خوشا سرو كه از بار غم آزاد آمد » \r\n تا به كى خون جگر گرددم از ديده روان * ساقيا خيز و بياور به من آن راحت جان\r\nبهر شادىِّ دل « اشرف » بىنام و نشان * « مطرب از گفتهء حافظ غزلى نغز بخوان » \r\n « تا بگويم كه ز عهد طربم ياد آمد » \r\n( نگارستان دارا ، ص 59 - 60 - دانشمندان آذربايجان ، ص 42 - الذريعة ، ج 9 ، ص 77 - پايان‌نامهء تحصيلى بيت اللّه جمالى )\r\n\r\nباله‌حسن بنيسى\r\nباله‌حسن « 1 » بنيسى مريد شيخ شهاب الدّين محمود ( متوفى 695 يا 698 ) و به نوشتهء ملّا حشرى زبدهء احرار و مرجع ابرار بود ، پدرش خواجه يوسف نيز اهل حال و صاحب كرامات و از معاصران خواجه محمد كججانى بوده است ، قبرش در قريهء بنيس است . اين بيت از اوست :\r\n چشم دلم گشادى غير از تو كس نديدم * غيرى كه ديده بودم آن غير هم تو بودى \r\nنام وى در شجرهء شهابيهء وحدتيه بدين شرح آمده است :\r\n\r\n\r\n","description":"","footnote":"\r\n( 1 ) - باله در لغت رازى ، بزرگ و جوان‌مرد و صاحب ايثار را گويند .\r\n","page_name":" 153 ","page_number":213},
  {"content":"\r\n\r\nدر روضات الجنان ( ج 2 : ص 81 ) به جاى شيخ جمال الدّين ، سيد جلال الدّين تبريزى ذكر شده است . همچنين نام وى جزو هفتاد تن اوليايى كه به خدمت بابا حسن تردد مىكرده‌اند قيد و اضافه شده است كه حضرت شيخ حسن بلغارى ( متوفى دوم ربيع الاول سال 698 ) فرمود :\r\n« من بيست و هشت كس را دريافتم از واصلان محقق و عارفان مدقق كه پيوسته شعاع پرتو آفتاب معرفت الهى بر گلزار سينهء بىكينهء ايشان تابنده بود و همواره قطرات امطار غمام فيض كلام نامتناهى بر صحراى دل ايشان بارنده . . . اما از جملهء آن بيست و هشت كس ، اول حضرت شيخ سعد الدّين حموى ، سيد شمس الدّين رازى ، و بابا حسن سرخابى ، و بابا مزيد كه از اقطاب بوده ، و خواجه عبد الرحيم آژآبادى ، و خواجه محمد كججانى ، و خواجه صائن الدّين يحيى تبريزى ، و خواجه شمس الدّين مراغى ، و باله‌حسن بنيسى ، و بابا فرج وايقانى ، و شيخ ژنده‌پوش ، و بابا شعيب پينه‌دوز ، و صالح بابا ، و شيخ احمد ، و شيخ شافعى ، و شيخ فضلون ، و بابا خالد ، و شيخ اسحاق مرزوارى ، و شيخ كريم الدّين شبسترى ، و شيخ محمد گازر خسروشاهى ، و پير سپيد ، و شيخ شير باريك ، و شيخ شعبان ، و خواجه غريب ،\r\n\r\n","description":"","footnote":"","page_name":" 154 ","page_number":214},
  {"content":"\r\n\r\nو شيخ شرف شاه تبريزى قدس اللّه تعالى اسرارهم » .\r\n( روضات الجنان ، ج 1 ، ص 49 ، 140 و ج 2 ، ص 82 - 88 - فرهنگ معين ذيل « شهاب الدّين اهرى » - دانشمندان آذربايجان ، ص 63 )\r\n\r\nخاورى كوزه‌كنانى\r\nميرزا معصوم متخلص به خاورى از شاعران سدهء سيزدهم هجرى قمرى است نسبش به شمس تبريزى منتهى مىشود چندى در كاشان متوطن گرديد و نظر به سلامت حال و رتبهء كمال ، ملك‌الشعرا فتح على خان كاشى يكى از برادرزادگان خود را به حبالهء نكاح او درآورد .\r\nمفتون در نگارستان دارا مىنويسد : « او نديمى سخن‌دان و حريفى چرب‌زبان و در مراتب شعر و انشا از فحول كبرا و در صفحهء عراق از صناديد شعراى معنىآرا بوده است » .\r\nصاحب تذكره اختر مىنويسد : « خاورى الحق مردى است آرميده ، از علوم رسمى استحضارى وافى دارد و از رسوم سخنورى استبصارى كافى ، در نظم و نثر قادر است و در اين دو فن شريف ماهر درارى منظومه‌اش غيرت عقد پروين و لآلى منثوره‌اش رشك در ثمين . خلاصه اكنون ( 1225 - 1233 ) از فحول شعراى عصر محسوب است ، ديوان قصايد و غزليات او را ملاحظه و قدرى از منتخباتش در اين سفينه ثبت افتاد » .\r\n\r\nتاليفات او :\r\n\r\n1 - « ديوان قصايد و غزليات »\r\nكه صاحب تذكرهء اختر آن را ملاحظه كرده است .\r\n\r\n2 - « تحفة الحرمين »\r\nدر مقابل « قران السعدين » امير خسرو دهلوى در سفر حج منظوم و پس از برگشت تحفهء بارگاه فتح على شاه نمود و صله يافت .\r\n\r\n3 - « مهر خاورى »\r\nهزار بيت از منتخبات اشعار محمود ميرزاست كه ميرزا معصوم خاورى جمع‌آورى كرده است . و شامل مقدمه‌يىست در مآثر و آثار محمود ميرزا ، از اين منتخبات نسخه‌يى در كتابخانهء ، مجلس به‌شمارهء 34 ، جزو كتب مرحوم طباطبايى هست . ( تاريخ تذكره‌ها ج 1 ، ص 734 ) .\r\nو نسخه‌يى هم در كتابخانهء آستان قدس رضوى به‌شمارهء خصوصى 1041 و شمارهء عمومى 5006 هست .\r\n\r\n","description":"","footnote":"","page_name":" 155 ","page_number":215},
  {"content":"\r\n\r\nاين منتخبات را نبايد با ديوان خاورى شيرازى كه آن هم به « مهر خاورى » موسوم است اشتباه كرد . « 1 » خاورى قصيده‌يى در مدح فتح على شاه سروده است كه تمامى آن ( 63 بيت ) در تذكرهء اختر آمده و اينك قسمتى از آن براى نمونه نقل مىشود :\r\n گذشت فصل دى و شد ز فيض فروردين * زمين به ناميه رشك نگارخانهء چين\r\nفضاى خاك تو گويى كه شد بهشت نعيم * رواق تاك تو گويى كه شد سپهر برين\r\nبه بوستان چو درآيى ببين به طارم تاك * يكى سپهر و فروزان در او دو صد پروين\r\nز تاك دختر رز دل به جلوه مىببرد * چنان‌كه در غرفات بهشت حور العين\r\nبه صحن باغ انار كفيده در كف شاخ * همىبخندد بر درجهاى درّ ثمين\r\nچه داشت ساقى ابر بهار در صهبا * كه فاش كرد به يك جرعه رازهاى زمين\r\nفشانده رشح هوا ژاله بر كلالهء گل * رهانده نكهت گل دامن از كف گل‌چين\r\nبه سير باغ همانا كه مىكند آهنگ * سپهر مجد و كرم آفتاب ملّت و دين\r\nسپهر خواست به ميزان شكوه او سنجد * گسيخت رشته و بينى شكافتش شاهين\r\nخميده قامت از آن مىرود چنين كه مباد * ز فرط قطره شود عطف دامنش خونين\r\nرعاف او بگه بامداد و وقت غروب * ببين به دامنش اندر به چشم عبرت‌بين\r\nزهى حدوث تو طرّاح كارگاه قدم * خهى گمان تو معمار شهربند يقين\r\nمبارزان تو را گاه رزم و وقت نبرد * مجاهدان تو را روز جنگ و نوبت كين\r\nبه سالخوردگى اندر چه جام باده چه خون * به خردسالى اندر چه گاهواره چه زين\r\nحقوق شكر تو بر ذمّه صغير و كبير * كنند حكم تو بر گردن كهين و مهين\r\nبه جمع و خرج دوروزه ايادى كف تو * كفاف مىنكند دفتر شهور و سنين\r\nشبى به ساحل درياى مغربم خورشيد * ز در درآمد و بنشست با دلى غمگين\r\nبلابه گفت كه آخر ز من نپرسى هيچ * كه اى مربى دريا و كان چه حال است اين\r\nبگفتمش چه فتادت ؟ كشيد آهى گفت * كزين بتر چه كه گردد توانگرى مسكين\r\nبه قعر بحرم و زير زمين عفاك اللّه * ز دست خانه‌برانداز او نماند دفين\r\nبه او بگو كه بود خور به خاورى منسوب * چنان مكن كه شود خانمان خراب چنين \r\n\r\n\r\n","description":"","footnote":"\r\n( 1 ) - دكتر خيام‌پور در برشمردن شاعرانى كه حكايت يوسف و زليخا را به نظم كشيده‌اند از شاعران متخلص به خاورى ياد كرده و ايرج افشار در نشريه دانشكده ادبيات ( سال 16 شماره 2 ) حدس زده است . كه سراينده داستان يوسف و زليخاى موسوم به « احسن القصص » خاورى شيرازى متوفى 1267 است نه معاصرش خاورى كوزه كنانى .\r\n","page_name":" 156 ","page_number":216},
  {"content":"\r\n\r\n خدايگان ملوك اى كه باد تا به ابد * به هرچه عزم تو دايم خدات يار و معين\r\nبه خواجه‌يى كه سه طفلش بود طفيل وجود * به خاتمى كه دو كونش بود به زير نگين\r\nبه آن هلال كه در آسمان زين شه راست * غروب او به يسار و طلوع او به يمين\r\nبه يأس من ز عطاهاى خواجگان لئيم * به حرص من كه به جود شهنشه است رهين\r\nكه در ثناى بزرگان خرده‌بين عراق * خلاف شيوه اصحاب با شدم آيين\r\nز به دو حال از اينان طمع بريدستم * كه صعوه را نكند طعمه همّت شاهين\r\nچو مدح خواجه سرايند و او سكوت كند * چنان بود كه كسى مرده را كند تلقين\r\nقضا بگو كه به كينم كشيده دار كمان * قدر بگو كه به قصدم گشاده دار كمين\r\nمن اين مخدّرگان را كه يادگار منند * ز به دو فطرتشان تا به روز بازپسين\r\nكشيده‌ام همه دم تا بلوغ در آغوش * نشسته‌ام همه‌شب تا به روز بر بالين\r\nنتيجه مىندهد ازدواجشان با غير * كه دختران همه بكرند و شوهران عنّين\r\nبه خواجگان و وشاقان شه فرستادم * كه خود بهشت بود جلوه‌گاه حور العين\r\nسحاب‌سان نه به آن فطرتم كه از هر بحر * گهر ستانم و ريزم به هر سلالهء طين\r\nقسم به خالق شعرى كه شعر من هرگز * نديده چهرهء مضمون غير در تضمين\r\nبه دزدى خزفم رغبتى نه ، ز آنكه مرا * خزانه پرگهر است و خزانه‌دار امين\r\nبه قرص سفرهء خود راضيم ز گندم و جو * به صيد بازوى خود قانعم ز غث و سمين\r\nمزيد جاه و جلال تو را گه و بيگاه * ز من دعا و ز سكّان آسمان آمين \r\nاز غزليات و اشعار اوست :\r\n صبح است و در طرف چمن بلبل نواخوان آمده * بر شاخ سرو و نارون قمرى در افغان آمده\r\nهم دل‌گشا گلشن شده هم مرغ دستان خوان شده * هم شمع گل روشن شده هم غنچه خندان آمده\r\nافلاك چرخ ، آفاق چه ، دلوى دو از وى مهر و مه * زير و زبر بيگاه و گه اين رفته و آن آمده\r\nز آن دلو و چه از كهكشان روديست در گردون روان * ز آن كشتزار آسمان زين‌گونه ريّان آمده \r\n\r\n","description":"","footnote":"","page_name":" 157 ","page_number":217},
  {"content":"\r\n\r\n گردون مگر از مردمى در مدح دارا زد دمى * كز گوهر انجم همى آگنده دامان آمده \r\n* * *\r\n در آن خلوت كه حيرت لب فروبندد جهانى را * مجال نطق باشد خاصه چون من بىزبانى را \r\n* * *\r\n شرمنده‌ام ز بس‌كه به وصلش تمام عمر * دادم فريب اين دل هجران كشيده را \r\n* * *\r\n شرط عشق آمد خموشى ور نه من هم پيش يار * مىتوانم گفت حال خود زبانم لال نيست \r\n* * *\r\n در كوى آن ماه خرّم دلى باد * كز حسرت ما گاهى كند ياد \r\n* * *\r\n در بزم خسرو در گوش شيرين * يا رب كه گويد حرمان فرهاد \r\n( تذكرهء اختر ، ص 63 - 69 - سفينهء محمود ، ص 694 - 698 نگارستان دارا ، ص 190 - 191 - رياض العارفين ، ص 435 - مجمع الفصحا ، ص 283 - 284 - طرائق الحقائق ، ج 3 ، ص 114 - دانشمندان آذربايجان ، ص 134 )\r\n\r\nرحمت كوزه كنانى\r\nميرزا محمد متخلص به « رحمت » از شاعران دورهء فتح على شاه قاجار است . در « سفينهء محمود » مسطور است كه : اصلش از قريهء كوزه‌كنان مىباشد ولى ساليان دراز است كه در اصفهان زندگى مىكند . به وساطت معتمد الدوله هفت هشت سال پيش از اين ( پيرامون 1232 ه . ق ) به شرف آستان بوسى شهريار جهان‌گشا مفتخر و در دفترخانه به نشر فرامين و رقم‌نويسى مباهى و در كسوت بندگى سرافكندگى دارد و در صداقت پايندگى .\r\nاز بدايت عمر تاكنون كه زندگانى كهولت است با ژنده‌پوشان ارزنده و عارفان پاينده در\r\n\r\n","description":"","footnote":"","page_name":" 158 ","page_number":218},
  {"content":"\r\n\r\nطريق مجاهدات نفس و تزكيهء باطن مجاهد و مصرّ بوده هم به دعوى خود كه صداقت را قرين باشد از فيوضات كاملين و همت عارفين به قدرى كه بر خود بيند بصيرتش حاصل .\r\nالحق آدمى است لبيب و از سياق آدميت بانصيب . به امر فتح على شاه كتابى محتوى بر قصص راستان و حكايات صحيح شامل پنجاه‌هزار بيت ترتيب داده مسمّى به « زينت الحكايات » و بين خواص و عوام نقل و نقل هر انجمن است . از غزل و رباعى و مثنوى شعرى گويد و از بىپرواييها به تدوينش نكوشد .\r\nبه نوشتهء مرحوم دكتر بيانى يكى از مثنويهاى منظوم او در كتابخانهء سلطنتى ( سابق ) به خط خود وى هست و چنين تمام مىشود :\r\n« سالى كه موكب جهان‌گشا به عزم تنبيه متمردين خوارزم و افاغنهء هرات و اويماقات هزاره و تكه به سرحدات خراسان نهضت فرما و اين بندهء درگاه عالميان پناه « محمد منشى كوزه كنانى » از ركاب اقدس مأمور به خدمتى در يزد و اصفهان بود ؛ اين مثنوى در عرض هجده روز به معرض عرض رسيد و هو السلطان . . . فتح على شاه قاجار روح العالمين فداه » .\r\nوى در طريقت پيرو سلسله ذهبى بود . « رحمت » محتملا حوالى 1250 هجرى قمرى به رحمت ايزدى و اصل شده است .\r\nنمونه‌يى از مثنوى اوست :\r\n رحمت شاه است بيرون از حساب * قابل و ناقابل از وى كامياب\r\nهمتش هرجا به رحمت كار كرد * هست چون من نيست را بسيار كرد\r\nهستى ما يك‌دو روزى بيش نيست * وقت اندك قابل تشويش نيست\r\nشادى و اندوه عالم يك‌دم است * بهر يك‌دم اين چه اندوه و غم است\r\nبازگشت فعل مردم سوى توست * راه بازار جنان از كوى توست\r\nهر غريبى بازجويد جاى خويش * سر كند افسانه از ماواى خويش\r\nپيش مجنون قصهء ليلى خوش است * گفتگو با وامق و عذرا خوش است\r\nهركجا حرفى ز اندوه و غم است * داغ ماتم‌ديدگان را مرهم است\r\nداستان عقل و عشق از هم جداست * هر متاعى را به بازارى بهاست\r\nخود مگو درد طلب حيرانى است * عاشقى اسباب سرگردانى است\r\nخود ندانى تا نه از خود رسته‌اى * كز كه ببريدى كجا پيوسته‌اى \r\n\r\n","description":"","footnote":"","page_name":" 159 ","page_number":219},
  {"content":"\r\n\r\n اى خوشا عشق و خوشا بدناميش * عين كام آمد همه ناكاميش\r\nدر تو پيدا هرچه ناپيداستى * از تو زيبا هرچه نازيباستى\r\nتا عطايش چشم رحمت باز كرد * دوزخى بر اهل جنت ناز كرد\r\nبندگى كن تا كه آزادت كنند * در خرابى كوش كآبادت كنند\r\nچند پويم در پىِ اين آرزو * شهرشهر و خانه‌خانه كو به كو\r\nچند ريزم سيل غم زاين جستجوى * دجله‌دجله ، چشمه‌چشمه ، جوىجوى\r\nديده دريا كردم و دل غرق خون * تا چه آرم تا چه سازم ز اين فزون\r\nاز طلب فارغ نبودم هيچ‌گاه * روزروز و ، هفته‌هفته ، ماه‌ماه\r\nسالها رخش رياضت تاختم * دامها در صيد معنى ساختم\r\nتا چه خواهم كرد در اين خستگى * با همه هموارى و آهستگى\r\nكبرياى عشق هستىسوز را * عالم تجريد جان‌افروز را\r\nدامن از بالاى ما بالاتر است * سوى او راه از طريق ديگر است \r\nدر نگارستان دارا و دانشمندان آذربايجان اسم او ميرزا حسين قيد شده است\r\n( سفينهء محمود ، ص 670 - 672 - نگارستان دارا ، ص 75 - 76 دانشمندان آذربايجان ، ص 117 ، 158 - ريحانة الادب ، ج 2 ، ص 74 - 75 - احوال و آثار خوشنويسان ، ج 3 ، ص 826 )\r\n\r\nساجدى شبسترى\r\nمؤلفان الذريعة و فرهنگ سخنوران در مادهء ساجدى از او ياد نكرده‌اند . ولى آقاى منزوى مىنويسد :\r\nنسخه‌يى از ديوانش در دار الكتب قاهره به‌شمارهء 9 ادب فارسى طلعت ، نستعليق بىتاريخ در 50 برگ با يادداشت مورخ 1024 هست و چنين شروع مىشود :\r\nمرا ز هر دوجهان چشم بر عنايت اوست ( مخطوطات ، ج 1 ، ص 167 ) .\r\n( فهرست نسخه‌هاى خطى ، ج 3 ، ص 2342 )\r\n\r\n","description":"","footnote":"","page_name":" 160 ","page_number":220},
  {"content":"\r\n\r\n\r\nطرزى شبسترى\r\nاز سخنوران سدهء دهم هجرى قمرى است از اوست :\r\n گفتم چه چيزم از غم گيتى كند خلاص * عشقم خطاب كرد كه طرزى فنا ، فنا \r\n( دانشمندان آذربايجان ، ص 246 )\r\n\r\nعبد الصمد خامنه‌يى\r\nآقا شيخ عبد الصمد خامنه‌يى امام جمعهء خامنه بود و از علما و فضلا و ادباى اواخر سدهء سيزدهم و اوايل سدهء چهاردهم ه ق بشمار مىرفت .\r\nمؤلف المآثر و الآثار مىنويسد : « استاد ادب است و حجت لغت عرب ، شعر را با طبعى مستقيم و قريحهء بس صحيح و سليم موزون مىسازد » .\r\nملا على خيابانى مؤلف كتاب علماى معاصرين مىنويسد : « مرحوم آقا شيخ عبد الصمد امام جمعهء خامنه ( والد ماجد آقا شيخ على امام جمعه كه از معاصرين حقير بود در مدرسهء طالبيهء تبريز ) از جملهء علما و فضلا و ادباى آذربايجان بود و در اواخر عمرش در نهايت پيرى در تبريز او را ديدم ، قصايد و دوازده بند مرثيه‌اش را ( كه مثل دوازده بند مرحوم بحر العلوم هريكى دوازده بيت است ولى مراثى صاحب عنوان هريكى در يك موضوع و مقصد است ) به بنده مرحمت فرموده و چندى از آنها را در مجلد رجب و شعبان و مجلد محرم الحرام از كتاب وقايع الايام درج كرده‌ام و مناسب ديدم كه شطرى در اين وجيزه از قصايد آن نيز مذكور آيد » متعاقبا در حدود 60 بيت از اشعار عربى او را نقل كرده و نوشته است كه اين قصايد را سنهء 1308 به بنده مرحمت فرمود و سنهء 1311 ه ق به رحمت حق پيوست .\r\nنمونه‌يى از اشعار اوست كه در تهنيت ولادت رسول اكرم ( ص ) گفته :\r\n يا لابساً ثوب الحداد محرماً * انزع فقد وافى الربيع الاول\r\nشهر تولد فيه من كسرت به * ايوان كسرى و الملوك تذلّلوا\r\nانت المدينة للعلوم و بابها * الماتى منه المرتضى و المدخل \r\n\r\n","description":"","footnote":"","page_name":" 161 ","page_number":221},
  {"content":"\r\n\r\n هو شافع يوم الحساب مشفّع * هو مفزع للخائفين معوّل \r\n( المآثر و الآثار ، ص 120 - علماى معاصرين ، ص 348 - 351 )\r\n\r\nفضلى شبسترى\r\nاز شاعران سدهء دهم ه ق است . منظومه‌يى به عنوان « صحف الثقات » به نام ابو المظفر شيخ شاه شروان شاه كه در تاريخ 927 به آذربايجان آمده بود ساخته كه چند بيت از آن نقل مىشود :\r\n اى خرد نقش‌بند نامهء تو * بلكه نقشى ز نقش خامهء تو\r\nسال تاريخ اين خجسته كتاب * به طريق جمل ز روى حساب\r\nنهصد و بيست و هفت كسرى بود * روز بامداد عيد عصرى بود \r\nبه نوشتهء مرحوم تربيت نسخه‌يى از اين منظومه ( كه تاريخ استنساخ آن 1048 ه ق است ) در كتابخانهء سيد عبد الرحيم خلخالى به خط ملا الله‌ويردى فرزند علاء الدّين محمد تبريزى هست .\r\n( دانشمندان آذربايجان ، ص 299 )\r\n\r\nگلشنى شبسترى\r\nاز سخنوران سدهء دهم هجرى قمرى شبستر است . سام ميرزا در تحفهء سامى مىنويسد :\r\n« در تبريز به وكالت و نيابت قضاوت مشغول است .\r\nاين مطلع از اوست :\r\n فزون ز عرش برين است قدر خانهء تو * بر آسمان زده صد طعن آستانهء تو » \r\n( تحفهء سامى ، ص 260 - دانشمندان آذربايجان ، ص 320 )\r\n\r\n","description":"","footnote":"","page_name":" 162 ","page_number":222},
  {"content":"\r\n\r\n\r\nمحمد طسوجى\r\nميرزا محمد برادر ميرزا محمود ملاباشى كه از مشاهير فضلاى عصر خود بود مىباشد .\r\nميرزا محمود مدتى به تدريس مظفر الدّين ميرزا وليعهد اشتغال داشت و به سال 1295 ه ق .\r\nبدرود حيات گفت و برادرش ميرزا محمد طسوجى به جاى وى به سمت ملاباشى منصوب شد . ميرزا محمد به شركت حجة الاسلام نيّر به منظور مطايبت هريك پانصد بيت شعر عربى مشتمل بر فتاوى مضحك منظوم ساخته‌اند كه به عنوان الفيهء عينكى « 1 » معروف است و بدين بيت شروع مىشود :\r\n قال التقى الهاشمى النّسبا * بقيّة الماضين من طباطبا \r\n( دانشمندان آذربايجان ، ص 359 - مقدمهء ديوان نيّر )\r\n\r\nمحمود شبسترى\r\nشيخ سعد الدّين محمود فرزند عبد الكريم فرزند يحيى شبسترى در ايام سلطنت كيخاتو خان در شبستر تولد يافت و در عهد اولجايتو سلطان محمد خدابنده و ابو سعيد بهادر خان ، مشهور و مرجع علما و فضلا گرديد .\r\nشيخ اكثر اوقات خود را در سير و سياحت گذرانيد و به بسيارى از ممالك اسلامى از قبيل بغداد و شام و يمن و حجاز و مصر و اندلس و قفقاز سفر كرد و بنا به روايت مؤلف رياض السياحه چندى هم در كرمان متوطن و در آنجا تأهل اختيار نمود و اولاد و احفادى از او به وجود آمدند كه جمعى از ايشان ارباب كمال و صاحب قلم و به عنوان خواجگان مشهوراند . خانوادهء محمود جم از همين دودمانند . بعضى از تذكره‌نويسان بهاء الدّين يعقوب و برخى شيخ امين الدّين تبريزى را پير مراد او قيد كرده‌اند ولى چنان‌كه در روضات الجنان ،\r\n\r\n\r\n","description":"","footnote":"\r\n( 1 ) - مراد از عينكى ، مرحوم مغفور حاجى ميرزا تقى آقا طباطبائى شيخ الاسلامى است كه در عصر خود بسيار معروف و در زهد و تقوى طاق و منحصر بفرد بود .\r\nوى ظاهرا در بهار 1308 شمسى دار دنيا را وداع فرمود و در ارض نجف اشرف مدفون گرديد . ( از افادات استاد فقيد حسن قاضى طباطبائى ) .\r\n","page_name":" 163 ","page_number":223},
  {"content":"\r\n\r\nج 2 ، ص 91 نيز مسطور است شيخ از محضر هر دو بزرگوار كسب فيض كرده است .\r\nوى به سال 720 ه ق در شبستر وفات يافت و در وسط باغچه‌يى كه به گلشن معروفست در جوار مزار استادش بهاء الدّين يعقوب تبريزى به خاك سپرده شد . به سال 1267 دو لوح مرمرين بزرگ بر روى قبر هريك از آن دو بزرگوار نصب گرديد متن سنگ‌نبشتهء شيخ محمود چنين است :\r\n« هذا المرقد الشريف جناب شيخ المشايخ شيخ محمود شبسترى رحمة اللّه عليه كه در سراپردهء قدم‌قدم بر بساط فضل نهاد و از كاس اولياى كبار شربت محبت چشيد و به دست جناب قطب الاولياء مولانا بهاء الدّين يعقوب عليه‌الرحمه خرقهء ولايت پوشيده و در سنهء عشرين و سبعمائة در سن سى و سه‌سالگى از اين دار فانى به عالم جاودانى رحلت فرمود ، رحمة اللّه عليه .\r\n هرگز نميرد آنكه دلش زنده شد به عشق * ثبت است بر جريدهء عالم دوام ما » \r\nتاريخ درگذشت او در « عرفات العاشقين » سال 718 ق ، و در « شاهد صادق » سال 719 ق .\r\nقيد شده است .\r\nآقا بزرگ در الذريعة ، ج 9 ، ص 506 از جمله منابعى كه دربارهء شيخ محمود بحث نموده‌اند از تأليف حسن شفيع‌زاده چنين ياد كرده است :\r\n« و فصّل احواله فى كتاب كبير الّفه حسن شفيع‌زادهء شبسترى الساكن باستانبول و ذكرناه فى ، ج 4 ، ص 158 » .\r\n\r\nتاليفات او :\r\n\r\n1 - مثنوى گلشن راز :\r\nشيخ بزرگوار از اجلهء علماى متصوفهء زمان خود بود و دانش‌پژوهان در حل مشكلات خود به دو مراجعه مىكردند . چنان‌كه امير سيد حسينى هروى از خراسان ، نامهء منظومى كه مشتمل بر هفده سؤال بود به وى فرستاد و شيخ با اشارهء استادش بهاء الدّين يعقوب به تمامى سؤالات جواب گفت كه به « مثنوى گلشن راز » موسوم و معروف است . اين مثنوى مجموعا 990 - 993 بيت مىباشد .\r\nسؤالات امير حسينى به سال 717 ه ق به شيخ رسيده است چنان‌كه در مثنوى گلشن راز فرمايد :\r\n\r\n","description":"","footnote":"","page_name":" 164 ","page_number":224},
  {"content":"\r\n\r\n به سال هفده از هفتصد سال * ز هجرت ناگهان در ماه شوال\r\nرسولى با هزاران لطف و احسان * رسيد از خدمت اهل خراسان \r\nدر اين مثنوى ، شيخ معانى تصوف را به طرز ساده و شيرينى بيان كرده است كه آدمى را به ترك عادت و درك وحدت و جستجوى حقيقت هدايت مىكند .\r\nبراى نمونه به نقل ملخص يك سؤال و جواب اكتفا مىشود :\r\nسؤال دهم :\r\n چه بحر است آنكه نطقش ساحل آمد ؟ * ز قعر او چه گوهر حاصل آمد ؟ \r\nجواب :\r\n يكى درياست هستى ، نطق ساحل * صدف حرف و جواهر دانش دل\r\nبه هر موجى هزاران درّ شهوار * برون ريزد ز نقل و نص و اخبار\r\nهزاران موج خيزد هردم از وى * نگردد قطره‌يى هرگز كم از وى\r\nوجود علم از آن درياى ژرف است * غلاف درّ او از صوت و حرف است\r\nمعانى چون كند اينجا تنزل * ضرورت باشد او را از تمثّل :\r\nشنيدم من كه اندر ماه نيسان * صدف بالا رود از قعر عمان\r\nز شيب قعر بحر آيد برافراز * به روى بحر بنشيند دهن باز\r\nبخارى مرتفع گردد ز دريا * فروبارد به امر حق تعالى\r\nچكد اندر دهانش قطره‌يى چند * شود بسته دهان او به صد بند\r\nرود تا قعر دريا با دل پر * شود آن قطرهء باران يكى دُر\r\nبه قعر اندر رود غواص دريا * از آن آرد برون لؤلوى لالا\r\nتن تو ساحل و هستى چو درياست * بخارش فيض و باران علم اسماست\r\nخرد غواص آن بحر عظيم است * كه او را صد جواهر در گليم است\r\nدل آمد علم را مانند يك ظرف * صدف بر علم دل صوت است با حرف\r\nنفس گردد روان چون برق لامع * رسد زو حرفها با گوش سامع\r\nصدف بشكن برون كن درّ شهوار * بيفكن پوست ، مغز نغز بردار\r\nلغت با اشتقاق و نحو با صرف * همىگردد همه پيرامن حرف\r\nهرآن‌كاو جمله عمر خود در اين كرد * بهرزه صرف عمر نازنين كرد . \r\n\r\n","description":"","footnote":"","page_name":" 165 ","page_number":225},
  {"content":"\r\n\r\nگلشن راز به سال 1880 ميلادى با ترجمهء مستر وين فيلد به زبان انگليسى با مقدمه و حواشى در لندن به چاپ رسيد و سال 1825 م قسمتى از آن در آلمان به وسيلهء دكتر كوك به آلمانى ترجمه و چاپ شد . سالهاى 1836 و 1838 ( - 1252 ق . ) در وين به چاپ رسيد ( طبع 1838 ترجمهء هامرپور گستال به شعر آلمانى بود با مقدمهء مترجم به زبان عربى و فارسى ، با دورنماهاى شبستر و مقبرهء شيخ محمود ) همچنين به سال [ 1972 م در باكو 
  ] و بسال 1261 ق . در تبريز و سال 1309 ق . در اصفهان و سالهاى 1299 ق . در 51 برگ و 1299 ق . در 70 صفحه و 1301 ق . به قطع وزيرى و 1311 ق . و 1319 ق . با « مرغوب القلوب » و 1317 ق . و 1333 ش . به خط عماد اردبيلى در تهران به چاپ سنگى رسيد و سالهاى 1890 م و 1300 ق . و 1313 ق . و 1329 ق . ( در هامش صفوة الصفا ) در بمبئى چاپ سنگى خورد . در شيراز هم به قطع رقعى در 91 صفحه به چاپ سربى رسيد و . . .\r\n( مؤلفين مشار ، ج 6 ، ص 56 )\r\n\r\n2 - مثنوى سعادت‌نامه :\r\nاين مثنوى بر وزن حديقة الحقيقهء حكيم سنايى غزنوى است و بالغ بر سه‌هزار بيت و منقسم به هشت باب و هر باب مشتمل بر فصول و حكايات مىباشد . شيخ در وصف حال خود و كيفيت و سبب تأليف مثنوى فرمايد :\r\n مدتى من ز عمر خويش مديد * صرف كردم به دانش توحيد\r\nدر سفرها چو مصر و شام و حجاز * كردم اى دوست روز و شب تك و تاز\r\nسال و مه هم چو دهر مىگشتم * ده به ده ، شهرشهر مىگشتم\r\nعلما و مشايخ اين فن * بس‌كه ديدم به هر نواحى من\r\nجمع كردم بسى كلام غريب * كردم آنگه مصنفات عجيب\r\nاز فتوحات و از فصوص حكم * هيچ نگذاشتم ز بيش و ز كم\r\nبعد از اين سعى و جهد وجد تمام * دل من هم نمىگرفت آرام\r\nگفتى از چيست اين تقلقل باز * هاتفى دادم از درون آواز\r\nكاين حديث دل است از دلجوى * گِرد هر در ز هرزه بيش مپوى\r\nسخن شيخ محيى ملت و دين * چون بكرد اين دل مرا تسكين\r\nراستى ديدم آن سخن همه خوب * ليك مىداشت نوعى از آشوب \r\n\r\n","description":"","footnote":"","page_name":" 166 ","page_number":226},
  {"content":"\r\n\r\n سرّ اين حال را من از استاد * باز پرسيدم او جوابم داد\r\nسعى شيخ اندر اين فتاد مگر * كه نويسد هرآنچه ديد نظر\r\nقلم او چو در قدم برسيد * پاى تحرير از آن سبب لغزيد\r\nشيخ و استاد من امين الدّين * داد الحق جوابهاى چنين\r\nمن نديدم دگر چنان استاد * كآفرين بر روان پاكش باد \r\nشيخ در اين مثنوى از بابا حسن سرخابى ، بابا فرج تبريزى ، خواجه محمد كججانى ، خواجه عبد الرحيم تبريزى و خواجه صاين الدّين تبريزى كه جملگى از مشاهير عرفاى آذربايجان مىباشند به بزرگى نام برده است .\r\n\r\n3 - حق اليقين فى معرفة رب العالمين :\r\nدر هشت باب به‌شمارهء هشت در بهشت : 1 - در ظهور ذاتى حضرت حق تعالى و مقام علم معرفت . 2 - مراتب ظهور صفات حق تعالى . 3 - در مظاهر و مراتب آن و بيان مبدأ . 4 - در وحدت وجود . 5 - ممكن الوجود و كثرت . 6 - در تعيين حرمت و تجددات و تعينات 7 - در حكمت تكليف و جبر و قدر 8 - در معاد و بيان حشر و نشر .\r\nاين كتاب در تهران به سالهاى 1283 و 1300 ق . ضمن مجموعهء عوارف المعارف و سال 1299 ق . به‌طور جداگانه در 28 صفحه چاپ سنگى شده است . و در شيراز به سال 1317 ش . و در هند هم به چاپ سنگى رسيده است .\r\nآغاز : اى پيداتر از هر پيدا ، وى آشكارتر از هر هويدا . .\r\n( مؤلفين مشار ، ج 6 ، ص 55 )\r\nنسخه‌هاى خطى حق اليقين به شرح زير در كتابخانه‌ها هست :\r\nتهران ، خانقاه شاه نعمت اللّه مورخ 823 .\r\nتهران ، كتابخانهء مركزى دانشگاه ( به‌شمارهء 2927 سدهء 9 . ش 1 / 2821 سدهء 12 - 13 ، ش 1 / 2267 مورخ 1277 ، ش 7 / 4761 مورخ 1295 - 1301 ، ش 4 / 3497 مورخ 1315 ) .\r\nتهران ، كتابخانهء مجلس ( به‌شمارهء 2 / 2420 مورخ 1048 ، ش 12 / 5180 مورخ 1069 ، ش 1 / 2429 مورخ سدهء 12 ، ش 5 / 66 نجم مورخ 1225 ، ش 2 / 2624 مورخ 1305 ، ش 3 / 3260 مورخ 1307 ، ش 2 / 626 بىتاريخ ) .\r\n\r\n","description":"","footnote":"","page_name":" 167 ","page_number":227},
  {"content":"\r\n\r\nتهران ، كتابخانهء ملى ( به‌شمارهء 2 / 762 ف مورخ سدهء 11 ، ش 24 / 101 ف مورخ سدهء 12 ) .\r\nتهران ، كتابخانهء دانشسراى عالى ، قريب ( به‌شمارهء 3 / 70 مورخ 1271 ) .\r\nتهران ، كتابخانهء حسن سادات ناصرى ( به‌شمارهء 1 مج مورخ 1294 ) .\r\nشيراز ، كتابخانهء دكتر خاورى ( به‌شمارهء 2 مج بىتاريخ ) .\r\nمشهد ، كتابخانهء آستان قدس رضوى ( به‌شمارهء 551 حكمت بىتاريخ ) .\r\nاكسفورد ، كتابخانهء بادليان ( به‌شمارهء 6 / 94 فيلم آن نيز به‌شمارهء 1142 در دانشگاه تهران هست ) .\r\nنجف ، كتابخانهء امير المؤمنين ( به‌شمارهء 608 مورخ 976 ، ش 1515 از آن حسين قلى خان نورى وزير ناصر الدّين شاه بوده است ) .\r\n( فهرست نسخه‌هاى خطى ، ج 2 ، ص 1129 - 1130 )\r\n\r\n4 - مرآة المحققين :\r\nدر معرفت نفس و خداشناسى است آميخته با فلسفه و عرفان ، در هفت باب : 1 - نفس طبيعى و نباتى و حيوانى و انسانى 2 - صور موجودات 3 - واجب و ممكن و ممتنع الوجود 4 - حكمت آفرينش 5 - مبدأ و معاد 6 - برابرى آفاق و انفس ( برابرى تن با گيتى ) 7 - برابرى آفاق و انفس در جهان آسمانى .\r\nاركين به‌شمارهء 182 و قنواتى به‌شمارهء 104 اين كتاب را از ابو على دانسته‌اند نسخه شماره 3144 كتابخانهء فيض اللّه استانبول نيز به نام ابو على است . در نسخه شماره 254 دانشكدهء الهيات از آن نجم الدّين شيرازى ، و در نسخه شماره 263 شاه عبد العظيم به نام خواجه نصير ياد شده است .\r\nآغاز : حمد بىحد و ثناى بىعد حضرت ذوالجلال را كه آثار قدرت او در عالم آفاق . . .\r\nمرات المحققين در تهران به سالهاى 1283 ق . و 1318 ق . ضمن مجموعه عوارف المعارف و سال 1300 ق . با اوصاف الاشراف و سال 1303 ق . در 183 صفحه به چاپ سنگى رسيده است .\r\n( مؤلفين مشار ، ج 6 ، ص 56 )\r\nنسخه‌هاى خطى مرات المحققين به نشانه‌هاى آتى در كتابخانه‌ها هست .\r\nاصفهان ، كتابخانهء سيد محمد على روضاتى ( مورخ 889 - 900 ) .\r\n\r\n","description":"","footnote":"","page_name":" 168 ","page_number":228},
  {"content":"\r\n\r\nتهران ، كتابخانهء مركزى دانشگاه ( به‌شماره 2 / 3961 مورخ 985 ، ش 6 / 2464 مورخ 1063 - 1073 ، ش 1 / 3382 مورخ 1097 ، ش 5 / 2896 مورخ 1213 ، ش 5 / 4213 مورخ 1226 ، ش 3 / 3783 مورخ 1238 ، ش 12 / 2830 مورخ 1279 - 1289 ، ش 1 / 3497 مورخ 1315 ش 21 / 4706 مورخ 1326 ، ش 3 / 1130 بدون تاريخ ) .\r\nتهران ، دانشكدهء الهيات ( به‌شمارهء 7 / 308 ج مورخ سدهء 10 - 11 ، ش 1 / 254 مورخ سدهء 12 ، ش 4 / 144 مورخ 1234 ، ش 2 / 470 مورخ 1239 ، ش 558 د مورخ سدهء 13 - 14 ) .\r\nتهران ، كتابخانهء مجلس ( به‌شمارهء 4249 مورخ سدهء 12 ، ش 3 / 5025 مورخ 1202 ، ش 143 مورخ 143 مورخ 1257 ، ش 6 / 3260 مورخ 1307 ش 19 / 621 ، ش 15 / 640 ، ش 3 / 626 بىتاريخ ) .\r\nتهران ، دانشكدهء پزشكى ( ش 7 / 270 مورخ سدهء 12 ) .\r\nتهران ، كتابخانهء دهخدا ، ( ش 9 / 296 مورخ 1239 ) .\r\nتهران ، كتابخانهء اصغر مهدوى ( ش 16 / 282 مورخ 1309 ) .\r\nتهران ، كتابخانهء كاظم مدير شانه‌چى ( نستعليق زيبا ، براى ميرزا اسد اللّه ) .\r\nرى ، كتابخانهء شاه عبد العظيم ( ش 3 / 263 مورخ 1246 ) .\r\nشيراز ، خانقاه احمديه ( به‌شمارهء 31 مورخ 1103 ) .\r\nمشهد ، كتابخانهء آستان قدس رضوى ( به‌شمارهء 1 / 236 ادبيات مورخ 1113 ، ش 269 وقف نادر شاه به تاريخ 1145 ش 270 وقفى سال 1166 ، ش 988 و 989 حكمت بىتاريخ ، ش 990 حكمت مورخ 1270 ) .\r\nيزد ، كتابخانهء سريزدى ( به‌شمارهء 4 / 25 مورخ 1072 ، ش 7 / 4 مورخ 1083 ) .\r\nخارج از كشور :\r\nاستانبول ، كتابخانهء اياصوفيه ( به‌شمارهء 2062 مورخ 895 فيلم آن به‌شمارهء 109 در دانشگاه تهران هست ) .\r\nاستانبول ، كتابخانهء فيض اللّه ( به‌شمارهء 2144 مج تاريخ ياد نشده ) .\r\nدكن ، كتابخانهء آصفيه ( به‌شمارهء 4 / 31 مورخ 1053 ) .\r\nقاهره ، دار الكتب ( به‌شمارهء 21 / 4 مجاميع فارسى طلعت مورخ 1127 ، ش 4483 س مورخ 1294 ، ش 1 / 24 مجاميع فارسى تاريخ ياد نشده ) .\r\n\r\n","description":"","footnote":"","page_name":" 169 ","page_number":229},
  {"content":"\r\n\r\nنجف ، كتابخانهء امير المؤمنين ( ش 820 مورخ 1238 ) .\r\n( فهرست نسخه‌هاى خطى ، ج 2 ، ص 842 - 844 )\r\n\r\n5 - زمان و مكان :\r\nنسخه‌يى از آن در كتابخانهء دانشكدهء ادبيات تهران به‌شمارهء 1 / 267 حكمت ، نستعليق 1307 هست ( فهرست ادبيات ، ج 2 ، ص 57 ) .\r\n\r\n6 - معراجيه :\r\nشرح كيفيت معراج ، ظاهرا از شيخ محمود شبسترى است .\r\nآغاز : حمد له . . . اما بعد ( بدان ) اى طالب طريق يقين ، كه يكى از برادران دين از يك برادر فقير مسكين معراج حضرت رسالت . . . سؤال نمود .\r\nنسخه‌يى از آن در كتابخانهء دانشكدهء تهران به‌شمارهء 24 / 3654 مورخ 1222 - 1424 هست ( فهرست دانشگاه ، ج 12 ، ص 2666 ) .\r\n\r\n7 - رسالهء شاهدنامه\r\n. \r\n8 - ترجمه منهاج العابدين امام غزالى\r\n. \r\n9 - تفسير سورهء فاتحه\r\n( فهرست نسخه‌هاى خطى ، ج 1 ، ص 30 ) .\r\n\r\n10 - كنز الحقائق :\r\nاين كتاب به سال 1354 ق ، با زاد المسافرين مير حسين هروى ، چاه وصال ليلى و مجنون ، قصيده ميرفندرسكى در تهران چاپ سنگى شده است ( مؤلفين مشار ، 6 ، ص 55 ) .\r\nهمچنين در خردادماه 1346 شمسى به كوشش آقاى سيد محمد على صفير و با تشريك مساعى خطاطان و نقاشان چيره‌دست مانند حسن زرين‌خط و على اشرف و غروى تبريزى و نجفى زنجانى به طرز مطلوبى به چاپ رسيده است .\r\nدر تذكره‌ها به اين اثر شيخ محمود شبسترى اشاره‌يى نرفته است بعضى آن را از پهلوان محمود مشهور به قتالى خوارزمى كه خود از اكابر عرفا بود دانسته‌اند . ولى آقاى محمد على صفير در مقدمه بر كنز الحقائق چنين نوشته است :\r\n« هر سخن‌سنجى كه كلام « كنز » و گفتار « گلشن » را در مقام قياس قرار دهد سرانجام بر اين نكته سر نهد كه دو اثر با يكديگر همسر و همسير و همپر و هم‌پرواز و هر دوان از آن\r\n\r\n","description":"","footnote":"","page_name":" 170 ","page_number":230},
  {"content":"\r\n\r\nسخن‌پرداز گلشن راز است » .\r\nباز مىنويسد : « اتحاد و اقتران الفاظ و عبارات و سبك بيان و تطابق رقت فكر و دقت نظر و اوج پرواز كنز الحقائق و گلشن راز اغلب مؤيد اين مطلب است كه ناظم اين كتاب كسى جز حكيم عظيم و عارف معارف : شيخ محمود نتواند بود » .\r\nكنز الحقائق بدين بيت شروع مىشود :\r\n به نام آنكه اول ، آنكه آخر * به نام آنكه باطن ، آنكه ظاهر \r\nو در مورد تاريخ تاليف و وجه تسميهء آن گويد :\r\n ز هجرت هشت و ده و هفتصد سال * كه بد اين نامه را اين حسن ارسال\r\nچو در آن گفته‌ام چندين دقايق * نهادم نام آن « كنز الحقائق » \r\nدر اين منظومه دينى از حقيقت اسلام ، طهارت ، نماز ، زكات ، روزه ، حج ، جهاد ، آفرينش نفس و مراتب آن ، بينش نفس و مواهب آن ، كار شيطان و سر لعنت او ، صفت عشق ، عالم ديگر ، بهشت و دوزخ ، رزق ، درس دين ، عيسى و دجال ، معرفت مهدى ، صراط ، ميزان ، حشر و نشر سخن رفته است .\r\nمجموعهء آثار شيخ محمود شبسترى ( گلشن راز - سعادت‌نامه - حق اليقين - مرات المحققين - مرات العارفين ) با مقدمه و تصحيح دكتر موحّد در تهران بوسيلهء كتابفروشى طهورى سال 1365 در 430 صفحه چاپ شده است . بخش اول نگاهى است به سرگذشت شيخ و زبدهء افكار او ، گلشن راز از روى پنج نسخه ، مرآة المحققين از روى سه نسخه ، حق اليقين از روى چهار نسخه ، مرآة العارفين از روى دو نسخه تصحيح و در پايان هر رساله تعليقات و توضيحات همان رساله آورده شده است .\r\nفهرستها عبارت است از : اشخاص ، فرق و مذاهب ، اصطلاحات و لغات و تركيبات و نام كتابها .\r\n( زبان و فرهنگ ايران ش 15 )\r\nشروح گلشن راز : عارفان و شاعران به مثنوى گلشن راز شروحى نوشته‌اند كه در دانشمندان آذربايجان به پاره‌يى از آنها اشاره شده است .\r\nآقاى گلچين معانى در دفتر چهارم نسخه‌هاى خطى ( ص 53 - 124 ) و دفتر پنجم ( ص 754 در مقام استقصا برآمده و مقالهء مفصل و ممتعى تحت عنوان « گلشن راز و شروح آن » نوشته‌اند كه ملخص آن چنين است .\r\n\r\n","description":"","footnote":"","page_name":" 171 ","page_number":231},
  {"content":"\r\n\r\n1 - شرحى است كه گوهر صلبى حضرت شيخ بدان منظومه نوشته و آنچه در آنجا مىتوان يافت در هيچ شرحى مشروح نيست ( عرفات العاشقين ) .\r\n2 - مرحوم تربيت مىنويسد : « امين الدّين تبريزى كه از تلامذهء شيخ محمود بوده است هريك از مصاريع گلشن راز را كلماتى براى توضيح افزوده و تمام منظومه را به شكل مستزاد در آورده است نسخه‌يى از آن در كتابخانهء معرفت ديدم . ( دانشمندان آذربايجان ، ص 336 ) .\r\n3 - شرح شيخ روح‌بخشان بدخشانى ، خليفهء سيد محمد نوربخش ( نيمهء اول قرن نهم هجرى قمرى ) .\r\n4 - « شرح وسيط » از سيد محمد مدنى نيشابورى مشهور به مير مخدوم ( مقتول در سال 830 ق )\r\n5 - مرحوم تربيت به نقل از روضهء اطهار مىنويسد : « شرحى است كه شاه نعمت اللّه ولى بر اين وجيزه نوشته است » ( دانشمندان آذربايجان ، ص 336 ولى آقاى گلچين معانى مىنويسد كه در آثار شاه نعمت الله چنين شرحى يافت نشد ( نسخه‌ها ، ص 56 )\r\n6 - شرح ضياء الدّين على تركه خجندى سپاهانى ( درگذشته 835 ق ) .\r\n7 - شرح احمد بن موسى در 844 ق . نسخه‌يى در كتابخانهء ملى ملك به‌شمارهء 2257 مورخ 984 ق ) و نسخه‌يى در كتابخانهء مجلس به‌شمارهء 2420 مورخ 1028 هست .\r\n8 - شرحى است كه در 844 ق . نوشته شده و ميرزا حسن شفيع‌زاده شبسترى نسخه‌يى از آن در كتابخانهء ولى الدّين جار اللّه افندى واقع در اميرى استانبول ديده است ( الذريعة ج 13 ، ص 269 ) . آقاى گلچين معانى مىنويسد كه ظاهرا اين شرح همان شرح احمد بن موسى است .\r\n9 - شرح بعضى از ابيات گلشن راز از مولانا عبد الرحيم خلوتى متوفى 859 ق .\r\n10 - « نسايم گلشن » از نظام الدّين محمود حسينى شيرازى متوفى 867 يا 869 ه ق نسخه‌يى در كتابخانهء ملى ملك به‌شمارهء 840 مورخ 1228 ه ق و نسخه‌يى در سپهسالار ( سابق ) به شمارهء 323 و دو نسخه هم در كتابخانهء استانبول موجود است .\r\n11 - شرحى است كه سيد يحيى خلوتى شيروانى ( 868 ق ) نوشته و نسخه‌يى از آن در كتابخانهء مراديه در مغنيسا هست .\r\n12 - « حديقة المعارف » شرحى است از شجاع الدّين كربالى كه در تبريز به نام ابو المظفر سلطان جهان شاه نوشته تاريخ شروع به تاليف 856 و تاريخ ختم 867 ه ق است . نسخه‌يى\r\n\r\n","description":"","footnote":"","page_name":" 172 ","page_number":232},
  {"content":"\r\n\r\nاز آن در كتابخانهء سلطنتى ( سابق ) به‌شمارهء 2724 مورخ 873 ه ق هست . نسخه‌ييست بسيار نفيس و در حيات شارح نوشته شده نسخه ديگرى هم در كتابخانهء ملى ملك به‌شمارهء 482 تحرير اواخر قرن نهم هست . بنا به نوشتهء درويش حسين ( در روضات الجنان ج 1 ، ص 331 - 332 ) و ملا حشرى ؛ عبد الرحمن جامى كه خيال شرح اين منظومه را داشته پس از ديدن اين شرح از اقدام خود صرف‌نظر كرده است .\r\n13 - « گلزار دمساز » شرحى از سيد شهاب الدّين ابو العباس احمد بن ابى المواهب عطاء اللّه قويمى است و ميرزا حسن شفيع‌زاده نسخه‌يى از اين شرح را كه تاريخ كتابت آن 879 ق .\r\nبوده در كتابخانهء اياصوفيهء استانبول ديده است .\r\n14 - « مفاتيح الاعجاز فى شرح گلشن راز » . شارح آن شمس الدّين محمد بن يحيى بن على لاهيجى نوربخشى متخلص به « اسيرى » متوفى 912 است كه در 877 ق . نوشته اين شرح مكرر به چاپ رسيده و به غايت مشهور است در پايان آن چنين گفته است :\r\n بسى تصنيف ديدم در حقايق * نديدم همچو گلشن پردقايق\r\nاگرچه عارفان بسيار بودند * به عرفان شيخ محمود است فايق\r\nكجا باشد چنين گلشن كه در وى * ز معنى بشكفد زين‌سان شقايق\r\nاز اين گلها كجا يا بى تو بويى * مگر گويى به گل ترك علايق\r\nچنين درهاى پرقيمت « اسيرى » * به گوش مردم نادان چه لايق \r\n15 - شرحى است ضميمهء مجموعه شمارهء 2415 كتابخانهء مجلس ( ص 50 - 185 ) از قرن نهم .\r\n16 - شرحى است نسبة مختصر اما اصيل ولى شارح آن معلوم نيست اين نسخه متعلق به آقاى عبد الحسين بيات و در اوايل قرن 12 تحرير يافته است .\r\n17 - « شرح نخجوانى » از نعمت اللّه بن محمود معروف به شيخ بابا نخجوانى متوفى 902 ق ( دانشمندان آذربايجان ، ص 61 - 62 ) نسخه‌يى از اين شرح به خط نستعليق درويش على نبوى كه در رجب 1087 در دمشق استنساخ شده در كتابخانهء مركزى دانشگاه تهران هست ( فهرست دانشگاه ، ج 13 ، ص 3056 - 3057 ) و نسخه‌يى در كتابخانهء آقاى سلطان على سلطانى بهبهانى ( شيخ الاسلامى ) مورخ 1232 ه . ق هست . مرحوم تربيت نيز نسخه‌يى از آن در كتابخانهء حميديهء استانبول ديده است .\r\n( دانشمندان آذربايجان ، ص 337 ) .\r\n\r\n","description":"","footnote":"","page_name":" 173 ","page_number":233},
  {"content":"\r\n\r\n18 - شرح بعضى از ابيات گلشن راز از جلال الدّين محمد دوانى متوفى 908 ه ق . مرحوم تربيت مىنويسد . كه بعضى از ابيات مشكلهء گلشن راز را شرح و تفسير كرده است ( دانشمندان آذربايجان ، ص 338 )\r\n19 - شرح قاضى مير حسين معين الدّين ميبدى يزدى متوفى 909 ه . ق . شارح ديوان حضرت امير ( الذريعة ، ج 13 ، ص 269 ) به نوشتهء مرحوم تربيت نسخه‌يى از آن در كتابخانهء حاج حسين آقا ملك موجود است ( دانشمندان آذربايجان ، ص 337 ) ولى آقاى گلچين معانى مىنويسد در كتابخانهء ملك چنين شرحى وجود ندارد !\r\n20 - « شقايق الحقائق » از شيخ احمد الهى كه به نام سلطان ابو الفتح بايزيد بن محمد مراد ( 886 - 918 ه . ق ) نوشته و ميرزا حسن شفيع‌زاده نسخه‌يى از آن در كتابخانهء توپ قاپوسراى استانبول به‌شمارهء 3375 ديده است ( الذريعة ، ج 13 ، ص 268 ) .\r\n21 - شرحى است از شاه مظفر الدّين على بن محمد شيرازى رومى درگذشته به سال 922 .\r\nبه نوشتهء ميرزا حسن شفيع‌زاده دو نسخه از اين شرح در استانبول موجود است .\r\n22 - شرحى است از الهى اردبيلى تاريخ اتمام شرح 908 مىباشد . اين شرح خطبه‌يى دارد مفصل و مقدمه‌يى شامل ده مطلع در اشاره به پاره‌يى از مقدمات و مبادى تصوف . در شرح متن گلشن راز آنچه به نثر است بدون ذكر ماخذ از مفاتيح الاعجاز گرفته و اشعارى از خود بر آن افزوده است كه اگر از عبارات لاهيجى صرف‌نظر مىكرد . خود يكى از شروح مستقل و اصيل بشمار مىرفت .\r\nبراى نمونه قسمتى از خطبهء منظوم « الهى » ذيلا نقل مىشود :\r\n به نام آنكه دل در گلشن راز * هزاران نغمه كرد از عشق او ساز\r\nچو در گلزار حمدش ديده بگشود * نه حامد ديد كس جز وى نه محمود\r\nوجودى يافت بىنام و نشانش * به رتبه برتر از علم و عيانش\r\nولى در جمله موجودات سارى * ز وهم انتقال و نقص عارى\r\nشده بر خويشتن ظاهر به اسما * عيان در خويش ديده جمله اشيا\r\nحقايق گشته اندر علم ظاهر * برون انداخته عكس مظاهر\r\nدر اول جلوه‌گر اسما و اوصاف * در آخر ذات اعيان قاف تا قاف\r\nعيان گشته ز مرآت تقدس * هزاران صورت ارواح و انفس \r\n\r\n","description":"","footnote":"","page_name":" 174 ","page_number":234},
  {"content":"\r\n\r\n مثال و حسن همه چهره گشوده * چو افلاك و عناصر رو نموده\r\nملاحت كرده از عالم ظهورى * فكنده در همه آفاق شورى\r\nولى بااين‌همه موجود حقا * به‌جز حق در دوعالم نيست اصلا\r\nصفاتش گرچه از حصر است بيرون * ولى يكتاست ذات حىّ بىچون\r\nبه هرجا در كشش حسنش در اكوان * فكنده صد فغان در جان اعيان\r\nزهى حسنى كه چون در ملك جان تاخت * لواى عشق در عالم برافراخت\r\nز مهرش مطلع جان گشت روشن * ز وصلش بلبل دل يافت گلشن\r\nچراغى كز رخش هرجا برافروخت * به داغ عشق ، جان عاشقان سوخت\r\nبهرجا كان جمالش جلوه‌گر شد * ز مهر او جهان زير و زبر شد\r\nز دفترهاى حسنش يك ورق بود * كه با اوراق گلشن هم‌سبق بود\r\nز فضل او بهر شاخى هزاران * مقاماتش به صد آهنگ‌خوانان\r\nاز او چون نغمه‌يى در پرده برخاست * هزار آهنگ از عشاق شد راست\r\nيكى از عشق صورت گشته مدهوش * كه كرده عالم معنى فراموش\r\nيكى ديگر مى معنى چشيده * ز جام و بادهء صورت رهيده\r\nز عشقش ديگرى در طرفة العين * شده بىخود ز صاف و درد كونين\r\nتعالى اللّه جمالى در جهان طاق * كه زد مهر رخش آتش در آفاق\r\nچو حسنش كاو جهان را آفتاب است * بهرجا عشق او هم كامياب است\r\nز جذب عشق پاك اوست جانا * كه سازد قطره خود را عين دريا\r\nخداوندا به حق شاه لولاك * كه از مهرش نمود اركان و افلاك\r\nبده از عشق خود كام « الهى » * به دو بنما همه اشيا كما هى . . . \r\nتا گويد :\r\n زهى نظمى كه از بحر حقايق * برون آرد همه درهاى فايق\r\nكند عالم پر از افسانهء عشق * دهد جام مى از خمخانهء عشق\r\nاز او هر نكته‌يى چون جان عارف * مسلم پيش ارباب معارف \r\nو در خاتمه فرمايد :\r\n شده تاريخ اتمامش چو روشن * زده عقلش رقم از شرح گلشن \r\n\r\n","description":"","footnote":"","page_name":" 175 ","page_number":235},
  {"content":"\r\n\r\n خداوندا اسير توست « الهى » * ندارد آب‌رو جز روسياهى\r\nپناهى نيستش جز فضل عامت * نخواهد از سخن جز ذكر نامت\r\nبه هم آورده از روى خجالت * دوسه سه‌حرفى ز حال اهل حالت\r\nميان عاشقان كن سرفرازش * نشان طعن هر حاسد مسازش\r\nاگر رفته خطايى بر زبانش * خط عفوى بكش يا رب برآنش\r\nدل از گفتار اغيارش بپرداز * ز نور خود به سازش مطلع راز\r\nچنانش بهره‌ور ساز از عبادت * كه باشد ختم كارش بر سعادت \r\nنسخه‌يى از آن در كتابخانهء شخصى آقاى ركن الدّين همايون فرخ ساكن رزگنده به خط نستعليق موجود است . كه مربوط به اوايل قرن يازدهم ه . ق . مىباشد و نسخه‌يى در كتابخانهء خصوصى آقاى حاج محمد رمضانى ساكن تهران به خط نسخ مورخ 28 شعبان 1285 ه . ق وجود دارد . نسخه‌يى هم ضمن مجموعهء 2630 كتابخانهء مركزى دانشگاه تهران ياد شده است .\r\n23 - شرحى است از مولانا ادريس بن حسام الدّين بدليسى متوفى 930 ه . ق . به گفتهء ميرزا حسن شفيع‌زاده نسخه‌يى از آن در كتابخانهء ملا مراد استانبول مورخ 1135 ه . ق . موجود و اخيرا هم در استانبول به چاپ رسيده است .\r\n24 - شرح جلال الدّين محمود مورخ 984 ه . ق . نسخه‌يى از آن در كتابخانهء ملى ملك ضميمهء مجموعهء شماره 1149 موجود است .\r\n25 - شرحى است بىسروته و بىاعتبار نسخهء آن به‌شمارهء 3334 مربوط به قرن دهم در كتابخانهء مجلس هست .\r\n26 - شرحى است به نام « ايجاز مفاتيح الاعجاز » از خواجه معين الدّين محمد بن محمود معروف به دهدار متخلص به فانى متوفى 1016 ه . ق كه مفاتيح الاعجاز محمد بن يحيى بن على لاهيجى نوربخشى را خلاصه كرده است .\r\nاين خلاصه به سال 1312 ه . ق در 224 صفحه در بمبئى به طبع سنگى رسيده است .\r\n27 - شرحى است از قاضى نور اللّه شوشترى مقتول در 1019 ه . ق .\r\n28 - شرحى است از حكيم متألّه ملا عبد الرزاق فياض لاهيجى متوفى در 1051 ( الذريعة ج 13 ، ص 270 ) آقاى گلچين معانى معتقدند كه ظاهرا يكى از چاپهاى قديم مفاتيح الاعجاز\r\n\r\n","description":"","footnote":"","page_name":" 176 ","page_number":236},
  {"content":"\r\n\r\nلاهيجى را به صاحب الذريعة ، شرح فياض لاهيجى وانمود ساخته‌اند . چون در هيچ‌يك از كتب رجال چنين شرحى در شمار آثار فياض نيامده است .\r\n29 - شرحى است كه شارح آن نامعلوم است و نسخهء آنكه مورخ 1052 ه . ق . مىباشد در فهرست آستان قدس ، ج 4 ، ص 191 ذيل شماره 844 معرفى شده است .\r\n30 - شرحى است كه باز شارح آن نامعلوم و در فهرست كتابخانهء مركزى دانشگاه تهران ج 14 ، ص 3056 - 3058 به‌شمارهء 4077 معرفى شده است .\r\n31 - « رسالهء مشواق » يا شرح ملا محسن فيض متوفى 1091 ه . ق . شرح اصطلاحات اهل عرفان است كه در گلشن راز به خطوخال و چشم و لب و دهان و مانند اين‌ها تعبير شده و خيلى مختصر است . اين رساله به تصحيح حسن بهمنيار به سال 1325 ش . در 28 صفحه چاپ شده است .\r\n32 - شرحى است كه شارح آن شناخته نشده و نسخه‌يى از آن به‌شمارهء 2294 در 189 صفحه در كتابخانهء مجلس موجود است .\r\n33 - شرحى است ضميمهء مجموعهء شماره 2338 كتابخانهء مجلس ( ص 228 - 250 ) مورخ 1108 ه . ق . ولى شارح آن معلوم نيست .\r\n34 - شرحى است كه در پايان مجموعه‌يى به سال 1303 ه . ق در تهران به طبع سنگى رسيده و شارح آن معلوم نيست .\r\n35 - شرحى است از محمد باقر بن محمد حسين . نسخه‌يى از آن در كتابخانهء آقاى سلطانى بهبهانى به تاريخ تحرير اواخر قرن سيزدهم موجود است .\r\n36 - مجموعة الفوائد يا شرح گلشن يا شرح فن . شارح آن معلوم نيست . اين شرح ده‌هزار و دويست بيت است و در فهرست كتابخانهء مركزى دانشگاه تهران مجلد 14 ، ص 1609 - 1611 معرفى شده است .\r\n37 - شرحى است موسوم به « رسالهء محموديّه » از ميرزا عبد الكريم رايض الدّين زنجانى متخلص به اعجوبه و ملقب به عارف على شاه متوفى 1299 ه . ق . اين شرح را آقاى شمس الدّين پرويزى در تبريز به سال 1335 شمسى با سه رساله ديگر در يك مجلد به طبع رسانيده است .\r\n38 - « غنچهء باز » عارف مشهور و پير طريقت اويسى مولانا جلال الدّين على مير ابو الفضل\r\n\r\n","description":"","footnote":"","page_name":" 177 ","page_number":237},
  {"content":"\r\n\r\nعنقا ( 1266 - 1333 ه . ق ) گلشن راز را به صورت مستزاد درآورده و به محضر مير عين الدوله حسين ذهبى دزفولى اهدا كرده است . « 1 »\r\n39 - « غنچهء باز » نام شرحى است منسوب به سيد حسين بن سيد محمد رضا مورخ 1307 ه ق . نسخه‌يى از آن به‌شمارهء 907 در كتابخانهء آستان قدس رضوى موجود است . آقاى گلچين معانى مىنويسد براى ملاحظهء نسخه به مشهد رفتم و معلوم شد كه سيد حسين نامى با الحاق و افزايش خطبه و ديباچه منظوم و منثور به « غنچهء باز » عنقا خود را ، ناظم آن معرفى كرده و به ميرزا على اصغر خان اتابك تقديم داشته است .\r\n40 - شرحى است منسوب به ابو الفضل عنقاى طالقانى متوفى 1333 ه . ق .\r\n41 - شرحى است از محمد ابراهيم بن محمد على سبزوارى . اين شرح به سال 1330 ه . ق در تهران به طبع سنگى رسيده است .\r\n42 - شرحى است موسوم به « خير الرسائل » از سيد محمد بن محمود حسينى لواسانى طهرانى معروف به عصار كه در 1335 ه . ق . پايان يافته است .\r\n43 - شرحى است از حاج ميرزا محسن عماد اردبيلى متخلص به حالى كه به سال 1333 شمسى به چاپ رسيده است .\r\nشرح و ترجمه گلشن راز به زبانهاى ديگر : مثنوى گلشن راز را به زبانهاى تركى ، آلمانى ، انگليسى ، اردو ، شرح و يا ترجمه كرده‌اند از آن جمله است :\r\n44 - شرح تركى گلشن راز موسوم به « جام دلنواز » ترجمهء مفاتيح الاعجاز است از محمد حلوى .\r\n45 - ترجمه‌ييست به آلمانى كه دكتر كوك « 2 » يك قسمت از آن را سال 1825 ميلادى ترجمه نموده است ( فهرست مشار ، ص 1315 ) .\r\n46 - ترجمه‌ييست به شعر آلمانى از هامرپور گستال خاورشناس اطريشى . كه با مقدمه به زبانهاى عربى و فارسى به قلم مترجم به سال 1838 ميلادى در وين به طبع رسيده است .\r\n47 - ترجمه‌ييست به انگليسى از مستر وين فيلد كه در لندن به سال 1880 ميلادى به طبع رسيده است .\r\n\r\n\r\n","description":"","footnote":"\r\n( 1 ) - اين شرح در دفتر چهارم رديف 5 جزو آثار قرن نهم به عين الدّين نسبت داده شده و در دفتر پنجم پس از تحقيق و روشن شدن موضوع به صورت مذكور معرفى شده است .\r\n( 2 ) - در كتاب از سعدى تا جامى نام اين مترجم « دكتر تولوك » ضبط شده است چاپ اول ص 159 ، چاپ دوم ص 187 .\r\n","page_name":" 178 ","page_number":238},
  {"content":"\r\n\r\n48 - ترجمه‌ييست به زبان اردو از مولوى احمد حسن سواتى كه در دهلى به طبع رسيده است .\r\n49 - ترجمهء منظومى است به تركى ، مرحوم تربيت مىنويسد : « شاعرى متخلص به شيرازى در سنهء 829 گلشن راز را نظما به تركى ترجمه كرده است . نسخه‌يى از آن به تاريخ تحرير 871 نزد نگارنده موجود است » ( دانشمندان آذربايجان ، ص 336 ) .\r\nنظيره‌هاى گلشن راز :\r\nعده‌يى در مقابل گلشن راز نظيره‌سازى كرده‌اند و مرحوم تربيت نوشته است . « و از جملهء نظائر آن مثنوى ، منظومه‌هاى ازهار گلشنى و گلشن رموزى است » .\r\nهمچنان‌كه آقاى گلچين معانى متذكر شده‌اند ازهار گلشنى نادرست و صحيح آن ازهار گلشن مىباشد . گلشن رموزى از محمد رموزى نشلجى متوفى 972 ه . ق . و ازهار گلشن از ميرزا ابراهيم ادهم شاعر معروف قرن يازدهم و متوفى در 1060 ه . ق . است .\r\nنسخه‌يى از ازهار گلشن به‌شمارهء 4802 در كتابخانهء مركزى دانشگاه تهران موجود است ولى در فهرست آن كتابخانه ( ج 14 ، ص 3739 ) به جاى ازهار گلشن‌نامه منظومهء درة التاج معرفى شده است . در پايان اين مقاله چاپهاى ( گلشن راز و ترجمه‌ها و بعضى از شروح ) نيز ذكر شده است\r\n( روضات الجنان ، ج 2 ، ص 91 - هفت اقليم ، ص 213 - 214 - رياض العارفين ، ص 221 - 227 - مجمع الفصحا ، ص 59 - 68 - دانشمندان آذربايجان ، ص 334 - 338 - مقدمه بر كنز الحقائق - تاريخ ادبيات دكتر شفق ، ص 263 - 268 - ريحانة الادب ، ج 2 ، ص 298 - 299 - الذريعة ، ج 9 ، ص 506 ، 101 - مؤلفين مشار ، ج 6 ، ص 55 - 56 - نسخه‌هاى خطى ، دفتر 4 ، ص 53 - 124 - فرهنگ سخنوران )\r\n\r\nمخلصى بنيسى\r\nنامش حسن و از شاعران سدهء دهم هجرى قمرى است به نوشتهء صاحب مجمع الخواص اوقات خود را به نوشتن و ترتيب دادن قباى فتح مىگذرانيده است .\r\nگويا براى ميرزا محمد وزير ، قباى فتحى ترتيب مىدهد ولى چنان‌كه مىبايست پاداش نمىبيند و لذا اين قطعه را گفته به او مىفرستد :\r\n جامهء فتح را چو قيمت نيست * حسن مخلصىّ بنيسى \r\n\r\n","description":"","footnote":"","page_name":" 179 ","page_number":239},
  {"content":"\r\n\r\n بعد از اين بهر امردان بايد * بند تنبان فتح بنويسى ! \r\nاز اوست :\r\n مردم ز غم رخ نكويت * رفتم ز جهان نديده رويت\r\nفرياد كه عاقبت به صد درد * برديم به خاك آرزويت\r\nدر حشر چو سر برآرم از خاك * هر سوى روم به جستجويت\r\nدر چهرهء حور عين ببينم * افتد چو مرا نظر به سويت\r\nدر ديدهء « مخلصى » دوعالم * نبود به بهاى نيم مويت \r\n( مجمع الخواص ، ص 288 - 289 - دانشمندان آذربايجان ، ص 339 )\r\n\r\nمراد طسوجى\r\nملا مراد پسر ميرزا جان از شاعران سدهء يازدهم هجرى قمرى و از معاصران ولى قلى بيگ مؤلف قصص خاقانى ( مؤلفهء 1073 - 1085 ق ) است . ولى قلى بيگ مىنويسد :\r\nدر قريهء طسوج تولد يافته است . نسلش به سلسلهء انصار منتهى مىشود صاحب چندين هزار بيت است . تتبع از نظامى گنجوى كرده و خازن بيانش سه گنج را بربسته و هذا اليوم مالك اوست و عبارت است از :\r\n1 - « حصول المراد » در بحر مخزن الاسرار تخمينا سه‌هزار بيت .\r\n2 - مثنوى « عشق و حسن » در بحر يوسف و زليخا تقريبا چهار هزار بيت .\r\n3 - مثنوى ديگرى هم در بحر ليلى و مجنون ساخته و پرداخته است . از ديگر آثار او گويا شرحى بوده كه به زيج الغ بيگ مىنوشته است . در خدمت شيخ الفضلا حسين تنگ‌آبادى كه از جمله علماى عصر شاه‌عباس ثانى بوده تحصيل كمالات نموده است . از مثنوى « حصول المراد » اوست :\r\n اى به تو روشن همه از شش‌جهت * از جهت آنكه نيى در جهت\r\nرشتهء جانها ز تو پرپيچ‌وتاب * از تو به پا خيمهء زرين طناب\r\nنور ظهور تو در اين بارگاه * بسته به چشم همه راه نگاه \r\n\r\n","description":"","footnote":"","page_name":" 180 ","page_number":240},
  {"content":"\r\n\r\nاز مثنوى عشق و حسن اوست :\r\n به حسن عشق او را مىكنم ياد * كه نام دلبرى و دل‌دهى داد\r\nعلوّ پايهء تقديس آن ذات * كجا و كى رسى هيهات ، هيهات\r\nدر اين ره عقل حيران است و مجنون * تعالى شأنه عما يقولون \r\nاز غزليات اوست :\r\n اندر سر هر ذره هواييست نهفته * نشنيده كس اين راز و كسى نيز نگفته\r\nبحريست جهان موج‌زن از جنبش اركان * اندر صدفش پر ز گهرهاى نسفته\r\nدر سينه غم عشق چه داغى است نمايان * در دل هوس وصل چه درّيست نهفته \r\nاز رباعيات اوست :\r\n خاريم اگرچه چمن‌آراى خوديم * خاكيم و غبار خاطر پاى خوديم\r\nدر وادى بىخودى شب و روز چو موج * عمريست كه مىدويم و بر جاى خوديم \r\n( دانشمندان آذربايجان ، ص 340 - 341 )\r\n\r\nمعجز شبسترى\r\nميرزا على متخلص به « معجز » فرزند حاجى آقا تاجر شبسترى به سال 1252 شمسى در شبستر تولد يافت و تحصيلات ابتدايى خود را در مولدش به پايان رسانيد و به علت فوت پدرش در شانزده‌سالگى به استانبول مسافرت كرد و در آنجا به مطالعه و تكميل معلومات پرداخت وى در سىسالگى دوباره به زادگاهش برگشت و بيشتر اوقات خود را به سرودن اشعار انتقادى به زبان تركى آذربايجانى و فارسى گذرانيد . معجز در اشعار خود ضمن مبارزه با خرافات ، مردم را به تحصيل كمالات ترغيب مىنمود . به سال 1312 ش . سفرى به شاهرود كرد و يك سال بعد در همان‌جا بدرود حيات گفت . تاريخ تولد معجز در مؤلفين مشار ( ج 4 ، ص 404 ) 1250 و فوتش 1312 شمسى قيد شده است . اشعار تركى وى به سال 1324 ش . جمع‌آورى و چاپ شده است .\r\nدر حدود سال 1307 شمسى اهالى شبستر به تشويق وى به فكر تأسيس مدرسه دخترانه مىافتند معجز اشعارى مىسرايد و به مقامات مربوط مىفرستد و در نتيجه به\r\n\r\n","description":"","footnote":"","page_name":" 181 ","page_number":241},
  {"content":"\r\n\r\nتأسيس دبستان پوراندخت شبستر موفق مىشود . قسمتى از اين اشعار ذيلا براى نمونه نقل مىشود :\r\n تا مادر اطفال نخوانند و ندانند * اطفال چنان مادر خر ، خربچگانند\r\nبر مؤمنه فرض است نبى گفت تعلم * گر مؤمنه زن نيست بگوييد كيانند\r\nروحى كه عليل است كند خسته بدن را * اطفال چو جسمند ، زنان روح و روانند\r\nآبادى هر مملكت از دانش زنهاست * چه بر پسران تربيت‌آموز زنانند\r\nمادر كه ندانست وطن چيست ، عجم چيست * اطفال چه دانند كه از اهل كيانند\r\nبااين‌همه اوهام به شهراه ترقى * اين قافله تا حشر رسيدن نتوانند\r\nايرانى بىچاره سر از خواب جهالت * بردار ، كه صبح آمد و ياران نگرانند\r\nبرخاست موانع دگر انديشه مكن هيچ * غولان همه دربند سليمان زمانند\r\nيك‌ره گذرى كن به‌سوى گلشن احرار * بين معجز و بلبل چه خوش‌آهنگ نوانند \r\nاز اشعار تركى اوست :\r\n ئولوب شيخ محمود جنت مكان * قاليب ( گلشن راز ) اوندان نشان\r\nاونى شهرهء شهر ايدن دوستان * قلمدور قلم بارك الله قلم\r\nديدم آغليا آغليا اى قلم * هانى سبزوارى هانى محتشم\r\nدئدى : معجز الساعه حىّ الامم * قلمدور ، قلم بارك الله قلم \r\nمعجز دو برادر بنامهاى حسن و حسين داشته كه در استانبول درگذشته‌اند .\r\n( تاريخ فرهنگ ارونق و انزاب - ديوان ص 105 )\r\nملتجى چشمه‌كنانى ( ر ك : على خويى )\r\n\r\nنيازى شبسترى\r\nشيخ عبد الله شبسترىزاده متخلّص به « نيازى » از احفاد شيخ محمود شبسترى است وى به سال 926 ه . ق از جانب سمرقند به ديار روم رفت و سلطان سليم پادشاه آن سرزمين مقدم وى را گرامى شمرد ، هر دوسه ماه مبلغ پنج هزار آقچهء عثمانى به وى انعام مىنمود . شيخ مثنوى « شمع و پروانه » را به نام سلطان سليم گفته كه داراى مضامين دلپذيرى است .\r\n\r\n","description":"","footnote":"","page_name":" 182 ","page_number":242},
  {"content":"\r\n\r\nرساله‌يى نيز در قواعد معما تأليف نموده و امثال قواعد را به نام سلطان سليم قرار داده از آن رساله است :\r\n قومى كه به راه طلبت افتادند * نقد دل و دين ز شوق وصلت دادند\r\nخود شوق تو در اهل درم يك درمى * نگذاشت ، ولى بىدرمان آزادند . « 1 » \r\nدو حاشيه بر حواشى شرح تجريد سيد شريف و حاشيهء شرح مطالع وى نوشته و كافيه را هم شرح كرده است .\r\nدر وفات سلطان سليم ( 926 ) دو ماه تاريخ در يك مصراع آورده است :\r\n سليمى آن شهنشاهى كه دايم * ز عزش داشت اهل شرك ذلت\r\nبه اندك علتى رخت از جهان بست * قضاى آسمان بود آن ، نه علت\r\nقصورى شد ممالك راز فوتش * كه دولت فوت شد از اهل ملت\r\nشود هريك از آن تاريخ فوتش * « قصور مملكت » يا « فوت دولت » \r\nهمچنين قصيده‌يى در شصت بيت ساخته كه هر مصراعى از آن مشتمل بر تاريخ جلوس سلطان سليمان « 926 » و مصراع ديگرش تاريخ فتح قلعهء رودس ( 928 ) مىباشد .\r\nولى در مواد التواريخ ( ص 83 ) مطلع قصيده بدين شكل آمده است .\r\n در اول جلوسى بوى سرفرازى * دوم فتح اردوس الااى « نيازى » \r\n926 930\r\nفوت او در اوايل سلطنت سليمان خان اتفاق افتاده و مرحوم تربيت چنين نقل قول كرده است :\r\n« كان ابن الشبسترى رحمة الله ، شابا جميل الصورة ، طويل القامة ، كريم الاخلاق ، سليم الطبع ، قوى الذهن و كان حسن الصحبة لين الجانب بعيدا عن التكلف و كان متواضعا متخشعا متحببا الى الاخوان و مات فى اوائل سلطنة سلطان سليمان خان » .\r\nچند بيت از قصيده‌ييست كه در توصيف فصل بهار سروده است :\r\n به وصف باغ كه چون روى گل‌رخان رعناست * اگرچه غنچه دهان بسته است ، گل گوياست\r\nچنان به باغ عزيز است مقدم ياران * كه چون رسيد روان سبزه از زمين برخاست\r\nدر آب صاف فتاده‌ست عكس گل گويى * كه عكس آن گل رخساره در تصور ماست \r\n\r\n\r\n","description":"","footnote":"\r\n( 1 ) - براى اطلاع از شرح معما رجوع شود به مجالس النفائس ص 366 - 369 .\r\n","page_name":" 183 ","page_number":243},
  {"content":"\r\n\r\n پى نثار قدوم شهِ ربيع به باغ * شكوفه گشت درم‌ريز و باد در يغماست \r\nاز غزلهاى اوست :\r\n روان شد محمل جانان و من حيران از آن رفتن * نه بىاو مىتوان بودن ، نه با او مىتوان رفتن\r\nگذشت او تند و من بر خاك ره جان مىكنم بىاو * نه صبر اين‌چنين بودن نه تاب آن‌چنان رفتن\r\nنديدم روى جانان سير و وقت جان سپردن شد * دريغا كام دل ناديده خواهم از جهان رفتن\r\nمكن نسبت به قدّ خوش‌خرام يار ، طوبى را * كجا طوبى تواند همچو آن سرو روان رفتن\r\nمگر عزم سفر دارد « نيازى » از سر كويش * كه نتواند ز گلشن بلبل بىخان‌ومان رفتن \r\n\r\nرباعى :\r\n اى دوست فلك بر من بىچاره بسى * كرده‌ست ستم كه نيست آگاه كسى\r\nكرده‌ست تو را هم‌دم هر خار و خسى * آتش زده بر جان و دلم هر نفسى \r\n( ترجمهء مجالس النفائس ، ص 366 - 369 - دانشمندان آذربايجان ص 266 - 267 )\r\n\r\n","description":"","footnote":"","page_name":" 184 ","page_number":244},
  {"content":"\r\n\r\n\r\nاز شاعرانى كه به تركى آذربايجانى شعر گفته‌اند :\r\n\r\nثابت طسوجى ، ابراهيم\r\n( ر ك : دانشمندان آذربايجان ، ص 90 )\r\n\r\nذكرى كوزه‌كنانى ، كربلايى نجف\r\n( ر ك : دانشمندان آذربايجان ، ص 152 )\r\n\r\nشانى شبسترى\r\n( ر ك : دانشمندان آذربايجان : ص 187 )\r\n\r\nشيداى شبسترى ، ميرزا لطف اللّه\r\n( ر ك : دانشمندان آذربايجان ، ص 210 ) .\r\n\r\n","description":"","footnote":"","page_name":" 185 ","page_number":245},
  {"content":"\r\n . \r\n","description":"","footnote":"","page_name":" 186 ","page_number":246},
  {"content":"\r\n\r\n\r\nسخنوران تبريز\r\n\r\n","description":"","footnote":"","page_name":" 187 ","page_number":247},
  {"content":"\r\n\r\n\r\nتبريز\r\nتبريز از شهرهاى بزرگ و تاريخى ايران و مركز استان آذربايجان شرقى است . دربارهء تاريخ بنا و وجه تسميهء آن نظرات گوناگونى اظهار شده است .\r\nمينورسكى خاورشناس فقيد مىنويسد : « سارگن دوم در سال 714 قبل از ميلاد به قصد تصرف ممالك اورارتو سفرى به شمال غربى ايران كرد . از ناحيه سليمانيهء كنونى ( واقع در كردستان عراق ) داخل كردستان مكرى شد ، از پارسوا ( پسوهء كنونى ) و ساحل جنوبى درياچهء اروميه گذشت ، از سوى شرقى درياچه به راه خود ادامه داد و پس از پشت سر گذاشتن اوشكايا ( اسكويهء كنونى ) قلعهء « تاروى » يا « تاروئى » و « ترماكيس » را گشود . بعيد نيست يكى از اين دو كلمه نام قديمى تبريز كنونى باشد . ( آثار باستانى آذربايجان ، ج 1 ، ص 3 ) .\r\nمورخان ارمنى آن را « تورژ » مخفف ( داى ، ورژ ) به معنى انتقامگاه دانسته‌اند و معتقدند كه خسرو ارشاكى ( 217 - 233 ميلادى ) حاكم ارمنستان اين شهر را به ياد انتقام گرفتن اردوان از اردشير بابكان بنياد نهاده است .\r\nاز تاريخ قبل از اسلام اين شهر بيش از اين اطلاعى در دست نيست . ولى تاريخ بعد از اسلام آن نسبة روشن و اجمالا بدين شرح است كه سال 22 هجرى قمرى وقتى كه اعراب متوجه آذربايجان شدند . به علت خوشى آب‌وهوا و وفور نعمت به تدريج در اين مرزوبوم رخت اقامت افكندند و از آن تاريخ ، تبريز رو به آبادى نهاد . ياقوت در معجم البلدان و حمد اللّه مستوفى در نزهت القلوب آن را تبريز ( به كسر اول ) ضبط كرده و بناى آن را به زبيده خاتون زن هارون الرشيد نسبت داده‌اند .\r\nدر اين شهر آثار تاريخى متعددى از قبيل زيارتگاهها ، مساجد ، مقابر ، كتابخانه‌ها وجود\r\n\r\n","description":"","footnote":"","page_name":" 188 ","page_number":248},
  {"content":"\r\n\r\nداشته و دارد كه بعضى مانند شنب‌غازان ، ربع رشيدى و مقبرة الشعراء در اثر حوادث و عوامل طبيعى از قبيل زلزله‌هاى متعدد با خاك يكسان شده « 1 » و بعضى مانند محراب مسجد على شاه ، و مسجد كبود و . . . هنوز هم پابرجا است .\r\nبراى اطلاع بيشتر از تاريخ تبريز و مقابر و آثار و ابنيهء باستانى آن ، علاوه بر سفرنامه‌هاى معتبر و مستند سياحان ، به ترتيب تاريخ تأليف به كتابهاى زير هم رجوع شود :\r\n1 - روضات الجنان و جنات الجنان تأليف حافظ حسين كربلايى ، تصحيح شادروان جعفر سلطان القرايى ( دو جلد ) چاپ تهران 1344 و 1349 ش ، ( مؤلفهء 975 ه . ق . ) .\r\n2 - روضهء اطهار تأليف محمد امين حشرى تبريزى ( مؤلفهء 1011 ه . ق . ) چاپ تبريز 1371 ش . به تصحيح نگارنده .\r\n3 - اولاد الاطهار تأليف محمد رضا طباطبايى چاپ 1304 ( مؤلفهء 1300 ه . ق . ) .\r\n4 - تاريخ و جغرافى دارالسلطنهء تبريز تأليف نادر ميرزا ، چاپ تهران 1323 ه . ق . ( مؤلفهء 1302 - 1322 ه . ق . ) .\r\n5 - تاريخ امكنهء شريفه و رجال برجسته تأليف ميرزا على آقا ثقةالاسلام ، چاپ تبريز 1332 ش .\r\n6 - تاريخ تبريز ، تأليف ولاديمير مينورسكى ترجمهء عبد العلى كارنگ ، چاپ تبريز 1337 ش .\r\n7 - نظرى به تاريخ آذربايجان تأليف دكتر محمد جواد مشكور ، چاپ تهران 1349 ش .\r\n8 - تبريز و پيرامون نگارش شفيع جوادى ، تبريز 1350 ش .\r\n9 - آثار باستانى آذربايجان جلد اول آثار و ابنيهء تاريخى شهرستان تبريز ، تأليف عبد العلى كارنگ ، چاپ تبريز 1351 ش .\r\n10 - تبريز تا پايان قرن نهم هجرى تأليف دكتر محمد جواد مشكور ، چاپ تهران 1352 ش .\r\n\r\n\r\n","description":"","footnote":"\r\n( 1 ) - ر ك : نشريهء دانشكدهء ادبيات تبريز سال 16 شماره 2 ، ص 137 - 162 مقالهء نگارنده تحت عنوان : « زلزله‌هاى تبريز » .\r\n","page_name":" 189 ","page_number":249},
  {"content":"\r\n\r\n\r\nمقبرة الشعراء\r\nنگارنده به سال 1343 شمسى در نشريهء دانشكدهء ادبيات تبريز ( سال 16 ، شماره 3 ) مقاله‌يى تحت عنوان « مقبرة الشعراى سرخاب » نوشت و اقوال مورخان و تذكره‌نويسان متقدم و متأخر را به منظور كشف محل تقريبى آن نقل كرد . اجمالا يادآور مىشود كه :\r\n1 - حمد اللّه مستوفى در نزهت القلوب ( مؤلفهء 740 ) چنين نوشته است « در مقبرة الشعراء به سرخاب : انورى ، خاقانى ، ظهير الدّين فاريابى ، شمس الدّين سجاسى ، فلكى شيروانى و ديگر شعرا مدفونند » ص 89 .\r\n2 - دولتشاه سمرقندى در تذكرة الشعراء ( مؤلفه 892 ) نوشته است :\r\n« وفات خاقانى در شهر تبريز بوده . . . و در سرخاب آسوده است و مرقد او اليوم مشهور و مقرر است . قبر افضل الزمان ظهير الدّين طاهر بن محمد فاريابى و ملك‌الشعرا شاهفور بن محمد اشهرى نيشابورى هر دو در پهلوى خاقانى است » ص 93 .\r\n3 - صاحب روضات الجنان ( مؤلفهء 975 ) مقبرة الشعراء را در سرخاب نزديك مزار بابا حسن با وصف ويرانى چنين توصيف مىكند :\r\n« مرقد و مزار . . . خاقانى رحمة اللّه تعالى نزديك به مزار حضرت بابا حسن است از راهى كه به باغ بيگم مىروند به جانب دست چپ مدفون است ، خواجه ظهير و شاهفور نيشابورى كه هر دو شاعر فاضل بىبدل بوده‌اند هم آنجا مدفونند آن محل را مقبرة الشعراء مىگفته‌اند ( يحتمل كه قبر ديگر از شعرا نيز آنجا بوده باشد ) جاى مشخّص و معيّن بوده حالا مندرس و منطوى است نه اثر از آنجا ماند و نه آثار به واسطهء استيقاظ اولو الابصار » ( ج 1 ص 201 ) .\r\nباز مىنويسد :\r\nدر پاى مزار پير قنديلى مزار عزيزى است اسدى تخلص و بر لوح مزار او اين دو بيت مرقوم است :\r\n معنىطلبان باديهء عمر بريدند * تا تصفيه كردند حيات ابدى را\r\nشكرانهء اسباب حياتى كه تو را هست * يك فاتحه بفرست روان اسدى را \r\nو در آن طرف راه به جانب دست راست مزار مولانا مانى شاعر و نقاش شيرازى است . . .\r\n( ج 1 ، ص 211 ) .\r\n\r\n","description":"","footnote":"","page_name":" 190 ","page_number":250},
  {"content":"\r\n\r\nو در جلد 1 صفحهء 271 ، 272 ضمن ذكر مدفونين گورستانهاى سرخاب مزار خاقانى و ظهير و بابا اسماعيل را در « دومنار » و مزار پير قنديلى و اسدى را در درگاه سرخاب نوشته است و معلوم مىدارد كه مقبرة الشعراء در حوالى « دو منار » سرخاب قرار داشته است .\r\n4 - ملا حشرى در روضهء اطهار ( مؤلفهء 1011 ) مىنويسد :\r\n« مزارات حكيم خاقانى و اسدى طوسى و شاهفور و ظهير الدّين محمد فاريابى در ابتداى سرخاب اظهر من الشمس و آن مزار موسوم است به مقبرة الشعراء » ص 115 .\r\n5 - از متأخران طباطبايى در اولاد الاطهار ( كه به سال 1300 هجرى قمرى از تأليف آن فارغ شده ) و همچنين نادر ميرزا در تاريخ تبريز ( مؤلفهء 1302 - 1322 ه . ق . ) از مقبرة الشعراء مانند گورستانى معدوم و نامعلوم نام برده‌اند . « 1 »\r\nنادر ميرزا مىنويسد « اين گورستان معروف بوده به كوى سرخاب بدين كوى گورستانها باشد كوچك و بزرگ ندانيم كه اين مقبره كدام باشد مگر آنكه در اين كوى به جنب بقعهء سيد حمزه مقبره‌يى عمارت كرده براى مدفن ميرزا عيسى حسينى فراهانى كه قائم‌مقام صدارت ايران و دستور نايب‌السلطنه عباس ميرزا بود و به‌سوى شرق آن مقبره قبرستانى است بس كهنه از بعضى شنيده‌ام كه مقبرة الشعراء آنجا باشد » ص 133 .\r\nهم‌اكنون در همين محل يادگاه باشكوه و معظمى فراخورشان والاى سخنوران و عارفان و دانشمندان مدفون در مزارات سرخاب ساخته و پرداخته مىشود . اميد است به موازات آن با كشف و احياى قبور اين افتخارات ملى و ذخاير قومى و معنوى كه هريك در عصر خود خدمتگزار تاريخ علم و دانش و شعر و ادب ميهن عزيز ما بوده‌اند دين ملى خود را ادا كنيم و موجبات شادى روان آزادگانى را كه در مقبرة الشعراء و ساير مزارات سرخاب آرميده‌اند فراهم سازيم .\r\nناگفته نماند كه در جوار مقبرة الشعراء حظيرهء بابا مزيد بوده است و از شعراى بنام و معروف : همام تبريزى و محمد شيرين ( مغربى ) و خواجه عبد الرحيم خلوتى و . . . نيز در آن\r\n\r\n\r\n","description":"","footnote":"\r\n( 1 ) - دكتر غفار كندلى در نامه‌يى كه از بادكوبه به آقاى جعفر سلطان القرائى مصحح روضات الجنان فرستاده است . قبر خاقانى شروانى را هم‌اكنون سالم و بىآسيب مىداند و معتقد است كه محل تحقيقى مقبرة الشعراء را از روى مدارك مبسوطى كه پيش اوست مىتوان به آسانى تعيين كرد ، مىگويد : « از اينكه بعضى مىنويسند كه حالا از مقبرة الشعراء خبرى نيست . به نظر اين جانب اين اظهارنظر روى اطلاعات ناقص شخصى است و نادرست است . . . مرحوم نوروز آغازاده استامپاژ نوشتهء قبر خاقانى را با خود به بادكوبه آورده و اين كاغذ گرانبها حالا در آرشيو موزهء نظامى بادكوبه نگهدارى مىشود . حيفم آمد كه جلد دوم كتاب روضات الجنان بدون اين سند تاريخى چاپ شود لذا عكس آن را فرستادم . . . » . و اين عكس در روضات الجنان ، ج 2 ص 637 چاپ شده است .\r\n","page_name":" 191 ","page_number":251},
  {"content":"\r\n\r\nجا مدفونند .\r\n( براى اطلاع بيشتر از مدفونين مزارات سرخاب رجوع شود به روضات الجنان ، ج 1 ، روضهء دوم ، ص 47 - 273 ) .\r\nبخشهاى شهرستان تبريز عبارتند از : بخش حومه ، آذرشهر ، ارونق و انزاب ، اسكو ، بستان‌آباد ، هريس ( سالنامهء آمارى 1351 ) و سخنوران آن ( به استثناى ارونق و انزاب كه بطور جداگانه ذكر شده‌اند ) بدين شرح‌اند :\r\n\r\nآذر تبريزى\r\nابو القاسم مرتضوى فرزند حاج سيد مرتضى صراف به سال 1250 شمسى تولد يافت و اواخر سال 1311 شمسى زندگانى را بدرود گفت و در مقبرهء سيد حمزه آرميد .\r\nوى سال 1310 ه . ق . به استانبول سفر كرد و با سيد جمال الدّين اسدآبادى ملاقات نمود . « اوراق پريشان » از آثار اوست كه سال 1334 در تبريز به چاپ رسيده است .\r\nدر اين كتاب چند فقره از نامه‌هاى طالب‌اوف كه به آن شادروان نوشته درج شده است .\r\nآذر مردى وارسته و آزادىخواه و شاعر بود ديوان اشعارش كه بيش از يك‌هزار بيت مىباشد اكنون در تصرّف آقاى « بقا مرتضوى » از نوادگان آن شادروان هست .\r\nنمونه‌يى از اشعار اوست :\r\n دانى كه جام و باده چه سود و ثمر دهد * كاهد ز عقل و زر ببرد دردسر دهد\r\nاين مايهء هلاكت و اين جوهر ممات * تأثير سمِّ خويش به قلب و جگر دهد\r\nعاقل نمىفشاند تخمى كه عاقبت * درد و تعب بپرورد و مرگ بردهد\r\nهرگز سزد كه مرد خرد اختيار خويش * دست هوس سپارد و بر شور و شر دهد\r\n« آذر » چگونه مىشمرد مرد باخرد * آن را كه مرگ مىخرد و سيم و زر دهد \r\n( داستان دوستان ، ص 157 )\r\n\r\n","description":"","footnote":"","page_name":" 192 ","page_number":252},
  {"content":"\r\n\r\n\r\nآذر منير تبريزى\r\nابراهيم منير ديوان ، معروف به خطاط به سال 1282 هجرى قمرى در تبريز تولد يافت به فارسى و تركى شعر مىسرود ابتدا آذرى و بعد آذرمنير تخلص مىكرد .\r\nسال 1303 سفرى به استانبول كرد و تا 1309 در آنجا به تجارت اشتغال داشت .\r\nوى به سال 1318 شمسى در هفتادسالگى در تبريز وفات يافت .\r\nچند بيتى از قصيدهء اوست :\r\n طلوع شمس حقيقت شد از جبين محبت * جهان جوان شد از آيين نازنين محبت\r\nببين به روز ازل كردگار جلّ جلاله * سرشت هيكل آدم ز ماء و طين محبت\r\nبه شعر گفتن « آذر منير » خيل ملائك * از آسمان بفرستند آفرين محبت \r\n( اطلاعات متفرقه )\r\n\r\nآزرم تبريزى\r\nمحمود ملماسى به سال 1296 در تبريز تولد يافت ، تحصيلات ابتدائى خود را نزد پدر فاضلش فراگرفت بعد در محضر استاد ميرزا محسن اديب العلماء به كسب فيض پرداخت .\r\nآزرم خط زيبايى داشت و شعر خوب مىسرود . مردى بسيار متواضع و نجيب و هنرمند بود . وى روز دوم تيرماه 1370 شمسى درگذشت و در جوار استاد شهريار آراميد در كتاب « ياد ياران » آزرم از اعقاب همام تبريزى ، و افراد خانوادهء وى از جمله فرزند ارشدش علاء الدّين ملماسى همه اهل فضل و كمال و صاحب قلم و قرطاسى و ملماسى معرفى شده‌اند .\r\nنمونه‌يى از اشعار اوست :\r\n رمزى ز بلا آن قد و بالاى تو باشد * گلشن اثرى از رخ زيباى تو باشد\r\nآشفته چه سازى دل آزرم ، خدا را * زان بيش روا نيست كه رسواى تو باشد \r\n* * *\r\n\r\n","description":"","footnote":"","page_name":" 193 ","page_number":253},
  {"content":"\r\n\r\n آگه شويد اى دوستان ، من عاشق ديوانه‌ام * سرگشتهء عشق بتى ، شيرين‌لب مستانه‌ام\r\nآشفته همچون موى او ، سرگشته چون ابروى او * حيران آن گيسوى او ، افسونم و افسانه‌ام \r\n( نغمه‌هاى تبريز ص 25 - 27 ، ياد ياران ، ص 368 )\r\n\r\nآغاى تبريزى\r\nاز سخنوران سدهء هشتم ه . ق . و يا قبل از آن بوده است . از اشعار وى در جنگ ف 573 ، لالا اسماعيل شمارهء 487 ر ، سدهء هشتم و در جنگ ف 601 ، نافذ پاشا شمارهء 1026 نسخ دولت شاه شيرازى مورخ رجب 741 . آمده است\r\nاز اوست :\r\n نگار كرد به خون دلم نگار انگشت * ز خون دل بنهاديم بر نگار انگشت \r\n( فهرست ميكروفيلمها ، ج 1 ، ص 500 ، 506 - انيس العشاق ، ص 45 )\r\n\r\nآگهى تبريزى\r\nاز سخنوران عصر سلطان يعقوب آق‌قويونلو ( 883 - 896 ) بود سام ميرزا مىنويسد به سوزن‌گرى اوقات مىگذرانيد و گاهى به شعر گفتن رغبت مىنمود از اوست :\r\n ناله كردن بر سر آن كوى غوغا كردن است * گريه كردن پيش مردم يار رسوا كردن است \r\n* * *\r\n به گريه موسم گل در فراق يار گذشت * به گل‌رخى ننشستيم و نوبهار گذشت \r\n( ترجمهء مجالس النفائس ، ص 302 - تحفهء سامى ، ص 317 - دانشمندان آذربايجان ، ص 13 )\r\n\r\n","description":"","footnote":"","page_name":" 194 ","page_number":254},
  {"content":"\r\n\r\n\r\nميرزا ابراهيم فرزند عبد الجليل وزير تبريزى از منشيان قائم‌مقام و در مراحل كسب كمالات معنوى از جملهء شاگردان شيخ احمد احسايى و سيد كاظم رشتى بوده است وى به زبان فارسى و عربى تسلط داشت و به نظم و نثر مطلب مىنگاشت .\r\n\r\nتأليفات او :\r\n\r\n1 - تحفة الملوك فى سير السلوك :\r\nبه نام محمد ميرزا وليعهد فتح على شاه در چهار ركن در عرفان و اخلاق و سياست در تاريخ 1247 نوشته است .\r\nآغاز : الحمد للّه الذى خلق الانسان علمه البيان ، خلقه فى احسن تقويم .\r\nبنا به نوشتهء آقاى منزوى از اين كتاب نسخه‌يى در دانشكدهء ادبيات تهران به‌شمارهء 104 د ، به خط شكستهء نستعليق سدهء 13 در 101 برگ هست ( فهرست دانشكدهء ادبيات ، ج 1 ، ص 89 ) .\r\n\r\n2 - اصول دين و فروع آن :\r\nبه نام قهرمان ميرزا و محمد خان تأليف شده در دو مقاله است الف - علم معرفت بارى . ب - علم شريعت . از اين رساله در كتابخانهء دانشگاه تهران به‌شمارهء 4242 مورخ 1292 هست ( فهرست دانشگاه ، ج 13 ، ص 3212 ) .\r\n\r\n3 - حقايق العلوم :\r\nوى مدتى در عتبات عاليات به تعليم و تعلم و تأليف و تصنيف پرداخته و كتابى به عنوان « حقايق العلوم » به نام محمد شاه تدوين نموده است .\r\n\r\n4 - مآثر سلطانى :\r\nپس از تأليف حقايق العلوم به وقايع‌نگارى مأمور شده و ابتدا به ( سفر هرات و تسخير آن ) شروع نموده و آن را به اسم « مآثر سلطانى » موسوم ساخته است نسخه‌يى از اين رساله نزد مرحوم تربيت موجود بوده است . چنين شروع مىشود :\r\n« الحمد للّه الذى خلق الاصباح من مشرق الازل و خلق الارواح من مشرع لم يزل . . . » .\r\n\r\n5 - حقايق الشريعة :\r\nدر « فهرست نسخه‌هاى خطى » رساله‌يى به نام « حقايق الشريعة » به دو نسبت داده شده است .\r\nصاحب نگارستان دارا مىنويسد : « ذهنش صاف و طبعش مايل به انصاف و در علم نجوم و كلام و حديث و معانى و بيان دستى دارد و سليقه‌اش مستقيم است و در خانهء خود\r\n\r\n","description":"","footnote":"","page_name":" 195 ","page_number":255},
  {"content":"\r\n\r\nبىمطالعه و مذاكره نيست و كارى مىكند و قليل الشعراست » .\r\nنمونه‌يى از اشعار اوست :\r\n اى همايون خطهء تبريز اى فخر البلاد * چند داد ايزد تو را اين وسعت و اين حوصله\r\nتا مقر شوكت شه شد زمينت از شرف * برتر از اوج سماوات آمدى صد مرحله\r\nچندگه بهر تفرج شاه گشت ار از تو دور * شاد باش اكنون به سويت بازگردد خوش‌دله\r\nگر ز بأسش شمه‌يى خوانند بر گوش و حوش * گرگ دارد چون شبان روز و شبان پاس گله \r\n( نگارستان دارا ، ص 58 - 59 - دانشمندان آذربايجان ، ص 16 - 17 - فهرست نسخه‌ها ، ج 2 ، ص 886 ، 1564 )\r\n\r\nابو الفضل تبريزى\r\nاز شاعران سدهء هفتم هجرى و يا قبل از آن است از او تنها رباعى ذيل در نزهة المجالس آمده است :\r\n گرچه ز ميانت به ستوه است كمر * زان گنبد سيمين ، به شكوه است كمر\r\nفىالجمله ، كمر ز كوه سيمين مگشا * زيراكه خود آرايش كوه است كمر \r\n( نزهة المجالس ، ص 362 )\r\n\r\n\r\n","description":"","footnote":"\r\n- ابراهيم تبريزى - در تحفهء سامى چاپ وحيد ، ص 82 و متعاقبا در دانشمندان آذربايجان ، ص 15 و الذريعة ، ج 9 ، ص 14 از او چنين ياد شده است : اصلش از تبريز و بعضى گفته‌اند از قزوين است اكثر خطوط خصوصا نستعليق را خوب مىنويسد و در موسيقى نيز وقوفى تمام دارد در معما نيز بد نيست اين مطلع از اوست :\r\n تا به كى يار رقيب از بهر آزارم شوى * كى بود گر بهر آزارش دمى يارم شوى \r\nدرحالىكه اين ترجمه در تحفهء سامى تصحيح همايون فرخ ص 136 به نام مولانا ملك قزوينى تبريزى و در مجمع الخواص ، ص 208 و دانشمندان آذربايجان ص 322 و . . . به نام مالك قزوينى ديلمى متوفى روز چهارشنبه هجدهم ذىالحجهء سال 969 ( روضات الجنان ، ج 1 ، ص 369 ) آمده است و ديلمىها به نوشتهء صادقى افشار از خانواده‌هاى سرشناس قزوين بوده‌اند .\r\n","page_name":" 196 ","page_number":256},
  {"content":"\r\n\r\n\r\nابو المحارم اسكويى\r\nابو المحارم « 1 » اسكويى برادر كوچك امير صدر الدّين محمد اسكويى است شاعر متذوق سدهء 10 بود از اوست :\r\n دل كه در دايرهء عشق درآورد مرا * همچو شمع آتش سوزان بسرآورد مرا \r\n( تحفهء سامى ، ص 58 - 59 - روز روشن ، ص 72 - دانشمندان آذربايجان ، ص 303 )\r\n\r\nابو الوفاى تبريزى\r\nاز سخنوران پيرامون سدهء 11 ه . ق . تبريز است اين دو بيت را صاحب عرفات العاشقين به او نسبت داده است :\r\n از لطيفى جام و لطف مى به جام * كس نداند اين كدام است آن كدام\r\nگويى اينجا باده هست و جام نيست * گويى آنجا نيست باده هست جام \r\nصاحب اسماعيل بن عباد گفته است :\r\n رق الزجاج و رقت الخمر * فتشابها فتشاكل الامر\r\nفكانها خمر و لا قدح * و كانّها قدح و لا خمر \r\nفخر الدّين عراقى اين دو بيت را به فارسى چنين ترجمه كرده است :\r\n از صفاى مى و لطافت جام * درهم آميخت رنگ جام و مدام\r\nهمه جام است و نيست گوئى مى * يا مدام است و نيست گوئى جام \r\nو ظاهرا ابو الوفا در سرودن دو بيت خود نظرى به مضامين ابيات مذكور داشته است .\r\n( دانشمندان آذربايجان ، ص 29 - الذريعة ، ج 9 ، ص 52 )\r\n\r\n\r\n","description":"","footnote":"\r\n( 1 ) - نام وى در تحفهء سامى چاپ وحيد « ابو المحامد » و در نسخهء بيات و تذكرهء روز روشن ابو المجاهد قيد شده است .\r\n","page_name":" 197 ","page_number":257},
  {"content":"\r\n\r\n\r\nابو الهادى تبريزى\r\nاز سخنوران پيرامون سدهء 11 ه . ق . تبريز است از اوست :\r\n ز پيام من جوابى نشنيد قاصد از وى * دهدم به اين تسلى كه نديده‌ام هنوزش \r\n* * *\r\n ندانم با كه دارى وعده‌يى كز انتظار امشب * به وقت حرف چشمى با من و چشمى به ره دارى\r\nميان خوب‌رويان چون برآرى سر ، كه گويندت * ز دستت برنمىآيد كه يك عاشق نگهدارى \r\n( روز روشن ، ص 27 - دانشمندان آذربايجان ، ص 29 - الذريعة ، ج 9 ، ص 52 )\r\n\r\nاثر تبريزى\r\nدر سفينهء اسحاق بيگ عذرى متوفى در 1185 ق . ( برادر آذر صاحب آتشكده ) اين بيت به نام او ثبت شده است :\r\n هست صد منت به جان از غيبت بدگو مرا * چون به اين تقريب مىآرد به ياد او مرا \r\n( دانشمندان آذربايجان ، ص 30 - الذريعة ، ج 9 ، ص 53 )\r\n\r\nاحسن تبريزى\r\nميرزا احسن اللّه فرزند خواجه ابو الحسن تبريزى وزير جهان شاه و از شعراى سدهء يازدهم هجرى قمرى است .\r\n( رياض الشعراء ، برگ 29 )\r\n\r\n","description":"","footnote":"","page_name":" 198 ","page_number":258},
  {"content":"\r\n\r\n\r\nاحمد تبريزى\r\nعمدة الدّين ابو المظفر احمد فرزند نجم الدّين عبد اللطيف قاضى وراوى فرزند احمد تبريزى وراوى فقيهى كاتب از خاندان قضات بود . ابن الفوطى در سال 659 او را در « وراوى » ديده و گويد : وى را نامه‌ها و اشعارى به فارسى است و مدتى در وراوى توليت قضا داشت . و بين او و نور الدّين محمد فرزند شهاب الخادم جورندى رصدى والى بيشكين و اهر و وراوى و سراب و كليبر و برگشاد ستيز و گفتگوهايى روى داده است او را اشعارى در مدح خواجه شمس الدّين صاحب ديوان است .\r\n( روضات الجنان ، ج 1 ، ص 565 - تاريخ تبريز مشكور ، ص 759 )\r\n\r\nاحمد تبريزى\r\nاحمد فرزند محمد از مؤرخان سدهء هشتم هجرى قمرى است . بنا به نوشتهء كاتب چلبى وى كتابى به عنوان « تاريخ النوادر » تأليف كرده است . « شهنشاه‌نامه » يا « منظومهء احمدى » نيز از تأليفات اوست كه حوادث تاريخى را تا سال 738 به نظم درآورده و به نام سلطان ابو سعيد بهادرخان موشح ساخته است . منظومه چنين شروع مىشود :\r\n به نام خداوند جان‌آفرين * نگارندهء آسمان و زمين \r\nو در مقدمهء آن چنين مىگويد :\r\n « شهنشاه‌نامه » نهم نام اين * به نام شهنشاه روى زمين\r\nخداوند گيتى و ديهيم و گاه * جهان جهان‌آفرين را پناه\r\nجوان‌بخت و فرمانروا « بو سعيد » * جهان‌آفرينش ز جان آفريد \r\nنسل مغولان در اين شهنشاه‌نامه به يافث بن نوح منتهى مىشود بنابراين داستان از ترجمهء او شروع و به شرح احوال جانشينان هلاكو تا مرگ ابو سعيد بهادر خاتمه مىيابد .\r\nشاعر در پايان شهنشاه‌نامه دربارهء مدت تأليف و تاريخ اتمام آن چنين گفته است :\r\n در اين گفت‌وگو شد مرا هشت سال * گر احمد بنالد كه گويد منال \r\n\r\n","description":"","footnote":"","page_name":" 199 ","page_number":259},
  {"content":"\r\n\r\n چو از سال شد هفتصد و سى و هشت * ستم‌ديده اين نامه را درنوشت \r\nبنابراين وى سال 730 به نظم شروع كرده و پس از هشت سال ( به سال 738 ) آن را به پايان رسانيده است .\r\nنسخه‌يى از اين منظومه ضمن مجموعه‌يى به‌شمارهء 2780  or  در موزهء بريتانيا هست و شهنشاه‌نامه از ورق 41 - 132 آنجا گرفته است . و مورخ است به تاريخ 800 ه . ق . به عنوان « چنگيزنامه منظومات احمدى » ( ذيل فهرست ريو ، ص 135 ) ولى به‌طورى كه ذكر شد خود احمد منظومه را « شهنشاه‌نامه » نام‌گذارى كرده است نه « چنگيزنامه » . ادوارد براون دربارهء ارزش آن مىنويسد : « ظاهرا . . . نه از لحاظ تاريخى و نه از حيث شعر امتياز خاصى ندارد .\r\nليكن اگر به دقت آن را مطالعه و تجزيه نمايند تحقيقا اطلاعات مفيدى راجع به اين دوره از آن مىتوان استخراج نمود » . ( ص 127 از سعدى تا جامى ) . علاوه بر احمد تبريزى گروهى از سخنوران به پيروى از فردوسى طوسى به شاهنامه‌سازى پرداخته‌اند . دكتر صفا در كتاب « حماسه‌هاى تاريخى » و دكتر منوچهر مرتضوى در نشريهء دانشكدهء ادبيات تبريز ( ش 2 ، سال 14 ، ص 141 - 175 ) تحت عنوان : « مقلدين شاهنامه در دورهء مغول و تيمورى » دراين‌باره تحقيق و بحث كرده‌اند .\r\n( دانشمندان آذربايجان ، ص 32 - 33 - از سعدى تا جامى ، ص 126 - 127 - حماسه‌سرايى در ايران ، ص 357 - 358 - نشريهء دانشكدهء ادبيات تبريز ، شماره 2 سال 14 )\r\n\r\nاحمد تبريزى\r\nاحمد بيگ برادر ميرزا محمد مجذوب از سخنوران سدهء يازدهم هجرى قمرى تبريز است از اوست :\r\n در هيچ منزلى دلم آسودگى نديد * ما را تمام عرصهء عالم وطن شده‌ست \r\n* * *\r\n شاهد غنچه ز ياران چمن بود گذشت * بوى گل گرد سواران چمن بود گذشت \r\n( تذكرهء نصرآبادى ، ص 193 - دانشمندان آذربايجان ، ص 30 )\r\n\r\n","description":"","footnote":"","page_name":" 200 ","page_number":260},
  {"content":"\r\n\r\n\r\nاحمد مجتهد ، ميرزا\r\nميرزا احمد مجتهد فرزند ميرزا لطف على فرزند محمد صادق مغانى تبريزى از بزرگترين عالمان سدهء 13 تبريز است . پدرش از عمال دولت زنديه بود . ولى آن مرحوم از كار ديوانى روگردانيد و همراه فرزندش ميرزا لطف على به نجف اشرف رفت و نزد آقا سيد على رياض به تحصيل پرداخت و پس از برگشت تا روز واپسين زندگيش مفتى بلامنازع و مجتهد مسلم بود . او به سال هزار و دويست و شصت و پنج قمرى درگذشت و در نجف دفن شد ، نادر ميرزا مىنويسد : پس از آن بيشتر از دو ماه در مسجدها و كويها تعزيت بود .\r\nاز فرزندانش حاجى ميرزا لطف على و حاجى ميرزا جعفر ( كه قبل از فوت پدر در وباى سال 1262 درگذشتند ) و حاجى ميرزا باقر و حاجى ميرزا جواد جملگى از علماى طراز اول و از مفاخر و مآثر عصر خود بودند .\r\nصاحب المآثر و الآثار به بزرگى مؤسس اين خاندان فضل چنين اشاره كرده است .\r\n« ميرزا احمد مجتهد پشتيبان بزرگ ملت بود . رياستى كبير و شهرتى عالم‌گير داشت همان شأن و شرف در نسل و خلفش تاكنون باقى است منصب امامت جمعه و جماعت و حكومت شرعيهء كليهء ايالت آذربايجان با اين دودمان قدس نشان است » ص 174 .\r\nدكتر مجتهدى در كتاب رجال آذربايجان مىنويسد :\r\n« امامت جمعهء تبريز در عهد فتح على شاه به ميرزا لطف على مجتهد فرزند ميرزا احمد مجتهد رسيد و آن منصب در اولاد ميرزا احمد تا امروز مانده است . به اين ترتيب كه پس از فوت ميرزا لطف على مجتهد اين منصب به فرزندش حاج ميرزا اسماعيل امام جمعه و بعد از وى به عموزاده‌اش حاجى ميرزا عبد الرحيم امام جمعه و پس از وى به ميرزا عبد الكريم امام جمعه و بعد از او به برادرش حاج ميرزا على آقا امام جمعه رسيده است » .\r\nميرزا احمد مجتهد طبع شعر نيز داشته و قصيده‌يى در مدح حضرت صاحب الامر به عربى ساخته است كه چند بيتى براى نمونه نقل مىشود :\r\n ولى الإله صاحب الامر فى الورى * بسيفه شمل الحق يرجى انتظامه\r\nامام الهدى بحر الندى من به اقتدى * مسيح فطوبى من به ايتمامه \r\n\r\n","description":"","footnote":"","page_name":" 201 ","page_number":261},
  {"content":"\r\n\r\n هو الشمس فى الاشراق لو لا افولها * هو البدر فى الانوار لو لا اغتيامه\r\nهو الخلف المهدى من آل احمد * عنان الهدى فى كفه و زمامه \r\nو نيز در فهرست كتابخانهء مركزى دانشگاه تهران ج 13 ، ص 3492 ضمن معرفى ديوان مذنب ( به‌شمارهء 4548 ) اشاره شده است كه از صفحهء 143 تا صفحهء 161 اين ديوان قصيدهء عربى از احمد بن لطف على تبريزى به روش قصيدهء هاتف با ديباچهء منثور عربى آمده است .\r\nصاحب ريحانة الادب مىنويسد كتاب « منهج الرشاد فى شرح الارشاد » كه شرح ارشاد علامه است به او منسوب مىباشد .\r\nدر تذكرة مميز نسخهء شماره 904 كتابخانهء مجلس شوراى اسلامى ( ص 91 - 95 ) زير عنوان « ساكت تبريزى » از او چنين ياد شده است : ميرزا احمد ساكت تبريزى فرزند ميرزا لطف على مستوفى آزاد خان در عصر كريم خان زند است . نخست عهده‌دار دفتر استيفا بوده و پس از فوت والد خود در پى كسب دانش به عتبات عاليات رفته و چون به مقام اجتهاد نائل آمده به مسقط الراس خود مراجعت كرده با منصب قضا به درس و بحث و افادهء علوم و امامت مسجد و موعظت عموم پرداخته است .\r\nمميز سال 1250 هجرى قمرى وى را در تبريز ملاقات كرده و قصيده‌اى در مدحش سروده و ترجمهء حال و منتخب اشعارش را در تذكرهء خود مسطور داشته است . از ساقىنامهء اوست :\r\n دلا يكدم از خواب بيدار شو * وزين مستى طبع هشيار شو\r\nچرا مانده‌اى دور از اصل خويش * چرا نيستى طالب وصل خويش\r\nچرا آخر اى مرغ قدسى نفس * همىكرده‌اى خو ، به خاكى قفس\r\nچه شد گر دو روزى تو اى بينوا * ز ياران و احباب گشتى جدا\r\nغريب از ديار حقيقت شدى * گرفتار دام طبيعت شدى\r\nبه قيد طبيعت شدى پاىبست * فراموش كردى عهود الست\r\nبرافشان تو اى مرغ قدسى مكان * پروبال ز آميزش خاكيان\r\nبه خود روزنى زين قفس برگشا * به صفّ سماواتيان پر گشا\r\nز پا بگسل اين دامدار غرور * بپر تا به اوج سراى سرور \r\n\r\n","description":"","footnote":"","page_name":" 202 ","page_number":262},
  {"content":"\r\n\r\n مغنى بيا ساز كن ارغنون * كه آمد به سر ، باز شور جنون\r\nبيا ساقيا من به قربان تو * فداى تو و عهد و پيمان تو\r\nبده يادگار جم كامگار * كه با هر مزاجى بود سازگار\r\nمِيى ده كه افزايدم عقل و جان * فتد بر دلم عكس روحانيان\r\nستاند مرا از من ، اما دهد * عوض آنچه بايد به عقل و خرد\r\nنه زان مى كه شرع رسول انام * شمرده خبيث و نموده حرام\r\nاز آن مى كه پروردگار غفور * نموده است نامش شراب طهور\r\nدرآورده در رقص افلاك را * درافكنده در دهشت ادراك را\r\nبيا ساقى اى مشفق چاره‌ساز * بده يك قدح زان مى غم‌گداز\r\nكه برهم زنم عالم خاكيان * كنم سير با فوج افلاكيان\r\nبسوزم از آن ، دلق سالوس را * بدور افكنم نام و ناموس را \r\n( تاريخ و جغرافياى تبريز نادر ميرزا ، ص 118 - دانشمندان آذربايجان ، ص 35 - علماى معاصرين ، ص 332 - 333 - رجال آذربايجان ، ص 23 - ريحانة الادب ، ج 3 ، ص 444 - تذكرهء پيمانه ، ص 213 - 214 « ساكت تبريزى » )\r\n\r\nارفع تبريزى\r\nشيخ عماد فرزند ميرزا ابراهيم و برادرزادهء ملا گرامى و از شعراى قرن يازدهم ه . ق .\r\nاست . مدتى در اصفهان متولى مزار بابا ركن الدّين مسعود بن عبد اللّه بيضاوى بود گاهى شعر مىگفت و « ارفع » تخلص مىكرد از اوست :\r\n قرب اگر خواهى دل بيدار مىبايد تو را * در دل شب گريهء بسيار مىبايد تو را\r\nاز دو جانب دوستى سامان الفت مىشود * با خدا آميزش بسيار مىبايد تو را \r\n* * *\r\n خواهى كه دلت محرم اسرار شود * از جملهء علم حق خبردار شود\r\nاز گريه بشو غبار آيينهء دل * مگذار ز گرد معصيت تار شود \r\n* * *\r\n خاموشم آن‌قدر كه تو را ياد مىكنم * تا غافلم ز ياد تو فرياد مىكنم \r\n\r\n","description":"","footnote":"","page_name":" 203 ","page_number":263},
  {"content":"\r\n\r\n قطع نظر ز شاهد و ساغر نمىكنى * شرم از خدا و ساقى كوثر نمىكنى \r\n( تذكرهء نصرآبادى ، ص 404 - قاموس الاعلام ، ج 2 ، ص 835 - دانشمندان آذربايجان ، ص 37 - الذريعة ، ج 9 ، ص 68 )\r\n\r\nاسد تبريزى\r\nمير اسد اللّه از تبريزيهاى ساكن اصفهان و از سخنوران سدهء 11 ه . ق . است . به نوشتهء نصرآبادى گويا داماد زاهد بيگ پدر ميرزا محسن بوده و با نصيراى همدانى ( متوفى در 1030 ) مصاحبت داشته ، سفرى به هند كرده و در آنجا وفات يافته است از اوست :\r\n طرفه حاليست كه آن آتش سوزان از من * دور تر مىشود و بيشترم مىسوزد \r\nدربارهء ترجمهء شاعر و ابيات منسوب به او در تذكره‌ها آشفتگيهايى ملاحظه مىشود .\r\nبدين شرح كه :\r\nبيت مذكور در قاموس الاعلام ، ج 6 ، ص 4406 و صبح گلشن به نام خليفه مير اسد اللّه اصفهانى متخلص به « ملولى » متوفى در 969 ، و در ريحانة الادب ج 4 ، ص 10 به نام سيد اسد اللّه شاه‌مير حسينى مرعشى متخلص به « ملولى » از علماى عهد شاه‌طهماسب صفوى و در دانشمندان آذربايجان ، ص 40 به نام مير اسد اللّه و ص 360 به نام ملولى شاعر سدهء يازدهم ه . ق . آمده است .\r\nدر آتشكدهء آذر و قاموس الاعلام مير اسد اللّه از سادات دارالسلطنهء تبريز معرفى و بيت زير به او نسبت داده شده است :\r\n چشمى كه به رويم ز ره لطف گشودى * خواهم كه به آن چشم نبينى همه‌كس را \r\nدر صورتى كه اين بيت در دانشمندان آذربايجان ، ص 273 و الذريعة ، ج 9 ، ص 714 به نام ميرزا اسد اللّه متخلص به « عريان » آمده و در فرهنگ سخنوران ص 388 وى اهل كاشان معرفى شده است نه تبريز .\r\n\r\n","description":"","footnote":"","page_name":" 204 ","page_number":264},
  {"content":"\r\n\r\n\r\nاسرار تبريزى\r\nمحمد كاظم ملقب به اسرار على شاه و متخلص به « اسرار » از دراويش نعمت اللهى تبريز است . تاريخ تولدش 1265 هجرى قمرى است . ولى از تاريخ فوتش اطلاع درستى در دست نيست .\r\nوى علاوه بر ديوان اشعارش دو كتاب مشتمل بر اشعار شاعران بذله‌گو و نوحه‌خوان سدهء سيزدهم هجرى آذربايجان تأليف كرده است يكى از آنها « بهجة الشعراء » است . « 1 » و ديگرى حديقة الشعراء . ظاهرا مقصود عمدهء « اسرار » از تأليف اين دو كتاب نقد و انتقاد بعضى از اشعار سست و بىمزهء نظم‌سرايان آن قرن بوده است .\r\n1 - بهجة الشعراء : به‌طورى كه در تاريخ تذكره‌ها مسطور است اين كتاب ظاهرا در فاصلهء سالهاى 1294 - 1299 ه . ق . تأليف شده و شامل تراجم هشتاد و شش سخنور آذربايجانى است . اگرچه اغلب اشعار فارسى هم داشته‌اند . ولى مؤلف بيشتر شعر تركى آذربايجانى از ايشان آورده است . اين تذكره در اقتفاى يخچاليهء ميرزا محمد على مذهب اصفهانى تأليف شده و اشخاص مذكور در آن از شوخ‌طبعان و بذله‌گويان آذربايجانند .\r\nنسخه‌يى از آن در كتابخانهء شادروان جعفر سلطان القرايى به مشخصات ذيل هست :\r\nنستعليق بد و بسيار مغلوط ، كاتب حسن حسينى ، تاريخ تحرير دهم شهر صفر المظفر 1299 در طهران ، كاغذ سفيد فرنگى ، جلد تيماج قهوه‌يى ، هر صفحه 12 سطر ، فهرست اسامى شعرا در آخر كتاب ، 101 برگ به قطع 7 / 16 * 22 سانتىمتر .\r\nآغاز : « نسخهء سعادت ابدى و ديباچهء كرامات سرمدى پادشاهى راست كه طوطى ناطقهء انسانى را . . . » .\r\nپايان :\r\n « سخن اين بود ديگر جمله تزوير * تو خواهى رد كن و خواهى كه برگير » \r\nدر سبب تأليف گويد :\r\n« اما بعد مخفى و مستتر نماند كه . . . داعى چند سال قبل در خانهء يكى از احبا مجموعه‌يى\r\n\r\n\r\n","description":"","footnote":"\r\n( 1 ) - در دانشمندان آذربايجان نام اين تذكره لهجة الشعراء نوشته شده و اين اشتباه در ريحانة الادب نيز راه يافته است .\r\n","page_name":" 205 ","page_number":265},
  {"content":"\r\n\r\nمسمّى به يخچاليه كه ميرزا محمد على نديم « 1 » در عهد دولت محمد شاه مغفور تأليف كرده بود ديدم ، « 2 » و به نظر امعان ملاحظه گرديد كه در حقيقت چنان توان گفت كه از آتشكدهء آذرى گرم‌ترست ، احوالات چند نفر از شعرا در آن بزم فرح‌انگيز من باب تفريح مىخوانديم در اثناى اين مقالات كه تقاضاى صحبت در بحث كمال شعرا و ملاحت كلام ايشان بود .\r\nشخصى از فارسىزبانان از بابت ريشخند گفت چه مىبودى كه مجموعه‌يى هم در احوالات و اشعار شعراى اتراك كه در اين خاك پاكند درج مىشد تا كمالات عاليهء اين سلسلهء عليّه را مىفهميدم ، داعى از شماتت و طعنهء آن عزيز شرم‌زده گرديدم .\r\n جراحات السنان لها التيام * و لا يلتام ما جرح اللسان « 3 » \r\nهمّت از بزرگان عالى نهمت خواسته اين مجموعهء مبارك را در احوالات شعراى آذربايجان و از منتخبات اشعار ايشان جمع نموده مسمّى به بهجة الشعراء و سرور ندما نموده اين رباعى كه در ستايش و مادهء تاريخ كتاب است قلمى گرديد :\r\n اسرار كه كسب او همه اشعارست * پيدا و نهان چو نور در ابصارست\r\nتاريخ كتاب خواست از طبع و بگفت * الحق ( كه بهجة كاشف اسرار ) است \r\n( 1298 )\r\nاما از شقاوت روزگار دون و از گردش چرخ بوقلمون سالهاى چند در اوراق پريشان هم چنان مسوده و معطل مانده ، نعم ما قيل ملا رومى :\r\n مدتى اين مثنوى تأخير شد * مدتى بايست تا خون شير شد \r\nتا در سنهء هزار و دويست و نود و هشت اتفاق سفرى افتاد چون ايام تعطيل و بىكارى بود . احوالات چند نفر از مشاهير و معارف آنها را انتخاب نموده مجموعهء كوچكى مسمّى به حديقة الشعراء نوشتم چون از عالم غيب به جلوهء ظهور آمد همهء كاملان عصر و عارفان دهر هجوم‌آور آن لآلى درج ارشاد گشتند چون خلق را راغب ديدم طالب گشتم كه اين نسخهء نحيف را تكميل نمايم تا نفعش كامل و دوستان بهره‌مند و كامياب باشند !\r\n\r\n\r\n","description":"","footnote":"\r\n( 1 ) - مقصود ميرزا محمد على مذهب اصفهانى متخلص به « بهار » ست كه نه لقب او « نديم » بوده و نه تخلص او بلكه در اواخر فرهنگ تخلص كرده ( تاريخ تذكره‌ها ) .\r\nبه نظر نگارنده ظاهرا مقصود اسرار على شاه از به كار بردن صفت نديم اشاره به شوخ‌طبعى ميرزا محمد على مىباشد . در گلستان سعدى آمده است كه « ظرافت بسيار كردن هنر نديمان است و عيب حكيمان » .\r\n( 2 ) - مرحوم تربيت به خطا ميرزا ابو طالب مذهب ( پدر ميرزا محمد على ) را مؤلف يخچاليه نوشته است .\r\n( 3 ) - شعرى است بسيار مشهور امّا قايل آن را با مراجعه به امثال و حكم و التمثيل و المحاضرهء ثعالبى نتوانستم بدست بياورم .\r\n","page_name":" 206 ","page_number":266},
  {"content":"\r\n\r\n بلبل از فيض گل آموخت سخن ور نه نبود * اين همه قول و غزل تعبيه در منقارش \r\nو اميد از همگنان و زنده‌دلان آن است كه از عيبش چشم پوشيده در حك و اصلاح آن سعى جميل نمايند كه مشقّتى كه حقير در اين چند سال كشيده‌ام ضايع و هدر نگردد و قرارش را به قرار حروف تهجى از ابتداى حرف الف گرفته در حرف يا حروفات بيست‌وهشت‌گانه را تمام نمودم ، و در بعضى از اشعار كه در احوالات شعرا و اشعارشان مطابق حديقة الشعراء نباشد به نگارنده عيب نگيرند ، شايد اين اشعار آن وقت به نظر نرسيده باشد » .\r\n\r\nفهرست شعرا\r\n1 - آتشى مراغه‌يى\r\n2 - ارشاد ( كربلايى على )\r\n3 - اسماعيل\r\n4 - افسر اردوبادى ( ميرزا عبد اللّه )\r\n5 - اعمى\r\n6 - اشكريز ( كربلايى حسين )\r\n7 - باقر دلاك\r\n8 - بلبل ( كربلاى تقى دلال )\r\n9 - پروانه ( آخوند ملا تقى )\r\n10 - بينوا\r\n11 - پرغم ( ميرزا احمد )\r\n12 - تالاندى مرندى\r\n13 - توپچى ( از توپچيان نادر شاه )\r\n14 - ثاقب اهرى\r\n15 - جودى ( آخوند ملا ستار روضه‌خوان )\r\n16 - چرتاب ( صادق )\r\n17 - حليم خلخالى ( غفار )\r\n18 - حسن سرابى\r\n19 - حقير مرندى ( حاجى ميرزا عبد الغفار )\r\n20 - خليفهء سرابى ( محمد ) ماهوت‌فروش\r\n21 - خادم عطار\r\n22 - خيام ثانى\r\n23 - دلسوز تبريزى ( كربلايى محمد امين )\r\n24 - درويش بلبل\r\n25 - دل‌ريش ( كربلايى عسكر جورابچى )\r\n26 - دلگير ( كربلايى محمد عطار )\r\n27 - ذكرى ( كربلايى نجف بازارچى )\r\n28 - راجى ( حاجى ابو الحسن م 1293 )\r\n29 - ربيعى ( ميرزا عبد العلى ميانه‌يى )\r\n30 - راغب اهرى ( ميرزا موسى )\r\n31 - رضا صراف\r\n32 - زهدى ( كربلايى نوروز سبزىفروش )\r\n33 - سرمست ( آقا ميرزا باقر كفرى )\r\n34 - سمطورى ( سنتورى )\r\n35 - سيّد نقاش\r\n36 - سلطان\r\n\r\n","description":"","footnote":"","page_name":" 207 ","page_number":267},
  {"content":"\r\n\r\n37 - ساقى قصه‌خوان\r\n38 - سرورى ( كربلايى شكر اللّه )\r\n39 - شكرى ( كربلايى كريم )\r\n40 - ساعى ( ميرزا ابو القاسم )\r\n41 - شاهد گودوشچى ( حسين )\r\n42 - شكوهى ( كربلايى مهدى )\r\n43 - شيدا ( لطف اللّه )\r\n44 - شاكر تبريزى\r\n45 - شيخ على اكبر\r\n46 - شايق ذاكر\r\n47 - شهباز تبريزى\r\n48 - صابرى\r\n49 - صبورى ( آقا مير عباس )\r\n50 - صفا ( سيد حسن )\r\n51 - ضياء ( كربلايى آقا عرقچين‌فروش )\r\n52 - طغرا ( مشهدى حسين )\r\n53 - طلوعى ( ميرزا عبد الرسول )\r\n54 - طالب محزون ( ابو طالب )\r\n55 - ظهورى ( على شهير به عطار )\r\n56 - عبقرى ( كربلايى رحيم اميرخيزى )\r\n57 - عاجز مرندى ( حاجى ميرزا يوسف )\r\n58 - غمدل\r\n59 - غشى چايچى\r\n60 - فدوى ( ملا مهرعلى )\r\n61 - فناى خويى ( ميرزا عبد الرسول )\r\n62 - فارغ\r\n63 - فاخر ( مشهدى احمد آقا بزاز )\r\n64 - فايض\r\n65 - قدسى ( ملا محمد تقى مكتبدار )\r\n66 - قصير ( در حاشيه و الحاقيست تاريخ ترير 1312 )\r\n67 - قمرى ( ميرزا محمد تقى )\r\n68 - گلشن ( حسين آقا ارموى )\r\n69 - گنجى خويى ( ميرزا محمد صادق )\r\n70 - كاشف\r\n71 - لعلى ( آقا على ايروانى تبريزى )\r\n72 - لاطف ( مشهدى عسكر )\r\n73 - مضطر ( آقا مير يحيى )\r\n74 - ميرخويى\r\n75 - موبد ( كربلايى اسماعيل عرقچين‌فروش )\r\n76 - مهجور ( كربلايى عبد العلى )\r\n77 - مجمر ( ميرزا محمد على )\r\n78 - ملا كريم\r\n79 - ميرزا جبار\r\n80 - مظلوم ( كربلايى ابراهيم )\r\n81 - نباتى\r\n82 - ناجى ( ظ : عبد المجيد پسر راجى )\r\n83 - ناطق\r\n84 - هوشين\r\n85 - واقف ( محمد على )\r\n86 - يوسف پالوده‌پز\r\n\r\n","description":"","footnote":"","page_name":" 208 ","page_number":268},
  {"content":"\r\n\r\n2 - حديقة الشعراء : همچنان‌كه مذكور افتاد وى به سال 1298 پيش از تأليف و تدوين كامل بهجة الشعراء انتخابى از آن كرده و به حديقة الشعراء موسوم گردانيده است « اسرار » خود در مقدمهء بهجة الشعراء در تاريخ تأليف آن مىنويسد : « در سنهء 1298 اتفاق سفرى افتاد ، چون ايام تعطيل و بىكارى بود احوالات چند نفر از مشاهير و معارف آنها را انتخاب نموده مجموعهء كوچكى مسمى به حديقة الشعراء نوشتم » ولى با وجود تصريح مؤلف ، در تاريخ تذكره‌ها ( ج 1 ، ص 438 ) تاريخ تأليف آن 1295 ضبط شده است .\r\nنسخه‌يى از حديقة الشعراء در كتابخانهء شادروان حاجى حسين آقا نخجوانى ، تحرير قرن سيزدهم هجرى هست .\r\nشادروان عباس اقبال آشتيانى در مجلهء يادگار ( ج 5 ، ش 8 - 9 ، ص 141 - 142 ) از آن بحث كرده ، ولى بنا به روايت نادرست يكى از دانشمندان تبريز ، مؤلف را حاجى كاظم كوره‌پز و تراجم كتاب را مانند يخچاليه ساختگى دانسته است .\r\n3 - به نوشتهء مرحوم تربيت وى ديوانى نيز دارد مشتمل بر 25 هزار بيت و اين مطلع ! و مقطع از يك غزل اوست :\r\n مكش تو خط خطا بر وجود ناقص ما * كه ما به دفتر عشق تو فرد منتخبيم\r\nمكن تغافل از « اسرار » بيش از اين ترسم * گمان برند خلايق كه راندهء غضبيم \r\n( دانشمندان آذربايجان ، ص 40 - 41 - ريحانة الادب ، ج 1 ، ص 68 - الذريعة ، ج 9 ، ص 72 - مواد التواريخ ص 505 - تاريخ تذكره‌ها ، ج 1 ، ص 130 - 136 ، 438 )\r\n\r\nاسعد تبريزى\r\nاسعد بن سعد الدّين بن حسن جان تبريزى به سال 978 در قسطنطنيه متولد شد و در عهد خود از علما و محققان كم‌نظير بود و به سه زبان عربى و فارسى و تركى شعر مىسرود به سال 1023 ق . به زيارت حج نايل شد و قصيدهء معروفى سرود از اوست :\r\n يا رسول اللّه انت المقصد * انت للراجين نعم المسند\r\nكل خير فهو مجموع لديك * بين جمع الرسل انت المفرد \r\nوى به سال 1034 ق . در قسطنطنيه فوت كرده است .\r\n\r\n","description":"","footnote":"","page_name":" 209 ","page_number":269},
  {"content":"\r\n\r\nدر روضات الجنان به نقل از تراجم الاعيان ( چاپ دمشق ج 2 ، ص 51 ) تخميس ذيل از او نقل شده است :\r\n اللّه صلى من نحن نخدمه * و در أوصافه كالعقد ننظمه\r\nو بالصلاة من الرحمن نعظمه * يا خير من دفنت بالقاع اعظمه \r\n فطاب من طيبهن القاع والاكم \r\n زرناك يا خير من عمت محاسنه * باللطف ظاهره حلى و باطنه\r\nطوبى لطيبة روض أنت قاطنه * نفسى الفداء لقبر انت ساكنه \r\n فيه العفاف و فيه الجود و الكرم \r\n( روضات الجنان ، ج 2 ، ص 670 - دانشمندان آذربايجان ، ص 37 )\r\n\r\nاسماعيل تبريزى\r\nحاج اسماعيل خان تبريزى از شاعران صوفى مشرب سدهء يازدهم هجرى قمرى و از تجار معتبر عباس‌آباد اصفهان بوده است . نصرآبادى او را به پاكيزه‌خويى و پاك‌طينتى ستوده و نوشته است كه چند نوبت به هند سفر كرد و به صحبت اهل كمال رسيد . مذاق تصوفى داشت گاهى او را استغراقى دست مىداد و رباعياتى مىگفت . از اوست :\r\n بيرون ز جهان ز اين خم نه طاق پسند * در صيدگه قدس بينداز كمند\r\nفيض هركس فراخور همّت اوست * فواره شود به قدر سرچشمه بلند \r\n* * *\r\n تا خاك‌نشين كوى دلدار شدم * از لذت هر دو كون بيزار شدم\r\nچون موج به روى بحر مىغلطيدم * رو داد كشاكشى و هموار شدم \r\n( تذكرهء نصرآبادى ، ص 137 - دانشمندان آذربايجان ، ص 38 )\r\n\r\n","description":"","footnote":"","page_name":" 210 ","page_number":270},
  {"content":"\r\n\r\n\r\nاسير تبريزى\r\nميرزا محمد حسين متخلص به اسير كاتب بهمن ميرزاى قاجار ، و از سخنوران سدهء 13 ه . ق . تبريز بود ، خط شكسته را خوب مىنوشت و گاهى شعر مىگفت از اوست :\r\n دل از پى پيكان تو بيرون شد و جان هم * لازم شمرد دوست وداع سفرى را\r\nنيش تو مرا در دل و نوش تو به اغيار * درد از تو مرا حاصل و درمان دگرى را \r\n* * *\r\n خواستى دل بردى از من بازگوى * گر جز اين دارى تمناى دگر \r\n* * *\r\n بارها با خود اين قرار كنم * كه دگر ترك عشق يار كنم\r\nباز انديشه مىكنم كه اگر * نكنم عاشقى چه‌كار كنم \r\n* * *\r\n ز گريه سيل سرشكم بشست روى زمين را * ولى چه فايده از بخت من نشست سياهى \r\n( نگارستان دارا ، ص 162 - دانشمندان آذربايجان ، ص 41 )\r\n\r\nاسير تبريزى\r\nحاج ميرزا ابراهيم پسر حاج شيخ على پسر حاج محمد امين است مادرش ، دختر مرحوم ميرزا مهدى مجتهد تبريزى معروف به قارى بود .\r\nميرزا ابراهيم در شعبان 1293 قمرى در تبريز تولد يافت و تحصيلات خود را از علوم معمولهء وقت مانند ادبيات و فقه و اصول انجام داد تيزفهم و با شهامت بود در شانزده‌سالگى معانى و بيان و منطق و طب و فيزيك تدريس مىكرد قريحهء شعر نيز داشت و « اسير » تخلص مىنمود به تقليد الفيهء حجت الاسلام نيّر ، او نيز الفيه ساخته است كه چنين شروع مىشود :\r\n هذا كتاب فسوة الاغنام * فى ذم كل من هجا الانام \r\nوقتى خانهء جديدى خريد و موقع انتقال از خانهء قديم او را احساساتى روى داد و غزلى\r\n\r\n","description":"","footnote":"","page_name":" 211 ","page_number":271},
  {"content":"\r\n\r\nساخت به مطلع :\r\n دل ويران به دور خانهء ويرانه مىگردد * چو مرغ پرشكسته از پى كاشانه مىگردد \r\nوى در نخستين دورهء مجلس شوراى ملى به وكالت برگزيده شد و سال 1287 شمسى مطابق بيست سوم جمادى الاولى 1326 ق . وقتى كه محمد على ميرزا مجلس را به توپ بست شهيد شد . ( داستان دوستان ، ص 46 - 48 )\r\n\r\nاشعرى تبريزى\r\nنسخه‌اى از ديوان او به خط خود شاعر در كتابخانهء مرحوم حاجى محمد نخجوانى به شماره 2666 و نسخهء ديگرى در ( 10500 ) بيت در كتابخانهء مجلس موجود است .\r\nوى فتحعلى شاه و نايب‌السلطنه و محمد شاه و ناصر الدين شاه و شاهزادگان و امرا و اعيان آن دوره را مدايح گفته . در هجو نيز مهارت داشته است . مدتى در اصفهان و تهران اقامت گزيده است برخى او را اصفهانى و بعضى به علت طول اقامت ، تبريزى مىدانند . تاريخ زندگيش چندان روشن نيست ولى از اين بيت :\r\n غرض به فكر توان ديد روى خوبان را * بخواب امروز همچون هزار و سيصد و پنج \r\n( ص 452 ديوان اشعرى )\r\nچنين معلوم مىشود كه تا سنهء 1305 قمرى زنده بوده است . و برحسب قرائن در اين سال كمتر از هشتاد سال نداشته است . با ميرزا محمد على سروش دوستى و مراوده داشته و در قصايد و تغزلاتش نام وى مكرر ديده مىشود .\r\nدر مدايح و مراثى اهل بيت رسول اكرم ( ص ) و مخصوصا شاه مردان حضرت على عليه السلام اشعار زيادى دارد .\r\nديوان شامل قصايد و تغزلات و غزليات و رباعيات است و مثنوياتى هم به تقليد مولوى و فردوسى سروده است .\r\nدر ستايش خويش ، به اصفهان چنين اشاره كرده است :\r\n من آن كسم كه مرا كرد ايزد متعال * بگاه گفتن ، شيرين‌زبان و چرب‌مقال \r\n\r\n","description":"","footnote":"","page_name":" 212 ","page_number":272},
  {"content":"\r\n\r\n غزل‌سرائى من در هوى و عشق بتى است * كه نيستش بجهان در جمال و حسن همال\r\nمن از تمام جهان بسته‌ام نظر كه كسى * مرا نگويد كز اصفهان بود دجال \r\n( ص 32 ديوان )\r\nو در جايى خطاب به عم‌زادهء خود گويد كه من بهواى تو كه مقيم اصفهانى ، گاهى به اصفهان مىآيم .\r\n ايا ز روى تو گلشن فضاى اصفاهان * و يا ز راى تو روشن هواى اصفاهان\r\nبراى اينكه تو دارى در اصفهان مسكن * كند دل من گه‌گه هواى اصفاهان\r\nز من بگو به محمد على بن صادق * كه اى بدستم بسته حناى اصفاهان\r\nبه ياد دارى آن روزها كه در تبريز * همىسرودى جانم فداى اصفاهان\r\nچه شد كه ايدون از اصفهان شدستى سير * ز دست مردم ناخوش لقاى اصفاهان\r\nقسم به جان تو و احمد و حسن كه مرا * نمانده است نظر در قفاى اصفاهان\r\nمگر براى سماعيل و عابدين و تقى * كه هر سه را ، ندهم در بهاى اصفاهان\r\nخوش آن زمان كه محمد زمان شيرازى * ز دست تار تو بشكست پاى اصفاهان\r\nز بو سليك وز هادى و زابل و غزال * به بست حنجرهء عود و ناى اصفاهان \r\nدر ديوان اشعرى به شاعرى بنام انجم برمىخوريم :\r\n انجم اى شاعر بديع سخن * كه مديح است در جهان فن تو . . . \r\nص 413\r\nدر جايى نيز از شاعرى سرير تخلص ياد مىكند :\r\n سريرا صرير قلم گوش كن * مى وحدت از جام جم نوش كن\r\nمگو مدح آن‌كس كه ممدوح نيست * مسوزان ته شمع ، خاموش كن \r\nص 113\r\nو جايى هم ميرزا محمد على سروش را مخاطب قرار داده گويد :\r\n سروش اى سزاوارتر نكته‌دانى * ز من بشنو اين نكته را گر توانى . . . \r\nص 7\r\nدر توصيف ميرزا محمد حسن زنوزى :\r\n حبيب من حسن نام حسن‌رو * شنو اين نكته زين مرد سخن‌گو \r\n\r\n","description":"","footnote":"","page_name":" 213 ","page_number":273},
  {"content":"\r\n\r\nو در جايى باز از تبريز چنين نام مىبرد :\r\n اى رفيقى كه در زمانه نزاد * مادر دهر چون تو آزاده\r\nدر همه شهر و ملكت تبريز * نيست همچون تو آدميزاده\r\nز كرم حال اين رهى بنگر * كه چسان كارش مشكل افتاده \r\nو در جايى گويد :\r\n زند بر روضهء فردوس طعنه ملكت تبريز * بعهد دولت‌شه ناصر الدين شاه ملك‌آرا \r\nايضا\r\n سپس از ماه بهمن چون مه اسفنديار آمد * به شهر كهنهء تبريز از نو شهريار آمد\r\nوليعهد خديو ملك ايران ناصر الدين شاه * كه رايش همچو دينش بس متين و استوار آمد\r\nبراى پيشوازى از سوى تبريز عشرت‌خيز * زن و مرد و جوان و پير ، بيرون از شمار آمد \r\nص 255 - 254\r\nباز گويد :\r\n دلا برخيز و استقبال جانان كن كه جان آمد * بجان مانند كردم تا بدانى دل‌ستان آمد\r\nسحرگه هاتفى ديدم ندا مىكرد از گردون * كه ماه آسمان ديشب به آذربايجان آمد \r\nدر چند جا عبارات تركى به كار برده است :\r\n گاو گردون را يا رب به درد شير كزو * اين همه ناز بما از كپك اوغلى كپك است \r\nص ( 82 ديوان )\r\nو در جايى خود را عراقى مىخواند و مىگويد :\r\n نه ز اهل مناجاتم و نه ز اهل خرابات * فارغ منم از كشمكش كشف و كرامات . . .\r\nزين بيش اگر گويم ترسم كه بگويند * تركان ، كه قميش قويمه عراقى بحجامات \r\nايضا\r\n گذرى گر بسر كوى تو افتد بازم * سر و جان را بسر و پاى تو از دل بازم\r\nنيست در خطهء تبريز نگارى چون تو * هم مگر بخت كشد رخت سوى شيرازم \r\nص 91\r\nاز غزلهاى اوست :\r\n\r\n","description":"","footnote":"","page_name":" 214 ","page_number":274},
  {"content":"\r\n\r\n در آن مجلس كه شمع قامت جانانه برخيزد * هزاران عاشق مستانه چون پروانه برخيزد\r\nاگر هشيار بنشيند به او در مجلس باده * نخورده باده سرخوش گردد و مستانه برخيزد\r\nبعزم خود نمائى خويشتن را گر بيارايد * رسوم بت‌پرستى يكسر از بتخانه برخيزد\r\nبهم چون برزند زنجير زلف عنبرافشان را * ز هريك حلقهء او صددل ديوانه برخيزد \r\nاين چند بيت هم نمونه‌اى از مثنوى اوست :\r\n حبّذا از عشق و از ياران عشق * مرحبا بر درد بىپايان عشق\r\nجان و جانان ترا از هم جدا * ما نمىدانيم از صدق و صفا\r\nآتش عشق است اندر جان ما * غافلست اين عقل سرگردان ما \r\nاز رباعيات اوست :\r\n اين صورت بىجان كه سراپا جانست * صورتگر چين به صورتش حيرانست\r\nشايسته و زيبندهء تاج و اورنگ * پور شه دادگر هلاكو خانست \r\n* * *\r\n اى ساقى سيم‌ساق فرزانهء من * وى شمع رخت فروغ كاشانهء من\r\nپيمانه‌ام ار تهى شود مىميرم * مگذار تهى ز باده پيمانهء من \r\n( ديوان اشعرى ( خطى محمد نخجوانى ) - الذريعة ، ج 9 ، ص 79 - فهرست كتابخانهء مجلس - كتب خطى ج 3 ، ص 220 )\r\n\r\nاشفاق تبريزى\r\nدر فهرست لطائف الخيال محمد نصير نصرت ( مؤلفهء 1140 ه . ق . ) از اين شاعر نام برده شده است .\r\n( دانشمندان آذربايجان ، ص 42 )\r\n\r\n","description":"","footnote":"","page_name":" 215 ","page_number":275},
  {"content":"\r\n\r\n\r\nاصولى تبريزى\r\nاز شاعران و موسيقىدانان سدهء يازدهم هجرى قمرى است وى در زمان عبد الرحيم خان خانان به هندوستان سفر كرد و در سلك ندماى وى درآمد ملا عبد الباقى نهاوندى در « مآثر رحيمى » كه به سال 1025 ق . به پايان رسانيده از او چنين ياد كرده است :\r\n« مولانا اصولى از دارالسلطنهء تبريز است در علم ادوار و موسيقى مهارت تمام داشته و در آن دار السلطنه به آن امر اشتغال مىنمود و ازآنجا به دار الموحدين قزوين آمد و تصانيف مشهوره بست و قدرت خود را بر موسيقىدانان آن شهر كه در ايران به دانستن موسيقى مشهورند ظاهر ساخت و مصنفات او در ميانهء مستعدان ايران بسيار است . و از قزوين به هندوستان خراميد و در ايامى كه اين مظفر و منصور ( - ميرزا عبد الرحيم خان خانان ) ولايت گجرات را به تازگى فتح نموده بود به شرف بندگى ايشان رسيد و در سلك ندما و اهل طرب سركار ايشان درآمد و به علوفه و جاگير گرانمند امتياز يافت و به جاگيرات و انعامات لايقه سرافراز شد . نقش در سه‌گاه به نام ايشان بست و اين بيت كه زادهء طبيعت او بود شعر آن نقش بود :\r\n تا دعاى دولتت از پير شد * فتح گجرات تو عالم‌گير شد \r\nو صله و جايزه يافت و مدت پنج سال به نغمات گوناگون و به ترنمات روح‌افزاى سامعه افروز مجلسيان ايشان بود و هر دوره نقش تازه و سرآوازهء عالم‌گير مىساخت تا آنكه چون به مطلب و مدعاى خود رسيده بود نداى الرحيل درداد . ما بقىِ احوالش بر راقم ظاهر نشد . . . »\r\n( مآثر رحيمى - ج 3 ، ص 1691 )\r\n\r\nافلاكى تبريزى\r\nملا افلاكى از سخنوران خوش‌طبع و شوخ‌ديدهء سدهء 11 ه . ق است . اين قطعه را جهت عباس نام پسرى كه با وى شوخى مىكرده به‌طور ايهام گفته است :\r\n\r\n","description":"","footnote":"","page_name":" 216 ","page_number":276},
  {"content":"\r\n\r\n چون ننالم از سپهر دون دون‌پرور مدام * كز جفاى مفلسى باشد مرا خون جگر\r\nمردمان را در بغل عباسى و من بىنصيب * همچو شمع آمد ز سوز درويش دودم به سر\r\nگفت شخصى گر فتد عباسى اندر دست تو * چون نگهداريش ؟ گفتم چون نگه دارند زر\r\nبوسم و بر ديدهء مجروح خون پالا نهم * گه ز روى شوق و بىتابى بر او دوزم نظر\r\nچند « افلاكى » سخن گويى ز عباسى خموش * چارشاهى آورد نخل اميدت را بسر \r\nو اين بيت او را صايب در بياض خود نقل كرده است :\r\n ز آب ديدهء من سرو نازپرور من * چنان رسيد كه افكند سايه بر سر من \r\n( تذكره نصرآبادى ، ص 314 - 315 - صبح گلشن ، ص 31 - قاموس الاعلام ، ج 2 ، ص 1005 - دانشمندان آذربايجان ، ص 47 )\r\n\r\nالهى تبريزى\r\nميرزا مهدى متخلص به الهى از شاعران سدهء 11 هجرى قمرى مىباشد . اصلش تبريز و مولد و مدفنش اصفهان است حزين در تذكرهء خود مىنويسد : « در اصفهان نشو و نما يافته قدرى از اوقات خود را صرف تحصيل نموده ذكا و شعور قوى داشت در هيئت و نجوم خاصه احكام مهارت به هم رسانيده مشهور شد و سر از خدمت افاضل و فيض استفاده تافته هر رطب و يابس كه به خيالش مىرسيد كه آن را حقايق و معارف پنداشته از بوالهوسى و خودآرايى در هر فن دخل نمود مستقلا نه سخنان بىسر و بن درهم مىبافت و اعوجاجى سخت در سليقه‌اش پيدا بود . قدم در هيچ مقام استوار نداشت گاهى خويش را به حكما بستى و گاهى به صوفيه تشبه جستى و گاه از متكلمان گفتى و در سلك هيچ فرقه در شمار نيامدى آخر . . . از دانشوران كناره گرفت و با ساده‌دلان اليف بود آنها را مذمت مىكرد و اينان را ستايش مىنمود . . . بالجمله « الهى » به شعر مربوط و ابيات شايستهء بلند دارد تا چندى قبل از اين ( 1165 ق ) در سن كهولت رحلت نمود و در اصفهان مدفون شد » . از اوست :\r\n به مشكين‌طره‌يى پيوند كردم رشتهء جان را * ز نو شيرازه بستم نسخهء خواب پريشان را \r\n\r\n","description":"","footnote":"","page_name":" 217 ","page_number":277},
  {"content":"\r\n\r\n به ياد تو ز بس چون غنچه سر در جيب پيچيدم * چو گل لبريز نكهت ساختم چاك گريبان را \r\n* * *\r\n سخت مىترسم به حسرت انتظارم بگذرد * رفته باشم از خود آن ساعت كه يارم بگذرد\r\nاى كه خاكم را به باد از جلوهء خود داده‌اى * آن‌قدر بنشين كه از پيشت غبارم بگذرد \r\n* * *\r\n به خوبان غمزهء خون‌خوار دادند * به ما هم ديدهء خون‌بار دادند\r\nنمىگرديد از جنت تسلى * به عاشق وعدهء ديدار دادند\r\nنهال آفرينش بىثمر بود * محبت را به دلها بار دادند \r\n* * *\r\n بر سر را هم « الهى » كيست پرسيدى ز غير * كشتهء تيغ تغافل ، زندهء نظاره‌اى \r\n( تذكرة المعاصرين حزين ، ص 113 - صحف ابراهيم ( نسخه عكسى ) صبح گلشن ، ص 35 - دانشمندان آذربايجان ، ص 49 )\r\n\r\nامنى تبريزى\r\nميرزا محمد امنى از سخنوران سدهء دهم هجرى قمرى است . صادقى افشار مىنويسد كه : شخصى بىآزار و ملايم و به تقطيع خيلى مايل بود به‌طورى كه تاج خود را روزى يك‌مرتبه مىپيچانيد و اشرافانه راه مىرفت ديوانى به اتمام رسانيده اين ابيات از اوست :\r\n « امنى » حكايت شب غم عرضه كن به يار * كارت ز دست رفته چه وقت نهفتن است \r\n* * *\r\n عشق مستولى و من بىتاب و آن مه مهربان * مىدهد بيهوده ناصح هر زمان پندى دگر \r\n* * *\r\n بيمارى من چون سبب پرسش او بود * مىميرم از اين غم كه چرا بهترم امروز \r\nمرحوم تربيت ترجمهء او را از مجمع الخواص نقل كرده و تخلصش را « امين » نوشته و تقطيع را كه در اينجا به معنى تكلّف در آراستن خود به جامه و پوشيدن لباسهاى مقطع است . تقطيع عروضى معنى كرده است .\r\n\r\n","description":"","footnote":"","page_name":" 218 ","page_number":278},
  {"content":"\r\n\r\nدر تحفهء سامى هم از شاعرى به نام ميرزا محمد متخلص به امينى ( در حاشيه امين ، امنى ) كه از جماعت زرگران بود و خود را در شعر قرينهء خسرو و سعدى مىپنداشت ياد شده است . مسلما امينى هم محرفى از « امنى » است كه « سام ميرزا » ايام جوانى و فصل غرور و « صادقى » دورهء پيرى و بىآزارى او را ديده‌اند .\r\nدر تحفهء سامى اين ابيات به نام وى آمده است :\r\n امروز كرده غنچه‌لبى گفتگوى ما * ز آن گفتگو شكفته گل آرزوى ما \r\n* * *\r\n صبر از رخ او در دل صدپاره ندارم * جز دادن جان و غم او چاره ندارم \r\n* * *\r\n بىواسطه گرديد ز ما يار پريشان * گشتيم از اين واسطه بسيار پريشان \r\n( تحفهء سامى ، ص 238 - مجمع الخواص ، ص 278 - دانشمندان آذربايجان ، ص 53 - 54 - الذريعة ، ج 9 ، ص 96 ، 104 ، 106 )\r\n\r\nاميد تبريزى\r\nحسين اميد بسال 1281 در تبريز زاده شد و تحصيلات ابتدايى و متوسطه خود را در همين شهر به پايان رسانيد و وارد خدمت آموزش و پرورش شد و سى و پنج سال با كمال صداقت به تعليم و تربيت پرداخت بموازات آن در مطبوعات : مديرى روزنامه‌هاى آذر ، آريا ، صداى آذربايجان ، كفالت و مديريت روزنامهء تبريز ، عضو هيئت تحريريهء مجلهء ادب ، عضو انجمن ادبى آذربايجان ( 1312 ) ، عضو كنگره فارسى آذربايجان ( 1304 ) ، رئيس هيئت اكتورال تبريز ( 1309 ) ، مؤسس نخستين آزمايشگاه علمى در تبريز ( 1312 - 1308 ) ، مؤلف قريب هشتاد جلد كتابهاى علمى ، ادبى ، اجتماعى ، اخلاقى ، اشعار ، داستان .\r\nنويسنده نمايشنامه‌هاى زياد ، رژيسورى هيئت اكتورال .\r\nاميد به سال 1337 شمسى بازنشسته شد و شب جمعه سى و يكم شهريورماه 1351 به رحمت ايزدى پيوست .\r\n\r\n","description":"","footnote":"","page_name":" 219 ","page_number":279},
  {"content":"\r\n\r\n\r\nتأليفات :\r\n\r\n1 - كتب درسى 25 جلد :\r\nفيزيك ، شيمى ، تفريحات علمى ، مسائل و حل مسائل ، هزار مسئله اميد ، دستور نگارش ، دستور نويسندگى ، دستور املاء ، دستور زبان ، مقالات اميد .\r\n\r\n2 - داستان و رمان 15 جلد :\r\nانگشتر الماس ، دختران سپهر ، ستارهء ييلاق ، شهر كامرانى ، در تنگناى زندگى ، بازار آشفته ، قضا و قدر ، عشقها و اشكها ، راز آفرينش . . .\r\n\r\n3 - علمى 10 جلد :\r\nتحقيقات علمى ، تفريحات علمى .\r\n\r\n4 - ادبى 20 جلد :\r\nنواى دل ، زشت و زيبا ، ترش و شيرين ، غم و شادى ، اشعار تفريحى ، فلسفه ، منطق ، عروض و قافيه .\r\n\r\n5 - نمايشنامه 25 جلد :\r\nجلوهء بهار ، مجادله علم و جهل ، دانش‌آموز تنبل ، رقص شيطان ، خوشبختى يتيم ، محبوب خيالى ، مكتب‌خانه ، نمايشنامهء سعدى ، بانوى تحصيل كرده ، زنان روده‌دراز ، مينو ، جليل و خليل ، كلاه شعبده ، حكمران عصر مشعشع ، حريف سفله ، جنايتكاران . . .\r\n\r\n6 - متفرقه 8 جلد :\r\nتاريخ فرهنگ آذربايجان ( 2 جلد ) ، علوم غربيه ، علم قيافه ، راهنما ، دستور زندگى ، انديشه‌هاى من ، همه چيز مىدانم . . .\r\nخانواده وى از جمله برادرش آقاى آموزگار و پدرزنش حجة الاسلام حاج ميرزا هاشم آقاى شكورى همگى اهل فضل و ادب‌اند . دكتر مهدى روشن‌ضمير از دوستان او شمّه‌اى از فضائل او را در « ياد ياران » برشمرده و افزوده‌اند كه « اميد شمع مجلس‌افروز محفل انس ما بود » ، طبع شعر نيز داشت . نمونه‌اى از آنهاست :\r\nنواى دل يا تأثير موسيقى\r\n زمانه با سر من بر سر جنگ است . مىنالم * بدين وسعت جهان در چشم من تنگ است . مىنالم\r\nنگار نوبهاران رنگ و نيرنگ است . مىنالم * دل پرارتعاش من يكى چنگ است . مىنالم\r\nبدل تاثير مىبخشد چو آهنگى ز تار آيد \r\n\r\n","description":"","footnote":"","page_name":" 220 ","page_number":280},
  {"content":"\r\n\r\n بزن اى چنگ‌زن لحنى كه بر مرده روان بخشد * بسر شور و طرب آرد ، بدل تاب‌وتوان بخشد\r\nنواى چنگ تو بر تن روان جاودان بخشد * به قلب تيرهء مردم صفاى آسمان بخشد\r\nنواى تو مگر از دل غم و اندوه بزدايد . * شوم مبهوت و سرگشته از آن آهنگ روحانى\r\nكنم سير جهانى را در آن اسرار پنهانى * غم دنيا فراموشم شود از لطف يزدانى\r\nبدور سفرهء حيرت بخوانندم به مهمانى * سروش رحمت حق ديدهء پوشيده بگشايد\r\nنمىدانم چه اسرارى است در الحان موسيقى * شود جارى بدلها همچنان فرمان موسيقى\r\nبه بيماران دل بايد دهى درمان موسيقى * به دلها مىنشيند چون جهد پيكان موسيقى\r\nچو آهنگى به گوش آيد ، دلم از دست بربايد \r\n چو قلب من ، همىلرزد نواى دل برانگيزد * اگر تارى نلرزانى نوا از وى كجا خيزد\r\nبهر آهنگ دلسوزى نواى دل برآميزد * از اين آهنگ اشك چشمهاى من فروريزد \r\n به پيش چنگ دل گوهر برافشاند ببخشايد \r\n چو لحنى پنجهء شيرين بتار ساز بنوازد * دلم بر رقص مىآيد چه خوش رقصى بياغازد\r\nكه رقص و ساز در محفل به يكديگر همىسازد * نواى خوش بيك حمله سپاه غم براندازد\r\nجهان ديگرى از غيب روى خويش بنمايد \r\n بزن ، آرى بزن چشم دلم حيران آن پنجه * نه تنها تارهاى ساز در فرمان آن پنجه\r\nشود تار وجود من به انگشتان آن پنجه * بزن تار حياتم پاره كن قربان آن پنجه \r\n نمىدانى ، غم و شادى چو عمر ما نمىپايد \r\n( ياد ياران ص 30 - 37 )\r\n\r\n","description":"","footnote":"","page_name":" 221 ","page_number":281},
  {"content":"\r\n\r\n\r\nامير تبريزى\r\nخواجه امير بيگ مهردار از احفاد شيخ محمد كججى و از رجال دورهء شاه‌طهماسب صفوى ( 930 - 984 ) بود .\r\nصاحب تحفهء سامى مىنويسد « در اين روزگار سردفتر ارباب افضال و فهرست روزنامچهء فرخنده مآل و پروانهء درايتش به مهر جلال مختوم و از توقيعات اعمالش مآثر مرضيه مفهوم و از اقوام نزديك امير زكرياى وزير است و در زبان‌آورى و مجلس‌آرايى فى الواقع بىنظير ، مولدش از قصبهء نطنز عراق است و در خوش‌طبعى و سخنورى يگانه آفاق ، اين دو بيت از اوست :\r\n اگر گويم نهال قامتت دلجوست مىرنجى * و گر گويم سر زلف تو عنبرموست مىرنجى\r\nشكايت چون كنم از جور چشم فتنه‌انگيزت * كه گر گويم تو را بالاى چشم ابروست مىرنجى » \r\nوى در علم اعداد و تكسير حروف و تسخير كواكب نيز اطلاع كامل داشت در اوايل عمر دو سال در بغداد وزير غازى خان تكلو مهردار بود و از 936 - 939 هم وقتى كه همين غازى خان لله بهرام ميرزا در هرات حكمرانى داشته در معيت وى بسر برده است و مدت مديدى هم به شركت خواجه غياث الدّين على شيرازى به وزارت شاه‌طهماسب سرافراز شده است . در تاريخ 957 بعد از ورود شاه‌طهماسب به آذربايجان ، نظر به اعمال ناشايستى كه از خواجه به ظهور رسيده بود او را زندانى كرده و آقا محمد فراهانى وزير شروان را به جاى او گماشته‌اند پس از مدت مديدى آزادش كردند و مقرر داشتند كه در كرمان ساكن شود بعد از آن توليت آستان قدس رضوى و سپس وزارت تمامى خراسان به وى سپرده شد . سرانجام به علت ظلم و تعدى دوباره او را گرفتند و در قلعهء قهقهه ، و بعد از چند سال در قلعهء الموت زندانى كردند . تا به سال 983 ه . ق در زندان وفات يافت .\r\nمرحوم تربيت به نقل از خلاصة الاشعار و احسن التواريخ و . . .\r\nاو را پسر امير ابراهيم بن امير زكريا ، و مؤلف تاريخ عالم‌آراى عباسى از اقوام امير زكريا دانسته‌اند .\r\n\r\n","description":"","footnote":"","page_name":" 222 ","page_number":282},
  {"content":"\r\n\r\nصاحب صبح گلشن او را نطنزى نوشته و نادر ميرزا آورده است كه « اين خواجه به نطنز از مادر زاده شده و به خراسان مرده و هيچ تبريز نديده است » .\r\nنمونه‌يى از اشعار اوست :\r\n اى خواجه ، دار دهر مكافات خانه است * هرچند مىكنى ، به تو آن مىكنند زود\r\nامروز جهد كن كه نگويى بد كسى * فردا اگر ز گفته پشيمان شوى چه سود\r\nآن رشته را متاب كه در دل گره شود * در عقده‌يى مپيچ كه نتوانيش گشود\r\nهرچند گفت‌وگوى منت دل‌پذير نيست * ليك اين‌قدر به سمع رضا مىتوان شنود\r\nآب و زمين دهر به دست تو داده‌اند * تخمى چنان به كار كه بتوانيش درود \r\nآذر بيگدلى و نادر ميرزا مىنويسند : چون عبيد اللّه خان جوجىنژاد به خراسان مستولى شد ضمن نامه‌يى اين بيت را به خواجه نوشت :\r\n اى خواجه بعد از اين طمع از زندگى ببر * ز آن رو كه گشت مسند خانى مقام ما \r\nخواجه امير بيگ در جواب آن ، چنين نوشت :\r\n اى باد اگر به اهل بخارا گذر كنى * زنهار عرضه ده برِ ايشان پيام ما\r\nو آنگه بگو ، ز راه وفا آن گروه را * كاى گشته كين‌خواه شما خاص و عام ما\r\nكلك غرور و جهل شما ثبت كرده بود * در رقعه‌يى كه بود بدان رقعه ، نام ما\r\nكاى خواجه بعد از اين طمع از زندگى ببر * ز آن رو كه گشته مسند خانى مقام ما\r\nاى مدعى مگر نشنيدى كه مىرسد * شاه ستاره خيلِ سپهر احتشام ما\r\nباشد جواب دعوى خانى كه كرده‌اى * بيتى كه گفته حافظ شيرين‌كلام ما\r\n« چندان بود كرشمه و ناز سهىقدان * كآيد به جلوه سر و صنوبر خرام ما »\r\nما بندگان حضرت شاه ولايتيم * ثبت است بر جريده دلها دوام ما \r\n( تحفهء سامى ، ص 92 - عالم‌آراى عباسى ، ص 161 - آتشكدهء آذر ، ص 108 - 109 - صبح گلشن ، ص 38 - 39 - تاريخ تبريز نادر ميرزا ، ص 134 - دانشمندان آذربايجان ، ص 51 - 52 )\r\nاميرخيزى ( ر ك : هنر تبريزى )\r\n\r\n","description":"","footnote":"","page_name":" 223 ","page_number":283},
  {"content":"\r\n\r\n\r\nامين تبريزى\r\nحاجى امين الدّين مشهور به حاجى دده ، حاجى بابا از سخنوران سدهء هشتم ه . ق است . و در علم تفسير و حديث ماهر و در فن شعر به غايت قادر بود و اكثر « امين » و گاهى به سبب ارادتى كه به شيخ نور الدّين اسفرايينى داشت « نورى » تخلص مىنمود ، قصايد متعددى در مدح امير شيخ حسن نويان ( متوفى در 757 ) گفته و روزگارى هم در بغداد به منادمت پسر وى سلطان اويس ( متوفى در 776 ) گذرانيده است . در اواخر عمر از بغداد به تبريز آمده و باغى ساخته و به افاده پرداخته و به سال 758 ق درگذشته است مؤلف صحف ابراهيم ديوان 2500 بيتى او را ديده ، از اوست :\r\n جان مشتاقان به بويت زنده از باد صبا * حبّذا بادى كه از كوى تو آيد حبّذا\r\nديدهء جانم به اشراق جمالت روشن است * گرچه چشمم هست از آن طلعت به حرمان مبتلا\r\nنور عينى ز آن سبب دورى ز صورت از نظر * عين نورى ز آن سبب از دور نزديكى به ما\r\nدامن مشكين تو گر سايه بر چين افكند * برنخيزد تا ابد از خاك چين گرد خطا \r\n* * *\r\n با آنكه هواى تو بلاى دل و دين است * در سينهء ما مهر رخت صدرنشين است\r\nاز ضعف مجال نفسم نيست و گر هست * دور از تو ، همانا نفس بازپسين است \r\n* * *\r\n تا كى آخر لعل نوشينت به مىخواران رسد * زلف مشكينت به دست ناسزاواران رسد\r\nراه بىپايان و شب تاريك و منزل ناپديد * هم مگر لطفت به فرياد طلب‌كاران رسد\r\nهمچو ذره در خروش آيند پيش آفتاب * سايه‌ات گر بر سر خاك هواداران رسد \r\n* * *\r\n\r\n","description":"","footnote":"","page_name":" 224 ","page_number":284},
  {"content":"\r\n\r\n اى كه دردم ز تو هرگز به دوايى نرسيد * دلِ بىبرگ ز وصلت به نوايى نرسيد\r\nهوس وصل تو مىپخت دلم ، آخر كار * جگرم خون شد و اين كار به جايى نرسيد\r\nپادشاهان ز تو در آرزوى يك نظراند * اين سعادت چه عجب گر به گدايى نرسيد\r\nبه دعا خواسته‌ام دولت ديدار تو را * دست من در طلبت جز به دعايى نرسيد \r\n* * *\r\n در چمن دوش به بوى تو گذر مىكردم * قدم لاله ، تر از خون جگر مىكردم\r\nچشم نرگس به خيال نظرت مىديدم * وانگه از ناوك چشم تو حذر مىكردم \r\nاين چند بيت مثنوى هم در هفت اقليم به نام وى آمده است :\r\n دل بيمار من به بوى تو خوش * روزگارم به گفتگوى تو خوش\r\nغم دنيا كز او دل‌افگاريم * باده نوشيم و باد انگاريم\r\nمرضى دارم از جهان خراب * كه علاجش به شاهد است و شراب \r\nاز مندرجات فهرست ميكروفيلمهاى دانشگاه تهران ، ص 493 استنباط مىشود كه از اشعار او در جنگ مورخ شعبان 763 نيز آمده است . در فرهنگ سخنوران نام وى تحت عنوان « حاجى تبريزى » هم قيد شده است .\r\n( هفت اقليم ، ج 3 ، ص 221 - 222 - صحف ابراهيم ( نسخهء عكسى ) - روز روشن ، ص 162 - دانشمندان آذربايجان ص 53 - 54 )\r\n\r\nامين تبريزى\r\nميرزا امين پسر بزرگتر ميرزا نورى بيگ و برادر ميرزا شريف خازن تبريزى و از شاعران سدهء 11 ه . ق . است . نصرآبادى مىنويسد . جوان قابلى بود ، خط نستعليق را خوب مىنوشت مدتها بىكار بود در آخر استيفاى شيراز به او مرجوع شد و در آن اوقات در گذشت از اوست :\r\n نوگل من غنچه را خندان كند در زير پوست * عشق او در سينه كار جان كند در زير پوست\r\nبا تهىدستى هنر بىقدر باشد ز آن ، چنان * جوهر خود را چو رگ پنهان كند در زير پوست \r\n( تذكرهء نصرآبادى ، ص 93 - الذريعة ، ج 9 ، ص 104 )\r\n\r\n","description":"","footnote":"","page_name":" 225 ","page_number":285},
  {"content":"\r\n\r\n\r\nانيس تبريزى\r\nحيدر بيگ پسر استاد شيخى توپچى تبريزى و از شاعران سدهء 10 ه . ق است . چون در توپچىگرى مهارت فوق‌العاده داشت ، بدين سبب نزد شاه‌طهماسب تقرب يافت . وى از جملهء خواص القاص ميرزا و از دوستان قاضى محمد بن قاضى مسافر كرد بود اين قاضى چندين سال از طرف شاه‌طهماسب به حفظ و حراست آذربايجان و تبريز مأمور بود ولى در تاريخ 964 كه شاه‌طهماسب به تبريز آمد در اثر شكايت مردم او و حيدر بيگ گرفتار و در قلعهء الموت زندانى شدند و به سال 965 همان‌جا وفات يافتند .\r\nمولانا صيرفى گفته :\r\n سر فرعونيان قاضى محمد * كه مصر ظلم را او بود بانى\r\nاگر ماندى دو سال ديگر آن شوم * شدى تاريخ او ( فرعون ثانى ) \r\n( 967 )\r\nحيدر بيگ به جهت شيرين‌كلامى و مجلس‌آرايى به « انيس » متخلص و ملقب شده بود . از اوست :\r\n يا رب چه سود كرد ندانم در اين جهان * آن‌كس كه سر به پاى سهى قامتى نسود \r\n( هفت اقليم ، ج 3 ، ص 235 - 236 - روز روشن ، ص 81 - دانشمندان آذربايجان ، ص 54 - 55 )\r\n\r\nايرج تبريزى\r\nمولانا ايرج در سدهء دهم هجرى قمرى مىزيست و از سخنوران عهد شاه‌طهماسب صفوى و از جملهء مشاهير عصر خود بود . امين احمد رازى در تذكرهء خود او را مردى تيزفهم و صاحب كمال معرفى كرده است .\r\nنمونه‌يى از اشعار اوست كه در فوت ديوان اشعارش گفته است :\r\n گر به دستان بستد از دستم فلك ديوان من * آن كسش مىساخت ديوان ، شكر يزدان با من است \r\n\r\n","description":"","footnote":"","page_name":" 226 ","page_number":286},
  {"content":"\r\n\r\n ور ربود از من زمانه سلك درّ شاهوار * ز آنچه غم دارم كه طبع گوهرافشان با من است\r\nور ز شاخ گلبن فضلم گلى بر باد داد * گلشن پرلاله و نسرين و ريحان با من است\r\nور تهى شد يك صدف از لؤلوئى لالاى من * پر ز گوهر خاطر چون بحر عمان با من است\r\nقطره‌يى چند از رشاش كلكم ار گم شد چه شد * سهل باشد چشمه‌سار آب حيوان با من است\r\nآب شعر عذب من چون خاك اگر بر باد رفت * خاطر فياض همچون ابر نيسان با من است \r\n* * *\r\n در چاه محنتيم ز افراسياب غم * مىرُستم است و قصهء ما بيژن و چه است\r\nبيرون كنيم خرقهء سالوس كاين لباس * بر قامت بلندنظر سخت كوته است\r\nمنديش از ملامت و مگريز از عقاب * مى خور كه با عقوبت او عفو همره است \r\nاز رباعيات اوست :\r\n بر عارض آن مه كه توان من از اوست * خاليست كه بدحالى مرد و زن از اوست\r\nگويى كه مگر سياهى چشم من است * ز آن روى كه روشنىّ چشم من از اوست \r\n* * *\r\n اندر عجبم ز خامهء قيراندود * كاحوال دلم به دشمن و دوست نمود\r\nگفتم ببرم زبان او گنگ شود * ببريدم از آن فصيح‌تر گشت كه بود \r\n( هفت اقليم ، ج 3 ، ص 224 - 226 - دانشمندان آذربايجان ، ص 57 - الذريعة ، ج 9 ، ص 114 )\r\n\r\nايرج ميرزاى تبريزى\r\nايرج ميرزا جلال الممالك فرزند غلامحسين ميرزا در رمضان 1291 هجرى قمرى ( و بقولى در 1290 ) در تبريز تولد يافت و تحصيلات خود را در زادگاهش به انجام رسانيد ، به\r\n\r\n","description":"","footnote":"","page_name":" 227 ","page_number":287},
  {"content":"\r\n\r\nسال 1314 ه . ق . ( مطابق 1275 شمسى ) وارد مشاغل دولتى شد و در 22 اسفند 1304 در اثر سكتهء قلبى در تهران چشم از جهان فروبست . شعر او از سادگى و روانى برخوردار است « بارزترين خصيصهء شعر ايرج زبان چالاك و بيان گرم و زنده و پويندهء اوست زبان و بيانى كه از حيث نرمى و روانى و سهل ممتنع بودن به شعر سعدى مىماند به همين سبب بسيارى از ابيات او مانند ضرب‌المثل معروف شده و رواج پيدا كرده است » « 1 » شادروان دكتر غلامحسين يوسفى كه « چشمهء روشن » را بر مبناى شرح شاهكارهاى اساتيد سخن تاليف نموده با نقل و شرح چند قطعه از شعر ايرج اطلاعات مفيدى در دسترس ارباب فضل قرار داده است . از جمله مىنويسد :\r\nبىگمان همه كسانى كه در نيم قرن اخير به دبستان رفته و درس خوانده‌اند اين شعر را كه در كودكى در كتابهاى درسى خوانده‌اند هنوز به ياد دارند و بارها بازگو كرده‌اند و شايد پس از اين نيز در خاطرها پايدار بماند :\r\n گويند مرا چو زاد مادر * پستان به دهن گرفتن آموخت\r\nشبها بر گاهوارهء من * بيدار نشست و خفتن آموخت\r\nدستم بگرفت و پابپا بُرد * تا شيوهء راه رفتن آموخت\r\nيك حرف و دو حرف بر زبانم * الفاظ نهاد و گفتن آموخت\r\nلبخند نهاد بر لب من * بر غنچه گل شكفتن آموخت\r\nپس هستى من ز هستى اوست * تا هستم و هست دارمش دوست \r\nادوارد براون با آوردن اين قطعه در آغاز جلد چهارم تاريخ ادبى ايران ، كتاب خود را به ياد محبتهاى مادر خويش و براى تشكر از وى به دو تقديم كرده است . آربرى نيز ترجمهء انگليسى اين شعر را در كتاب  Persian Poems . London . 1954  درج كرده است .\r\nاينكه احمد الشائب در كتاب « الاسلوب » مىنويسد : زبان عامّه زبان زندگانى مردم و تعاون اجتماعى و قدر مشترك بين همهء طبقات است و همه آن را درك مىكنند . نظرى درست است . حتّى گاه پيش مىآيد كه هيچ لفظ اديبانه و فصيحى نمىتواند جاگزين كلمه‌اى عاميانه شود و معنى منظور را به آن خوبى برساند . مثلا وقتى ايرج مىگويد :\r\n « صف كشيدند پدرسوخته‌ها * چشم بر منصب هم دوخته‌ها » \r\n\r\n\r\n","description":"","footnote":"\r\n( 1 ) - تحقيق در احوال و آثار و افكار و اشعار ايرج ميرزا تاليف دكتر محمد محجوب ص 305 - 311\r\n","page_name":" 228 ","page_number":288},
  {"content":"\r\n\r\nكلمه‌اى ديگر نمىتوان يافت كه بهتر از « پدرسوخته‌ها » بدمنشىِ گروه « چشم بر منصب هم دوخته‌ها » را نشان دهد ، از اين‌گونه است : « پرت كردن ، سربه‌هوا ، نوك پا ، چندش ، سوسه ، له شدن ، ول كردن ، ول دادن ، گاز گرفتن ، جر زدن ، قلقلك دادن ، سر خوردن ، نشگان گرفتن ، تلنگر زدن » و بسيارى نظائر اين‌ها كه ايرج در اشعار خود از جمله در مثنوى زيباى عاشقانهء « زهره و منوچهر » با كمال هنرمندى به كار برده است :\r\n صبح نتابيده هنوز آفتاب * وانشده ديدهء نرگس ز خواب\r\nتازه‌گل آتشى مشك‌بوى * شسته ز شبنم به چمن ، دست و روى\r\nمنتظر حولهء باد سحر * تا كه كند خشك بدان روىِ تر\r\nگير تو افتاده‌ام اى تازه‌كار * بهتر از اين گير نيايد شكار\r\nغصّه مخور گر تن من خيس شد * رخت اتو كرده من كيس شد \r\nايرج اين‌گونه موادّ زبان عامّه را با برخى اصطلاحات و تعبيرات عصرى ، از جمله مصطلحات ادارى و امثال آن ، و نيز با بعضى كلمات رايج در بيان درس‌خواندگان زمان بهم آميخته از مجموع آنها زبانى پديد آورده بود همه‌كس‌فهم و روان و پرتوان . گاه نيز شايد ايرج در كاربرد موادّ زبان عامه زياده‌روى كرده باشد . در هر حال حق با « نادرپور » است كه ايرج را « نخستين شاعر بزرگ بدعت‌گذار » و « نخستين علمدار تجدّد شعر فارسى » شمرده كه سخن او « از لحاظ بيان ، سرآغاز راهى است كه به كلام زندهء كنونى انجاميده است » .\r\nايرج منتقدى اجتماعى است كه آنچه را در زمينه‌هاى گوناگون نمىپسنديده با طنز گزندهء خود بباد انتقاد گرفته است ، هرچند در طرح مسائل اجتماعى ديدى ژرف از خود نشان نمىدهد . بعلاوه دل‌آزردگى او از محيط و پست و بلنديهايى كه در زندگانى ديده و انفجار بغضى كه در گلو داشته گاه در قالب مضامين ناخوش‌آيند و كلمات و تعبيرات هزل‌آميز و زننده و ركيك و بشعر درآوردن برخى موضوعات زشت موجب آمده كه بسيارى از شعرهاى او را نمىتوان ترويج كرد و جز در خلوت نمىتوان خواند و آشكارا درباره‌اش سخن نمىتوان راند . علىرغم همهء اين‌ها شهرت و رواج شعر او شگفت‌انگيز است .\r\nمنظومهء « زهره و منوچهر » از پرآوازه‌ترين آثار ايرج است كه ترجمه‌اى است آزاد با روح ايرانى از ونوس و ادونيس « 1 » شكسپير ، شاعر انگليسى « 2 » . در اين منظومه اوج زيبايى اسلوب\r\n\r\n\r\n","description":"","footnote":"\r\n( 1 ) -  Venus and Adonis \r\n","page_name":" 229 ","page_number":289},
  {"content":"\r\n\r\nشعر ايرج در روانى و سادگى و زبان زلال و گرم و پوياى او جلوه‌گرست . « زهره و منوچهر » بر روى هم 528 بيت است و طولانىتر از آن كه در يك‌فصل از كتاب حاضر مورد بحث قرار گيرد . خوانندگان علاقه‌مند مىتوانند اين اثر برجسته را در ديوان ايرج بخوانند . در اينجا قطعهء « قلب مادر » ايرج را - كه آن نيز از آثار معروف اوست - نقل مىكنم :\r\n\r\nقلب مادر\r\n داد معشوقه به عاشق پيغام * كه كند مادر تو با من جنگ\r\nهركجا بيندم از دور كند * چهره پرچين و جبين پرآژنگ\r\nبا نگاه غضب‌آلود زند * بر دل نازك من تير خدنگ\r\nاز درِ خانه مرا طرد كند * همچو سنگ از دهن قلماسنگ\r\nمادر سنگ‌دلت تا زنده‌ست * شهد در كام من و تست شرنگ\r\nنشوم يكدل و يكرنگ تو را * تا نسازى دل او از خون رنگ\r\nگر تو خواهى به وصالم برسى * بايد اين ساعت بىخوف و درنگ\r\nروى و سينه تنگش بدرى * دل برون آرى از اين سينه تنگ\r\nگرم و خونين به منش باز آرى * تا برد ز آينهء قلبم زنگ\r\nعاشق بىخرد ناهنجار * نه ، بل آن فاسق بىعصمت و ننگ\r\nحرمت مادرى از ياد ببرد * خيره از باده و ديوانه ز بنگ\r\nرفت و مادر را افكنده به خاك * سينه بدريد و دل آورد بچنگ\r\nقصد سرمنزل معشوق نمود * دل مادر به كفش چون نارنگ\r\nاز قضا خورد دم در به زمين * و اندكى رنجه شد او را آرنگ\r\nو آن دل گرم كه جان داشت هنوز * اوفتاد از كف آن بىفرهنگ\r\nاز زمين باز چو برخاست ، نمود * پى برداشتن آن آهنگ\r\nديد كز آن دل آغشته به خون * آيد آهسته برون اين آهنگ \r\n\r\n\r\n","description":"","footnote":"\r\n- در باب مقايسهء منظومه « زهره و منوچهر » و اصل انگليسى آن ؛ ر ك : يحيى آرين‌پور از صبا تا نيما ، تهران ، 1350 ، 2 / 401 - 408 ؛ دكتر محمّد جعفر محجوب 250 - 260 . شادروان دكتر لطف‌على صورتگر مىگفت وى ونوس و ادونيس شكسپير را به فارسى ترجمه - كرده و در نشريه سپيده‌دم ، چاپ شيراز ، منتشر كرده بود . ايرج داستان را از روى اين ترجمه بنظم درآورده و چون ترجمه منظور ناتمام بوده پايان « زهره و منوچهر » را شاعر به صورت حاضر درآورده است .\r\n","page_name":" 230 ","page_number":290},
  {"content":"\r\n\r\n آه دست پسرم يافت خراش * واى پاى پسرم خورد به سنگ \r\nقلب مادر ترجمه از اثرى آلمانى است كه در مجلهء ايرانشهر ( چاپ برلين ) در شمارهء 4 مطرح شده بود . ولى در آن هيچ بوئى از ترجمه مشهود نيست و چندان از فطرت شعر فارسى بهره‌مند است كه اگر خواننده از سابقهء موضوع خبر نداشته باشد . هيچ تصور ترجمه نمىتواند كرد .\r\n\r\nبر لوح مزارش\r\n اى نكويان كه درين دنياييد * يا از اين بعد به دنيا آييد\r\nاينكه خفته است درين خاك منم * ايرجم ايرج شيرين‌سخنم\r\nمدفن عشق جهانست اينجا * يك جهان عشق نهانست اينجا\r\nعاشقى بود به دنيا فن من * مدفن عشق بود مدفن من\r\nآنچه از مال جهان هستى بود * صرف عيش و طرب و مستى بود\r\nهركه را روى خوش و خوى نكوست * مرده و زنده‌ى من عاشق اوست\r\nمن همانم كه در ايام حيات * بىشما صرف نكردم اوقات\r\nبعد چون رخت ز دنيا بستم * باز در راه شما بنشستم\r\nگرچه امروز بخاكم مأواست * چشم من باز بدنبال شماست\r\nبگذاريد به خاكم قدمى * بنشينيد بر اين خاك دمى\r\nگاهى از من بسخن ياد كنيد * در دل خاك ، دلم شاد كنيد \r\n( چشمهء روشن ، ص 357 - 419 - فرهنگ سخنوران )\r\n\r\nباقر تبريزى\r\nميرزا باقر معروف به « ايبك » از شاعران تبريزى اصل اصفهانى مسكن سدهء 11 هجرى قمرى است به خدمت بسيارى از فضلا رسيده و احاديث و مسايل بيشترى از علما شنيده بود . نصرآبادى او را مردى صالح و پرهيزگار و زاهد معرفى كرده است . از اوست :\r\n\r\n","description":"","footnote":"","page_name":" 231 ","page_number":291},
  {"content":"\r\n\r\n چون در همه جا عشق متاعيست كه باب است * يا رب ز چه سودايى او خانه خراب است \r\n* * *\r\n به غير از اينكه پريشانيم به طول كشيد * شكايت سر زلفت چه ما حصل دارد \r\n* * *\r\n تارهاى سر زلف تو چو پيوست به هم * داد اسباب پريشانى ما دست به هم \r\n( تذكرهء نصرآبادى ، ص 199 - 200 - صحف ابراهيم ( نسخهء عكسى ) - دانشمندان آذربايجان ، ص 62 )\r\n\r\nباقر تبريزى\r\nميرزا باقر از نوادگان قاضى زين العابدين تبريزى و از شاعران سدهء 11 ه . ق است . در اصفهان سكنى داشت و نصرآبادى او را باقر علوم و جامع كمالات معرفى كرده و نوشته است كه در خدمت علامى آقا حسين خوانسارى تحصيل كمالات كرده است و تدريس مدرسهء قطبيه و تقسيم گندم و گوسفند به طريقى كه با جد مرحومش بود الحال با اوست و در نظم اشعار و معما سليقه‌اش معيارى است . از اوست :\r\n فصل گل و موسم بهار است * گلزار به رنگ و بوى يار است\r\nبىتو شب ماه تيره‌روزان * چون چشم سفيد گشته تار است \r\n* * *\r\n چمن ديگر به كام قمريان است * ز عكس سبزه چون سرو روان است \r\n* * *\r\n حاصل زندگى ما سخن رنگين است * آن هم از دست تهى در گرو تحسين است \r\n* * *\r\n دل كه تنگ از خيال آن دهن است * سخنان غريب را وطن است\r\nخرقهء چاك‌چاك زنده‌دلان * آرزوهاى مرده را كفن است\r\nگشته از خط حساب حسنش پاك * باقى لاكلام او دهن است\r\nجز سخن نيست در كفم چيزى * رهن منقول من حديث من است \r\n\r\n","description":"","footnote":"","page_name":" 232 ","page_number":292},
  {"content":"\r\n\r\n عينك در انتظار تو با ديده يار شد * چشم سفيد گشته به راهت چهار شد \r\n* * *\r\n همچو غنچه تا به كى دربند خود باشد كسى * خيمه زن چون لاله بيرون از سواد خويشتن \r\n* * *\r\n زاهد دل‌مرده را هر گام گور كنده‌يىست * مىكند از سايه‌اش ازبس زمين پهلو تهى \r\n( تذكرهء نصرآبادى ، ص 175 ، 532 - 533 - كلمات الشعراء ، ص 10 - تذكرة المعاصرين حزين ، ص 38 - 39 - صبح گلشن ، ص 53 - دانشمندان آذربايجان ، ص 62 - 63 )\r\n\r\nباقى تبريزى\r\nملا عبد الباقى ملقب به دانشمند و متخلص به « باقى » از سخنوران و دانشمندان و خوشنويسان معروف و صوفىمشرب اواخر سدهء دهم و اوايل سدهء يازدهم هجرى قمرى است .\r\nدر خدمت علاء بيگ تبريزى كه از فحول خطاطان بود تلمذ كرد و خود در نوشتن انواع خطوط مخصوصا ثلث و نسخ استادى گرانمايه گشت . برحسب دعوت سپهسالار عبد الرحيم خان خانان به هندوستان رفت و مدتى در آنجا زيست ، سفرى هم به بغداد كرد و با دده مصطفى در خانقاه مولويها طرح دوستى افكند .\r\nشاه‌عباس اول به وسيلهء محمد حسين چلبى او را براى نوشتن كتابه‌هاى مسجد جامع عباسى طلبيد . مولانا در به دو امر امتناع ورزيد ولى پس از فتح قندهار او را به اصفهان آوردند و نوشتن كتابهء گنبد بزرگ و صفهء روبه‌قبله و طاق در مسجد را به وى محول كردند .\r\nنصرآبادى مىنويسد كه فقير هم مشق از او گرفته‌ام ولى دستم آن‌قدر ناقابل است كه بركت تعليم او خط مرا صورت نداد .\r\nدر « امتحان الفضلا » مسطور است كه مولانا در فنون فضائل و انواع علوم و مسايل مانند حكمت و رياضى و علوم ادبيه و عربيه و در همه كمالات و مقالات از اقران مسلم روزگار خود و در عالم شعرگويى طبعش مانند آب روان بوده خط ثلث اين افلاطون‌فطرت ، خط\r\n\r\n","description":"","footnote":"","page_name":" 233 ","page_number":293},
  {"content":"\r\n\r\nنسخ بر خطوط استادان جهان كشيده و خط نستعليق را نيز خوب مىنگاشته است .\r\nصاحب هفت اقليم ، مولانا ميرزا جان را در خط استاد عبد الباقى معرفى كرده است .\r\nكتاب « منهاج الولايه من كتاب نهج البلاغة » از تأليفات اوست . كه نهج البلاغة را برحسب موضوع در 12 باب گزارش كرده است . به شرح زير :\r\n1 - فى تحميد اللّه تعالى و توحيد ذاته و اسمائه و صفاته و بيان عجائب صنائعه 2 - نعت رسول الله . . . 3 - شرف العلم و الهدى و اوصاف العلماء 4 - فى التقوى 5 - ظرائف الحكم و لطائف الامثال و الآداب و الشيم 6 - الوصايا و النصائح . . . 7 - الاعراض عن الدنيا 8 - مذمة الكبر 9 - مذمة الظلم . . . 10 - قوانين العدالة و الحكم و السياسة المدنيه 11 - المعاد و احوال الموت . . . 12 - الادعية . . .\r\nآغاز : نحمدك اللهم على ما استوى كافك على . . . اما بعد ، اين نخبه‌اى است از عرائس عبارات و اشارات فرقانى .\r\nاز اين كتاب نسخه‌هايى در كتابخانه‌ها هست بدين شرح :\r\nكتابخانهء مجلس ( به‌شمارهء 5769 نسخ سدهء 10 - 11 ، ش 5250 نسخ سدهء 11 ، ش 2018 سدهء 11 ) .\r\nكتابخانهء مركزى دانشگاه تهران ( به‌شمارهء 5299 سدهء 11 ش 2003 نسخ 1096 ) .\r\nكتابخانهء آستان قدس رضوى ( به‌شمارهء 264 اخبار ، ظاهرا نسخ خود نگارنده ) .\r\n( فهرست نسخه‌هاى خطى ، ج 2 ، ص 1695 )\r\nاز جمله خطوط قابل تماشاى او مرقع قصيدهء برده است كه در تاريخ 1036 ق ، نوشته و در كتابخانهء مجلس هست . وى به سال 1039 ه . ق وفات يافت .\r\nمولانا گاهى به نظم اشعار عارفانه و عاشقانه مىپرداخت و گاهى به حكم ظرافت طبع و زودرنجى شاعرانه زبان به شكايت مىگشود .\r\nنمونه‌هايى از اشعار اوست :\r\n با زهرِ غم او سر ترياك ندارم * مىميرم و از مردن خود باك ندارم\r\nكيخسرو تجريدم و جمشيد قناعت * پرواى شكوه جم و ضحاك ندارم \r\n* * *\r\n در قصّه شنيديم كزين پيش بزرگى * يك بدرهء زر داد به يك بيت فلانى \r\n\r\n","description":"","footnote":"","page_name":" 234 ","page_number":294},
  {"content":"\r\n\r\n ما هم به طمع پيش بزرگان زمانه * بستيم ميانى و گشاديم زبانى\r\nبرديم بسى رنج و نشد حاصل از اين كار * جز خوردن خونى و به‌جز كندن جانى\r\nگر تربيت اين است بسا كاهل سخن را * دل تافته گردد چو تنور از پى نانى\r\nعنقا و كرم هر دو يكى دان كه از ايشان * جز نام نيابند به تحقيق و نشانى\r\nاى اهل هنر قصه همين است كه گفتم * هان تا نفروشيد يقينى به گمانى \r\nچند رباعى :\r\n عشق تو خميرمايهء هستى ماست * نوباوهء دردت گزك مستى ماست\r\nاين شعله همه ميل به بالا دارد * اين خاك‌نشينى همه از پستى ماست \r\n* * *\r\n خوش آنكه دلم سمند همّت تازد * و اين نقد به يك داو وفا دربازد\r\nاين هستى منجمد ز سرماى حدوث * از گرمى خورشيد قِدم بگدازد \r\n* * *\r\n « باقى » به عبث تو زحمت خويش مكش * پيوسته تعب ز صحبت خويش مكش\r\nتغيير قضا چو نيست در دست كسى * بيهوده ز جهل منت خويش مكش \r\n* * *\r\n محنت‌كش روزگار خويشم چه كنم * درماندهء اضطرار خويشم چه كنم\r\nدور است ز جبر اختيارم امّا * مجبور به اختيار خويشم چه كنم \r\n* * *\r\n در كوى بتان چنگ هوس ساز مكن * خودبينى و خودفروشى آغاز مكن\r\nگر كام دلت نشد ميسر مستيز * از بهر نياز آمده‌اى ناز مكن \r\n( هفت اقليم ، ج 3 ، ص 243 - مآثر رحيمى ، ج 3 ص 22 - 24 - تذكرهء نصرآبادى ، ص 206 - 207 - آتشكدهء آذر ، ص 111 - رياض العارفين ، ص 174 - امتحان الفضلا ، ج 1 ، ص 60 - 68 - پيدايش خط و خطاطان ، ص 187 - 190 - دانشمندان آذربايجان ، ص 144 - 146 - ريحانة الادب ، ج 2 ، ص 11 - 12 - فرهنگ سخنوران ، ص 77 ، 375 )\r\n\r\n","description":"","footnote":"","page_name":" 235 ","page_number":295},
  {"content":"\r\n\r\n\r\nبختى تبريزى\r\nصاحب عرفات العاشقين به سال 1015 ق . در شيراز به صحبت او رسيده و نوشته است كه : « در كسب فضائل صورى مجد بود و جزو كشى مدارس مىنمود به حكميات گاه‌گاهى مىپرداخت در شعر زبان وقوع را تتبع مىفرمود » از اوست :\r\n آزار خاطرم به نهايت رسيده است * بىالتفاتى تو به غايت رسيده است .\r\nاميد جور از تو ندارم ، چه جاى لطف * نوميديم ببين به چه غايت رسيده است « 1 » \r\nمؤلف « مكتب وقوع » دو بيت زير را هم جزو منتخبات اشعار وقوعى ، از او نقل كرده است :\r\n در اين ايام حرفى از وفا نشنيده‌ام از تو * جفا بسيار با من كرده‌اى ، رنجيده‌ام از تو\r\nدر اثبات وفا ازبس‌كه كردى امتحان من * ندارى اعتقاد آنكه برگرديده‌ام از تو \r\n( صبح گلشن ، ص 56 - دانشمندان آذربايجان ، ص 64 - مكتب وقوع ، ص 644 - فرهنگ سخنوران )\r\n\r\nبدر تبريزى\r\nامير محمد بدر الدّين تبريزى از شاگردان خواجه مير على و از خوشنويسان معروف دورهء امير تيمور كوركان بوده و به دستور روى پيرامون يك‌صد فرمان و چندين‌صد نامه به پادشاهان وقت نوشته است .\r\nدر طريقت مريد شيخ كمال خجندى بود ، به سال 800 ه . ق در تبريز وفات يافت . مؤلف « پيدايش خط و خطاطان » مىنويسد : او را طبعى نقاد بود و اشعار نيكو مىسرود . در وصف جنگ امير تيمور گفته است :\r\n آن زمان كز گرد ميدان چشم گردون گشت كور * و آن زمان كز بانگ اسبان گوش گيتى گشت كر \r\n\r\n\r\n","description":"","footnote":"\r\n( 1 ) - اين دو بيت در صحف ابراهيم به نام بحثى قزوينى آمده است .\r\n","page_name":" 236 ","page_number":296},
  {"content":"\r\n\r\n آسمان افكند بر دوش از شفق خونين‌كفن * آفتاب انداخت بر آب از فلك زرين‌سپر\r\nآستين‌افشان علَم در رقص بر آواى كوس * پاىكوبان از تزلزل همچو اسبان كوه و در\r\nصفدرانى در ميان نيزه‌ها جولان‌كنان * چون ز اطراف نيستان روز كين شيران نر\r\nجز سپر نقشى نمىگرديد آن دم در خيال * جز سنان چيزى نمىكرد آن زمان بر دل گذر\r\nاز بهار فتح دولت لاله‌زارى گشت دشت * گرد ابر و كوس رعد و تير برق و خون مطر\r\nآفتاب عالم‌افروزى كه در يك‌دم چو صبح * لشكرى مانند انجم كردى از عالم بدر\r\nباد رحمت بر دليرانى كه پيش تيغ و تير * در پيت جانها سپر كردند و تنها بىسپر \r\nمؤلف امتحان الفضلا به شاعرى وى اشاره نكرده و نوشته است كه قطعهء مذكور را امير محمد به خط نستعليق جلى به آب طلا نوشته است .\r\nدر « روز روشن » هم اين بيت به وى نسبت داده شده است :\r\n دنباله كرد خيل غمت اهل درد را * من ناتوان‌تر از همه بودم مرا گرفت \r\n( امتحان الفضلا - روز روشن ، ص 90 - پيدايش خط و خطاطان ، ص 137 - 139 - دانشمندان آذربايجان ، ص 64 )\r\n\r\nبديعاى تبريزى\r\nبديع الزمان فرزند على رضاى عباسى از مشاهير خوشنويسان دورهء شاه‌عباس اول صفوى است . در فنون حكمت و فلسفه مهارت داشت . گاهى شعر هم مىگفت و « بديعا » تخلص مىكرد . او نيز مانند پدرش در دربار شاه‌عباس ، معزز مىزيست . شادروان دكتر بيانى مىنويسد :\r\n\r\n","description":"","footnote":"","page_name":" 237 ","page_number":297},
  {"content":"\r\n\r\n« اينكه گويند در جوانى و به قول سپهر به سال 1035 درگذشته است روا نيست و من قطعه‌يى به خط وى دارم كه يك رباعى است و شايد از خود او باشد كه در مدح شاه صفى سروده و كتابت كرده است به اين مضمون :\r\n بر تاجوران ، شاه صفى سربادا * بر فرق زمانه سايه‌گستر بادا\r\nآوازهء بندگى و شاهى تا هست * ما بنده و شاه بنده‌پرور بادا \r\nكه به اين قرار لااقل تا سال 1038 تاريخ جلوس شاه صفى ( 1038 - 1052 ) در قيد حيات بوده است .\r\n( احوال و آثار خوشنويسان ، ج 1 ، ص 98 )\r\nمؤلف پيدايش خط و خطاطان و مرحوم تربيت مدفن او را گورستان تخت پولاد اصفهان تعيين كرده‌اند . و ميرزا سنگلاخ به او لقب « نيك‌نگار » داده است . از جملهء آثار خطى او قطعه شعرى است كه در تاريخ 1035 سروده و اين در كتابخانهء سلطنتى ( سابق ) نگهدارى مىشود .\r\n چون به عون إله كرد جلوس * پادشاه زمانه عبد الله « 1 »\r\nشد به تخت شهى ، به جاى پدر * خلق عالم شدند از اين آگاه\r\nسال تاريخ را « بديعا » گفت * ( شاه گردون وقار عبد اللّه )\r\nكردگارا به حق شاه نجف * سال نو باشدش چو جبههء ماه\r\nآفتاب زمانه ، ظل‌الله * برد دولت كنون به مقصد راه \r\n* * *\r\n بدين خرمى جهان بدين تازگى بهار * بدين روشنى شراب بدين نيكويى نگار\r\nيكى چون بهشت عدن يكى چون هوا لطيف * يكى چون گلاب تلخ يكى چون بت بهار\r\nزمين از سرشك ابر هوا از نسيم گل * درخت از جمال برگ سرِ كُه زلاله زار \r\n\r\n\r\n","description":"","footnote":"\r\n( 1 ) - اين شاه عبد الله كه در آغاز 1035 به جاى پدر به تخت سلطنت نشسته شناخته نشد .\r\n","page_name":" 238 ","page_number":298},
  {"content":"\r\n\r\n يكى چون پرند سبز يكى چون عبير خوش * يكى چون عروس خوب يكى چون رخان يار\r\nتذرو عقيق روى كلنگ سفيدرخ * گوزن سياه‌چشم پلنگ ستيزه‌كار\r\nيكى خفته بر پرند يكى خفته بر حرير * يكى خفته در نهفت يكى خفته در حصار \r\n( پيدايش خط و خطاطان ، ص 141 - 142 دانشمندان آذربايجان ص 66 - الذريعة ، ج 9 ، ص 129 - احوال و آثار خوشنويسان ، ج 1 ، ص 97 - 99 - فرهنگ سخنوران )\r\n\r\nبديع تبريزى\r\nاز سخنوران سدهء هشتم و از معاصران معاذى و در شيوه شاعرى پيرو عبد الواسع جبلى است . در « تاريخ تبريز مشكور » چنين مسطور است :\r\n« نامش منوچهر » و از شاگردان كمال خجندى است . در 794 با پدرش براى تجارت به روم رفت . وى از دبيران آن عصر بوده مثنوى حجت‌نامه موسوم به انيس العارفين ، و الاحياء فى المعما از اوست .\r\nمعاذى تبريزى ضمن مفاخره از او چنين ياد كرده است :\r\n گر بحر پيش خاطر من دم زند ز در * شوخى نگر كه قطره به دريا همىبرد\r\nگر شعر آورد برِ گفتار ما « بديع » * خرمهره پيش لؤلؤ لالا همىبرد \r\nو اين خود دليلى بر شهرت بديع تواند بود .\r\nنمونه‌يى از اشعار اوست :\r\n شهنشاهى كه دايم از براى بزم او خيزد * زر از خاك و دُر از آب و گل از خار و گهر از كان\r\nبه دو روشن به دو عالى به دو خرم به دو زنده * دماغ دين ، سر دولت ، دل سنت ، تن ايمان \r\n\r\n","description":"","footnote":"","page_name":" 239 ","page_number":299},
  {"content":"\r\n\r\n اگر گردون بلا بارد تويى گردون گهِ حمله * و گر دريا گهر بخشد تويى درياگهِ احسان\r\nخرد طبع تو را مايه هنر ذات تو را سايه * فلك قدر تو را پايه شرف صدر تو را دربان « 1 » \r\n( هفت اقليم ، ج 3 ، ص 229 - رياض الجنة ، روضهء 5 ، ص 805 - دانشمندان آذربايجان ، ص 65 - تاريخ تبريز مشكور ، ص 775 )\r\n\r\nبديعى تبريزى\r\nحكيم بديعى از پزشكان سخنور سدهء دهم هجرى قمرى و از دوستان مظفر على نقاش ( خواهرزادهء بهزاد نقاش معروف ) بود گاهى تفننا اشعارى به تركى آذربايجانى و فارسى مىسرود . حيدرى تبريزى شاعر معاصر وى در هجو او گفته است :\r\n گه « بديعى » ز شعر و گاه از طب * دم زند پيش مردم دانا\r\nگر ز طب همچو شعر باخبر است * واى بر جان بندگان خدا \r\nشادروان تربيت مىنويسد : « ديوان غزليات كوچكى از اين « بديعى » نزد نگارنده هست و به اغلب احتمال منظومهء مثلثات لغت نيز بايد از آثار همين بديعى باشد » .\r\nنسخه‌يى از اين منظومه ضمن مجموعهء شماره 2459 كتابخانهء مركزى دانشگاه تهران وجود دارد ( فهرست دانشگاه ، ج 9 )\r\nدر تاريخ تذكره‌ها ( ج 1 ، ص 472 ) به نقل از « خرابات » تاريخ فوت بديعى 980 ق . قيد شده است .\r\nنمونه‌يى از اشعار اوست :\r\n مرا از جوانان شيرين‌شمايل * به جان منت است آنچه كردند با دل\r\nكند منع ما شيخ شهر از جوانان * چه گوييم او را كه پيريست جاهل \r\n* * *\r\n مه من شد به من گرم عتاب آهسته‌آهسته * بلى گرمى فزايد آفتاب آهسته‌آهسته \r\n\r\n\r\n","description":"","footnote":"\r\n( 1 ) - اين اشعار در آتشكدهء آذر به حكيم بديعى نسبت داده شده است .\r\n","page_name":" 240 ","page_number":300},
  {"content":"\r\n\r\n به خونم تيغ آن گل رفته‌رفته سرخ خواهد شد * قضا خواهد زدن نقشى بر آب آهسته‌آهسته \r\n( مجمع الخواص ، ص 260 - آتشكدهء آذر ، ص 111 - رياض الجنة ، ص 805 - دانشمندان آذربايجان ، ص 65 - 66 )\r\n\r\nبرگى تبريزى\r\nاز سخنوران اواخر سدهء 10 و اوايل سدهء 11 ق . مىباشد مؤلف خلاصة الاشعار مىنويسد :\r\nمردى لطيف‌طبيعت بود و به خوشى و فراغت روزگار مىگذرانيد در اواخر حال به محلات سفر كرد و به واسطهء ظرافتى كه ميان او و فكرى محلاتى پيدا گشت بىچاره را به ضرب كارد كشت ، ديرى نپاييد كه خود نيز همان شربت چشيد و به ديار عدم رهسپار گشت .\r\nمىگويند كه وى ديوان غزل دارد . و ليكن به نظر نرسيده است و اين چند بيت كه از آن شهرت دارد در اين خلاصه ثبت گرديد :\r\n بس مشكل است كار دل از دلنواز ما * كارى مگر كند كرم كارساز ما\r\nآورده‌ايم تحفهء جان را به صد نياز * اى واى اگر قبول نيفتد نياز ما \r\n* * *\r\n هركه را دشنام داد آن بىوفا مردم ز رشك * كاو مگر كرده‌ست او را هم اسير خويشتن\r\nفكر « برگى » كن ، سليمان با همه خيل و حشم * بوده در انديشهء مور حقير خويشتن \r\n( دانشمندان آذربايجان ، ص 67 - 68 - فرهنگ سخنوران )\r\n\r\nبرهان تبريزى\r\nمحمد حسين بن خلف تبريزى متخلص به « برهان » از فرهنگ‌نويسان و سخنوران سدهء 11 ه . ق . است . وى در گلكنده ( يك فرسخى حيدرآباد دكن ) كه پايتخت عبد الله قطب\r\n\r\n","description":"","footnote":"","page_name":" 241 ","page_number":301},
  {"content":"\r\n\r\nشاه بود سكنى داشت و ترجمهء حالش در هيچ تذكره و تاريخى ضبط نشده و حتى ديوان اشعارش نيز تاكنون به دست نيامده است .\r\nفقط محمد بن على مشهور به « ابن خاتون » كه از علما و دانشمندان عصر خود بود در مقدمهء شرح جامع عباسى از او نام برده و نوشته است كه برهان به سال 1054 ق . به خواهش وى حواشى جامع عباسى را به شكل كتابى جمع كرده است .\r\nروان‌شاد على اصغر حكمت در مقدمهء برهان قاطع و لغت‌نامه دهخدا از بعض مراجعى كه محتمل است در مطاوى آنها اشاراتى به زندگى صاحب ترجمه باشد چنين ياد كرده‌اند :\r\n« از ترجمه احوال و تاريخ زندگانى او نظر به قلت منابع تاريخى موجود اطلاع جامعى در دست نيست نويسندگان فهرستها و « كاتالگها » نيز شرح احوال او را به تفصيل ننوشته‌اند . بايد كتابهايى مانند تاريخ مآثر قطب‌شاهيهء محمودى تأليف محمود بن عبد اللّه نيشابورى ، حديقة السلاطين تأليف عبد اللّه الشيرازى الصعيدى ( در شرح احوال عبد اللّه قطب شاه معاصر مؤلف ) ، تاريخ قادرى تأليف ميرزا قادر خان منشى ، تاريخ هالهء قطبيه يا تاريخ سوانح دكن ، و ديگر كتب كه در باب رجال علم و ادب دكن نوشته شده است مطالعه نمود و تفحص و تجسس كرد ، شايد بتوان اشاراتى در ترجمهء احوال مؤلف به دست آورد ولى متأسفانه دسترس به اين كتب . . . فعلا ميسر نيست » .\r\nخلاصه : برهان تبريزى با تأليف فرهنگ جامع و معروف خود شهرت بيشترى كسب كرده است و او را قبل از اينكه سخنور بشناسيم ، فرهنگ‌نويس مىدانيم . وى « برهان قاطع » را به سال 1062 هجرى قمرى در هند به نام عبد اللّه قطب شاه ، شهريار حيدرآباد دكن تأليف كرد . و در مقدمهء آن اين دو بيت را نوشت :\r\n اى راهنما به هر زبان در افواه * از نام تو بردند زبانها به تو راه\r\nيزدان و كرسطوس چو تانگرى و ، آله * لا حول و لا قوة إلّا باللّه \r\nو در تاريخ اتمام آن چنين گفت :\r\n چو برهان از سر توفيق يزدان * مر اين مجموعه را گرديد جامع\r\nپى تاريخ اتمامش قضا گفت * ( كتاب نافع برهان قاطع ) \r\n1062\r\nاين فرهنگ بارها در هند و ايران به چاپ رسيده است آخرين طبع منقّح آن در 4 جلد به\r\n\r\n","description":"","footnote":"","page_name":" 242 ","page_number":302},
  {"content":"\r\n\r\nتصحيح و تحشيهء شادروان دكتر محمد معين با مقدمهء مرحوم على اصغر حكمت و مرحوم سعيد نفيسى و شادروان على اكبر دهخدا از سال 1330 - 1335 ش . به چاپ رسيد و چاپ دوم آن به اهتمام دكتر معين در 5 جلد به سال 1342 ش . انتشار يافت و همچنين به سال 1341 ش . براساس نسخهء مورخ 1063 ق . محفوظ در كتابخانهء ملى ايران با مقدمه و تصحيح و اضافات به قلم محمد عباسى در تهران به طبع رسيد . بر اين لغت‌نامه حواشى مختلف به نام قاطع برهان ، ساطع برهان ، رافع هذيان ، محرق قاطع برهان ، تيغ تيز و . . . نوشته شده و استاد فقيد اديب طوسى هم به سال 1343 كتابى به عنوان « فرهنگ لغات بازيافته » تأليف كرد كه مىتوان آن را هم ذيلى بر برهان قاطع دانست . و نيز اين كتاب به زبان تركى نقل و به نام تبيان نافع به سال 1212 و 1251 ق . در استانبول و قاهره به چاپ رسيده است .\r\nاكثر فرهنگ‌نويسان متاخر هم اين كتاب را منبع و مأخذ عمدهء خود قرار داده‌اند از آن جمله است : انجمن‌آراى ناصرى تأليف رضا قلى هدايت ، فرهنگ آنندراج تأليف محمد پادشاه متخلص به شاد ، فرنودسار ( يا فرهنگ نفيسى ) تأليف على اكبر نفيسى ( ناظم الاطباء ) و لغت‌نامهء علامه دهخدا و . . . مرحوم دهخدا دربارهء برهان قاطع چنين اظهارنظر نموده‌اند : « من براى فردفرد معانى برهان سند و مدرك و شاهد و ماخذ يافته‌ام ، اين لغت‌نامه از حيث صحت معانى شايان به اعتماد كامل است » .\r\n( دانشمندان آذربايجان ، ص 67 - 69 - ريحانة الادب ، ج 1 ، ص 156 - 157 - مقدمهء لغت‌نامهء دهخدا ، ص 199 - 217 - مقدمهء برهان قاطع ، تصحيح دكتر معين ؛ تصحيح محمد عباسى )\r\n\r\nبقايى تبريزى\r\nميرزا بقايى ( زنده به سال 1060 ) اصلش بدخشى است اما به علت طول اقامت ، نصرآبادى او را تبريزى قيد كرده است . طبعش خالى از لطف نيست . در باب زلزلهء تبريز مثنوى او مشهور است . چند بيت از اوست :\r\n چه پيش آمد زمين را و زمان را * كه بد مىبينم اوضاع جهان را\r\nحوادث باهم از هر گوشه جستند * طلسم خاك را درهم شكستند\r\nسواد دلنشين ملك تبريز * شد از فرط تزلزل وحشت‌انگيز \r\n\r\n","description":"","footnote":"","page_name":" 243 ","page_number":303},
  {"content":"\r\n\r\n زمين ازبس‌كه چون دريا خروشيد * منار از خاك چون فواره جوشيد\r\nچنان بگرفت طوفان زمين اوج * كه رفتى هر طرف ديوار چون موج\r\nتزلزل آن‌چنان شد خانه‌افكن * كه جان بيرون دويد از خانهء تن\r\nشكست ازبس‌كه ره در خانه‌ها كرد * نرفتى كعبتين در خانهء نرد . . .\r\nپىِ تاريخ آن ناخوش علامت * كه افزون شد از آشوب قيامت\r\nزبان طوطى كلكم قلم كرد * غمى بر دامن گيتى رقم كرد \r\nغمى به حساب ابجد - ( 1050 ) و اگر آن با دامن گيتى يعنى ( ى - 10 ) جمع شود 1060 تاريخ زلزله خواهد شد .\r\n( تذكرهء نصرآبادى ، ص 393 - 394 ، 481 )\r\n\r\nبندهء تبريزى\r\nميرزا محمد رضى فرزند ميرزا محمد شفيع ، متخلص به « بنده » از مستوفيان عهد فتح على شاه قاجار بود صاحب تذكرهء اختر ( مؤلفهء 1225 - 1233 ق ) دربارهء وى مىنويسد :\r\nمستوفى و صاحب رقم بود و به منادمت در بزم خاص سلطانى بارياب و محرم ، دبيرى فاضل و هنرمندى كامل ، در خط شكسته و نستعليق هر دو ماهر بود و در انشاى نظم و نثر قادر ، به اشارهء فتح على شاه كتابى به نام « زينت التواريخ » مشتمل بر اخبار و آثار انبيا و سلاطين و حكما و عرفا و شعرا و فضلا به رشتهء تحرير درآورده است .\r\nخلاصه شخصى سخىّ الطبع خوش‌اخلاق و نازك‌مزاج و زودرنج بود . بالاخره ازبس دقيقه‌يابى و دقت در امور به مرض دق گرفتار تا در شهور سنهء يك هزار و دويست و بيست و سه هجرى قمرى در تهران درگذشت . و در نجف به خاك سپرده شد .\r\nنادر ميرزا تاريخ حيات اين خانواده را از قول يكى از نوادگان « بندهء تبريزى » به تفصيل نقل كرده و دربارهء مقام و منزلت و ترجمهء حال وى اجمالا چنين آورده است :\r\n« بعد از وفات مرحوم پدرش مايل و راحل سلك نوكرى سلاطين شد . در دولت كريم خان زند ، به منصب استيفاى خاصّه مخصوص گرديد و به اقتضاى فضل و هنر و علوّ نسب و گهر ، مناصب و رتبت عاليه يافت . پس از وفات آن پادشاه در درگاه شاهنشاه سعيد به منصب\r\n\r\n","description":"","footnote":"","page_name":" 244 ","page_number":304},
  {"content":"\r\n\r\nاستيفاى خاصّه نايل آمد و رسائل و نامجات و فرامين عمده اعمّ از عربى و تركى و جغتايى به عهدهء ايشان محول بود . تا نوبت سلطنت و تاج‌دارى به خاقان مغفور ( فتح على شاه قاجار ) رسيد . در درگاه آن پادشاه هنرپرور اعزاز و اعتبارى تمام يافت و به علاوه استيفاى خاصّه ، صاحب ديوان رسائل شده در عداد و شمار وزراى كبار دربار شاهنشاهى محسوب و معدود گرديدند . معروف و مشهور است كه از جانب سنىّ الجوانب اقدس ، خنجرى مرصّع مرحمت شده بود كه در سلام حضور همايون ، از يك طرف لولهء كاغذ و از طرف ديگر خنجر به كمر مىزده‌اند . از ثقات معاصرين آن مرحوم نقل كرده‌اند كه همان اوقات كه اين خنجر مرحمت شده بود در سلام وقت عصر خاقان مغفور ، كه خواص چاكران با ملزومات معمولهء آن عهد براى شرفيابى آماده شده بودند يكى از آنها كه رشك و حسدى در دل داشته است بر اين حالت اجتماع كاغذ و خنجر در يك كمر به تمسخر نگاهى كرده بود ؛ مرحوم ميرزا ملتفت شده به حاضرين فرموده بودند من تعجب دارم از اينكه اشخاصى را سى سال ديدم كه بىسواد و استحقاق و استعداد ، لولهء كاغذ به كمر زده هيچ به آنها نخنديدم و حالا كه من به امتثال امر و استحقاق خود خنجرى مرحمتى به كمر زده‌ام بر من مىخندند .\r\nرسائل و قطعات خطوط آن مرحوم كه در ميان مردم است هركدام فهرست فضائل و مآثر و نمودار محامد و مفاخر ايشان است .\r\nدر شصت و پنج‌سالگى در دار الخلافه وفات يافته . در نجف اشرف مدفون هستند » .\r\nاكنون نام خانوادگى اولاد و احفاد وى محتشمى است و در افراد آنها اسم رضا و رضى همچنان دور مىزند .\r\nوى خط نستعليق را از مير عماد و ميرزا صالح تتبع كرده و پايهء خطش كمتر از ايشان نبوده است .\r\nمرحوم دكتر بيانى در « احوال و آثار خوش‌نويسان » ، ج 1 ، ص 217 مىنويسد :\r\nيك نسخه ديوان فتح على شاه در كتابخانهء سلطنتى است ، به قلم نستعليق كتابت خوش ، كه در پشت صفحهء اول ، اين عبارت به خط شيواى ميرزا ابو الفضل ساوجى در ذىقعدهء 1295 نوشته شده است « اين كتاب از خطوط و تحريرات ممتاز مرحوم استاد الادباء و الخطاطين ، منشى الممالك ميرزا رضى تبريزى است . . . » .\r\n\r\n","description":"","footnote":"","page_name":" 245 ","page_number":305},
  {"content":"\r\n\r\n\r\nتأليفات و مكاتيب او :\r\n\r\n1 - زينت التواريخ :\r\nمشتمل بر اخبار و آثار انبيا و سلاطين و حكما و عرفا و شعرا و فضلاست . از روزگار حضرت آدم تا دولت فتح على شاه قاجار .\r\nدر سبب تأليف گويد : « . . . امر قدر قدر به اشارت طبع ناقد نافذ گشت كه مجموعهء مختصرى به لفظ اندك و معنى بسيار مغنى از مطالعهء كتب تواريخ مشتمل بر ظرايف و طرايف نكات جانفزا و اشعار دلپذير از به دو آفرينش عالم تا زمان تحرير جمع آيد كه بدون حاجت به جمع چندين كتاب شرف ملاحظهء آن حضرت را شايد و معلوم شود كه هريك از سلاطين با كدام پيغمبر هم‌عهد و هركس از حكما و بلغا و شعرا پروردهء كدامين مهد بوده‌اند . . . » .\r\nبه‌طورى كه در تاريخ تذكره‌ها مسطور است . اين كتاب با كمك عبد الكريم شهاورى « 1 » از تاريخ 1218 - 1221 ق . تأليف شده و در دو مجلد است .\r\nنسخى از زينت التواريخ به شرح زير در كتابخانه‌ها هست :\r\nتهران ، كتابخانهء مجلس ، جلد يكم به‌شمارهء 4034 و جلد دوم ( - پيرايهء دوم بدون انجام ) به‌شمارهء 258 ، دو مجلد بدون انجام جزو كتب اهدايى ناصر الدولهء فيروز .\r\nتهران كتابخانهء ملك ، جلد اول به‌شمارهء 4344 و 4173 و جلد دوم به‌شمارهء 4798 .\r\nتبريز كتابخانهء جعفر سلطان القرايى ، نيمه اول .\r\nتهران كتابخانهء شخصى آقاى عبد الحسين بيات نيمه اول .\r\nفهرست ريو ، ص 135 نسخهء كامل ( در اين نسخه ذكر شعراى معاصر در 33 صفحه از ص 582 آمده است ) .\r\n\r\n2 - رسالهء حسن و دل ، عشق و روح :\r\nاز منشآت ادبى و عرفانى اوست و نسخه‌يى از آن در\r\n\r\n\r\n","description":"","footnote":"\r\n( 1 ) - شادروان دكتر بيانى در احوال و آثار خوش‌نويسان ، ج 1 ، ص 216 ميرزا عبد الوهاب معتمد الدولهء سپاهانى را در نوشتن اين تاريخ كمك وى مىداند و مىنويسد :\r\n« من به خط آن بزرگ ديدم كه به دوستى از سپاهان نوشته ، كه ميرزا عبد الوهاب به روستاها رفته و من به تنهايى تاريخ را همىنگارم و جز وى چند نوشته‌ام كه نزد فلان بخواهى ديد . از آن خط چنان دانم كه ميرزا عبد الوهاب بدين كار يار او بوده و اين همان مرد جليل و سيد نبيل ، ميرزا عبد الوهاب معتمد الدولهء سپاهانى است . كه به همهء فضائل نفسانى و جسمانى آراسته و خط نسخ‌تعليق و شكسته را سخت نيكو نوشتى و شعر چامهء او به مذاق عرفا بسيار نيكو بود . در حضرت خاقان كبير به مكانت دستورى بود . اين دو دبير را هم‌سنگ يكديگر شناسيم » .\r\n","page_name":" 246 ","page_number":306},
  {"content":"\r\n\r\nكتابخانهء مركزى دانشگاه تهران هست ( فهرست دانشگاه ، ج 12 ، ص 2617 ) .\r\nو نسخه‌يى هم در كتابخانهء ملى تبريز به‌شمارهء 2773 مورخ صفر 1281 وجود دارد .\r\nو آغاز و انجامش چنين است :\r\n اى نام همايونت طغراچهء فرمانها * خورشيد صفت طالع در مطلع ديوانها\r\nاى ريخته بىقيمت در باديهء شوقت * سرهاى طلب‌كاران چون ريگ بيابانها \r\nانوار آفتاب جمال لايزالى از آن اسنى است كه خفاش‌طينتان ظلمتكدهء حدوث در ساحت ثناى او بال‌افشانى توانند .\r\nانجام : در اين گفتگو خبر آمد كه اجل بلند محل با خيل بىحساب رسيد . . . روح با دلى مجروح و سينهء فگار و خاطرى آشفته و چشمى اشكبار بقيهء اهالى قلعه را وداع نمود ، به ترك آن دلنشين حصار فرموده در ظلام ليل بر مركب بادپيماى تجرد سوار گشته فريدا وحيدا راه ديار روحانيان پيش گرفت . . . » ( فهرست كتابخانهء ملى تبريز ، ج 1 ، ص 429 - 430 ) .\r\n\r\n3 - حوادث‌نامه :\r\nوقايع جنگ فرانسه و اطريش و روس ( 1220 ق . ) را كه از زبان خارجه به تركى ترجمه و چاپ شده بود براى مطالعهء فتح على شاه به فارسى برگردانيد . نسخه‌يى از آن در كتابخانهء ملى تهران هست .\r\n\r\n4 - خطبهء بىنقطه و خطبهء بىالف حضرت على ( ع ) را با كمال مهارت به فارسى ترجمه كرده است .\r\n\r\n5 - از مكاتيب معروف او نامهء مفصلى است كه از قول فتح على شاه به ناپلئون نوشته و تمامى اين نامه در زنبيل فرهاد ميرزا چاپ شده است .\r\nاز جملهء قصايدى است كه در مدح فتح على شاه گفته است :\r\n دوش كز گيسوى شب بر خور نقاب آمد پديد * بر رخ كافور سوده مشك ناب آمد پديد\r\nچهرهء نسرين به زير طرّهء سنبل نهفت * شد تذرو از ساحت گلشن ، غراب آمد پديد\r\nدر شفق از ماه نو بر گوشهء بزم سپهر * ساغر سيمين پر از لعلى شراب آمد پديد \r\n\r\n","description":"","footnote":"","page_name":" 247 ","page_number":307},
  {"content":"\r\n\r\n تير روشن رأى مشكين كلك چون دستور شاه * خامه بر دستى و بر دستى كتاب آمد پديد\r\nزهره چون خنياگر مشكوى خسرو تازه‌روى * مست و دست‌افشان به كف چنگ و رباب آمد پديد\r\nچون خطيب محفل شه مشترى در آسمان * حلّ و عقد ملك را فصل الخطاب آمد پديد\r\nپاسبان قصر هفتم چرخ چون حُجّاب شاه * بر فراز منظر اين نه حجاب آمد پديد\r\nتا گلاب‌افشان شود بر فرش مينا رنگ دشت * از فراز كوه فرّاش سحاب آمد پديد\r\nبر بناگوش سمن از جنبش باد سحر * جعد سنبل را هزاران پيچ‌وتاب آمد پديد\r\nاز دم اين بر خط ريحان عبير سوده ريخت * وز نم آن بر رخ نسرين گلاب آمد پديد\r\nاز نهال ارغوان وز شاخ گل در بوستان * قطره‌قطره لعل و ياقوت مذاب آمد پديد\r\nوز گل خيرى و اوراق شكوفه در چمن * توده‌توده زرّ ساو و سيم ناب آمد پديد\r\nراست گويى كز كف گنجور شه در بزم عيد * سيم همچون ماه و زر چون آفتاب آمد پديد \r\nباز در همين زمينه گويد :\r\n گويى سپهرى شد زمين مهر و مه و اختر همه * يا روضهء خلد برين لعل و دُر و گوهر همه\r\nهر ماهى از وى بىكلف هر مهرى از وى در شرف * حوران در آن از هر طرف مه‌روى و مه‌پيكر همه \r\n\r\n","description":"","footnote":"","page_name":" 248 ","page_number":308},
  {"content":"\r\n\r\n گر نيست گردون از كجا خيل ملك را گشت جا * ور نه بهشت آمد چرا خاكش بود عنبر همه\r\nآرى بود اوج فلك جولانگه فوج ملك * وان در جهان بىهيچ شك مشك است خاكستر همه\r\nشد بزم عيد آراسته اندوه و غم برخاسته * گيتى ز گنج و خواسته پرزيب و پرزيور همه\r\nبر تخت زر شاه جهان چون خور به تخت آسمان * پروين‌صفت بر دور آن شهزادگان يك سر همه\r\nبر سر همه افسر زده پرلاله مشك تر زده * ز ايوان شه سر برزده چون مهر از خاور همه\r\nفرمانده ملك عجم كهف الورى غوث الامم * شاهانش يك سر چون خدم بنهاده سر بر در همه\r\nزيبابتان سيمبر هم چون تذروان جلوه‌گر * از چتر كاكل سربه‌سر طاوس زرّين‌پر همه\r\nاز آتشين رخسارها كرده عيان گلزارها * وز زلف چون طرّارها دل‌دزد و غارتگر همه \r\n( تذكرهء اختر ، ص 32 - 37 - سفينهء محمود ، ص 657 - 658 - نگارستان دارا ، ص 63 - 67 - تاريخ تبريز نادر ميرزا - احوال و آثار خوشنويسان ، ج 1 ، ص 212 - 218 - دانشمندان آذربايجان ، ص 70 - 71 - تاريخ تذكره‌ها ، ج 2 ، ص 651 - 653 - فرهنگ سخنوران )\r\n\r\nبوالحسن تبريزى شبسترى\r\nابو الحسن بن محمد جعفر تبريزى شبسترى از شاعران سدهء سيزدهم هجرى قمرى تبريز است . در فرهنگ سخنوران از او ياد نشده است . دو نسخهء خطى از ديوان و كلياتش در كتابخانهء ملى تبريز جزو كتب اهدايى مرحوم حاجى محمد نخجوانى به‌شماره‌هاى 2629 و 2614 بنام « لؤلؤ العبرات » و به خط نستعليق خود شاعر موجود است كه يكى به تاريخ 1277 ه . ق . تحرير يافته . آغاز ديوان چنين است :\r\n\r\n","description":"","footnote":"","page_name":" 249 ","page_number":309},
  {"content":"\r\n\r\n« هذا كتاب لؤلؤ العبرات . بسمله . در ستايش جناب بارى عزّ اسمه و منقبت حضرت نبوى و اشارت به مناقب حضرت مرتضوى عليه السلام .\r\n بنازم قدرت آن خالق يكتاى بىهمتا * كه در يك كن بياورد از عدم دنيا و ما فيها \r\nانجام :\r\n « بوالحسن » از گردش گردون مرنج * كى ميسّر مىشود بىرنج گنج \r\nو ديگرى يعنى نسخهء شماره 2614 نيز به خط خود شاعر و بسال 1293 ه . ق . در استانبول نوشته شده و مجدول و مذهب ، با سرلوحى زيبا و شامل نه فقره مثنوى ، و قصايد و غزليات و ترجيعات و . . . در واقع كليات بوالحسن است و آن در 240 برگ 17 - 18 سطرى و مجموعا پيرامن نه‌هزار بيت است .\r\nآغاز كليات :\r\n هرآن سرى كه به فرق سنان نگردد تاج * چگونه او ز محبّت توان كند معراج \r\nآغاز مثنوى اول :\r\n بنام خداوند داناى داور * به ميناى گردنده آراى اختر\r\nبه امرش كند مهر ، گردون‌نوردى * كشد نقش زرين رخ لاجوردى \r\nانجام كليات :\r\n به‌جز عشق حسينم كار نبود * بخوان ، از بوالحسن اين يادگار است \r\nدر كلياتش عشق به مولاى متقيان و اولاد اطهارش موج مىزند و به شعر متوسط او صفا مىبخشد .\r\nدو مطلع از قصايدش در مدح على ( ع ) :\r\n ديد فلك يك‌دمى غنچهء خندان مرا * كرد ز دست قضا چاك گريبان مرا \r\n* * *\r\n سحر از مشرق هيجا ، عيان شد بيضهء بيضا * نهان شد زاغ شب‌آسا به زير شهپر عنقا \r\nدر مصائب سيد الشهداء ( ع ) :\r\n شد بر بلا ز بارگه كبريا صلا * افراخت دست سوى لوا خسرو ولا \r\n* * *\r\n حسين داد به بازار كربلا قد و بالا * به عرصه‌گاه قيامت نهاد قامت و الا \r\n( كليات ؛ فهرست كتابخانهء ملى تبريز جلد سوم ، ص 1177 )\r\n\r\n","description":"","footnote":"","page_name":" 250 ","page_number":310},
  {"content":"\r\n\r\n\r\nبهشتى تبريزى\r\nميرزا رحيم معروف به مشير الاطباء از پزشكان تبريز و از شاگردان لعلى و شخصى راستگو و متين بوده و در پيش‌رفت آموزش و پرورش و فرهنگ مجاهدت مىنمود از تأليفاتش رسالهء مدينه در دفاع از دين اسلام چاپ شده ، كتابى هم در مضرات نوشابه‌هاى الكلى و تضعيف قواى عقلى نوشته است . وى به سال 1351 هجرى قمرى در تبريز وفات يافت و در طوباييه رخ در نقاب خاك كشيد . فرزندش كمال الدّين بهشتى هم طبع شعر داشته است ، در مرگ پدرش ماده تاريخ ساخته كه بر لوح مزارش مسطور است :\r\n هزار و سيصد و پنجاه و يك به هشت صفر * نمود روح بهشتى سوى بهشت سفر \r\nاين اشعار ميهنى اثر ميرزا رحيم بهشتى است :\r\n اى وطن اى مادر عزيزتر از جان * جان عزيزان همه به خاك تو قربان\r\nهركه نه حبّ تو بر دل است نه آدم * هركه نه عشق تو بر سر است نه انسان\r\nحب تو با شير اندرون شده بر تن * عشق تو با روح راه‌يافته بر جان\r\nزار و زبون آن‌چنان‌كه بينمت از چيست * خوار و ذليل از چه گشته‌يى تو بدين‌سان\r\nآه چه شد آن تهمتنان رشيدت * آه كجا رفت زال و رستم دستان\r\nفتح و جهان‌گيرى و شجاعت و غيرت * بود ز ايرانيان نشانه به دوران\r\nگر به رهت خون خويش ريزم از آن به * خون دل آرم برون ز ديدهء گريان \r\n( داستان دوستان ، ص 108 - 109 مواد التواريخ ، ص 427 )\r\n\r\nبيانى تبريزى\r\nاز شاعران سدهء نهم و از ستايشگران سلطان يعقوب آق‌قويونلو ( 883 - 896 ) بود از اوست :\r\n چون كنم كز روزه سروِ من خلالى گشته است * روى چون ماه تمام او هلالى گشته است \r\n* * *\r\n\r\n","description":"","footnote":"","page_name":" 251 ","page_number":311},
  {"content":"\r\n\r\n هركجا داغيست تنها بر دل‌افگار ماست * گلبن درديم و گلهاى ملامت‌بار ماست \r\n* * *\r\n يك شبى گفتى مرو در خواب ، بيدارم هنوز * سالها شد كآن سخن را پاس مىدارم هنوز \r\n( ترجمهء مجالس النفائس ، ص 300 )\r\n\r\nبيانى تبريزى\r\nبهرام بيگ متخلص به « بيانى » فرزند نقدى بيگ از سخنوران سدهء 11 ق . است . در عباس‌آباد اصفهان اقامت داشت . نصرآبادى از او چنين ياد كرده است : خط نستعليق را خوب مىنويسد ، در بهار به كتابت و در زمستان به كسب پوستين‌دوزى مشغول است و از كسى منّت نمىكشد . از اوست :\r\n جانم ز مهر يار و ز درد استخوان پر است * چشمم ز درد حسرت و دل از فغان پر است\r\nبااين‌كه چاك‌چاك شد از تير غمزه‌اش * همچون جرس هميشه دلم از فغان پر است \r\n* * *\r\n مانند خانه‌يى كه كند صاحبش سفر * بستيم ديده بر رخ مردم چو يار رفت \r\n* * *\r\n مانند خسروى كه سپاه از پيش رود * از تن روان شدند حواسم چو يار رفت \r\n* * *\r\n از طريق عشق كس بىكاهش تن نگذرد * رشته چون فربه شود از چشم سوزن نگذرد\r\nكى به كوشش مىتوان شد از سيه‌روزى خلاص * هيچ‌كس از سايهء خود در دويدن نگذرد \r\n( تذكرهء نصرآبادى ، ص 390 - صبح گلشن ، ص 71 - دانشمندان آذربايجان ، ص 72 )\r\n\r\n","description":"","footnote":"","page_name":" 252 ","page_number":312},
  {"content":"\r\n\r\n\r\nبيانى تبريزى\r\nاز شاعران متذوق سدهء 11 ه . ق . تبريز است صاحب مجمع الخواص ( مؤلفهء 1016 ق . ) كه با وى معاصر بود مىنويسد : اوايل عمر خود را به زركشى صرف كرد بعد به كاغذبرى و نقاشى پرداخت اين بيت از اوست :\r\n مه من سوى مسكينان نگاهى مىتوان كردن * اگر هر روز نتوانى به ماهى مىتوان كردن \r\n( مجمع الخواص ، ص 271 - دانشمندان آذربايجان ، ص 74 - الذريعة ، ج 9 ، ص 150 )\r\n\r\nبينش تبريزى\r\nمحمد على پسيان ملقب به كشاف الاسرار و متخلص به « بينش » از شاعران صوفىمشرب اوايل سدهء 14 هجرى قمرى است اصلش از قراباغ است ولى به علت طول اقامت در تبريز به تبريزى معروف است وى عموى كلنل محمد تقى خان پسيان است ، و خود رئيس فقراى وقت ذهبيهء تبريز بود و در شعبان 1336 قمرى وفات يافت . سال 1319 ق . منظومه‌يى به نام « هفت مجمر » سروده كه به سال 1323 قمرى در تبريز به چاپ رسيده است و بعد با يك مجمر الحاقى در ضمن جلد دوم جلاليه نيز چاپ شده است از اشعارش در « جلاليه » و رسالهء « مجموعهء حاضر » و تذكرة الاولياى پرويزى آمده است از هشت مجمر اوست :\r\n به نام آنكه اول شد از اول * بود اوهام در ذاتش معطل . . .\r\nمحبت نار را ريحان نمايد * محبّت جسمها را جان نمايد\r\nمحبت بر جهان بخشد حياتى * جمادى را دهد روح نباتى\r\nمحبت از نبات آورده حيوان * ز حيوان هم عيان او كرده انسان\r\nز انسان نور حق او كرده ظاهر * محبت هست بر اين ملك قاهر \r\nدر پايان گويد :\r\n به عهد دولت سلطان مظفر * به روزى شد تمام اين هشت مجمر\r\nچه روزى بهجت‌افزا هم چو نوروز * كه بودى از ربيع الاول آن روز \r\n\r\n","description":"","footnote":"","page_name":" 253 ","page_number":313},
  {"content":"\r\n\r\n هزار و نوزده با سيصد از سال * گذشته ، شد تمام اين شرح احوال\r\nز پسيانم من و فرموده دلدار * كه هستى « بينش » و كشاف الاسرار \r\nاز غزلهاى اوست :\r\n ز لعلش آب حيوان آفريدند * ز چشمش عين اعيان آفريدند\r\nچو بگشود از رخ آن موى مسلسل * بهشت و باغ رضوان آفريدند\r\nز عكس آن جمال عالم‌آرا * جمال حور و غلمان آفريدند\r\nز ابروى كج و ماه جبينش * هلال و بدر تابان آفريدند\r\nمرا هم « كاشف الاسرار » كردند * به سرّم سرّ پنهان آفريدند \r\n( جلاليه ، ج 2 ، ص 391 - 425 - تذكرة الاولياى پرويزى ، ص 171 - 174 )\r\n\r\nپرغم تبريزى\r\nميرزا احمد متخلص به « پرغم » از شاعران سدهء 13 هجرى قمرى است . وى سفرى به ممالك عثمانى كرده و در شهر ازمير با اسرار على شاه مؤلف « بهجة الشعراء » و « حديقة الشعراء » ملاقات نموده است ديوانش به نام « غم‌خانه » معروف و در تبريز مكرر به چاپ رسيده است . غزلهايى به فارسى و تركى آذربايجانى دارد و در تاريخ اتمام ديوان خود چنين گفته است :\r\n ( غين و چهار عين ) كه زد طبل الرحيل * شايد به نام ما زند اين دير خاكدان \r\n( 1280 ) ( دانشمندان آذربايجان ، ص 75 - مؤلفين مشار ، ج 2 ، ص 152 )\r\n\r\nپروين اعتصامى\r\nپروين سرآمد زنان سخنور بود و در ميان عدهء معدودى از شاعره‌هاى ايرانى مىتوان او را بهترين آنها و حتى تواناترين شعراى متصوفهء قرن اخير دانست . او به سال 1285 شمسى در تبريز متولد شد و تحصيلات ابتدايى و متوسطه را نزد آموزگاران سرخانه و پدر\r\n\r\n","description":"","footnote":"","page_name":" 254 ","page_number":314},
  {"content":"\r\n\r\nدانشمندش مرحوم يوسف اعتصامى « 1 » كه خود از فضلاى عصر بشمار مىرفت به اتمام رسانيد . مادر اين شاعرهء نامدار ، اختر الملوك دختر غلامعلى خان ، فرزند ميرزا عبد الحسين خان قوام العدالة متخلص به « شورى » كه از شعراى دورهء قاجاريه بود مىباشد . پروين از دوران كودكى داراى احساساتى ممتاز بود ، كمتر حرف مىزد و بيشتر فكر مىكرد و غالبا تنها بسر مىبرد ولى در محافل و مجالس بحث شركت مىكرد .\r\nاو زبان و ادبيات فارسى و عربى را نزد پدرش آموخت و براى ياد گرفتن زبان انگليسى به آموزشگاه « اناثيهء آمريكا » در تهران ثبت نام كرد و به سال 1303 شمسى با ايراد خطابهء « زن و تاريخ » فارغ التحصيل شد و چندى در همان مدرسه به تدريس پرداخت . در تمام مسافرتهاى پدرش در خارج از كشور نيز همراه او بود .\r\nاستعداد شعر و شاعرى پروين در همان اوان كودكى به ظهور پيوست . به‌طورى كه در اجتماعات ادبى كه در منزل مرحوم اعتصامى تشكيل مىشد . طبع و استعداد پروين جوان موجب تعجب حاضرين مىگرديد . دوستان اصرار مىكردند كه به چاپ ديوانش اقدام نمايند ولى پدرش موافقت نمىكرد و مىانديشيد كه اين عمل را كوته‌نظران وسيلهء تبليغ براى ازدواج او تلقى كنند .\r\nبالاخره به سال 1313 با پسر عموى خود ازدواج كرد ولى پس از دو ماه و نيم از او جدا شد و به خانهء پدرى برگشت و به حكم مناعت طبع و عزت نفس تا پايان عمر كلمه‌يى بر سبيل گلايه و شكايت بر زبان نياورد مگر اين سه بيت :\r\n اى گل تو ز جمعيت گلزار چه ديدى * جز سرزنش و بدسرى خار چه ديدى \r\n\r\n\r\n","description":"","footnote":"\r\n( 1 ) - يوسف اعتصامى ، اعتصام الملك آشتيانى از نويسندگان معاصر است . پدرش ابراهيم در جوانى با سمت استيفاى آذربايجان از آشتيان به تبريز آمد . يوسف اعتصامى به سال 1253 شمسى در تبريز متولد گرديد و تحصيلات ابتدايى خود را در اين شهر به اتمام رسانيد . به قول مرحوم دهخدا : « در زبان تركى استانبولى دبيرى شيرين‌سخن ، در فرانسه مترجمى توانا ، در لسان و ادب عرب بالخصوص يكى از ائمه و اركان بشمار آمد . چنان‌كه در احاطه به اين لغت در ايران بىهمال و در مصر و عراق و شام معاصر بىنظير بود - در خطوط اربعهء نستعليق و نسخ و شكسته و سياق از بسيارى استادان سلف‌گوى سبقت ربود » قسمت عمدهء عمر خود را به تأليف و ترجمه گذراند . . . در تبريز اولين مطبعهء حروفى را داير ساخت در تهران چندى رياست « كتابخانهء سلطنتى » و « دار التأليف » وزارت معارف را عهده‌دار بود .\r\nدر دورهء دوم به وكالت مجلس شوراى ملى انتخاب شد . در سالهاى آخر عمر ، رياست كتابخانهء مجلس و عضويت كمسيون معارف را پذيرفت . در 12 دى 1316 به سن شصت‌سالگى در تهران بدرود حيات گفت و در قم در مقبرهء خانوادگى دفن گرديد . آنچه از آثار وى به طبع رسيده به قرار ذيل است :\r\n« قلائد الادب فى شرح اطواق الذهب » ، « ثورة الهند » ، « تربيت نسوان » ، « مجلهء بهار » ( در دو دوره ) ، « تيره‌بختان » ، « خدعه و عشق اثر شيلر » ، « فهرست كتابخانهء مجلس » ( در دو مجلد ) « سياحت‌نامهء فيثاغورث » ، « سفينهء غواصه » و آثار مترجمهء ديگرى كه هنوز به طبع نرسيده است .\r\n","page_name":" 255 ","page_number":315},
  {"content":"\r\n\r\n اى لعل دل‌افروز تو بااين‌همه پرتو * جز مشترى سفله به بازار چه ديدى\r\nرفتى به چمن ، ليك قفس گشت نصيبت * غير از قفس اى مرغ گرفتار چه ديدى \r\nپس از اين جدايى ، پدرش با چاپ ديوان موافقت كرد و پروين دست به انتشار مجموعهء اشعار خود زد و به همين مناسبت به اخذ نشان درجهء 3 علمى از وزارت معارف نايل گرديد اين ديوان كه بالغ بر 7000 بيت است در مردادماه 1314 شمسى به همت برادر بزرگترش ابو الفتح اعتصامى به چاپ رسيد و تاكنون چهار بار تجديد طبع شده است . شادروان يوسف اعتصامى به منزلهء آينه‌يى بود كه افكار دانشمندان و نويسندگان غرب را به پروين منعكس مىكرد و او را به ترجمهء آنها برمىانگيخت . پروين در هر قطعه شعر هدفهاى معنوى بزرگى را تعقيب مىكرد و هرگز در بند قافيه و لفظ نبود . انسجام كلمات و انديشه‌هاى ژرف و رعايت صنايع معنوى و آداب سخنورى از مشخصات اشعار نغز و دلكش اوست .\r\nوى روز سوم فروردين‌ماه 1320 بدون هيچ‌گونه سابقهء كسالتى در بستر بيمارى خفت و طبيب معالج در اثر مداواى غلط فرصت را فوت كرد و شب 16 فروردين‌ماه 1320 شمسى مطابق 1360 قمرى صياد اجل يكى از بهترين و مستعدترين سخنوران را از پا درآورد . او را در قم پهلوى مزار پدر دانشمندش دفن و قطعه زير را كه از سروده‌هاى خود پروين بود بر سنگ مزارش نقش كردند .\r\n اينكه خاك سيهش بالين است * اختر چرخ ادب پروين است\r\nگرچه جز تلخيى ايام نديد * هرچه خواهى سخنش شيرين است\r\nدوستان به كه ز وى ياد كنند * دل بىدوست دلى غمگين است\r\nصاحب آن‌همه گفتار امروز * سايل فاتحه و ياسين است\r\nخاك در ديده بسى جان‌فرساست * سنگ بر سينه بسى سنگين است\r\nبيند اين بستر و عبرت گيرد * هركه را چشم حقيقت‌بين است\r\nهركه باشى و ز هرجا برسى * آخرين منزل هستى اين است\r\nآدمى هرچه توانگر باشد * چون بدين نقطه رسد مسكين است\r\nاندر آنجا كه قضا حمله كند * چاره تسليم و ادب تمكين است\r\nزادن و كشتن و پنهان كردن * دهر را رسم و ره ديرين است\r\nخرَّم آن‌كس كه در اين محنتگاه * خاطرى را سبب تسكين است \r\n\r\n","description":"","footnote":"","page_name":" 256 ","page_number":316},
  {"content":"\r\n\r\nپس از مرگ او شعرا و نويسندگان به ندبه و زارى پرداختند كه براى نمونه‌بندى از مرثيهء « محمد قاضى » نقل مىشود :\r\n دختران لطيف فكر و هنر * در فراق تو بىپرستارند\r\nكودكان عزيز شعر و غزل * دور از ديدهء تو بيمارند\r\nسوى كنعان خويشتن بازآ * كه همه عالمت خريدارند\r\nبه كجا رفتى اى نشاط جهان * بىتو دلها همه عزادارند\r\nتو يكى ماه بىبدل بودى * ور نه ماه و ستاره بسيارند\r\nدر شگفتم ز رسم و راه نوين * كآسمان گيرد از زمين پروين \r\nو على سالار سعيد متخلص به حيدرى تاريخ فوت او را در مقطع قصيده‌يى چنين بيان كرد :\r\n تاريخ فوت هجرى جستم ز حيدرى گفت * ( مرده اديبهء دهر پروين اعتصامى ) \r\n( 1360 ق )\r\nآثار لطيف پروين او را در عداد بزرگترين و عفيف‌ترين شاعره‌هاى ايرانى قرار داده است .\r\nشادروان ملك‌الشعراى بهار در ديباچهء ديوان وى چنين اظهارنظر كرده‌اند :\r\n« اين ديوان تركيبى است از دو سبك و شيوهء لفظى و معنوى ، آميخته با سبكى مستقل ، و آن دو يكى شيوهء شعراى خراسان است خاصه استاد ناصر خسرو ، ديگر شيوهء شعراى عراق و فارس به ويژه شيخ مصلح الدّين سعدى . از حيث معانى نيز بين افكار و خيالات حكما و عرفاست . اين جمله با سبك و اسلوب مستقلى كه خاص عصر امروزى و بيشتر پيرو تجسم معانى و حقيقت‌جويى است تركيب يافته و شيوه‌يى بديع به وجود آورده است . . . پروين در قطعات خود مهر مادرى و لطافت روح خود را از زبان پرندگان ، از زبان مادران فقير ، از زبان بيچارگان ، بيان مىكند گاه مادرى دلسوز و غمگسار است گاه در اسرار زندگى با ملاى روم و عطار و جامى سر هم‌قدمى دارد . . . در اين مدت اشتغال ساختن ديوانى با اين زيباييها و با اين آب و رنگ دل‌فريب خاصه با اين يك‌دستى و فصاحت و روانى . . . كار مردان فارغ البال نيست تا چه رسد به مخدره‌يى كه كمتر از درس و بحث فارغ بوده و مشاغل خانوادگى بسيار نيز داشته است . . . در ايران كه كاخ سخن و فرهنگ است اگر شاعرانى از جنس مرد پيدا شده‌اند كه مايهء حيرت‌اند جاى تعجب نيست اما تاكنون شاعرى از جنس زن كه داراى اين قريحه و\r\n\r\n","description":"","footnote":"","page_name":" 257 ","page_number":317},
  {"content":"\r\n\r\nاستعداد باشد و به اين توانايى و طى مقدمات تتبع و تحقيق اشعارى چنين نغز و نيكو بسرايد از نوادر محسوب و جاى بسى تعجب و شايستهء هزاران تمجيد و تحسين است . پروين به تمام شرايط شاعرى عمل كرده است . اگر احيانا به قول نظامى عروضى : دوازده هزار بيت شعر از اساتيد حفظ نداشته باشد باز به قدرى كه وى را بتوان با كلمات و اصطلاحات و امثال متقدمين تا درجه‌يى كه ضرورت دارد آشنا خواند ، آشناست . هرگاه تنها غزل ( سفر اشك ) از اين شاعرهء شيرين‌زبان باقى مانده بود كافى بود كه وى را در بارگاه شعر و ادبيات حقيقى جايگاهى عالى و ارجمند بخشد تا چه رسد به : ( لطف حق ) - ( كعبهء دل ) - ( گوهر اشك ) - ( روح آزاد ) - ( ديده و دل ) - ( درياى نور ) - ( گوهر و سنگ ) - ( حديث مهر ) - ( ذره ) - ( جولاى خدا ) - ( نغمهء صبح ) و ساير قطعات كه همه از او و هريك برهان آشكار بلاغت و سخندانى اوست » .\r\nاينك از اشعار دلكش او چند قطعه براى نمونه نقل مىشود :\r\n\r\n( سفر اشك )\r\n اشك طرف ديده را گرديد و رفت * او فتاد آهسته و غلتيد و رفت\r\nبر سپهر تيرهء هستى دمى * چون ستاره روشنى بخشيد و رفت\r\nگرچه درياى وجودش جاى بود * عاقبت يك قطعه خون نوشيد رفت\r\nگشت اندر چشمهء خون ناپديد * قيمت هر قطره را سنجيد و رفت\r\nمن چو از جور فلك بگريستم * بر من و بر گريه‌ام خنديد و رفت\r\nرنجشى ما را نبود اندر ميان * كس نمىداند چرا رنجيد و رفت\r\nتا دل از اندوه ، گردآلوده گشت * دامن پاكيزه را برچيد و رفت\r\nموج و سيل و فتنه و آشوب خاست * بحر طوفانى شد و ترسيد و رفت\r\nهمچو شبنم در گلستان وجود * بر گل رخساره‌يى تابيد و رفت\r\nمدتى در خانهء دل كرد جاى * مخزن اسرار جان را ديد و رفت\r\nرمزهاى زندگانى را نوشت * دفتر و طومار خود پيچيد و رفت\r\nشد چو از پيچ و خم ره باخبر * مقصد تحقيق را پرسيد و رفت\r\nجلوه و رونق گرفت از قلب و چشم * ميوه‌يى از هر درختى چيد و رفت \r\n\r\n","description":"","footnote":"","page_name":" 258 ","page_number":318},
  {"content":"\r\n\r\n عقل دورانديش با دل هرچه گفت * گوش داد و جمله را بشنيد و رفت\r\nتلخى و شيرينىِ هستى چشيد * از حوادث باخبر گرديد و رفت\r\nقاصد معشوقه بود از كوى عشق * چهرهء عشاق را بوسيد و رفت\r\nاوفتاد اندر ترازوى قضا * كاش مىگفتند چند ارزيد و رفت \r\n\r\n( ذرّه )\r\n شنيده‌ايد كه روزى به چشمهء خورشيد * برفت ذرّه به شوقى فزون به مهمانى\r\nنرفته نيم‌رهى ، باد سرنگونش كرد * سبك‌قدم نشده ، ديد بس گران‌جانى\r\nگهى ، رونده سحابى گرفت چهرهء مهر * گهى ، هوا چويم عشق گشت طوفانى\r\nهزار قطرهء باران چكيد بر رويش * جفا كشيد بس ، از رعد و برق نيسانى\r\nهزار گونه بلندى هزار پستى ديد * كه تا رسيد به آن بزمگاه نورانى\r\nنمود دير زمانى به آفتاب نگاه * ملول گشت سرانجام ز آن هوسرانى\r\nسپهر ديد و بلندى و پرتو و پاكى * بدوخت ديدهء خودبين ز فرط حيرانى\r\nسؤال كرد ز خورشيد كاين چه روشنى است * در اين فضا ، كه تو را مىكند نگهبانى\r\nبه ذرّه گفت فروزنده مهر ، كاين رمزيست * برون ز عالم تدبير و فكر امكانى\r\nبه تخت و تاج سليمان چه‌كار مورچه را * بس است ايمنى كشور سليمانى \r\n\r\n","description":"","footnote":"","page_name":" 259 ","page_number":319},
  {"content":"\r\n\r\n من از گذشتن ابرى ضعيف تيره شوم * تو از وزيدن بادى ز كار درمانى\r\nنه مقصد است ، كه گردد عيان ز نيمهء راه * نه مشكل است ، كه آسان شود به آسانى\r\nهزار سال اگر علم حكمت آموزى * هزار قرن اگر درس معرفت خوانى\r\nبپويى ار همهء راههاى تيره و تار * بدانى ار همهء رازهاى پنهانى\r\nاگر به عقل و هنر همسر فلاطونى * و گر به دانش و فضل اوستاد لقمانى\r\nبه آسمان حقيقت به هيچ پر نپرى * به خلوت احديّت رسيد نتوانى\r\nدر آن زمان كه رسى عاقبت به حدّ كمال * چو نيك درنگرى در كمال نقصانى\r\nگشود گوهرى عقل گرچه بس كانها * نيافت هيچ‌گه اين پاك‌گوهر كانى\r\nده جهان اگر اى دوست دهخداى نداشت * كه مىنمود تحمّل به رنج دهقانى\r\nبلند خيز مشو ، ز آنكه حاصلى نبرى * به‌جز فتادن و درماندن و پشيمانى\r\nبه كوى شوق گذارى نمىكنى « پروين » * چو ذرّه نيز ره و رسم را نمىدانى \r\n\r\n( ديده و دل )\r\nنمونه‌يى از مثنويات اوست :\r\n شكايت كرد روزى ديده با دل * كه كار من شد از جور تو مشكل \r\n\r\n","description":"","footnote":"","page_name":" 260 ","page_number":320},
  {"content":"\r\n\r\n تو را داده‌ست دست شوق بر باد * مرا كنده‌ست سيل اشك ، بنياد\r\nتو را گرديد جاى آتش ، مرا آب * تو ز آسايش برى گشتى من از خواب\r\nز بس كانديشه‌هاى خام كردى * مرا و خويش را بدنام كردى\r\nاز آن روزى كه گرديدى تو مفتون * مرا آرامگه شد چشمهء خون\r\nتو اندر كشور تن پادشاهى * زوال دولت خود چند خواهى\r\nچرا بايد چنين خودكام بودن * اسير دانهء هر دام بودن\r\nشدن هم‌صحبت ديوانه‌يى چند * حقيقت جستن از افسانه‌يى چند\r\nز بحر عشق موج فتنه پيداست * هرآن‌كاو دم ز جانان زد ز جان كاست\r\nبگفت اى دوست تير طعنه تا چند * من از دست تو افتادم در اين بند\r\nتو رفتى و مرا همراه بردى * به زندان خانهء عشقم سپردى\r\nمرا كار تو كرد آلوده دامن * تو اول ديدى ، آنگه خواستم من\r\nبه دست جور كندى پايه‌يى را * در آتش سوختى همسايه‌يى را\r\nمرا در كودكى شوق دگر بود * خيالم ز اين حوادث بىخبر بود\r\nنه مىخوردم غم ننگى و نامى * نه بودم بستهء بندى و دامى\r\nتو را تا آسمان صاحب‌نظر كرد * مرا مفتون و مست و بىخبر كرد\r\nشما را قصه ديگرگون نوشتند * حساب كار ما با خون نوشتند\r\nز عشق و وصل و هجر و عهد و پيوند * تو حرفى خواندى و من دفترى چند\r\nهرآن گوهر كه مژگان تو مىسفت * نهان با من ، هزاران قصه مىگفت\r\nمرا سرمايه بردند و تو را سود * تو را كردند خاكستر ، مرا دود\r\nبساط من سيه ، شام تو ديجور * مرا نيرو تبه گشت و تو را نور\r\nتو ، وارون‌بخت و حال من دگرگون * تو را روزى سرشك آمد ، مرا خون\r\nتو از ديروز گويى ، من از امروز * تو استادى در اين ره من نوآموز\r\nتو گفتى راه عشق از فتنه پاك است * چو ديدم ، پرتگاهى خوفناك است\r\nتو را كرد آرزوى وصل خرسند * مرا هجران گسست از هم ، رگ و بند\r\nمرا شمشير زد گيتى تو را مشت * تو را رنجور كرد ، اما مرا كشت\r\nاگر سنگى ز كوى دلبر آمد * تو را بر پاى و ما را بر سر آمد \r\n\r\n","description":"","footnote":"","page_name":" 261 ","page_number":321},
  {"content":"\r\n\r\n بتى ، گر تير ز ابروى كمان زد * تو را بر جامه و ما را به جان زد\r\nتو را يك سوز و ما را سوختنهاست * تو را يك نكته و ما را سخنهاست\r\nتو بوسى آستين ، ما آستان را * تو بينى ملك تن ، ما ملك جان را\r\nتو را فرسود گر روز سياهى * مرا سوزاند عالم‌سوز آهى \r\n( ديوان پروين اعتصامى ) - سخنوران ايران در عصر حاضر ، ص 38 - 50 - ادبيات معاصر ( ياسمى ) ، ص 34 - 35 - سخنوران نامى معاصر ، ص 38 - 44 - تذكرهء شعراى معاصر ايران ، ص 65 - 82 - لغتنامهء دهخدا « پروين » ( 291 - 293 - فرهنگ سخنوران )\r\n\r\nپسيان تبريزى\r\nكلنل محمد تقى خان پسيان فرزند ياور محمد باقر خان به سال 1309 قمرى در تبريز تولد يافت و سال 1340 قمرى مطابق 1300 شمسى در جعفرآباد قوچان كشته شد . از طرف چند تن از دوستان او كتابى به عنوان شرح حال كلنل تدوين و به سال 1306 شمسى در برلن به وسيلهء مجلهء ايران شهر انتشار يافت . اجداد وى ظاهرا پس از جنگ 1243 ق . از قراباغ كوچ كرده و به ايران آمده‌اند و خود مىنويسد : من به سال 1309 هجرى قمرى در تبريز متولد شدم و از سال 1317 تا 1323 ق . ابتدا در منزل و مكتب و سپس چند ماهى در لقمانيه اولين مدرسهء تبريز به فراگرفتن فارسى و عربى و منطق و زبان خارجه پرداختم و سال 1324 ق .\r\nبراى تكميل تحصيلات به طهران رفتم و سال 1329 به خدمت آرتش درآمدم و . . .\r\nميرزا حبيب اللّه خان پور رضا مىنويسد :\r\n« كلنل محمد تقى خان در فن انشا و تحرير نويسندهء قابل بود نه فقط در فن نثر مهارت داشت بلكه از فن شعر و موسيقى نيز بىبهره نبود و چندين سرود نظامى از خود به يادگار گذارده است » .\r\nوى به ادبيات فارسى علاقهء وافرى داشت در نامه‌يى مىنويسد : « فارسى زبان شعر و ادب است و با آن هر دل سخت را مىتوان نرم كرد » .\r\nاين علاقه گاهى او را به سرودن شعر وامىداشت . هرچند كه در اين ميدان كميتش لنگ است و اشعارش چنگى به دل نمىزند مع‌ذلك ابياتى از او براى نمونه نقل مىشود :\r\n اى رحمت حق سايهء يزدان نظرى كن * اى پادشاه عالم امكان نظرى كن \r\n\r\n","description":"","footnote":"","page_name":" 262 ","page_number":322},
  {"content":"\r\n\r\n مستم ز تو و از تو بود مستى عشاق * با يك نگهى جانب مستان نظرى كن\r\nتنگ آمدم اى شاه در اين گنبد گردون * رحمى بنما سوى فقيران نظرى كن\r\nذات تو بود مظهر انوار الهى * روى تو بود شمع شبستان نظرى كن \r\n* * *\r\n بده ساقى مرا جامى كه مستم تا ابد دارد * بزن مطرب نواى نو كه غم از قلب بزدايد\r\nبريزم مى ، بده پىپى مترس از محتسب ساقى * كه اين سرهاى پر از عشق قانون برنمىدارد \r\nناگفته نماند كه علاوه بر « بينش » عموى كلنل كه شاعر بود . پدرش نيز طبع شعر داشت و « مظهر » تخلص مىكرد از غزلياتش در كتاب « قيام كلنل » آمده است .\r\nشرح حال مستندى هم به قلم حسينعلى سلطانزادهء پسيان تحت عنوان « نگاهى ديگر به زندگى كلنل محمد تقى خان » نگارش يافته و در مجلهء آينده ، سال هفتم شمارهء مهر ماه 60 منتشر شده است . در پايان مقاله اين غزل پراحساس نويسندهء شاعر آمده :\r\n عمرى گذشت و درد تو در جان ما هنوز * وين درد را نكرده طبيبى دوا هنوز\r\nگفتم گذشت عمر فراموشى آورد * دردا كه تازه مىشود اين ماجرا هنوز\r\nروزم چو شام تيره و شامم چو روز تلخ * يكسان بود به هجر تو صبح و مسا هنوز\r\nرنج و عناست مونس شبهاى تار ما * محنت‌فزاست نكهت باد صبا هنوز\r\nبا آنكه بىوفايى دوران مسلم است * خون مىچكد ز ديدهء اهل وفا هنوز\r\nما را به مرگ وعدهء ديدار با تو بود * وان را نخواسته است تو گوئى خدا هنوز \r\n( شرح حال كلنل محمد تقى خان پسيان - رجال آذربايجان در عصر مشروطيت ، ص 43 - 46 )\r\nپناهى تبريزى ( ر ك : ذهنى تبريزى )\r\n\r\nپهلوان تبريزى\r\nميرزا على بيلدار تبريزى در سدهء 10 ق . مىزيست ، سام ميرزا مىنويسد كه در كار خود پهلوان است و نقشها و صوتها را طورى مىخواند و با وجودى كه عامى است گاهى شعر\r\n\r\n","description":"","footnote":"","page_name":" 263 ","page_number":323},
  {"content":"\r\n\r\nمىگويد از اوست :\r\n تا گشت مرا دل ز غم يار پريشان * جمعيت خاطر شده بسيار پريشان\r\nجانا نشوى همدم اغيار كه آخر * گل مىشود از همدمى خار پريشان \r\n( تحفهء سامى ، ص 369 - دانشمندان آذربايجان ، ص 76 - 77 )\r\n\r\nتاثير تبريزى\r\nميرزا محسن متخلص به تاثير از سخنوران معروف سدهء 11 ه . ق . و از نوادگان ابو الخان زرگر تبريزى است و از جانب مادر سلسلهء نسبش به محمد حسين چلبى تبريزى منتهى مىشود .\r\nابا و اجداد وى در زمان شاه‌عباس كبير از تبريز به اصفهان رفتند و تاثير به سال 1060 در اصفهان تولد يافت . از سلاطين صفوى زمان شاه سليمان و شاه سلطان حسين را درك كرد و قصايد و قطعات زيادى در حق آنها و ساير رجال اين دوره سرود . از تذكره‌نويسان معاصرش نصرآبادى روزگار جوانى او را چنين توصيف مىكند :\r\nميرزا محسن جوانى است در كمال دلچسبى و خوش‌قماشى ، ظاهر و باطن غبار جواهر قدسيه است كه از والاى آسمان بر سر اهل زمين بيخته‌اند يا پيكرى است كه به قالب آرزوى من ريخته‌اند . تحرير جلدى از دفاتر ارباب التحاويل با ايشان است ، تحويلداران را به همهء جهت طالع مدد نموده چرا كه آن جناب در كمال مروت و سلامت نفس‌اند و ترتيب نظم طبعش شوخى دارد چنان‌كه در اولين فكر معانى به ظهور مىرساند .\r\nو شيخ محمد على حزين كه آفتاب « تاثير » را بر لب بام مشاهده كرده در تذكرة المعاصرين مىنويسد كه وى صاحب آداب حميده و اخلاق پسنديده بود نواب وحيد الزمان « 1 » در مقام تربيتش برآمد و دفتر آوارچهء عراق را به دو مفوض داشت و بعد از آن به وزارت دار العباد يزد دررسيد . از علم سياق و انتظام مهام ديوانى و حسن معاشرت با انام بىقرينه و با اين خاكسار صديق ديرينه بود و در اواخر مدتى دست از مهمات دنيا بازداشته با عزت و احترام در اصفهان معتكف منزل خويش بود تا به جوار ملك علام رحلت نمود ، از\r\n\r\n\r\n","description":"","footnote":"\r\n( 1 ) - ميرزا محمد طاهر قزوينى متخلص به « وحيد » از وزراى شاه سليمان صفوى بود .\r\n","page_name":" 264 ","page_number":324},
  {"content":"\r\n\r\nهر نوع شعر بسيار گفتى ، فكرش به دقايق سخن رسا و به لفظ و معنى بيشتر از بعضى ياران آشنا بود .\r\nوى در موقع مأموريت خود در يزد به عمران و آبادى پرداخته و حتى قناتى به نام ( تاثيرآباد ) احداث كرده است چنان‌كه گويد :\r\n بىشبهه و شك نبود آبى در يزد * از جانب شرق آن براى صلحا\r\nتا مشرب آن گلشن و كهنا باشد * بيرون كردم قناتى از لطف خدا\r\n( تاثيرآباد ) شد به نام آن چشمه * و آن نام شد از معجزه تاريخ بنا \r\n( 1119 )\r\nولى به سال 1120 در اثر سعايت مخالفين از منصب خود معزول گشته است چنان‌كه گويد :\r\n چون خلاص از عمل يزد شدم * گشتم آسوده فتادم به بهشت\r\nپى تاريخ يكى ز اهل سخن * قلم آورد و ( تخلص ) بنوشت \r\n( 1120 )\r\nو در اواخر مثنوى جهان‌نما به خدمت 53 سالهء خود چنين اشاره مىكند :\r\n خدمت پنجاه و دوسه‌ساله‌ام * ساخته سرگشته چو جوّاله‌ام\r\nمرحمت خسرو عرش آستان * داد به سركار عراقم مكان\r\nگرچه ز من راست‌قلم‌تر نبود * همچو منى در همه دفتر نبود\r\nبا حسبم بود مقارن نسب * عزل شدم بىگنه و بىسبب \r\n« تاثير » در اواخر ايام « صايب » قدم به عرصهء سخنورى گذارده و در غزلهاى خود ضمن مفاخره ، به استادى صايب چنين اشاره مىكند :\r\n حاذق نبض سخن در همهء عالم نيست * به‌جز از صايب و تاثير كه از تبريزاند \r\n* * *\r\n صايب شيرين‌سخن در شعر مستثنى بود * ور نه تاثير از كه در ايجاد معنى كمتر است ؟ \r\n« تاثير » ديوان صايب را تتبع كرده و از او تاثّر يافته است چنان‌كه گويد :\r\n جواب آن غزل صايب است اين تاثير * كه همچو نامهء سربسته است هر سخنش \r\nدر بعضى از غزليات به نام خود « محسن » تخلص مىكند :\r\n\r\n","description":"","footnote":"","page_name":" 265 ","page_number":325},
  {"content":"\r\n\r\n چند به بستر افكنى « محسن » مستمند را * هيچ حذر نمىكنى از دم واپسين او \r\nتاريخ درگذشت او را مؤلف ريحانة الادب 1129 هجرى قمرى ضبط كرده و مؤلف « صحف ابراهيم » چند سال قبل از استيلاى افغان بر اصفهان و شهادت سلطان حسين صفوى نوشته است . ولى از ماده تاريخى كه شاعر معاصرش ميرزا داود اصفهانى متخلص به « عشق » گفته : ( آه از تاثير آه ) محقق مىشود كه وى به سال 1131 ق . وفات يافته است .\r\nكليات وى مشتمل بر قصايد و غزليات و مقطعات و رباعيات و هفت مثنوى است . زبدهء قصايدش در نعت و منقبت ائمهء اطهار ( ع ) است . غزلهايش دلچسب و شيرين و پر از مضامين و اصطلاحات تازه است . ديوانش بدين بيت شروع مىشود :\r\n اى در كف مهر تو سررشتهء عنوانها * دارند سرافرازى از نام تو ديوانها \r\nسراج الدّين على خان آرزو كه يكى از بزرگان معاصر او و صاحب تأليفات است در چراغ هدايت كه مشتمل بر اصطلاحات و تعبيرات شعراى متاخر است بيشتر به اشعار او متمسك شده و دلايل و مستشهدات تعبيرات و مصطلحات دورهء صفويه را از ابيات وى آورده است .\r\nاسامى مثنويات « تاثير » بدين‌ترتيب است :\r\n1 - مثنوى منهاج المعراج در بحر متقارب است منحصر به ليلهء معراج حضرت رسول اكرم ( ص ) .\r\n2 - مثنوى ميمنت در بحر متقارب است .\r\n3 - مثنوى دعوت العاشقين در بحر خسرو و شيرين است .\r\n4 - مثنوى گلزار سعادت در بحر خسرو شيرين است . در تعريف باغها و عمارتهاى سعادت‌آباد اصفهان .\r\n5 - مثنوى ثمرة الحجاب در بحر هفت پيكر است .\r\n6 - مثنوى جهان‌نما در بحر مخزن الاسرار است در وصف عمارت و باغ فرح‌آباد اصفهان .\r\n7 - مثنوى حسن اتفاق در بحر ليلى و مجنون است . در اين مثنوى « تفت » را توصيف كرده و گفته است :\r\n در يزد شها ز عين رافت * كردى چو وزارتم عنايت\r\nچون گشت ز حسن اتفاقم * تفت آينه‌دار اشتياقم\r\nزآن‌روست كه با كمال نسبت * از حسن بيان كلك فطرت \r\n\r\n","description":"","footnote":"","page_name":" 266 ","page_number":326},
  {"content":"\r\n\r\n اين نادره مثنوى كه طاق است * موسوم به حسن اتفاق است \r\nبعضى از غزليات و قطعاتش متضمن وقايع و تواريخى است كه در دورهء حيات او واقع شده از آن جمله غزلى است به زبان تركى مذيل به تاريخ ورود سلطان اكبر پسر اورنگ زيب كه در سال 1078 از پدر خود رنجيده به سلطان سليمان پناه آورد و در سال 1085 در مشهد فوت كرد و در آنجا دفن شد .\r\nو قصيده‌يى است در مدح شاه سليمان و ورود عبد العزيز خان اوزبك به دربار شاه ( سليمان صفوى ) 1094 . « 1 »\r\nو قطعهء مفصلى است در فوت علامهء عصر ، آقا حسين خوانسارى ( 1098 ) .\r\nو قطعه‌يى است در فوت ميرزا علاء الدّين محمد گلستانه ( 1100 ) .\r\nو قطعه‌يى است در وفات شيخ على خان زنگنه وزير ( 1101 ) .\r\nو قطعه‌يى است در فوت شاه سليمان ( 1105 ) .\r\nو قطعه‌يى است در وزارت محمد مؤمن خان بيگدلى ( 1110 ) .\r\nو قطعه‌يى است در وفات آقا محمد باقر مجلسى ( 1111 ) .\r\nو قطعه‌يى است در فوت محمد بن حسن مشهور به آقا رضى متخلص به مسرور قزوينى ( 1113 ) . « 2 »\r\nو قطعه‌يى است در شورش يزد ( 1116 ) .\r\nو قطعه‌يى است در حريق آينه‌خانهء چهل ستون ( 1118 ) .\r\nو اين قطعه در وفات مير نجات ، ناظم منظومهء گلگشتى و مدير كتابخانهء سلطان حسين هم از اوست :\r\n نمكِ خوان شعر « مير نجات » * كه نكوييش جمله را حاليست\r\nاز جهان رفت و بهر تاريخش * همه گفتند ( جاى او خاليست ) \r\n( 1122 )\r\nو قطعه‌يى هم در كشته شدن خسرو خان سپهسالار قندهار گفته است ( 1124 ) .\r\nنسخ خطى ديوان وى به نشانه‌هاى زير در كتابخانه‌ها هست :\r\nكتابخانهء سلطان القرايى ( كليات اوست پيرامون بيست هزار بيت ) .\r\n\r\n\r\n","description":"","footnote":"\r\n( 1 ) - ( اين تاريخ را تربيت به اشتباه 1907 قيد كرده است ) .\r\n( 2 ) - ( اين تاريخ در دانشمندان آذربايجان 1114 و در مواد التواريخ 1112 قيد شده است ) .\r\n","page_name":" 267 ","page_number":327},
  {"content":"\r\n\r\nكتابخانهء مجلس ( به‌شمارهء 8536 مورخ سدهء 11 - 12 ، ش 957 شكستهء نستعليق روزگار شاعر مورخ 1124 - 1129 ) .\r\nكتابخانهء سپهسالار ( سابق ) ( به‌شمارهء 283 نستعليق روزگار سراينده ، ظاهرا تصحيح‌شدهء خود او ) .\r\nكتابخانهء مركزى دانشگاه تهران ( به‌شمارهء 1 / 3628 شكسته نستعليق سدهء 11 - 12 ) .\r\nكتابخانهء صدر الدّين محلاتى در شيراز ( مورخ سدهء 13 ) .\r\nكتابخانهء پروفسور شيرانى در لاهور ( به‌شمارهء 2 / 1165 / 4218 تاريخ ياد نشده ) .\r\nمؤلف صحف ابراهيم مىنويسد : كلياتش با مثنويات قريب ده‌هزار بيت و در اشعار او مضامين تازه به آيين متاخرين و محاورات و اصطلاحات جديد بسيار است .\r\nنمونه‌يى از اشعار عاشقانه و عارفانهء اوست :\r\n بر كوى رحمت از گنه افتاده راه ما * سنگ نشان ما شده كوه گناه ما \r\n* * *\r\n ما به اميد تفضل زندگانى مىكنيم * آه اگر افتد به ديوان عدالت كار ما \r\n* * *\r\n مرا از فطرت خورشيد تابان اين پسند آمد * كه با يك چشم مىبيند بزرگ و خرد دنيا را \r\n* * *\r\n از چشم غير دور كه امشب به كام دل * با ديده ز آستان تو رُفتم غبار را \r\n* * *\r\n نه به سر شوق نگارى نه حضورى تاثير * عشق كفرى شده از دست مسلمانى ما \r\n* * *\r\n همت سرشارم از دنيا كند پهلو تهى * چشم تا بر دست خود باشد حباب‌آسا مرا \r\n* * *\r\n ما چون كتاب بيهده گويا نمىشويم * تا همدمى به ما نرسد وا نمىشويم \r\n* * *\r\n گرچه از نيكان نيم خود را به نيكان بسته‌ام * در رياض آفرينش رستهء گلدسته‌ام \r\n* * *\r\n\r\n","description":"","footnote":"","page_name":" 268 ","page_number":328},
  {"content":"\r\n\r\n بس‌كه بر من دور از او هر لحظه سالى بگذرد * محنت امروز من باشد غم ديرينه‌ام \r\n* * *\r\n رنگ زرد و اشك گلگون ، صورت حال من است * نامهء خود مىتوانم شد اگر مىخوانيَم \r\n* * *\r\n معنى دزديده‌ام « تاثير » در ديوان دهر * جا به دنيا دارم اما ز اهل دنيا نيستم \r\n* * *\r\n از حيا هر لحظه رخسارش به رنگى مىشود * از تماشاى گلى سير گلستان مىكنم \r\n* * *\r\n نازپروردى كه « تاثير » از وجودم عار داشت * همره نعشم روان شد كامرانى را ببين \r\n* * *\r\n آسودگى نگردد از راه سعى حاصل * تا خواب خود نيايد نتوان به خواب رفتن \r\n* * *\r\n چندان‌كه روزگار گره زد به كار من * گرديد بازدانهء دام شكار من\r\nخاكم به باد رفت و ندارم شكايتى * شايد به كوى يار نشيند غبار من \r\n* * *\r\n آسودگى كجاست ندانم مكان تو * عنقا مگر خبر دهد از آشيان تو \r\n* * *\r\n گر با عذار لاله‌گون مستان به گلشن بگذرى * روى تو مىگويد به گل يا جاى من يا جاى تو \r\n* * *\r\n در روز سيه يار بود يار موافق * يك چشم نديده‌ست كسى سرمه كشيده \r\n\r\n","description":"","footnote":"","page_name":" 269 ","page_number":329},
  {"content":"\r\n\r\nاز اشعار تركى تاثير :\r\n منيم تك هئچ كيمين احوالى درهم اولماسين يا رب * غريب و بىكس و بىيار و همدم اولماسين يا رب\r\nوطن خلدوندان ايراق ، ايرى دوشموش حور و رضواندان * گر « آدم » نسلى دير ، محتاج آدم اولماسين يا رب\r\nاولوب قان زار كؤنلوم قطره - قطره دامدى گؤزلردن * بو عالم كيمسه‌ده اشك دمادم اولماسين يا رب\r\nدولو ميناى مى تك اولموشام احباب اليندن رد * قرين آه و افغان ، چشم پرنم اولماسين يا رب\r\nازلدن بيعت ايتميش لاله تك درديله ، درمانيم * جگر داغينه كونلون قانى مرهم اولماسين يا رب\r\nمگر تغيير اولا « تاثير » حقدن بخت و اقبالين * خط نقش جبينين خط خاتم اولماسين يا رب \r\nديوان « تاثير » به سال 1373 به اهتمام دكتر امين پاشا اجلالى به توسط انتشارات مركز نشر دانشگاهى به چاپ رسيده است .\r\n( تذكرهء نصرآبادى ، ص 19 - 120 - تذكرة المعاصرين حزين ، ص 72 - 74 - آتشكدهء آذر ، ص 175 - صحف ابراهيم ( نسخهء عكسى ) - رياض الجنة ( خطى ) ، ص 808 - شمع انجمن ، ص 98 - دانشمندان آذربايجان ، ص 77 - 82 - ريحانة الادب ، ج 1 ، ص 197 - نشريهء دانشكدهء ادبيات تبريز ، ج 1 ، ش 1 ، ص 47 - 52 - فهرست نسخه‌ها ، ج 3 ، ص 1850 - فرهنگ سخنوران ، ص 108 ؛ ص 518 « محسن » )\r\n\r\nتايب تبريزى\r\nشيخ اسماعيل ملقب به ناصر الاسلام پسر حاج حسين ايهامى تبريزى معروف به ( مسئله‌گو ) در عهد سلطان احمد قاجار مىزيست و بسال 1329 هجرى قمرى زنده و مجاورت ارض اقدس رضوى را عهده‌دار بود . ديوانش بسال 1365 هجرى قمرى در تبريز چاپ شده و شامل عناوين زير است :\r\n1 - هدهد سليمان .\r\n\r\n","description":"","footnote":"","page_name":" 270 ","page_number":330},
  {"content":"\r\n\r\n2 - مقناطيس القلوب .\r\n3 - آذر دل‌افروز و اخگر جگرسوز .\r\n4 - كسروىنامه .\r\nهدهد سليمان چنين شروع مىشود :\r\n اين قنارى اصغر ، بلبل خوش‌الحانست * قاصد به سر افسر هدهد سليمان است\r\nآصف سخن‌پرور اسم اعظمش از بر * جن و انس را رهبر حكمران ديوان است \r\nترجيع‌بند :\r\n اى به كاخ تو آشيانهء ما * وى ز شاخ تو قوت و دانهء ما . . .\r\nسوختم اى مسيح دم نفسى * جز تو نبود پناه و دادرسى \r\nاز رباعيات :\r\n يا رب بسوى بندهء درويش نگر * پروردهء خويش را از اين بيش نگر\r\nمن آينهء صيقلى دست توام * در من منگر به صورت خويش نگر \r\n* * *\r\n يا رب نظرى به سن هفتادم كن * رحمى به دو صد فغان و فريادم كن\r\nيك سرخط بندگيم امضا بنما * از خواجگى دو كون آزادم كن \r\nوى عقايد الاسلام مقدس اردبيلى را از تركى به فارسى برگردانيده و در تاريخ آن گفته است :\r\n اى دوستان اين ، طرفه عقايد * اسلاميان را محكم گواه است\r\nاصل مؤلف بر اين رساله * گرچه محقق رضوان‌پناه‌ست\r\nاما مترجم بر نظم و نثرش * مخفى نماند كاين روسياه است\r\nيعنى « سماعيل تايب تخلص » * آنكه سراپا غرق گناهست\r\nدر شهر شوال بر تاريخ سال * ( اغفر الها ) خوش تكيه‌گاهست \r\n( 1319 )\r\n( الذريعة ، ج 9 ، ص 163 - مواد التواريخ ص 44 - ترجمهء عقايد الاسلام ص 325 )\r\n\r\n","description":"","footnote":"","page_name":" 271 ","page_number":331},
  {"content":"\r\n\r\n\r\nتسكين تبريزى\r\nميرزا فتح على بيگ تبريزى برادر داراب بيگ ( جويا ) و ميرزا كامران ( گويا ) است . در عين جوانى به عهد عالمگير شاه ( 1119 - 1068 ) وفات يافت از اوست :\r\n به كيش حق‌پرستان كفر از پندار مىباشد * رگ گردن ميان اهل دل زنار مىباشد \r\n* * *\r\n شبى كه عارض او را به خواب مىبينم * ستاره مىشمرم آفتاب مىبينم « 1 » \r\n( روز روشن ، ص 132 - دانشمندان آذربايجان ، ص 87 - الذريعة ، ج 9 ، ص 170 )\r\n\r\nتوپچى هريسى\r\nمحمد على سلطان از سخنوران آغاز سدهء چهاردهم ( ه . ق . ) هريس خانمرود است به تركى آذربايجانى و فارسى شعر مىگفت .\r\nنسخه‌يى از ديوانش در كتابخانهء ملك به‌شمارهء 5456 ، شكسته نستعليق خود سراينده به تاريخهايى از 1315 ، داراى غزل ، مخمس ، همراه « ديوان مطلع » ، در 98 برگ ، 15 سطرى هست .\r\nنمونه‌يى از اشعار اوست :\r\n ساقيا باده بده اين دل من محزون است * اشك جارى كنم از ديده مگر جيحون است\r\nدر جهان هرچه طلب كردم و نايافتمش * آن‌قدر دانمش از طالع ناميمون است\r\nتكيه بر دولت و بر جاه نبايست زدن * كه لجام همه در دست همين گردون است \r\n\r\n\r\n","description":"","footnote":"\r\n( 1 ) - صبا در روز روشن اين ترجمه را به نام « تسليم كشميرى » آورده است .\r\n","page_name":" 272 ","page_number":332},
  {"content":"\r\n\r\n هست زاهد پى طامات ريايى شب و روز * اين همه زهد و ريا كرده خودش مغبون است\r\nرسم بوده‌ست كه مجنون پى ليلى مىرفت * اين زمان ليلى بيچاره پى مجنون است\r\nآرزو دارد از آن مرقد شش‌گوشهء تو * « توپچى » مادح از اين مسأله دل پرخون است \r\n( دانشمندان آذربايجان ، ص 87 - 88 - الذريعة ، ج 9 ، ص 179 - فهرست نسخه‌هاى خطى ، ج 3 ، ص 2260 )\r\n\r\nتوسنى تبريزى\r\nاز سخنوران اواخر سدهء 10 و اوايل سدهء 11 ق . بوده و در عهد اكبر شاه ( 963 - 1014 ) به هندوستان رفته است در گل‌دسته‌بندى و جامه‌چينى و خلال‌سازى و مضمون‌تراشى دستى داشته است از اوست :\r\n داغ فرزندى كند فرزند ديگر را عزيز * تنگ‌تر گيرد ز مجنون در بغل صحرا مرا « 1 » \r\n* * *\r\n هيچ معشوقى وفا با عاشق شيدا نكرد * گل به صد ناخن ، گره از كار بلبل وا نكرد \r\nاين دو رباعى نيز از اوست :\r\n يا رب تا كى بهار و دى خواهد بود ؟ * سال و مه و هفته پى به پى خواهد بود ؟\r\nتا كى كافر به عيش و مؤمن به عذاب ؟ * اين روز قيامت تو ، كى خواهد بود ؟ \r\nو اين رباعى را در وقت سكرات گفته :\r\n پيمانه چو پر شد ، به ضرورى رفتيم * زين وادى محنت به صبورى رفتيم\r\nعمرى گذرانديم چو روشن‌خردان * صد حيف كه عاقبت به كورى رفتيم \r\n* * *\r\n نيَم ز پرسش محشر به هيچ باب خجل * كه خود حساب نمىگردد از حساب خجل\r\nبلاست دست تهى ديدن هواخواهان * عجب كه بحر نمىگردد از حباب خجل \r\n( روز روشن ، ص 136 - دانشمندان آذربايجان ، ص 88 - الذريعة ، ج 9 ، ص 180 - كاروان هند ، ج 2 ، ص 1547 )\r\n\r\n\r\n","description":"","footnote":"\r\n( 1 ) - در « روز روشن » اين بيت به قوسى تبريزى نسبت داده شده است .\r\n","page_name":" 273 ","page_number":333},
  {"content":"\r\n\r\n\r\nثابت تبريزى\r\nاز سخنوران سدهء 11 هجرى قمرى و از معاصران و پيروان صايب تبريزى بود روزى صايب غزلى گفت به مطلع :\r\n طلوع صبح به تيغ كشيده مىماند * شفق به بسمل در خون طپيده مىماند \r\nثابت بىدرنگ اين مطلع را گفت :\r\n دو ابرويش به دو تيغ كشيده مىماند * دو نرگسش به غزال رميده مىماند \r\nنيز از اوست :\r\n گل به تاراج خزان رفت و گلستان شد خراب * ديگر اى بلبل بگو در انتظار چيستى \r\n( روز روشن ، ص 137 - دانشمندان آذربايجان ، ص 88 - 89 - ريحانة الادب ، ج 1 ، ص 231 )\r\n\r\nثابت تبريزى\r\nحاج محمد على متخلص به « ثابت » از شاعران اوايل سدهء چهاردهم ق . است با صنعت صحافى و جلدسازى امرار معاش مىنمود و به سال 1313 ق . در شصت‌سالگى در تبريز فوت كرد اشعارش به تركى آذربايجانى و فارسى است .\r\nاز اوست :\r\n ييغوبسان با شيوه بو خطوخال و زلف و مژگانى * يئنه پيغمبر خوبان بونه اجماع امت دير \r\n( دانشمندان آذربايجان ، ص 89 - ريحانة الادب ، ج 1 ، ص 231 - الذريعة ، ج 9 ، ص 182 )\r\n\r\n","description":"","footnote":"","page_name":" 274 ","page_number":334},
  {"content":"\r\n\r\n\r\nثقةالاسلام تبريزى\r\nثقةالاسلام ميرزا على آقا پسر حاج ميرزا موسى آقا ثقةالاسلام و او پسر ميرزا محمد جعفر صدر و او پسر ميرزا محمد شفيع و او پسر ميرزا يوسف و او پسر ميرزا محمد على است . ميرزا محمد شفيع ( جد چهارم ثقةالاسلام ) معاصر نادر شاه بود و طبق فرمان اين پادشاه در جمادى الاولى سال 1153 ه . ق . به منصب مستوفىگرى دارالسلطنهء تبريز گماشته شد . جدّ ثقةالاسلام از مجتهدان زمان خود و صاحب كشف و كرامات بود در مقدمهء كتاب زندگىنامهء ثقةالاسلام مسطور است كه :\r\n« اصل اين خانواده از خراسان است كه در 250 سال قبل به تبريز آمدند و در اينجا توطن جستند . تحصيلات ثقةالاسلام از لحاظ علوم معقول و منقول در ايران و عتبات عاليات انجام گرفت . تا آن حد كه به درجهء رفيع و مقام منيع اجتهاد نايل آمد .\r\nبه قول حكيم بارع و علامهء جامع آقاى سيد محمد كاظم عصار ادام اللّه عمره الشريف ( دوست و هم‌مجلس آن مرحوم ) وى علاوه بر فقه و اصول و حكمت و كلام در تاريخ و جغرافيا و نجوم و ادب و علم الرجال و كتاب‌شناسى نيز تسلط داشت و . . . به زبان پارسى و عربى و تركى و فرانسه مسلط بود . شعر نيكو مىسرود و خط را خوش مىنوشت و در ترسل و انشاء به روش قائم‌مقام فراهانى و امير نظام گروسى ، نثرى شيرين و سبكى نمكين و اسلوبى ملمع و مرصع داشت .\r\nدر سياست و اجتماع ، با آگاهى و وقوفى كامل و شامل ، خطيبى فصيح و بليغ و ناطقى نافذ الكلام و طليق اللسان بود . . .\r\nثقةالاسلام در هفتم رجب سال 1277 قمرى به دنيا آمد و در 10 محرم 1330 قمرى در 53 سالگى در شهر تبريز شربت شهادت نوشيد » .\r\nاو را با چند تن ديگر در تبريز محل سربازخانهء دولتى ( كه امروز كتابخانهء تربيت و دانشسراى راهنمايى در آن محل تأسيس يافته ) بر دارش كردند . بعد از شهادت او مراثى و ماده تاريخهايى سروده‌اند كه به نقل نمونه‌هايى اكتفا مىشود .\r\nاسد اللّه ضميرى كه از ملازمان او بود در تاريخ وفاتش چنين گفت :\r\n\r\n","description":"","footnote":"","page_name":" 275 ","page_number":335},
  {"content":"\r\n\r\n ( قتيل روز عاشورا ) محرم * به شمسى سال شد ( آلوده در غم ) \r\n1330 1290\r\nاديب الممالك فراهانى گفت :\r\n على فرزند موسى عالم راد * جهان فضل و دانش ، كرسى داد\r\nگرامىفحل و دانشمند استاد * به دار الخلد شد از دار بيداد\r\nفلك گفتا كه در ماه محرم * على بر دار شد مانند ميثم \r\n\r\nتأليفات او :\r\n1 - « رسالهء لالان » . رسالهء كوچكى است به قطع جيبى كه در ربيع الاول سال 1326 ه . ق .\r\nتأليف و در استانبول چاپ شده است و با اين رباعى شروع مىشود :\r\n آنى كه زبان بىزبانان دانى * احوال دل شكسته‌حالان دانى\r\nگر خوانمت از سينهء سوزان شنوى * ور دم نزنم زبان لالان دانى \r\n2 - « مجموعهء تلگرافات » .\r\n3 - « ترجمهء بث الشكوى » اصل آن ، تأليف ابو النصر محمد بن عبد الجبار عتبى است و شادروان ثقةالاسلام با اشارهء امير نظام گروسى آن را به فارسى برگردانيده است . نمونه‌يى از ترجمهء اوست :\r\n« اما بعد چنان كه ايزد تعالى را به اقتضاء حكمت و نظر مرحمت بر برخى از بندگان عطايايى است بلند و مواهبى ارجمند كه مانند شاهدان شيرين شمايل عنبرين حمايل ، با قدى معتدل و خدى چون گل و مويى مفتول ، و نرگسى مكحول و كفى مخضب و آستينى مطيب صبح اميد را روشن كند و خاك تيره را گلشن نمايد ، ديده را نور دهد و سينه را سرور بخشد . . . »\r\nاين ترجمه به سال 1318 ه . ق . در تبريز به طبع رسيده است .\r\n4 - « ايضاح الانباء فى تعيين مولد خاتم الانبياء و مقتل سيد الشهداء » كه در شعبان 1329 ق .\r\nدر 108 صفحه تأليف و در رمضان 1329 به چاپ آن آغاز شد ولى حوادث اجازه نداد كه بيش از 16 صفحهء آن چاپ شود و بقيهء آن 23 سال بعد يعنى به سال 1352 ق . به طبع رسيد .\r\nمؤلف در پايان كتاب به اختلال حال و آشفتگى محيط چنين اشاره مىكند :\r\n\r\n","description":"","footnote":"","page_name":" 276 ","page_number":336},
  {"content":"\r\n\r\n« اين است خلاصهء تحقيقات عاجزانه و محصول تتبعات ناقصهء ناچيزانه كه با اختلال حال و توزع بال و انقلاب دهر و محاصرهء شهر به رشتهء تحرير كشيده شد » . ناگفته نماند كه اين رساله آخرين تأليف آن شادروان است .\r\n5 - « تاريخ امكنهء شريفه و رجال برجسته » اين كتاب شامل دو قسمت است . اول رساله‌يى است كه به موجب خواهش حسين قلى خان نظام السلطنهء ما فى پيشكار آذربايجان دربارهء « بقعهء سيّد حمزه و بقعهء عين على و زين على و مقام صاحب الامر تبريز » در شعبان 1324 ه . ق . نوشته شده ، دوم بحثى است دربارهء زلزله‌هايى كه باعث ويرانى تبريز گشته ، و فايدتى در بناى باغ شمال و علت تسميهء آن . اين كتاب به سال 1332 شمسى در تبريز به طبع رسيده است .\r\n6 - « مرآة الكتب » يا « اسماء الكتب » در 7 جلد در بيان تراجم و آثار و تأليفات علماى شيعه .\r\nمؤلف از 1311 ه . ق . تا آخر عمرش در صدد تأليف و تكميل آن بوده و جزو شاهكار آثار شهيد سعيد بشمار مىرود و تاكنون چاپ نشده است .\r\n7 - « مراسلات و منشآت » نامه‌هاى اوست كه در گنجينهء آزادىخواهان و علاقه‌مندان آن شادروان نگهدارى مىشود و تعداد آنها در « زندگىنامه » ص 63 ، به 500 عدد تخمين زده شده است .\r\n8 - « كتاب تسهيل زيج هندى » يا « تسهيل زيج محمد شاه هندى » در 380 صفحه ، نسخه‌يى از آن در كتابخانهء مجلس هست و چنين شروع مىشود :\r\n« پس از ستايش يزدان پاك فرازندهء آسمان و گسترندهء خاك و درود نامعدود درخشندهء مهر سپهر لولاك و تابندهء بدر برج انا ارسلناك و عترت اطهار و اوصياى تاج‌دارش كه افلاك را خورشيد تابناك و خورشيد امامت را افلاكند . چنين گويد محرر اين مقاله و مسود اين عجاله كه اين قاصر را بعد از حصول ربط قليل به علم نجوم ، شوق تكميل آن مقتضى شد كه بعضى مقدمات زيج الغ‌بيگى را نزد استاد مدقق فرزانه و فاضل محقق يگانه ميرزا عبد العلى خلف الصدق مولى احمد تبريزى گاوگانى تحصيل نموده نوبت به استخراج تقويم رسيد . . . » .\r\n9 - رسالهء « اگر ملت » و « اگر ما آذربايجانيان » . آقاى فتحى در زندگىنامهء آن شهيد به اعتبار يادداشت آقاى ميرزا عبد اللّه ثقةالاسلامى از اين دو رساله نام برده كه ظاهرا هر دو گم شده است .\r\n\r\n","description":"","footnote":"","page_name":" 277 ","page_number":337},
  {"content":"\r\n\r\n10 - « سياست اسلاميه » .\r\n11 - « تاريخ سيد حمزه و طاق شاه على » .\r\n12 - « واگون ملت به كجا مىرود » نام اين كتاب بعد به ( بالون ملت ) تغيير يافته است .\r\n13 - « ظلم والد به ولد » رسالهء كوچكى است كه از عربى به فارسى ترجمه شده است .\r\n14 - « رسالهء سياست » .\r\n15 - مشروطه يا مشروعه ( منسوب به اوست ) .\r\n16 - « حواشى و شروح » .\r\n17 - « علم رجال » .\r\n18 - « جنگ خصوصى » .\r\n19 - « كتاب مجمل حوادث يوميهء مشروطه » كه ظاهرا قسمتى از آن در شب شام غريبان شهيد سوزانده شده است و قسمتى باقى است .\r\nاشعار او :\r\nاين شهيد فقيد علاوه بر آنكه نويسنده و محقق توانا بود در نظم نيز دست داشت و گه گاهى به اقتضاى حال ، شعر هم مىسرود . در تاريخ وفات حجة الاسلام نيّر اين قطعه را گفت :\r\n* * *\r\n حجة الاسلام آن شمع هدايت كز ثرى * تا ثريا جمله را مستغرق انوار داشت\r\nبحر انواع فضائل مركز علم و عمل * كه فنون و فضل را همچون خط پرگار داشت\r\nچشم پوشيد از جهان و راه عقبى برگرفت * ز آنكه جا ، جنات تجرى تحتها الانهار داشت\r\nبهر تاريخش سروش غيب از الهام حق * گفت الواح سماوى اسم ( الغفار ) داشت \r\n1312\r\nاز رباعيها و اشعار اوست :\r\n\r\n","description":"","footnote":"","page_name":" 278 ","page_number":338},
  {"content":"\r\n\r\n در هجر تو اى نگار دل خون گريد * چون ابر بهار و رود جيحون گريد\r\nيك شب كه به روى چون گلت چشم گشود * ز آن پس همه روز اشك گلگون گريد \r\n* * *\r\n پرتاب پريده را به دست آوردن * شكّر ز عصارهء كبست آوردن\r\nدر خانهء مور ، پيل مست آوردن * بتوان ، نتوان تو را به دست آوردن \r\n* * *\r\n شبِ هجر تو نشانى ز قيامت دارد * يا به پنهان خبرى ز آن قد و قامت دارد\r\nره به سرمنزل مقصود نخواهد بردن * هركه بيم از ستم سنگ ملامت دارد \r\n* * *\r\n اى شب وصل در صبح به من باز مكن * اين همه جور به جانم ز نو آغاز مكن\r\nآفتاب رخ جانان ز گريبان سر زد * حاجتى نيست به خورشيد تو رو باز مكن\r\nطاير دولتم امشب به سرم سايه فكند * مرغ جان يك دمه بنشين و تو پرواز مكن \r\nوى غزلهايى به تركى آذربايجانى نيز دارد كه در « زندگىنامه » نقل شده است .\r\nاز آن جمله است اين غزل تركى كه نشانهء تاثّر گوينده از جدا شدن قسمتى از خاك آذربايجان : ( هفده شهر قفقاز ) ، و انضمام آن بر خاك روسيهء تزارى است .\r\n خيالون ياخشى مونسدور منه شام و سحر سن‌سيز * كه سندن ئوزگه يوخ قلبيمده بير فكر دگر سن‌سيز\r\nئوزون گوردون صلاح كارى مندن ال چكيب گئتدون * مگر سندن قالان غم ، بيرده مندن ال چكر سن‌سيز\r\nوطندن آيرى دوشدون ، آيرى دوشدى روح جسميم‌نن * گوزومنن اشكله باهم آخار خون جگر سن‌سيز\r\nچيخيب ظاهرده الدن دامنون ، ليكن يقينيمدور * موافق اولماسين بو ظلمله حكم قدر سن‌سيز\r\nگلر سن قورخورام بيرگون ، منى گورمك محال اولسون * گئده‌ر شايد فراقوندا بو آز نور بصر سن‌سيز \r\nمرحوم ثقةالاسلام به شيوهء « الفيهء نيّر » 454 بيت اشعار طنزآميزى دارد كه در حق\r\n\r\n","description":"","footnote":"","page_name":" 279 ","page_number":339},
  {"content":"\r\n\r\nعماد الاسلام رئيس السادات تبريزى گفته است دو بيت از آن براى نمونه نقل مىشود :\r\n و من عجيب قصة الجليس * واقعة الحمام للرئيس\r\nقال رئيس سادات الكرام * عزمت فى يوم الى الحمام \r\nدر اسفندماه 1352 شمسى كتابى به نام « زندگىنامهء شهيد نيك نام ثقةالاسلام تبريزى » به اهتمام آقاى نصرت اللّه فتحى متخلص به آتشباك تأليف و به وسيلهء بنياد نيكوكارى نوريانى به چاپ رسيد .\r\nمؤلف با تدوين و تأليف اين كتاب ، دين ملى خود و هم‌وطنان را نسبت به اين شهيد آزاده و فقيد سعيد ادا كرده است .\r\n( دانشمندان آذربايجان ، ص 91 - 92 - ريحانة الادب ، ج 1 ، ص 236 - 237 - كتاب زندگىنامهء شهيد نيكنام ثقةالاسلام تبريزى - فرهنگ سخنوران )\r\n\r\nجانبى تبريزى\r\nاز سخنوران سدهء دهم هجرى قمرى است . سام ميرزا او را گلكار معرفى كرده و مؤلف خلاصة الاشعار مىنويسد كه از شعراى تبريز و در ميان اقران به حليهء فصاحت و بلاغت مزين و محلّى است اين بيت در هر دو تذكره به نام وى نوشته شده است :\r\n شمع را روشن من امشب ز آتش دل كرده‌ام * تا به بزم آن پرى يك‌لحظه منزل كرده‌ام \r\nدر كتاب دانشمندان آذربايجان ص 220 مسطور است كه مولانا صايب گويا در سنهء ( 1050 ) در تبريز تشريف داشته‌اند زيراكه سياح معروف عثمانى : « اوليا چلبى » در آن تاريخ كه به سمت مأموريت مخصوصه به ايران و تبريز آمده در سياحت‌نامهء خود چنين نوشته است : هفتاد و هشت نفر از شعراى فصيح اللسان و بديع البيان و صاحب ديوان در تبريز وجود دارند . ياورى ، صايبى ، ادهمى ، چاكرى ، جانبى ، راضى ، واحدى از جملهء آنان محسوب مىگردند .\r\nجاى ترديد است كه « جانبى » كه شرح حالش را سام ميرزا در تحفهء سامى ( مؤلفهء 957 ) آورده تا سال 1050 زنده بوده باشد . مسلما آنكه اوليا چلبى از او ياد كرده از شاعرانى است كه متأسفانه مثل ياورى ، ادهمى ، چاكرى آثارشان هنوز به دست نيامده است .\r\n( تحفهء سامى ، ص 253 - دانشمندان آذربايجان ، ص 92 - الذريعة ، ج 9 ، ص 190 )\r\n\r\n","description":"","footnote":"","page_name":" 280 ","page_number":340},
  {"content":"\r\n\r\n\r\nجاويد دهخوارقانى\r\nدرويش جاويد در اصل از دهخوارقان تبريز و معاصر هادى سيستانى مؤلف « خير البيان » تأليف در سالهاى 1017 - 1019 است .\r\n( فرهنگ سخنوران )\r\n\r\nجرعهء تبريزى\r\nميرزا شمس الدّين ابو الفتح متخلص به « جرعه » از سخنوران و خوشنويسان سدهء سيزدهم هجرى قمرى تبريز است . به سال 1273 ق . در حال حيات بوده و ديوان قاآنى در آن تاريخ به خط او به چاپ رسيده است .\r\nديوانش مشتمل بر قصيده و غزل و قطعه و رباعى و مسمط پيرامون پنج هزار بيت مىباشد و نسخى از آن به نشانه‌هاى زير در كتابخانه‌ها موجود است :\r\nكتابخانهء عبد الحسين بيات : نستعليق تحريرى خود سراينده ، زرين ، در حدود 5000 بيت 269 برگ 10 سطرى ( نسخه‌ها ، ج 6 ، ص 102 ) .\r\nكتابخانهء مجلس به‌شمارهء 961 : شكسته نستعليق سدهء 14 ، غزلهاى اوست از الف تا بخشى از تاء ، در حدود 720 بيت ، 26 برگ 14 سطرى ( فهرست مجلس ، ج 3 ، ص 247 ) .\r\nكتابخانهء مجلس به‌شمارهء 8843 ( فهرست نشده است ) .\r\nآغاز ديوان :\r\n بام و در رقصان شد از ميلاد شاه تاجدار * رقص رقصان ترك من برخيز و جام مى بيار \r\nانجام :\r\n تو شاد باش و دشمن تو از نهيب تو * بادا تنش چو نال و رخانش چو زعفران \r\nممدوحين شاعر عبارتند از : ناصر الدّين شاه ، اتابك اعظم ( ميرزا على اصغر خان ) ، قوام الدوله ، اعتضاد الدوله ، نصرت الدولهء فيروز ، اقضى القضاة سيد عبد الرحيم آقا ، شمس الامر ابو الفضل ميرزاى قاجار ، بهمن ميرزا ، قائم‌مقام ، ميرزا نصر اللّه توقيع‌نگار ، ساعد\r\n\r\n","description":"","footnote":"","page_name":" 281 ","page_number":341},
  {"content":"\r\n\r\nالملك احمد ، شيخ الاسلام ابو القاسم ، ملك حمزه ميرزا حشمت الدوله ، ميرزا حسن خان وزير نظام ، حجة الاسلام ابو القاسم ، حجة الاسلام باقر ، داراب ميرزا ، انوشيروان ميرزا ، سيد احمد خان ، مصطفى قلى ميرزا معز الدوله ، بيگلربيگى .\r\nجرعه مثنوى خسرو شيرين نيز گفته كه ناتمام آن به 1500 بيت بالغ و به اين بيتها شروع شده است :\r\n خداوندا عنايت كن زبانى * كه پردازد به معنى داستانى\r\nزبانى عنصرش از عشق و مستى * ز هر وصفى به ذوقش چيره‌دستى\r\nنهان يك چرخ مهر اندر سرشتش * نهالى چهر مه‌رويان بهشتش\r\nز آزادى به جان او را جدايى * به دلهاى اسيرش آشنايى \r\n( دانشمندان آذربايجان ، ص 93 - 94 - فهرست كتابخانهء مجلس ، ص 247 - 248 - فهرست نسخه‌هاى خطى ، ج 3 ، ص 2271 )\r\n\r\nجرمى تبريزى\r\nآقا محمد از شاعران اواخر سدهء 13 و اوايل سدهء چهاردهم ق . تبريز و از معاصران حاجى سيد عظيم شروانى ( متوفى 1308 ق . ) است . يوسف نام باكويى ، جرمى را هجو كرده و سيد شروانى با يك قطعهء طولانى او را مجاب ساخته و آن قطعه در ديوان سيد به سال 1313 و 1315 ق . در تبريز چاپ شده است .\r\n( دانشمندان آذربايجان ، ص 94 ، 186 - الذريعة ، ج 9 ، ص 193 )\r\n\r\nجزمى تبريزى\r\nاز سخنوران سدهء دهم هجرى قمرى است در تبريز به عطّارى مشغول بود . به دوستان شاعر خود ضيافت مىداد و بدين‌وسيله خود را از بدگويى آنان نگاه مىداشت ، از اوست :\r\n با وجود بىوفاييهاى او * سوخت جانم را جداييهاى او « 1 » \r\n\r\n\r\n","description":"","footnote":"\r\n( 1 ) - حقيرى تبريزى گويد :\r\n با وجود بىوفاييهاى او * سوخت جانم ز آشناييهاى او . . . \r\n","page_name":" 282 ","page_number":342},
  {"content":"\r\n\r\n باعث بيگانگيها مىشود * با رقيبان آشناييهاى او \r\nماده تاريخ ذيل را در وفات ميرصنعى نيشابورى گفته است :\r\n ميرصنعى خوان معنى را نمك * آنكه مىتابيد از وى نور عشق\r\nعشق‌بازى بود دايم طور او * جاى او بادا هميشه طور عشق\r\nسال تاريخ وفاتش از دو طور * يافتم از ( شوق شعر ) و ( شور عشق ) \r\n( 976 ) ( 976 )\r\n( مجمع الخواص ، ص 86 - 87 - الذريعة ، ج 9 ، ص 192 )\r\n\r\nجعفر خطاط تبريزى\r\nمولانا كمال الدّين جعفر فرزند على تبريزى از خوشنويسان مشهور سدهء نهم هجرى قمرى و از شاعران زمان شاهرخ پسر امير تيمور بود و بعدها در دربار بايسنقر ميرزا فرزند شاهرخ سمت كتابدارى داشت و به استنساخ كتب همت مىگماشت .\r\nمؤلف حبيب السير مىنويسد كه مولانا جعفر در تحرير انواع خط درجهء كمال حاصل كرده بود . به تخصيص در نسخ و تعليق و مولانا ظهير الدّين اظهر و مولانا شهاب الدّين عبد اللّه و مولانا جلال الدّين شيخ محمود كه ابن مقله و صيرفى و ياقوت وقت بودند در شاگردى مولانا جعفر بدان درجه تصاعد نمودند .\r\nمرحوم دكتر بيانى در كتاب « احوال و آثار خوشنويسان » ، از آثار خطى جعفر تبريزى به تفصيل ياد كرده است . از جملهء آثار گرانبهايش نسخهء شاهنامهء فردوسى است كه به امر بايسنقر ميرزا نوشته و تذهيب و ترصيع و تشعير و تصوير و تجليد آن به بهترين وجهى انجام گرفته است .\r\nاصل اين نسخه در كتابخانهء سلطنتى ( سابق ) موجود و اخيرا با زيبايى و نفاست تمام به طبع رسيده است .\r\nدر كتابخانهء مرحوم حاجى محمد نخجوانى سفينهء بسيار نفيس و مذهَّبى به خط مولانا اظهر تبريزى هست و حاوى مراثى و اشعارى است كه پس از فوت بايسنقر ميرزا ( 837 ق . ) از طرف يازده تن از شعراى آن زمان به منزلهء تسليت‌نامه به حضور شاهرخ تقديم شده است\r\n\r\n","description":"","footnote":"","page_name":" 283 ","page_number":343},
  {"content":"\r\n\r\nاسامى شاعران بدين قرار است :\r\n1 - كمال الدّين جعفر تبريزى مشهور به خطاط 2 - مولانا زاهدى 3 - مولانا جلال كرمانى 4 - امير جلال الدّين يوسف مشهور به اميرى 5 - مولانا لطفى 6 - مولانا ولى 7 - مولانا آصفى 8 - مولانا واحدى 9 - منشى 10 - مولانا زين الدّين 11 - محمد جرده .\r\nشاعران در اشعار خود از كج‌رفتاريهاى روزگار با تحسر سخن گفته و به اجتماع شعرا و خطاطين در دربار بايسنقر ميرزا و استنساخ كتب و . . . اشاره نموده‌اند .\r\nرثاييهء كمال الدّين جعفر به علت اشتمال مضامين خوب و اصطلاحات و تعبيرات خطاطان و مذهبان عينا نقل مىشود :\r\n عرصهء آفاق را اى چرخ ويران كرده‌اى * كعبهء اقبال را با خاك يكسان كرده‌اى\r\nماه اوج سلطنت را در حضيض افكنده‌اى * مهر را از آتش اين غم فروزان كرده‌اى\r\nساختى مصر خراسان را سيه چون ملك هند * خلق را نيلى به سر ، بر تن سيه ز آن كرده‌اى\r\nنقد جان شاه عالم در شب اى دزد اجل * برده‌اى ، از ترس جان در خاك پنهان كرده‌اى\r\nگرد زلف مشك‌بارش گرد غم افشانده‌اى * من چه گويم آنچه با جمعى پريشان كرده‌اى\r\nگر سيه‌چشمان بگريند از غمش نبود عجب * ز آنكه بادام سيه در خاك ريزان كرده‌اى\r\nآن محمّد خلق را تا بردى از صدر جلال * چون اويسم در قرن مهجور و حيران كرده‌اى\r\nبايسنقر خسرو ايران و توران درگذشت * سيل اشك ما ز سر بگذشت بشنو سرگذشت\r\nشهريارا تا برفتى از سر اهل هنر * شد كتاب صبر ما ابترورق زير و زبر \r\n\r\n","description":"","footnote":"","page_name":" 284 ","page_number":344},
  {"content":"\r\n\r\n يافتى از لطف شه هر كهنه خطّى عمر نو * بشكند پشتش كنون چون رفت پشتيوان ز سر\r\nاز مرقّع ناله‌ها آيد به گوش جان مرا * صورت بىجان مگر گشتند از اين غم باخبر\r\nخواندن اشعار بىمعنى شد و صورت حرام * پادشاه صورت و معنى ز عالم شد مگر\r\nقطعهء ياقوت دادى قطعهء ياقوت را * صيرفى كو تا شناسد لعل و ياقوت از حجر\r\nگشت خط منسوخ و صورتگر به جان درمانده است * چون عطا نبود دگر جدول كش از خون جگر\r\nداشتى صدبرگ جلد نسخها از زر كنون * اى مذهّب مشكلت از زر نگردد حل دگر\r\nمىنويسم جُنگ و دردم مىشود تر ز آب چشم * كرده‌ام بعد از تو شاها خطّ خود را خوب‌تر\r\nبر خطِ « جعفر » همىپاشند زر ز آن وجه شد * نام زرّ جعفرى در جمله عالم مشتهر\r\nهركه را از در بدر نگذاشتى از عز و ناز * ز آستانت مانده دور اكنون فتاده دربه‌در\r\nشد هرات از سيل اشك مردمان رشك فرات * ماه چون در برج آبى كرد از اين منزل سفر\r\nنسخه‌ها رفتند در جلد سياه از سوك و درد * بسته بر سر جدول زر هم كبود از لاجورد\r\nنيست اكنون درخور ما خوان مهر و قرص ماه * ز آنكه ما خوانى نمىخواهيم بعد از پادشاه\r\nشهريارا هركه را از خاك ره برداشتى * اين زمان افكنده‌اى بر خاك و بر سر خاك راه \r\n\r\n","description":"","footnote":"","page_name":" 285 ","page_number":345},
  {"content":"\r\n\r\n من كه اللهم خلّد در قلم آوردمى * بازگو تا چون نويسم اين زمان طاب ثراه\r\nتا محقق گشت بر كتّاب عالم اين خبر * از زبان كلكها نامد برون جز آه و آه\r\nتا به توقيع اجل شد نامهء عمرش سجل * حال من چون خط پريشان گشته خط اينك گواه\r\nنسخ و تعليق از غبار غم نسازد چهره پاك * چون نخوانندش دگر هرگز به نزد پادشاه\r\nمىنوشتم صفحه‌يى از جنگ برگشت آن ورق * مىكنم صد صفحه را اكنون ز دود دل سياه\r\nباغ شد بىآب گويى رفت آب از جو مگر * سروها را خواهم آبى دادن از خون جگر\r\nگر سيه پوشند خلق از ماتم سلطان رواست * جمله در آب سيه غرقند ، خاص اهل‌قلم\r\nچون نويسم فصل از باب غم او در كتاب * سرخ گردد باب و فصلش ز اشك چشمم دم‌به‌دم\r\nگشته خم قدِّ من از درد شهنشه هرگهى * در قلم آرم الف دالى شود خم چون قدم\r\nگر گلى كم شد ز گلزار جهان آخر چه شد * ور ز درج سلطنت كم شد درى زين هم چه غم\r\nآفتاب دولت سلطان اعظم شاهرخ * باد بر خلق جهان تابنده از لطف و كرم\r\nشد علاء الدوله را در سايهء اين پادشاه * شادمانى بخش چون هستند با اخوان بهم\r\nاز براى حرمت روح شهنشاه جهان * بيش دارى حرمتم شاها گر از اقران كمم \r\n\r\n","description":"","footnote":"","page_name":" 286 ","page_number":346},
  {"content":"\r\n\r\n تا كه القاب شهنشه را نويسد در كتاب * باد چون « جعفر » هزارش بنده تا يوم الحساب \r\nاين قطعه نيز از اوست :\r\n با فلك دوش به خلوت گله‌يى مىكردم * كه مرا از كرم تو سبب حرمان چيست\r\nاين همه جور تو با فاضل و دانا ز چه روست * وين‌همه لطف تو با بىهنر و نادان چيست\r\nفلكم گفت كه اى خسرو اقليم هنر * با منت بيهده اين مشغله و افغان چيست\r\nشكر كن شكر كه در معرض فضلى كه تو راست * گنج قارون چه بود مملكت خاقان چيست \r\nتاريخ تولد و مرگش مشخص نيست ولى از آثار خطوط موجود وى برمىآيد كه بين سالهاى 816 و 856 در حال حيات بوده است .\r\n( حبيب السير ، ج 4 ، ص 19 - دانشمندان آذربايجان ، ص 95 - الذريعة ، ج 9 ، ص 194 - نشريهء دانشكدهء ادبيات تبريز سال 10 ، ص 121 - 132 - احوال و آثار خوشنويسان ، ج 1 ص 114 - 123 )\r\n\r\nجعفر تبريزى\r\nحاجى جعفر خان برادر اسماعيل خان تبريزى ظاهرا از شاعران سدهء 11 هجرى قمرى بوده و اين ابيات در بياض صايب به نام او ثبت شده است :\r\n حبّذا تو سن شوخ تو كه از تندى خوى * هست چون فكرت عاشق ، برى از حال و محل\r\nخوش خراميست كه هنگام تكاپو چو رود * از حضيض كرهء خاك سوى اوج زحل\r\nوقت رفتن شررى گر بجهد از كفلش * آن شرر درگه رجعت شودش داغ كفل \r\n( دانشمندان آذربايجان ، ص 95 - الذريعة ، ج 9 ، ص 194 - 195 )\r\n\r\nجعفرى تبريزى\r\nمير محمد جعفر متخلص به جعفرى از شاعران اواخر سدهء دهم ه . ق . تبريز است با موزه‌دوزى امرار معاش مىكرد ، مردى نكته‌سنج و خوش‌طبع بود . در خلاصة الاشعار مسطور است كه اشعار فرح‌انگيز و ابيات دل‌آويز شاعران و استادان سخن را مىخواند و در\r\n\r\n","description":"","footnote":"","page_name":" 287 ","page_number":347},
  {"content":"\r\n\r\nهيچ مجلسى از مجالس دقيقه‌يى از دقايق خوش‌طبعى و نكته‌پردازى نامرعى نمىگذارد از آن جمله نوبتى ميان او و ميرجنونى قندهارى كه مردى ژوليده‌مو و سياه‌چرده بود و خود را به سيادت منسوب مىداشت بر سر شعرى نزاع شد اين قطعه جهت او بگفت :\r\n نخل ماتم جنونى آنكه ز صدق * بر جبينش نشان مقبلى است\r\nاو به نسل على نمىماند * ظاهرا نسل قنبرِ على است \r\nنمونه‌يى از اشعار اوست :\r\n خوشى به دشمنى « جعفرى » ولى او هم * بدين خوش است كه همچون تو دشمنى دارد \r\n* * *\r\n نكرد ياد من از ناز و من بدين خود را * دهم فريب كه بر قاصد اعتماد نكرد \r\n* * *\r\n دوش از من بىسبب در بزم رنجيدن چه بود * آن عتاب‌آلوده هردم سوى من ديدن چه بود\r\nمدعا آزردن من گر نبودت ، با رقيب * راز دل گفتن به سرگوشى و خنديدن چه بود\r\nخواستم چون درد دل گفتن برت ، عمدا به غير * خويشتن را ساختن مشغول و نشنيدن چه بود\r\nگر تو را ميلى نبود اى سرو ، كآيم در پيت * آن خراميدن به ناز و بازپس ديدن چه بود\r\n« جعفرى » در نامه‌ات گر حرف نوميدى نبود * وقت خواندن نامه‌سان بر خويش پيچيدن چه بود \r\nرباعى زير را در قتل عام تبريز مناسب حال گفته است :\r\n تبريز چو كربلاست پرشيون و شين * فرقى كه بود همين بود فىمابين\r\nكآن بهر حسين در محرم بوده * وين در رمضان بهر محبان حسين \r\nاين ماده تاريخ هم از اوست :\r\n به خاك مرگ فتاده‌ست چون غياث پليد * تو نيز هر نفسش لعن بىتوقف كن\r\nبراى سال وفاتش چه احتياج به فكر * سر غياث به دور افكن و بر او تف كن \r\n( ياث + تف - 991 )\r\n( مجمع الخواص ، ص 96 - 97 - آتشكدهء آذر ، ص 112 - نگارستان سخن ، ص 21 - روز روشن ، ص 147 - دانشمندان آذربايجان ، ص 96 - 97 - فرهنگ سخنوران )\r\n\r\n","description":"","footnote":"","page_name":" 288 ","page_number":348},
  {"content":"\r\n\r\n\r\nجعفرى تبريزى\r\nدر علم استخراج و رمل بخشى داشته است و گاهى شعرى نيز مىگفته از او است :\r\n رسوا اگر شدم به همين خوشدلم كه تو * هرجا كه مىروى خبرت مىرسد به من \r\n( هفت اقليم ج 3 ، ص 251 )\r\n\r\nجلال تبريزى\r\nخواجه جلال الدّين محمد كججى در خوش‌طبعى بىنظير و در املا و انشا دلپذير بود و بعد از مرگ ميرزا شاه حسين اصفهانى ( 929 ) منصب وزارت شاه اسماعيل به دو قرار گرفت بعد از فوت آن حضرت چند روزى هم در وزارت شاه‌طهماسب دخل كرد اما به اغواى ديو سلطان روملو كه لله و وكيل شاه‌طهماسب بود گرفتار شد و او را در بوريا پيچيده سوختند و اين واقعه به سال 930 ق . اتفاق افتاد چنان مشهور است كه در آن دم اين بيت حيرانى قمى را به وصف حال مىخواند .\r\n گرفتم خانه در كوى بلا ، بر من گرفت آتش * كسى كاو خانه در كوى بلا گيرد چنين گردد \r\nو اين مطلع از اشعار خواجه جلال الدّين است :\r\n الهى چابكى را صيد گردان در كمند من * كه اطمينان پذيرد خاطر مشكل‌پسند من \r\n( تحفهء سامى ، ص 90 - تذكرهء شاه‌طهماسب ، ص 9 - تاريخ عالم‌آراى عباسى ، ص 159 - دانشمندان آذربايجان ، ص 97 - 98 - الذريعة ، ج 9 ، ص 199 )\r\n\r\nجمالى تبريزى\r\nشيخ محمد از سخنوران سدهء نهم هجرى و از معاصران مولانا جامى است در شيراز منصب شيخ الاسلامى داشت و مردم به پاكدامنى او معتقد بودند و زر و مال بسيار فداى او مىكردند و رضاى او را به رضاى خود مقدم مىداشتند . او نيز هرچه داشت صرف\r\n\r\n","description":"","footnote":"","page_name":" 289 ","page_number":349},
  {"content":"\r\n\r\nنيازمندان مىنمود و چون اكثر كاتبان و مذهبان و مجلدان مريد او بودند ديوان او را به خط خوب مىنوشتند و به تذهيب و تجليد آن همت مىگماشتند و به همين مناسبت ديوان وى مرغوب و مقبول مردمان بود . شيخ در سفر حج همراه مولانا جامى بوده « 1 » و از مردم و شاعران روزگار شكايت مىنموده است . كه اكثر معانى و مضامين اشعار مرا مىدزدند و به ديوان خود مىبرند . مولانا جامى پس از شنيدن اين شكايت خنديده و فرموده است كه چون معانى اشعار شما را دزديده‌اند ديوان شما بىمعنى مانده و غير لفظ بىمعنى در او چيزى نمانده است . شيخ در حين برگشت از سفر حج وفات يافت و نزديك مقبرهء ابراهيم ادهم دفن شد .\r\nنسخه‌يى از ديوانش در كتابخانهء امير المؤمنين ( نجف ) به‌شمارهء 1354 تحرير زمان سراينده در 222 برگ هست .\r\nنمونه‌يى از اشعار اوست :\r\n مخوان به صومعه اى زاهد حسود مرا * كه نيست ميل ركوع و سر سجود مرا \r\n* * *\r\n كعبهء بىروى و ريا روى تو * قبله و محراب من ابروى تو\r\nهر دوجهان مست خيال خودند * دست « جمالى » و دو گيسوى تو \r\nاز رباعيات اوست :\r\n بر قد دلم راست ، قباى غم توست * شادى به دلم باد كه جاى غم توست\r\nگر هست تو را غمى براى دل ماست * ور هست مرا دلى براى غم توست \r\n( ترجمهء مجالس النفائس ، ص 401 - 402 - الذريعة ، ج 9 ، ص 204 - فهرست نسخه‌ها ، ج 3 ، ص 2274 )\r\n\r\nجمالى تبريزى\r\nنامش در تذكرهء خيرات حسان « خان‌زاده خانم » ذكر شده است . مؤلف مرآة الخيال ( مؤلفهء 1102 ) مىنويسد : جمالى تبريزى دختر امير يادگار است و در فهم بلندش سخن بسيار اما در حسن و جمال دل‌فريبش گفته‌اند كه نقاش فطرت به رعنايى او نقشى بر صفحهء\r\n\r\n\r\n","description":"","footnote":"\r\n( 1 ) - جامى به سال 877 به سفر حج نايل گشته است ( ر ك : « جامى » تأليف دانشمند فقيد على اصغر حكمت ، ص 81 ) .\r\n","page_name":" 290 ","page_number":350},
  {"content":"\r\n\r\nايام نكشيده و باغبان دهر گلى به رنگينى او در حديقهء كاينات نديده بود اين مطلع از اوست :\r\n شبى در منزل ما ميهمان خواهى شدن يا نه * انيس خاطر اين ناتوان خواهى شدن يا نه « 1 » \r\n( مرآة الخيال ، ص 338 - 339 - خيرات حسان ، ج 1 ، ص 163 - دانشمندان آذربايجان ، ص 98 - 99 - زنان سخنور ، ج 1 ، ص 151 - فرهنگ سخنوران )\r\n\r\nجوهر تبريزى\r\nميرزا بابا پسر حاجى كاظم از دانشمندان و شاعران سدهء دوازدهم هجرى قمرى تبريز و از معاصران فانى زنوزى صاحب رياض الجنة و از شاگردان آقا محمد باقر بهبهانى و شيخ يوسف بحرانى بوده است .\r\nكتاب روضة الواعظين در وعظ از تأليفات اوست . قصهء يوسف و زليخا را نيز به نظم كشيده است .\r\nوى به سال 1194 در اثر ويرانيهاى زلزلهء تبريز وفات يافته است . تخلص او در كتاب دانشمندان آذربايجان « جوهرى » قيد شده است . به نوشتهء روان‌شاد دكتر خيام‌پور در كتاب « يوسف و زليخا » نسخه‌يى از يوسف و زليخاى « جوهر » در كتابخانهء مرحوم حاج حسين آقا نخجوانى به‌شمارهء 2698 استنساخ سال 1256 هست . مجموع ابيات آن 1321 بيت است و چنين شروع مىشود .\r\n خدايا همچو صبحم سينه بگشاى * ز فيضت بر دلم آيينه بنماى\r\nكه تابد نيّر فكرم بر اقطار * فشاند طوطيم شكر ز منقار \r\nپس از چند بيت مىگويد :\r\n دلم گردد چو نزهتگاه تبريز * فرحناك و فرحزاد و فرح‌خيز \r\n\r\n\r\n","description":"","footnote":"\r\n( 1 ) - اين بيت در جواهر العجائب ( مؤلفهء 963 ) به نام جواهر فخر النساء متخلص به « نسا » آمده است كه اهل خراسان بوده نه تبريز .\r\nو امير يادگارى كه پدر « جمالى » معرفى گشته ، ظاهرا همان است كه در فرهنگ سخنوران ص 284 تحت تخلص سيفى خراسانى از او ياد شده است . دولتشاه سمرقندى مىنويسد : امير يادگار بيگ طاب ثراه از جملهء اميرزادگان حضرت صاحبقرانى و شاهرخى بود جد او امير جهان ملك امير بزرگ امير تيمور كوركان ، اميرى نامدار بوده امير يادگار بيگ مردى خوش‌گوى و لطيف‌طبع بود . . . و به عهد بابر سلطان ( 856 - 861 ) از غوغاى امارت به راحت قناعت و مسكنت راضى شد .\r\nاز اوست :\r\n آمدى اى شمع و مجلس را چو گلشن ساختى * پاى بر چشمم نهادى خانه روشن ساختى \r\n","page_name":" 291 ","page_number":351},
  {"content":"\r\n\r\nدر برگ دوم و سوم 48 بيت در وصف تبريزيان است و در صفحهء الف از برگ چهارم تخلص جوهر ديده مىشود .\r\n بيا « جوهر » بيا اى من غلامت * بكن كارى كه ماند زنده نامت \r\nاز صفحهء ب برگ پنجم به بعد يك منظومهء 113 بيتى است كه جوهر خوابى را كه ديده شرح مىدهد . شاعر در عالم رويا به حضور نظامى بار مىيابد و نظامى اعزاز و اكرام مىكند و از وى مىخواهد كه داستان يوسف و زليخا را به نام يكى از بزرگان يعنى كريم خان زند به نظم درآورد . . . سراينده مىگويد :\r\n چو سوى تختگاهش يافتم بار * نهادم سر به خاكش آسمان‌وار\r\nبه سر برداشتن ننموده آهنگ * ز اورنگ جلال آن صاحب اورنگ\r\nفرود آمد دماغ شوق در جوش * بسان كهكشان بگشوده آغوش\r\nبه صد دلداريم بگرفت در بر * كشان از پيشگاهم برد برتر\r\nبه تختم جاى داد از يارى بخت * دو صاحب تاج آنجا گشت هم‌تخت \r\nاز صفحهء پ برگ دهم 37 بيت در مدح كريم خان و از صفحهء الف برگ دوازدهم 28 بيت در مدح ابو الفتح خان زند است و در واقع خود قصهء يوسف و زليخا در حدود يك‌هزار بيت است و از صفحهء پ برگ دوازدهم چنين شروع مىشود :\r\n ز نافه مشك تر آهوى خامه * فشانَد اين‌چنين بر روى نامه \r\nداستان نيمه‌تمام است و شايد عمر شاعر وفا نكرده است تا آن را به انجام برساند . اين اثر از لحاظ ارزش ادبى متوسط است و گاهى قسمتهاى خوبى هم دارد از اين نوع چند بيتى از زبان زليخا كه در عالم خيال به يوسف خطاب مىكند ذيلا نقل مىشود :\r\n به خوابم ناگه اى آشوب ايام * به خلوتگاه دل بگذاشتى گام\r\nبه حسنى كاو چو عشقم بيكران است * به مهرى كاو چو صبرم بىنشان است\r\nروان رفتى و راه خود نگفتى * نشان از جلوه‌گاه خود نگفتى\r\nكجا آيم كه بوسم خار راهت * بپرسم از كه يا رب جلوه‌گاهت\r\nدرخشان گوهرى درجت كدام است * فروزان اخترى برجت كدام است\r\nز ديده خانهء دل راست روزن * چه سود از آفتابت ، نيست روشن\r\nبه تخت حسن چون تو حكمران نيست * به خاك عشق چون من ناتوان نيست \r\n\r\n","description":"","footnote":"","page_name":" 292 ","page_number":352},
  {"content":"\r\n\r\n چه باشد گر نمايى ترك بىداد * به داد من رسى اى از تو صد داد . . . \r\n( رياض الجنة ، روضهء 4 ، ص 718 ؛ روضهء 5 ، ص 816 - 817 - دانشمندان آذربايجان ، ص 100 - يوسف و زليخا تأليف دكتر خيام‌پور ، ص 50 - 54 )\r\n\r\nجوهرى تبريزى\r\nميرزا مقيم متخلص به « جوهرى » فرزند استاد على زرگر تبريزى و از سخنوران سدهء يازدهم ه . ق . است خانوادهء او در زمان شاه‌عباس دوم ( 1077 - 1052 ) از تبريز به اصفهان كوچ كردند و در عباس‌آباد سكنى گزيدند ميرزا مقيم پس از درگذشت پدر پيشهء زرگرى را ترك گفت و به سير و سياحت و تجارت پرداخت ، سفرى به هندوستان كرد و با شاهزادگان و امراى هند آشنايى به هم رسانيد و در مجالس آنان به لطيفه‌گويى و مداحى روزگارى گذرانيد و از اين راه ثروت سرشارى به دست آورد و به اصفهان بازگشت و هرچند گاهى به آن ديار سفر مىكرد و با كيسهء پر برمىگشت . تاريخ تولد و درگذشت او روشن نيست به سال 1057 زنده بوده و ماده تاريخهايى براى عمارت شاه‌عباس ثانى و ورود ندر محمد خان پادشاه تركستان به دربار شاه‌عباس ثانى سروده است . لطف‌على بيگ آذر مىنويسد كه او در اصفهان وفات يافت و مزارش همان جاست .\r\nدر تعريف اسب ناتوان خود گفته :\r\n نصيب و قسمت من بود « جوهرى » اسبى * كه نيست روزى او جز سكندرى خوردن\r\nنخورده كاه و نديده جو و نكنده گياه * به غير يال ، و باليش نيست در گردن\r\nاگر گره نزنم بردمش ز غايت ضعف * بسان رشته تواند گذشت از سوزن\r\nاگر ستايش رگ‌داريش كنم شايد * ز بهر آنكه نباشد به‌جز رگش در تن\r\nرود چو آب فرو بر زمين ز بار گران * اگر كند گذر از زير نخل سايه فكن\r\nز بار ضعف سر از جاى برنمىدارد * عنان بدارد اگر دست لطفش از گردن\r\nسواريش من وامانده را ز پا انداخت * روم پياده به حج وا شود گر از سر من \r\nاو را قطعهء 17 بيتى است كه در تاريخ عمارت شاه‌عباس ثانى گفته و در پايان آن اشاره كرده است كه كليهء مصراعهاى اول ( 15 بيت ) تاريخ آغاز بنا ( 1056 ق ) و مصراعهاى دوم\r\n\r\n","description":"","footnote":"","page_name":" 293 ","page_number":353},
  {"content":"\r\n\r\nتاريخ انجام آن است ( 1057 ق ) اينك تمامى قطعه به علت مصنوع بودن آن ذيلا نقل مىشود :\r\n ببين قصر سلطان صاحب قران * اساس رواق ملك تو امان \r\n1056 1057\r\n بود جاى شاه سكندرمنش * پناه سلاطين بشوكت مكان\r\nايا باشرف منزل باشكوه * بود آسمان در سرش سايه‌بان\r\nبنا كرد اين قصر عالىطراز * شه ملك دين و سليمان‌نشان\r\nمقام فرح حصن عباس شاه * بعدل جهانگير شاه شهان\r\nز كرياس عباس ثانى ببين * بناى به شكل فلك آستان\r\nتماماً جهان را به مردى پناه * بهى قصر شاهى و دار الامان\r\nبود قبلهء تاج‌داران رزم * زهى جاى كى ملجاء خسروان\r\nسلاطين عاقل مقيم رهش * بنا مىزد اين كاخ سلطان مكان\r\nزهى بارگاهى كه از زينتش * بگيرند از هم سنا روشنان\r\nمنور زمين قصر دايم بهار * شده گلبن از عكس او گل‌فشان\r\nسليمان‌نشين دلگشاى ملك * زهى قصر تابان دعا پاسبان\r\nنعيم جهان و عديل بهشت * ز نيكى مقام سپهر آستان\r\nمبارك تيمن ، همايون مقام * بود جاى باسود و خير المكان\r\nالهى بدولت شه باكرم * نشيند درو با دل شادمان \r\n* * *\r\n رقم زد چنين قطعه كلك « مقيم » * ز بهر رواق شه كامران\r\nبود مصرع اولش از بنا * دوم هست تاريخ اتمام آن \r\nصاحب ريحانة الادب شرح حال او را با جوهرى زرگر بخارايى كه از سخنوران سدهء ششم هجرى قمرى و از معاصران اثير الدّين اخسيكتى بود به هم درآميخته است ! ( ج 1 ، ص 287 ) .\r\n( تذكرهء نصرآبادى ص 136 - 137 - آتشكدهء آذر ، ص 32 - 33 - صبح گلشن ، ص 110 - دانشمندان آذربايجان ، ص 100 - 101 - نشريهء دانشكدهء ادبيات تبريز سال 11 ، ص 185 - 192 - مواد التواريخ ، ص 660 - فرهنگ سخنوران )\r\n\r\n","description":"","footnote":"","page_name":" 294 ","page_number":354},
  {"content":"\r\n\r\n\r\nجوهرى تبريزى\r\nعبد اللّه جوهرى زرگر و كيمياگر تبريزى در سدهء هفتم بود و بين سالهاى 650 و 690 ق .\r\nمىزيست وى به شام و مصر سفر كرد از آثارش قصيده‌يى به نام « حوليه » در 154 بيت به فارسى است و شرحى بر آن به همين زبان نوشته و « بحر الفوائد » نام نهاده است . نسخهء خطى آن در كتابخانهء شخصى شادروان محيط طباطبايى هست .\r\n( تاريخ تبريز مشكو ، ص 793 )\r\nكتابى كه دكتر مشكور به نام بحر الفوائد ياد كرده در فهرست كتابخانهء مركزى دانشگاه ، ج 11 ، ص 2255 - 2263 تحت عنوان « مجمع الفوائد » چنين معرفى شده است :\r\nدر شرح قصيدهء حوليه در كيميا از عبد الله جوهرى تبريزى در 680 كه به شام سفر كرده با بزرگان آنجا مانند ملك ناصر الدّين بن عزيز بن ناصر بن صلاح الدّين سلطان ديدار كرده « ص 43 » و با ارغون پادشاه ايران برخورده است « ص 47 - 51 ) ، بعد فهرست مندرجات آن تفصيلا ذكر شده است .\r\nاز اين شرح در كتابخانهء دانشگاه تهران ، به‌شمارهء 3290 هست .\r\nآغاز قصيده :\r\n در كمال حسن رويش چون جمال آمد جبين * از صباح روى او فى الحى نادوا مصبحين \r\nانجام :\r\n گر تو خواهى تا بهشت خلد بينى هان ببين * هذه جنات عدن فادخلوها خالدين \r\nدر پايان صفحهء 5 مىگويد كه خلسه‌يى مرا در تربت شيخ سعد الدّين دروليان كوه شهر تبريز دست داد و بيت آخرى را كسى بر من آشكار شد و به من گفت و شعر آخرى كه خودم سروده‌ام اين است :\r\n ملك توران ملك شه كيخسرو آمد بر زمين * كاين خلف آمد ز من در كشور ايران زمين \r\nدر صفحهء 18 آن آمده « من ديدم در شهر تبريز در سدهء 686 ست و ثمانين و ست مائة » .\r\nو در صفحهء 146 اين نسخه مناجات و اشعار مؤلف و در پايان دو مثنوى از خود جوهرى آمده است .\r\n\r\n","description":"","footnote":"","page_name":" 295 ","page_number":355},
  {"content":"\r\n\r\nآقاى گلچين معانى هم در كتاب « شهرآشوب در شعر فارسى » در اين مورد بحث كرده‌اند .\r\n\r\nجوياى تبريزى\r\nميرزا داراب بيگ متخلص به جويا فرزند ملا سامرى و از سخنوران نامى اواخر سدهء يازدهم و اوايل سدهء دوازدهم هجرى است . اصلش تبريزى است ولى او و برادرش ميرزا كامران متخلص به گويا و ميرزا فتح على متخلص به « تسكين » در كشمير متولد شده‌اند .\r\n« جويا » به سال 1118 فوت كرده و عبارت ( سخن‌پرور ) ماده تاريخ فوت اوست .\r\nمؤلف « صبح گلشن » دربارهء وى چنين نوشته است :\r\n« ميرزا داراب بيگ منشاء اصولش شهر تبريز است و مولد جويا و برادرش ميرزا كامران گويا خطهء كشمير مردم‌خيز ، با سالك يزدى و سالك قزوينى و طالب كليم هم‌بزمى نموده و بعد از غنى كشميرى اوستاد مسلم الثبوت سخن‌سنجان آن ديار بوده ، على ابراهيم خان حاكم كشمير در مراعات او به دل كوشيدى و در حسن سلوك با وى گرم جوشيدى ، به عهد عالمگيرى در سنهء ثمان عشر و مائة و الف ( 1118 ) با گذشتگان پيوست . يادگارش ديوان متضمن ساير اقسام نظم دست به دست ارباب ذوق است . . . » .\r\nدكتر محمد باقر استاد دانشگاه پنجاب در احوال و آثار جويا رساله‌يى در 88 صفحه تأليف كرده و به سال 1333 ش . در لاهور به چاپ رسانيده است . وى از « تاريخ كشمير اعظمى » كه به سال 1148 ( يعنى سى سال بعد از وفات جويا ) تدوين يافته چنين نقل قول كرده است : « ميرزا داراب جويا پسر ملا سامرى است . صاحب سخن و معنىياب بود در فن سخن‌پردازى تتبع ميرزا صايب مىنمود ، با محمد سعيد اشرف و ملا على رضاى تجلى صحبت داشته ، اين هر دو شاعر مذكور همراه ابراهيم خان به نوبت در كشمير آمده و از استادان او بودند . ميرزا داراب از شعراى عهد خود امتياز داشت و صاحب ديوان فصاحت بيان است و . . . » .\r\nغلام على آزاد در تذكرهء خود چنين نوشته است : « اغلب شعراى هند كه در اوايل قرن دوازدهم هجرى بوده‌اند مانند عبد العلى طالع و عبد العزيز قبول و ملا ساطع و غير آنها از\r\n\r\n","description":"","footnote":"","page_name":" 296 ","page_number":356},
  {"content":"\r\n\r\nخوش‌فكران كشمير همه از تلامذهء ميرزا جويا هستند و در عهد عالمگير پادشاه در خانهء او هنگامهء صاحب سخنان گرم بوده است » .\r\nواله داغستانى ، شمس الدّين سامى ، مرحوم تربيت ، محمد على مدرس هم خلاصهء مطالب مذكور را در تذكره‌هاى خود نقل كرده‌اند .\r\nكليات جويا : با استفاده از دو نسخه : ( نسخهء مرحوم ملك‌الشعراى بهار و نسخهء بانكىپور ) با مقدمه و تصحيح و اهتمام دكتر محمد باقر سال 1337 ش . در 56 + 5 + 913 صفحه در لاهور چاپ شده است .\r\nعلاوه بر دو نسخه‌يى كه آقاى دكتر محمد باقر در تصحيح ديوان به كار برده‌اند دو نسخهء ديگرى نيز از ديوان او به شرح زير در كتابخانه‌ها سراغ داريم :\r\nنسخه‌يى در كتابخانهء ملى تبريز به‌شمارهء 2991 موجود و درج 2 ، ص 539 فهرست آن معرفى شده است .\r\nنسخهء ديگرى هم در كتابخانهء مركزى دانشگاه تهران در ضمن جنگ شماره 6428 هست و شامل 600 بيت از غزليات اوست ( فهرست دانشگاه ، ج 14 ، ص 3564 ) .\r\nديوانش در حدود هفت‌هزار بيت ، مشتمل است بر ديباچه‌يى به نثر دربارهء فن شعر ، قصايد و ترجيعات در مدح ائمه اطهار ( ع ) و غزليات و رباعيات و مقطعات و دو مثنوى مختصر به نامهاى حاتميه ( دربارهء جود و سخاوت حاتم ) و مثنوى حسن معنى در تعريف كشمير . و ديگر از آثارش مقدمه و ديباچه‌ييست كه بر سفينهء اشعار ميرزا صايب و مرقعات مير هدايت اللّه خان نوشته و برخى رقعات دوستانه و خطبهء نوروز نيز دارد .\r\nسبك او :\r\nهرچند كه « جويا » در تمام فنون سخن ، طبع خود را آزمايش كرده ولى در غزلسرايى گوى سبقت از ديگران ربوده است از صايب تبريزى پيروى كرده و خصوصيات سبك هندى در اشعارش جلوه‌گر است . مضامين بديع و تازه ، استعارات و تركيبات مجاز ، استعمال امثال و اصطلاحات ، به كار بردن صنعت مراعات النظير ، تمثيل ارسال المثل ، از جملهء خصوصيات اشعار و غزليات اوست .\r\nاو در اثر وسعت نظر و سعهءصدر نه تنها از استادش صايب تبريزى به احترام ياد مىكند\r\n\r\n","description":"","footnote":"","page_name":" 297 ","page_number":357},
  {"content":"\r\n\r\nبلكه نسبت به ساير معاصران نيز اظهار ارادت نموده و اشعار معروفشان را استقبال كرده است بدين شرح :\r\n « جويا » به‌طور آن غزل « صايب » است اين * ( در كام همچو غنچه نگردد زبان مرا ) \r\n* * *\r\n بىتكلف ز شكرريزى « صايب » « جويا » * ( طوطى نطق تو طرز سخن آموخته است ) \r\n* * *\r\n به طرز آن غزل « صايب » است اين « جويا » * ( مگر چراغ ز خود روغنى برون آرد ) \r\n* * *\r\n « جويا » زده ناخن به دلم مصرع « بينش » * ( هر قطرهء شبنم شده چشم تر بلبل ) \r\n* * *\r\n روشن دل « جويا » ز « فروغ » است كه فرمود * ( زاد رهى از آبله رفتم برسانم ) \r\n* * *\r\n اين به طرز آن غزل « جويا » كه « خان » فرموده‌اند * ( گر ز پا افتاده‌اى دست دعا گردد بلند ) \r\n* * *\r\n اين به طرز آن غزل « جويا » كه « تمكين » گفته است * ( برق جولان ابرش ابرى به زين دارد بهار ) \r\n* * *\r\n اين به طرز آن غزل « جويا » كه « سابق » گفته است * ( جاى دندان سخت چون گرديد دندان مىشود ) \r\n* * *\r\n اين جواب آن غزل « جويا » كه مىگويد « وحيد » * ( همچو شب زلفش كند روزم سياه از شش‌جهت ) \r\n* * *\r\n اين به طرز آن غزل « جويا » كه « غالب » گفته است * ( از رخ فرش چمن گل‌برگ رفتن رسم نيست )\r\n« جويا » به طرز « طالب آمل » غزل‌سراست * ( صيت سخنوريش ز مازندران گذشت ) \r\nنمونه‌يى از اشعار اوست :\r\n پرتو حسن ز بس سوخته بال‌وپر ما * سرمهء ديدهء عنقا شده خاكستر ما\r\nاول گام به سرمنزل مقصود رسيم * بىخودى در ره تحقيق بود رهبر ما\r\nاز غلاف هوس نفس برآييم چو تيغ * تا به كى در پس اين پرده بود جوهر ما \r\n\r\n","description":"","footnote":"","page_name":" 298 ","page_number":358},
  {"content":"\r\n\r\n مهر نقش قدم همت « جويا » باشد * چتر شاهنشهى فقر بود بر سر ما \r\n* * *\r\n سينهء صد چاك مانند قفس داريم ما * نالهء پهلو شكافى چون جرس داريم ما\r\nزندگانى در گرفتاريست ما را چون حباب * از قفس گوييم « جويا » تا نفس داريم ما \r\n* * *\r\n دل عاشق ز فغان سير نگردد هرگز * جرس از ناله گلوگير نگردد هرگز\r\nنرود از دل « جويا » هوس لعل لبش * چشم پيمانه ز مى سير نگردد هرگز \r\n* * *\r\n جمله عالم را هويدا كرد عشق * آنچه پنهان بود پيدا كرد عشق\r\nعقل را در شهربند غم گذاشت * عيشها در كوه و صحرا كرد عشق\r\nآسمان را از شفق در خون نشاند * دست خونريزى چو بالا كرد عشق\r\nحسن معنى را ز دلها جلوه داد * خاك را آيينه‌سيما كرد عشق\r\nدرد و سوز و زخم و داغ سينه را * از براى ما مهيّا كرد عشق\r\nبا خس و خار آتش سوزان نكرد * آنچه « جويا » با دل ما كرد عشق \r\n* * *\r\n در راه شوق جانان عزم سفر مبارك * بر فوج غم دلم را فتح و ظفر مبارك\r\nبستم ميان همّت « جويا » به سير لاهور * اميد وصل يار نازك‌كمر مبارك \r\n* * *\r\n تبسم خانه‌زاد آن لب كم‌گوست مىدانم * ملاحت از نمك‌پرورده‌هاى اوست مىدانم\r\nوفا از دور گردان نگاه او بود « جويا » * تغافل پيشهء آن نرگس جا دوست مىدانم \r\n* * *\r\n بس‌كه جا كرده‌ست مهرت در سراپاى تنم * ريشهء نخل محبت گشته رگهاى تنم\r\nعمرها شد در لباس نيستى آسوده‌ام * كى به دام پيرهن افتاده عنقاى تنم \r\n* * *\r\n\r\n","description":"","footnote":"","page_name":" 299 ","page_number":359},
  {"content":"\r\n\r\n بستهء خود بودم از فيض رياضت وا شدم * بر گداز خويش تا بستم كمر ، دريا شدم\r\nگشته‌ام ديوانه‌تر تا سوختم داغ جنون * لاله‌سان گنجينه‌دار مايهء سودا شدم\r\nز آن مىام « جويا » كه در كام دل امشب ريختند * فارغ از انديشهء دنيا و ما فيها شدم \r\n( صبح گلشن ، ص 110 - 111 - دانشمندان آذربايجان ، ص 101 - 102 - ريحانة الادب ، ج 1 ، ص 289 - مجلهء يغما ، سال 6 ، ص 248 - 253 - مقدمهء كليات جويا تصحيح دكتر محمد باقر )\r\n\r\nچلبى تبريزى\r\nمحمد حسين چلبى از اكابر سدهء 11 ق . تبريز است . در عباس‌آباد اصفهان سكنى داشت . در نظم و نثر ماهر و به جميع كمالات آراسته بود ، مجلس او هيچ‌وقت از علما و شعرا و ارباب كمال خالى نبود . در جنب خانهء خود مسجد و حمام و بازارى ساخت كه به اسم او مشهور بوده است . از اوست :\r\n گردون هرآنچه بست اميد گشاد هست * كار كسى حواله به چينِ جبين مباد \r\n* * *\r\n مستوفى ديوان قضا وقت حيات * بر مزرع احسان تو بنوشت برات\r\nدر مذهب ارباب كرم ترك صلات * كفر است ، چو در شرع نبى ترك صلات \r\n* * *\r\n اندر سفر و در حضر اى صاحب هوش * همراز بود كتاب از من بنيوش\r\nگنگيست سخن‌گوى و بشيرىست نذير * آنگه كه شوى ملول گردد خاموش \r\n( تذكرهء نصرآبادى ، ص 118 - دانشمندان آذربايجان ، ص 106 - الذريعة ، ج 9 ، ص 215 ، 251 « حسين چلبى » )\r\n\r\n","description":"","footnote":"","page_name":" 300 ","page_number":360},
  {"content":"\r\n\r\n\r\nچلبى تبريزى\r\nمحمد قاسم برادر محمد حسين چلبى است اوقات خود را به تجارت صرف مىكرد در ابتداى سلطنت عالمگير پادشاه ( 1068 - 1119 ) به هند رفت و در همان‌جا فوت كرد از اوست :\r\n به كويش چون رسم جامى به ياد دوستان نوشم * بلى در كعبه ياد آرند ياران ، آشنايان را \r\n* * *\r\n بر روى خويش بيند از خواب خوش چو برخاست * آيينه در كف او هم فال و هم تماشاست \r\n* * *\r\n مىستاند صددل و يك دل نمىدارد نگاه * زلف را اين باددستيها پريشان كرده است \r\n* * *\r\n رسم است كه رهزن به شب تيره زند راه * ساقى شب مهتاب ره توبهء ما زد \r\nدر « دانشمندان آذربايجان » ، ص 107 از شاعرى به نام ميرزا رحيم چلبى نوادهء صاحب ترجمه ياد و بيت سوم : ( مىستاند صددل و . . . ) و در « روز روشن » ص 239 بيتهاى 1 - 2 - 3 - محمد قاسم چلبى به نام او نقل شده است .\r\n( تذكرهء نصرآبادى ، ص 119 - دانشمندان آذربايجان ، ص 107 ، 108 )\r\n\r\nحاجى تبريزى\r\nاز سخنوران اواخر سدهء 9 و اوايل سدهء 10 هجرى قمرى است . در شيراز از ميرزا جان ( متوفى در 902 ق . ) كسب فيض كرد . ديوانى از وى در كتابخانهء اسعد پاشاى استانبول موجود است . سرورى عثمانى ( متوفى در 969 ق . ) در منتخبات اشعار پارسى خود اين غزل را از ديوان « حاجى » انتخاب و نقل كرده است :\r\n\r\n","description":"","footnote":"","page_name":" 301 ","page_number":361},
  {"content":"\r\n\r\n منم كز بىخودى در دل هواى دلبر انگيزم * بسا آتش كه از هجرش ز درد دل برانگيزم\r\nبگويم ترك سر روزى ببازم در ميان جان را * روم چون باد در كويش روان در زلفش آويزم\r\nاگر بندم نهد بر پا ندارم دست از آن هندو * شوم تسليم بند او ز بند خويش برخيزم\r\nاگر دشمن فرود آرد حسام تيز بر فرقم * چنان گويم در آن ساعت كه آمد دولت تيزم \r\n( دانشمندان آذربايجان ، ص 109 )\r\n\r\nحاذق طبيب تبريزى\r\nدر هيچ‌يك از تذكره‌ها و منابع موجود از او ياد نشده است . وى از شاعران نيمهء اول سدهء دوازدهم هجرى قمرى تبريز است و تنها اثرى كه تاكنون از او به دست آمده قصيده‌يى است مصنوع كه در تاريخ 1226 استنساخ و نسخهء آن در كتابخانهء شخصى روان‌شاد على اكبر محققى مدير گروه فلسفهء دانشكدهء ادبيات و علوم انسانى تبريز هست و مورد استفادهء نگارنده قرار گرفت .\r\nاين قصيده پيرامون 200 بيت و به قول سراينده جامع جميع صناعات شعرى است و از عنوان و انجام آن برمىآيد كه « حاذق » طبيب به سال 1117 در 22 سالگى آن را در مدح على ( ع ) و اولادش سروده است . قصيده چنين شروع مىشود :\r\n ايا بهشت خد مشك خال خط عنبر * نگشته در همه آفاق چون تو يك سرور\r\nيكان‌يكان به قد تو كه شمع هر بزم است * بگردد آنچه به فانوس چرخ آرد سر\r\nشود قمر برت اى خواجه بنده و چاكر * چو بر فلك به دليلى رود نگاهت اگر\r\nهرآن‌كه محو ضمير خطت شده اى دوست * نكرده رام سوى جعد غير باز نظر\r\nاگر به عشق ز دل صيد صبر ما بكنى * به دام زلف چو ريحان مكن اسير دگر . . . \r\n\r\n","description":"","footnote":"","page_name":" 302 ","page_number":362},
  {"content":"\r\n\r\nو به اين بيتها پايان مىپذيرد :\r\n وجود زار و عليلم نزار گرديده * ز تاب فرقتت اى سرو قدِّ مه‌پيكر\r\nلواى توست فلك قدر ، اى بلندمكان * سر نياز دوعالم به توست يا حيدر\r\nاميدگاه من اى شاه نامدار تويى * كمينه چاكرم و بندهء تو يا صفدر\r\nدلا خيال خوش ماست زيب اين تاريخ * خَرد قصيدهء ممدوح ما شهان به گهر\r\nهميشه چون‌كه به مدحت خيال ساعى بود * به « حاذق » از ره الطاف و رحم بوده نظر\r\nخيالم از پى تاريخ چون‌كه ساعى بود * خرد ( قصيدهء ممدوح حاذقا ) فرمود \r\n1117 -\r\nاز مجموع حروف اول ابيات اين قصيده ، قطعهء ذيل حاصل شده است :\r\n « اى شها در مسند دولت مدام * با كمال جاه باشى مستقر\r\nتا جهان هست و فلك در گردش است * كم مبادت افسر شاهى ز سر\r\nطرهء رايات ذىشانت بلند * باشدت پيوسته ، با فتح و ظفر\r\nرشتهء دولت ز بختت نگسلد * تا خروج قايم اثنى عشر\r\nگردد از قهر حكيم لم‌يزل * خانمان دشمنت زير و زبر \r\nبمحمّد و اولاده » . و ظاهرا مخاطب شاعر ، شاه سلطان حسين صفوى ( 1105 - 1135 ) است .\r\n( قصيدهء حاذق ، نسخهء خطى متعلق به استاد محققى - نسخه‌هاى خطى ، ج 4 ، ص 332 - فهرست نسخه‌ها ، ج 3 ، ص 2145 )\r\n\r\nحاصلى تبريزى\r\nدر سدهء دهم هجرى قمرى مىزيست و به نوشتهء سام ميرزا با ابريشم‌فروشى روزگار مىگذرانيد و گاهى شعر مىگفت از اوست :\r\n جز خيال دهنت هيچ نيايد به نظر * دهن تنگ تو اى شوخ خيال است مگر \r\nدر « شمع انجمن » و « دانشمندان آذربايجان » شغلش زره‌سازى و بيت ذيل در مرثيه ، از او ياد شده است :\r\n سوسن ماتم‌زده لالهء خونين كفن * سرخ و سيه گشته‌اند بهر حسين و حسن \r\n( تحفهء سامى ، ص 259 - شمع انجمن ، ص 119 - دانشمندان آذربايجان ، ص 110 )\r\n\r\n","description":"","footnote":"","page_name":" 303 ","page_number":363},
  {"content":"\r\n\r\n\r\nحافظ مجلسى\r\nدر سدهء دهم هجرى قمرى مىزيست ، سام ميرزا مىنويسد : از خيابان شهر تبريز است و قرآن را حفظ كرده و قانون و شتر غو را بد نمىنوازد و در نقارى و خوشنويسى دستى دارد و سواى اين‌ها بيست حيثيت مىشمارد كه دارم . از اوست :\r\n قدَّت نهالِ طوبى و طوبى روان خوش است * حسنت در آنِ خوبى و خوبى در آن خوش است \r\nمرحوم تربيت در ذيل اين ترجمه ، مطالبى هم در توصيف شترغو و قانون ( از آلات موسيقى ) نوشته است .\r\n( تحفهء سامى ، ص 137 - دانشمندان آذربايجان ، ص 110 )\r\n\r\nحافظ تبريزى\r\nمحمد حسين متخلص به « حافظ » از سخنوران سدهء 11 ه . ق . تبريز است . مدتى در اصفهان گمنام مىزيست تا به علت آواز خوش به ملازمت ميرزا حبيب اللّه صدر درآمد و شهرت يافت . ميان روضه‌خوانان به خوش‌صوتى امتياز داشت و به قول نصرآبادى اقتدارش در نثر بيش از نظم بود از اوست :\r\n تو را گر دوست‌تر از جان ندارم * به كيش دوستى ايمان ندارم\r\nدلى دارم ولى در دست من نيست * سرى دارم ولى سامان ندارم\r\nنه دل نه دين و نه ايمان درست است * شكستن ليك در پيمان ندارم \r\n( تذكرهء نصرآبادى ، ص 389 - دانشمندان آذربايجان ، ص 111 - الذريعة ، ج 9 ، ص 221 )\r\n\r\n","description":"","footnote":"","page_name":" 304 ","page_number":364},
  {"content":"\r\n\r\n\r\nحالى آذربايجانى\r\nاز جمله شعراى آذربايجان است طبعش خصوصا در غزل هموار و نيكو و نظرش در طرز اختلاط متوضع و خوش‌خو . به سال 1001 به كاشان رفته نزد اسد خان فرزند حكيم ابو الفتح تبريزى معروف به حكيم كوچك آرام يافت صاحب خلاصة الاشعار قسمتى از قصيده و غزليات و رباعيات او را انتخاب كرده . يوسف على خان اين بيت را بنام وى نوشته است :\r\n به خاك من بنويس اى رفيق اين معنى * كه بخت هركه بيفتد دگر نكو نشود\r\nبه بىكسى تو ميرم كه گر تو گم گردى * كسى ز بهر تو « حالى » بجستجو نشود \r\n( دانشمندان آذربايجان ص 111 )\r\n\r\nحجاب تبريزى\r\nاز سخنوران نيمهء اول سدهء 12 هجرى قمرى تبريز است معاصرش آذر بيگدلى از او چنين ياد مىكند : « اسم شريفش ميرزا ابو تراب اصلش از سادات تبارزهء ساكن عباس‌آباد اصفهان ، صحبتش اتفاق افتاد به مراتب علمى مربوط و گاهى نيز شعر مىگفته از اوست :\r\n زين پيش گردون در شير من خون * مىكرد ، و اكنون در باده‌ام آب » \r\nولى اغلب تذكره‌نويسان بعد از « آذر » ظاهرا به علت طول اقامتش در اصفهان ، اصفهانيش دانسته‌اند .\r\n( آتشكدهء آذر ، ص 386 - سفينهء محمود ، ص 249 - نگارستان دارا ، ص 177 - روز روشن ، ص 166 - قاموس الاعلام ، ج 3 ، ص 1928 - دانشمندان آذربايجان ، ص 112 - فرهنگ سخنوران )\r\n\r\nحريرى تبريزى\r\nدكتر على اصغر حريرى فرزند حاج على از خاندان حريرى آذربايجان بسال 1324 ( ه . ق . ) در تبريز متولد شد . پس از تحصيلات مقدماتى ، در تهران به ادامه تحصيل در\r\n\r\n","description":"","footnote":"","page_name":" 305 ","page_number":365},
  {"content":"\r\n\r\nرشتهء حقوق پرداخت به تاريخ 1343 ق . در تبريز به انتشار هفته‌نامهء « ارديبهشت » اقدام نمود ولى توفيق ادامهء انتشار آن را نيافت و بطهران روانه شد و از محضر ملك‌الشعراى بهار و مرحوم افسر كسب فيض كرد . بعد راهى اروپا گشت و در رشتهء طب و داروسازى به تحصيل اشتغال ورزيد و به درجهء دكترى نائل شد و چندى در دانشكدهء پزشكى تهران به تدريس مشغول شد ، سپس به اروپا مراجعت كرد و سالهاست كه به علت دورى از وطن از احوال و آثارش خبرى نيست . دكتر حريرى شاعر توانائى است و شعرش در جزالت و سلاست و ابداع مضامين همتراز اساتيد شعراى ايران است شعرش در حدود هفت‌هزار بيت است . و هنوز بطبع ديوان توفيق نيافته است .\r\nبنوشتهء سيد عبد الحميد خلخالى :\r\n« اشعار دكتر حريرى در نظرگاه شعرشناسان و اهل‌فن از آثار خوب و گرانمايهء معاصر است و چون محرك وى در سرودن شعر احساسهاى شورانگيز گاهگاهى و تأثرات ذهنى خاص خود اوست ملاحظه مىشود كه اثر سحرآميزى كه از شعر منظور است در همه آثار وى مشهود است و بيان رسا و شيواى او كه نمايندهء توانائى طبع و فسحت انديشه اوست به اشعارش زيبائى و روانى خاصى بخشيده است .\r\nدكتر حريرى در شعر تابع اصول و قواعد مسلم شعر فارسى و پيرو اساتيد سخن‌وران ايران است و حتى در بحور و اوزان نامطبوع و مشكل نيز نشان مىدهد كه هرگاه گوينده واقعا شاعر باشد و سخنى براى گفتن داشته باشد وزن و قافيه مانع و رادعى براى بيان فكر و انديشه‌اش نيست و در قواعد و قوالب صنعتى شعر نيز مىتوان لطيف‌ترين احساسات و دقيق‌ترين افكار را بتمامى بيان كرد » از اشعار اوست :\r\n\r\n[ از اشعار او 
  ]\r\n\r\nآرزو\r\n خواهم چو تو زيبا صنمى داشته باشم * تا بىثمرم شاخهء آمال نماند\r\nمن پرچم عشق تو برافراشته باشم * تا مردمم از عشق تو ديوانه بخواند \r\n* * *\r\n دستى كه چنين چهرهء زيباى تو آراست * آشفتگى روز مرا خواسته گوئى\r\nوان دست كه اين گيسوى زرين تو پير است * از طلعت زيبائى تو كاسته گوئى \r\n\r\n","description":"","footnote":"","page_name":" 306 ","page_number":366},
  {"content":"\r\n\r\n نيكوست هواخواه گل روى تو بودن * با رغم تو بردن و ناز تو كشيدن\r\nدل باختن و عاشق دلجوى تو بودن * جان دادن و پيمانهء وصل تو كشيدن \r\n* * *\r\n از شورش اين عشق خروشنده شب و روز * در خانهء دل شورشى انگيخته دارم\r\nمن عاقبت از شعله اين آتش جانسوز * بگدازم ، و تاب غم هجر تو ندارم \r\n* * *\r\n گر زادهء زرتشتيم اى دختر ترسا * باكى نبود چون توام آتشكده باشى\r\nخورشيد ندارد ز تو اى سيمبر ، الا * فرقى كه تو از غرب جهان سر زده باشى \r\n* * *\r\n آن قامت موزون تو كز چشم بد ايمن * بربود بيك‌باره ز دل صبر و قرارم\r\nآماج ملامت شوم از ديده اگر من * بر صفحهء دل نقش جمالت نه نگارم \r\n* * *\r\n هنگام بهار است و گل و لاله دميده * اى غنچه كجائى كه دمى با تو نشينم\r\nخواهم كه خزانِ گل هستى نرسيده * خندان شوى و من گل وصل تو بچينم \r\n* * *\r\n در كوى من آئى و خبر باز نگيرى * ز آن فتنه كه بر پا شود اندر سر كويت\r\nاين هديهء عشق از من دلداده پذيرى * يك بوسه ببخشى به من از نوگل رويت \r\n* * *\r\n من پاى نهم از سر تسليم بدامت * تا گر گذرى عاشق افتاده ببينى\r\nاين عشق كز آن هستى من سوخت حرامت * گر يار دگر جز من دلداده گزينى \r\n* * *\r\n ز انديشهء تو من همه‌شب در تب‌وتابم * تا باز دمد صبح و تو باز آمده باشى\r\nيك‌لحظه بسر نگذرد انديشهء خوابم * شايد كه تو در خانه فراز آمده باشى \r\n* * *\r\n زيبا صنم آن‌گونه كه انديشه پسندد * نقاش طبيعت ز تو كرده است پديدار\r\nآن‌كس كه تو را بيند و دل بر تو نبندد * شاد است كه چون من بغمت نيست گرفتار \r\n\r\n","description":"","footnote":"","page_name":" 307 ","page_number":367},
  {"content":"\r\n\r\n جز تو بجهان هيچ پرىچهر ندانم * كاين‌گونه مرا بيدل و آشفته بدارد\r\nخواهم قلم از دست طبيعت بستانم * تا بار دگر چون تو نگارى ننگارد \r\n\r\nدخترك خياط\r\n اى كاش كه آن دخترك درزى وحشى * ديروز در آن انجمن انس نبودى\r\nيا شرم نهادى و ، به شوخى گرويدى * گفتى و ، غزل خواندى و ، آواز سرودى\r\nبا من بنشستى و ، به من عهد ببستى * وز خاطر من زنگ ملامت بزدودى\r\nدل دادى و ، دل بردى و ، دل باز گرفتى * چندانكه فغان كردمى ، از من نشنودى\r\nبندم بنهادى و ، بزنجير كشيدى * وز چشم مرا چشمهء خوناب گشودى\r\nچندان بعذابم بفشردى ، كه به آخر * چون تارِ نَخَم لاغر و باريك نمودى\r\nآنگه بگرفتى كه ز سوزن گذارند * تابيدى و ، رشتى و ، بانگشت بسودى\r\nاز سوزن او برنگذشتى نخ سركش * برگشتى و بر سركشى خويش فزودى\r\nپس يك‌دوسه بارش بدهن بردى و ، هربار * آن نخ - كه منم - از دو لبش بوسه ربودى \r\n\r\nخندهء فروردين\r\n فروردين خنده زد از غنچهء آذر يونا * كرد از آن خنده بساط چمن آذرگونا\r\nابر با مشعل برق آمد و از شعلهء او * شررى جست و برافروخت همه هامونا \r\n\r\n","description":"","footnote":"","page_name":" 308 ","page_number":368},
  {"content":"\r\n\r\n خاك آتشكده شد ز آب سحاب و دم باد * جلوه‌اى كرد و جهان گشت بر او مفتونا\r\nآتش لاله چنين است و نگردد خاموش * ور بكانونش درافتد گذر جيحونا\r\nجشن جمشيد فراز آمد و مشاطهء ابر * بست بر دشت و دمن زيور گوناگونا\r\nگل سورى زده بر گونه و لب گلگونه * تا كه در درگه نوروز شود مأذونا\r\nعطر پاشيدن و جان باختن آئين گل است * ور نه گل را نپرستد همه خلق ايدونا\r\nطبع خوش بايد و فكر نو و مضمون لطيف * ور نه شاعر نسرايد سخن موزونا \r\n\r\nابر و دود\r\n كمال كسان را بعنوان مسنج * كه عنوان خرد را نه ميزان بود\r\nچو قدر از لقب زايد ، القاب قلب * بناحق به خود بستن آسان بود\r\nبشهرى كه استادى از فضل نيست * اساتيد نادان فراوان بود\r\nبرابر نباشد بفرهنگ و هوش * دو تن گر برابر بعنوان بود\r\nنبينى باوج هوا دود و ابر * كه آن هر دو بر چشم يكسان بود\r\nيكى زادهء آتش است و حريق * دگر مژدهء آب و باران بود\r\nنظر بايد و ديدهء معرفت * كه بيند بذات اين جدا ز آن بود\r\nاز آن ديدهء مرد گريان شود * وز اين چهرهء وَرد خندان بود \r\n( تذكرهء شعراى معاصر ايران ، ص 123 - 136 )\r\n\r\nحشرى تبريزى\r\nملا محمد امين متخلص به « حشرى » از شاعران اوايل سدهء يازدهم هجرى قمرى است .\r\nبا موزونان محشور و از مجالست و صحبت آنان مسرور بود . مدتى در عباس‌آباد اصفهان سكنى داشت و مبلغى از دولت و سركار موقوفات وظيفه مىگرفت ديرى نپاييد كه اين وظيفه قطع شد . وى در اين باب رباعى ذيل را گفت و به ميرزا حبيب اللّه صدر فرستاد و دوباره به برقرارى آن ( كه گويا مبلغ سى تومان بود ) توفيق يافت :\r\n از قطع وظيفه گر كنم شكوه خطاست * آن كس كه دهد وظيفهء خلق خداست \r\n\r\n","description":"","footnote":"","page_name":" 309 ","page_number":369},
  {"content":"\r\n\r\n جان شد گرو روزى و رازق ضامن * دارم گرو و ضامن من پابرجاست \r\nبعد از آن مدتى در مصاحبت ميرزا بسر برد و سپس اجازه گرفت و به تبريز آمد و در همين‌جا فوت كرد .\r\nوى فتوحات شاه‌عباس را به سلك نظم كشيده است . و « روضهء ابرار » را در بحر مخزن الاسرار به تاريخ 1011 سروده و در همان سال « روضهء اطهار » را نيز تأليف كرده است .\r\nهر دو كتاب به نظم و نثر در خصوص مقابر اوليا و مشايخ و شعرا و عرفايى است كه در تبريز و حوالى آن دفن شده‌اند و كلمهء ( روضه - 1011 ) تاريخ تأليف آنهاست چنان‌كه گويد :\r\n عقل در اين روضه به هر سو شتافت * از پى تاريخ همين « روضه » يافت \r\nاين تذكره در تاريخ 1303 ق . در تبريز به چاپ رسيده و مؤلف در ديباچهء آن سبب تأليف را چنين شرح داده است :\r\n« فقير . . . روزى با جمعى از ياران كتابى چند در ميان آورده صحبت مىداشت ، يكى از آن كتب تذكرة الاولياء بود . بدين تقريب يكى از ياران گفت جهت اوليايى كه مدفون شيرازند تذكرهء علىحده تصنيف نموده‌اند موسوم به هزار مزار و قبل از اين « درويش حسين » نام شخصى در مقابل آن تذكره‌يى جهت اوليايى كه در تبريز مدفونند نوشته « 1 » . . . و بعد از او\r\nهيچ‌كس بدين امر ارتكاب ننموده و اين آرزو در دلها ماند يكى ديگر از آن ياران به بنده تكليف تأليف تذكرة الاوليايى كه مدفون به تبريزند نموده حضار همه ترغيب و تأكيد نمودند . . . فىالجمله قبول نمودم . . . و قدم سعى در باديهء طلب نهاده مدتى تردد و تفحص نموده از كتب معتبر و اقوال مصحح به قدر مقدور جمع و تذكره‌يى عارى از لباس عاريت عبارات و مجرد از تكلف استعارات تأليف نموده روضهء اطهار نام كردم تاريخش از روضه مفهوم مىشود » .\r\n\r\n\r\n","description":"","footnote":"\r\n( 1 ) - تذكره‌يى كه حشرى از آن ياد كرده « روضات الجنان و جنات الجنان » است كه به سال 975 ق . به وسيلهء درويش حسين كربلايى متخلص به « خادم » تأليف شده و به سال 1344 - 1349 ش . در دو جلد با مقدمه و تصحيح شادروان جعفر سلطان القرايى از طرف بنگاه ترجمه و نشر كتاب به چاپ رسيده است . مصحح در مقدمهء اين كتاب روضهء اطهار را تذكره‌يى فاسد و مضل و محرف و . . .\r\nمعرفى كرده و نگارنده در نشريهء دانشكدهء ادبيات تبريز ( شماره 2 سال 18 ) موارد اختلاف و تحريف را تفصيلا روشن ساخته بود .\r\nجاى نهايت خوش‌وقتى است كه روضهء اطهار بسال 1371 به تصحيح و اهتمام نگارنده با مقابله با نسخهء خطى آستان قدس رضوى توسط انتشارات ستوده ، در تبريز به طرز مطلوبى تجديد چاپ شد .\r\n","page_name":" 310 ","page_number":370},
  {"content":"\r\n\r\nنمونه‌يى از اشعار اوست :\r\n « حشرى » منما بدى گر اهل خردى * وز دهر مدار چشم نيكى چو بدى\r\nيك‌چند به ذكر خير نيكان مىكوش * شايد رسدت ز روح ايشان مددى \r\nدو بيت ذيل هم از مثنويهاى اوست :\r\n جمله جهان نيست بجز يك سراى * هست سراسر همه ملك خداى\r\nدر نظر هركه خدادان بود * اين سر و آن سر همه يكسان بود \r\nدر مواضع مختلف روضهء اطهار اشعارى بر وزن مخزن الاسرار آمده است و چون روضهء ابرار كه فعلا نسخه‌اش ناپيدا است در همان بحر سروده شده محتمل است كه اين ابيات كه تعداد آنها به 55 بيت بالغ شده قسمتهائى از روضهء ابرار باشد و نگارنده تمامى آنها را در مقدمهء چاپى آورده‌ام .\r\n( تذكرهء نصرآبادى ، ص 280 - صحف ابراهيم ( نسخهء عكسى ) - شمع انجمن ، ص 125 - دانشمندان آذربايجان ، ص 117 - 118 - ريحانة الادب ، ج 1 ، ص 327 - 328 - نشريهء دانشكدهء ادبيات تبريز ، سال 18 ، ص 133 - 151 )\r\n\r\nحفظى تبريزى\r\nحاجى محمود متخلص به حفظى از سخنورانى است كه در فهرست لطائف الخيال ذكرش رفته . از اوست :\r\n پژمرده مىشود دلم از گفتگوى خلق * چون غنچه‌يى كه با نفسش واكند كسى \r\n( دانشمندان آذربايجان ، ص 118 - الذريعة ، ج 9 ، ص 257 )\r\n\r\nحقيرى تبريزى\r\nدرويش على متخلص به « حقيرى » از شاعران سدهء دهم هجرى قمرى و از معاشران و معاصران درويش حسين كربلايى صاحب روضات الجنان است . همو در ضمن شرح مزار پير ترك مىنويسد : از جناب مولانا درويش على متخلص به « حقيرى » استماع افتاد كه پير ترك\r\n\r\n","description":"","footnote":"","page_name":" 311 ","page_number":371},
  {"content":"\r\n\r\nمشهور از اجداد مادرى وى بوده است . در وفات مولانا على بيگ خطاط تبريزى گويد :\r\n نادر عصر على بيگ كه او * در فنِ خط چو قلم بود علم\r\nرفت و تاريخ وفاتش قلمم * ( صيرفى ثانى او ) كرد رقم \r\n( 958 )\r\n( روضات الجنان ، ج 1 ، ص 212 ، ص 569 )\r\n\r\nحقيرى تبريزى\r\nاز صناديد شعراى آذربايجان است ، مردى درويش‌نهاد و بىآزار و پرهيزگار بود و به مويينه‌دوزى اشتغال داشت ، چهار سال در كاشان اقامت گزيد و با مولانا محتشم كاشانى طرح دوستى افكند به سال 981 از كاشان به جانب خراسان رفت و بعد از زيارت از راه قزوين به تبريز مراجعت كرد و به سال 994 به دست عثمانيها شهيد شد . صاحب خلاصة الاشعار ديوانى شش هزار بيتى از او ديده است .\r\nمؤلف شمع انجمن مىنويسد : « اگرچه خود را به شيوهء صلاح و فروتنى و تواضع حقير مىنمود ليكن به رتبهء شاعرى و سليقهء نظم درست ، عزيز جهان بود و طريق عاشقى را به راستى و درستى مىپيمود » .\r\nنمونه‌يى از اشعار اوست :\r\n مهربان بودى به من هر روز از روز ديگر * باعث نامهربانيها در اين ايام چيست \r\n* * *\r\n دوش در مجلس حديث آن لب ميگون گذشت * من ز خود رفتم ندانستم كه آخر چون گذشت \r\n* * *\r\n تا گرفتارم به درد عشق وقت من خوش است * وقت آن‌كس خوش كه بنياد گرفتارى نهاد \r\n* * *\r\n كسى كه از تو ستمگر ستم هوس نكند * به خويشتن ستمى مىكند كه كس نكند \r\n\r\n","description":"","footnote":"","page_name":" 312 ","page_number":372},
  {"content":"\r\n\r\n به هركس كه روزى شوى آشنا * به نيك و بد او نظر كن تمام\r\nاگر خوب‌خلق است و پاكيزه راى * به او بگذران نيك دورى به كام\r\nو گر ناپسند است اوضاع او * سلام عليك و عليك السلام \r\n* * *\r\n نويد وصل فرستد زمان‌زمان و نيايد * كه تا به حسرت بسيار انتظار بميرم \r\n* * *\r\n بس‌كه چو باد آمدم ، سوى تو كوه غم به دل * در نظرت سبك شدم ، بر دلت آمدم گران \r\n* * *\r\n آورم پيش تو هر لحظه پيام دگران * گويمت تا سخن خويش به نام دگران \r\n* * *\r\n با وجود بىوفاييهاى او * سوخت جانم ز آشناييهاى او\r\nاز حقيرى عشق و رسوايى خوش است * خوش نباشد پارساييهاى او\r\nاو يكى از عاشقان بينواست * رحم كن بر بينواييهاى او \r\nمؤلف تحفهء سامى از او چنين ياد مىكند : حقيرى تبريزى از شعرايى است كه نوپيدا شده طبعش در شعر خوب است اين مطلع از اوست :\r\n چو تير از دل كشم با تير آن مه جان برون آيد * چو شخصى كز پى تعظيم با مهمان برون آيد \r\nبيت مذكور در قاموس الاعلام به نام « فقيرى » ثبت شده است .\r\nدر « دانشمندان آذربايجان » ص 119 - 120 از وى به نام حقيرى و در ص 300 به نقل از صبح گلشن به عنوان « فقيرى » ياد شده است . مؤلف تذكرهء حسينى از شاعرى به نام « حضرى » نام برده مىنويسد :\r\n« حضرى » تبريزى به شرف زيارت بيت اللّه رسيده و به سال 994 شهد شهادت چشيده است . از اوست :\r\n صد نگه هرجا كه او باشد به هر سو مىكنم * تا به تقريبى نگاهى جانب او مىكنم \r\nاز لحاظ تاريخ شهادت و شباهت ترجمه محتمل است كه « حضرى » هم تحريفى از « حقيرى » باشد .\r\nو اگر صاحب روضات الجنان دربارهء درويش على « حقيرى » توضيح بيشترى مىداد و يا\r\n\r\n","description":"","footnote":"","page_name":" 313 ","page_number":373},
  {"content":"\r\n\r\nبه غير از تخلص و زمان زندگى وجه اشتراك ديگرى به نظر مىرسيد اين دو شاعر نيز تحت عنوان واحدى ذكر مىشد .\r\n( تحفهء سامى ، ص 261 - مجمع الخواص ، ص 288 - تذكرهء حسينى ، ص 103 - 104 - آتشكدهء آذر ، ص 113 - رياض الجنة ، ص 821 - شمع انجمن ، ص 129 - صبح گلشن ، ص 319 - قاموس الاعلام ، ج 3 ، ص 1966 ، ج 5 ، ص 3417 - دانشمندان آذربايجان ، ص 119 - 120 ، 300 - فرهنگ سخنوران )\r\n\r\nحقيقى تركمان\r\nابو المظفر جهان شاه پسر قرايوسف از ملوك قراقويونلو است به سال 841 به سلطنت رسيد و به سال 872 هجرى قمرى در جنگ با اوزون حسن سرسلسلهء آق‌قويونلو در 72 سالگى كشته شد و جسد او را به تبريز آوردند و در عمارت مظفريه : مسجد كبود « 1 » دفن كردند .\r\nدرويش حسين كربلايى دربارهء اين مسجد و منضمات آن چنين مىنويسد :\r\n« عمارتى است در كمال لطافت و نيكويى موسوم به مظفريّه از مآثر ابو المظفر جهان شاه پادشاه بن قرايوسف بن توره‌مش خان بن بيرام خواجهء تركمان و اين طبقه را قراقويونلو و بارانى نيز گويند . گوييا اين عمارت به سعى و اهتمام حرم محترم وى خاتون جان بيگم . . . بنا شده و مشار اليها بسيار خيّره و صالحه و عفيفه بوده ، در همان بقعه مدفون است و ميرزا جهان شاه كه « حقيقى » تخلص كردى و پادشاه عظيم‌الشان بود در دوازدهم شهر ربيع الاول سنهء 872 ه . ق . به دست حسن پادشاه كشته گشت با اكثر اولاد در آن مقبره مدفونند » ج 1 ، ص 524 .\r\nاين پادشاه از شعر و شاعرى بهرهء كافى داشت و همان‌طورىكه اشاره شد « حقيقى » تخلص مىكرد . نوشته‌اند كه وقتى ديوان اشعارش را به مولانا جامى فرستاد و جامى در توصيف آن چنين نوشت :\r\n همايون كتابى چو درجى ز دُر * رسيد از گهرهاى تحقيق پر\r\nدر او هم غزل درج هم مثنوى * ز اسرار صورى و هم معنوى \r\n\r\n\r\n","description":"","footnote":"\r\n( 1 ) - براى اطلاع بيشتر از تاريخچهء اين مسجد و وضع كنونى آن رجوع شود به تاريخ و جغرافياى دارالسلطنهء تبريز ( نادر ميرزا ) - مقالهء مرحوم حاجى حسين نخجوانى در نشريهء دانشكدهء ادبيات تبريز ، ج 1 ، ش 3 - نقشها و نگاشته‌هاى مسجد كبود تأليف سيد جمال ترابى طباطبايى - راهنماى آثار تاريخى آذربايجان شرقى تأليف اسماعيل ديباج - آثار باستانى آذربايجان تأليف كارنگ .\r\n","page_name":" 314 ","page_number":374},
  {"content":"\r\n\r\n ز مقطع چه گويم كه هر مقطعى * ز فيض ابد را بود منبعى\r\nشده طالع از مطلع هر غزل * فروغ تباشير صبح ازل\r\nبه صورت‌پرستان كوى مجاز * ز شاه حقيقى نشان داده باز \r\nنسخه‌يى از ديوان او در موزهء بريتانيا به نشانهء 9493  or  نوشتهء 893 هست\r\n( فهرست نسخه‌ها ، ج 3 ، ص 2301 ) .\r\nوقتى فرزندش پير بداق بر عليه او قيام كرد و قلعهء بغداد را تصرّف نمود جهان شاه اين قطعه را به قصد نصيحت به وى فرستاد :\r\n اى خلف از راه مخالف متاب * تيغ بيفكن كه منم آفتاب\r\nشاه منم ملك و خلافت مراست * تو خلفى از تو خلافت خطاست\r\nغصب مكن منصب پيشين ما * غصب روا نيست در آيين ما\r\nاى پسر ارچه به شهى درخورى * با پدر خويش مكن سرورى\r\nتيغ مكش تا نشوى شرمسار * شرم منت نيست ز خود شرم دار\r\nتيغ كه سهراب به رستم كشيد * هيچ شنيدى كه ز گيتى چه ديد\r\nبا چو منى تيغ‌فشانى مكن * دولت من پير و جوانى مكن\r\nگر سپهم پا به ركاب آورند * ريگ بيابان به حساب آورند\r\nكوه بجنبد چو بجنبم ز جاى * چرخ نخيزد چو نخيزم به پاى\r\nگرچه جوانيت ز فرزانگيست * اين ز جوانى نه كه ديوانگيست \r\nپير بداق چنين پاسخ داد :\r\n اى دل و دولت به لقاى تو شاد * باد تو را شوكت و بخت و مراد\r\nنيستم آن طفل كه ديدى نخست * بالغم و ملك به بالغ درست\r\nشرط ادب نيست مرا طفل خواند * بخت چو بر جاى بزرگم نشاند\r\nهر دو جوانيم من و بخت من * با دو جوان پنجه به هم برمزن\r\nبا چو منت بهر تمناى ملك * خام بود پختن سوداى ملك\r\nتيغ مكش بر رخ فرزند خويش * رخنه مكن گوهر دلبند خويش\r\nپختهء ملكى ، دم خامى مزن * من ز تو زادم نه تو زادى ز من\r\nشاخ كهن علت بستان بود * نخل جوان زيب گلستان بود \r\n\r\n","description":"","footnote":"","page_name":" 315 ","page_number":375},
  {"content":"\r\n\r\n كشور من نيست كم از كشورت * لشكر من نيست كم از لشكرت\r\nخطهء بغداد به من شد تمام * كى دهم از دست به سوداى خام\r\nچون تو طلب مىكنى از من سرير * من ندهم گر تو توانى بگير \r\nو اين پير بداق سال 870 به تدبير جهانشاه به دست برادرش محمدى كشته شد .\r\nمؤلف روضة السلاطين دربارهء جهانشاه مىنويسد : نظم او درويشانه و به تصوف نزديك است و اين مطلع او خبر مىدهد :\r\n از لطف دوست يافت « حقيقى » مراد دل * بىجدوجهد طاعت و بىمنّت عمل \r\nديوان تركى حقيقى با مقدمه و اهتمام ابو الفضل رحيموف از روى نسخهء بريتانيا و نسخهء انستيتوى « ماتناداران » ايروان سال 1988 ميلادى در باكو به چاپ رسيده است .\r\nنسخه چاپى به قطع جيبى 15 * 11 سانتيمتر در 7 + 109 صفحه و هر صفحهء بطور متوسط 7 بيت محتوى غزليات و دوبيتىهاى تركى جهانشاه است .\r\nبيت اول :\r\n يارين غمينده بولمه دى هر بىصفا ، صفا * يارين وفا سينى نه بيلور چكمييه‌ن جفا \r\nو با دوبيتى زير پايان پذيرفته است :\r\n اى رخون اسماء مقصودات غيب * وى صفاتين ذات موجودات غيب\r\nشاهد و مشهود مثلون ذات غيب * واجب اولموشدور سنه اثبات غيب \r\n( تذكرة الشعراى دولتشاه ، ص 457 - 462 - روضة السلاطين ، ص 66 - 67 - مآثر رحيمى ، ج 1 ، ص 33 - 41 - دانشمندان آذربايجان ، ص 120 - 121 - ريحانة الادب ، ج 1 ، ص 333 - نشريهء دانشكدهء ادبيات تبريز ، ش 3 ، ص 11 - 19 - فرهنگ سخنوران ، ص 169 )\r\n\r\nحميد تبريزى\r\nدر سدهء هفتم و يا قبل از آن مىزيست . رباعى زير كه در ديوان كبير مولانا هم وارد شده از اوست :\r\n دلدار كه دل به غصّه پروردم از او * دلدار من است ، اگرچه با دردم از او\r\nدر رهگذرى دوش ، برى بر من زد * المنّة للّه كه برى خوردم از او \r\n( نزهة المجالس ، 67 ، 486 )\r\n\r\n","description":"","footnote":"","page_name":" 316 ","page_number":376},
  {"content":"\r\n\r\n\r\nحيدرى تبريزى\r\nاز سخنوران سدهء دهم هجرى قمرى تبريز است به حرفهء سراجى روزگار مىگذرانيد و چند نوبت به هند رفت و در نظر آن مردم قبول تمام يافت . وى از شاگردان لسانى شيرازى و از معاصران طوفى و وقوعى و شريف تبريزى بود .\r\nمؤلف خلاصة الاشعار به سال 985 در كاشان با او ملاقات و ديوان غزلياتش را كه بالغ بر شش هزار بيت بوده ملاحظه كرده است .\r\nميان حيدرى و مولانا وحشى مهاجات شده و وحشى يك مثنوى تمام در هجو وى گفته است .\r\nبه نوشتهء امين احمد رازى در به دو جوانى به هند رفت و از محمد قاسم خان نيشابورى رعايت بسيار يافت و با آنكه در هند به نوايى رسيده بود اين رباعى بگفت :\r\n در كشور هند شادى و غم معلوم * آنجا دل شاد و جان خرم معلوم\r\nجايى كه به يك روپيه آدم نخرند * آدم معلوم و قدر آدم معلوم \r\nو بعد آنجا را به قصد تبريز ترك گفت ولى بعد از چند وقت باز به هندوستان عزيمت كرد و . . . قصيده‌يى در مدح اكبر پادشاه هند در سلك نظم كشيد و به قول خوش‌گو ده‌هزار روپيه با اسب و خلعت صله يافت و چون خازن در تسليم آن تأخير نمود اين قطعه در تقاضا انشا كرد :\r\n مشكلى دارم شها خواهم كنم پيش تو عرض * ز آنكه زين مشكل مرا صد داغ حسرت بر دل است\r\nسيم و زر انعام كردى ليك از خازن مرا * هم گرفتن مشكل و هم ناگرفتن مشكل است \r\nو بعد از اخذ صله به تبريز برگشت و در تكيهء حيدر كه مطلب اعلاش بود فروكش نمود .\r\nحيدرى به طلاقت لسان معروف و صحبت وى از شعرش گرمتر بود .\r\nعلاوه بر ديوان غزلياتش ، در تتبع بوستان سعدى مثنوىاى انشا نمود ولى شهرت نيافت تاريخ فوت او را سال 1000 هجرى قمرى نوشته‌اند .\r\n\r\n","description":"","footnote":"","page_name":" 317 ","page_number":377},
  {"content":"\r\n\r\nكليات او : ملا عبد القادر بدائونى در منتخب التواريخ مىنويسد ديوان چهارده‌هزار بيتى از او ديده‌ام . اما قماش نيك در آن به غايت اندك است .\r\nنسخه‌يى از كليات او در كتابخانهء مجلس به‌شمارهء 5181 به خط نستعليق خوش سدهء 11 موجود است كه شامل قصيده و غزل و دوبيتى و مثنويهاى « جنگ‌نامهء گجرات » ، « سير و سلوك » ، « لسان الغيب » اوست .\r\nجنگ‌نامهء گجرات : مثنوىاى است در داستان جنگ و فتح گجرات كه به روزگار جلال الدّين محمد اكبر پادشاه ( 963 - 1014 ) سروده است نسخهء آن در كتابخانهء مجلس در ضمن كليات او هست .\r\nسير و سلوك : مثنوىاى است در حدود 700 بيت با بندهايى به نثر و چنين آغاز مىشود :\r\n نسخهء سرّ الهى سخن است * نامهء نامتناهى سخن است \r\nنسخهء جداگانه‌يى از اين مثنوى در كتابخانهء مجلس به‌شمارهء 2 / 5180 نستعليق سال 1069 هست .\r\nلسان الغيب : مثنوىاى است كه در آن از جسارتى كه شريف تبريزى در « سهو اللسان » به استاد خود « لسانى » كرده انتقاد شده است .\r\nصادقى افشار هم با « هجو ثالث » خود لسان الغيب را انتقاد كرده و در مقدمهء آن گفته است :\r\n كجا شريف كجا حيدرى تعالى اللّه * ز هجو گفتن او صادقى به هم خورده . . . \r\nنسخه‌يى از « لسان الغيب » در كتابخانهء مجلس به‌شمارهء 3 / 5181 نستعليق خوش سدهء 11 وجود دارد . ( فهرست نسخه‌ها ، ج 4 ، ص 3097 )\r\nنمونه‌يى از اشعار اوست :\r\n به هيچ‌كس منما نامهء سياه مرا * چنان بكن كه نداند كسى گناه مرا \r\n* * *\r\n ترسم از آب و هواى خلد گردد نااميد * آنكه مىخندد به اشك گرم و آه سرد ما \r\n* * *\r\n چو ريزم اشك از دل آه دردآلود برخيزد * بلى چون آب بر آتش بريزد دود برخيز \r\n* * *\r\n\r\n","description":"","footnote":"","page_name":" 318 ","page_number":378},
  {"content":"\r\n\r\n چراغ ديده‌ام بىخون دل روشن نمىسوزد * بلى هرجا چراغى هست بىروغن نمىسوزد \r\n* * *\r\n همچو آتش نالهء خونين‌دلان دردمند * بيشتر دارد اثر هرچند مىگردد بلند \r\n* * *\r\n مهر مه‌رويان عالم را نباشد اعتبار * پرتو خورشيد در يك جا نمىگيرد قرار \r\n* * *\r\n چو پاكان « حيدرى » تا مىتوانى * كمالى كسب كن در عالم خاك\r\nكه ناقص رفتن از عالم چنان است * كه بيرون رفتن از حمام ناپاك \r\n* * *\r\n در آتش است ز عشقت تن بلاكش من * به آب تيغ تو خواهم نشيند آتش من \r\nاز رباعيات اوست :\r\n از مردم بىهوش ، سخن گوش مكن * جا در صف مردمان بىهوش مكن\r\nخواهى كه در اين غمكده غمگين نشوى * از مردن خويشتن فراموش مكن \r\n( هفت اقليم ، ج 3 ، ص 243 - 245 - مجمع الخواص ، ص 217 - 218 - مآثر رحيمى ، ج 3 ، ص 1328 - 1347 - آتشكدهء آذر ، ص 113 - صحف ابراهيم ( نسخهء عكسى ) - رياض الجنة ، روضهء 5 ، ص 821 - 822 - نتايج الافكار ، ص 186 - 187 - شمع انجمن ، ص 121 - 122 - دانشمندان آذربايجان ، ص 125 - 126 - فهرست نسخه‌ها ، ج 2 ، ص 1207 ؛ ج - 3 ، ص 1856 - فرهنگ سخنوران )\r\n\r\nحيرت تبريزى\r\nآقا حسين على متخلص به « حيرت » از اطباى معروف سدهء 13 هجرى قمرى تبريز است :\r\nبه نوشتهء مؤلف نگارستان دارا ، استحضارى وافى از لغت فرس و دواشناسى و حدسى صايب در شناختن امراض داشت پيرامون سال 1241 ه . ق . به زيارت حج نايل شد و در اين سفر رنجوران را معاينه و معالجه مىكرد . گاهى بر سبيل تفنن شعر مىگفت و طبعش بيشتر به قصيده‌سرايى مايل بود . در حق يكى از دوستانش به شوخى گفته است :\r\n وقت آن شد كه رهى راز كرم شاد كنى * بدهى آنچه عطا كردى پار و پيرار \r\n\r\n","description":"","footnote":"","page_name":" 319 ","page_number":379},
  {"content":"\r\n\r\n جنس نارفته به انبار ز خرمن بفرست * كه برون نايد از انبُر ز درون انبار\r\nبهر بزم تو مهيا شده در دهر سه چيز * شهد از نخل و زر از خاك و دُر از دريابار \r\nدر مدح حضرت امير ( ع ) گويد :\r\n چرخ را بر گردن از عقد مجرّه مرسله * زهره را از ماه نو در گوش سيمين گوشوار\r\nاز نيام شرق شمشير جهان‌افروز مهر * آشكارا شد چو تيغ شاه ، روز كارزار\r\nآنكه در روز وغا جبريل خواندش از خدا * لا فتى الا على لا سيف الا ذو الفقار\r\nحامى شرع پيمبر ماحى آثار كفر * پيشواى راستين مقصود دور روزگار\r\nگر فتد از آتش قهرش شرارى بر محيط * ور چكد از ابر لطفش قطره‌يى در شوره‌زار\r\nبحر موج‌افكن از او گردد چو موج‌آور سراب * شوره‌زار خشك ازين گردد چو خرم نوبهار \r\n( نگارستان دارا ، ص 183 - دانشمندان آذربايجان ، ص 127 - الذريعة ، ج 9 ، ص 274 )\r\n\r\nحيرت قاجار\r\nابو الحسن ميرزا شيخ الرئيس متخلص به « حيرت » فرزند حسام السلطنه شاهزاده محمد تقى ميرزا ، نوادهء فتح على شاه قاجار است به سال 1264 هجرى قمرى در تبريز زاده شد در مكتب‌خانهء ملا عبد العلى كه آموزگار اميرزادگان بود تحصيل كرد و در يازده‌سالگى به طهران رفت و در محضر ملا على دماوندى نحو و منطق فراگرفت و نزد ملا ابراهيم حكيم سبزوارى به تكميل كمالات پرداخت . وى در نظم و نثر توانا بود ديوانش در بمبئى به چاپ رسيده و در مقدمه آن ترجمهء حالش مسطور است خود مىنويسد :\r\n\r\n","description":"","footnote":"","page_name":" 320 ","page_number":380},
  {"content":"\r\n\r\nدر ابتداى شباب به تشويق احباب به سرودن اشعار رغبتى تمام بود و بدون تكلف و توقف معانى لطيفه را كه در خاطر محزون بود طى سخنى موزون بيرون آورده به اقتضاى موارد غزلها و قصايد پرداختمى .\r\nمرحوم تربيت مىنويسد كه شيخ الرئيس در دورهء دوم مجلس كه نگارنده نمايندهء تبريز بودم ايشان هم نمايندهء مازندران بود .\r\nتأليفات : « منتخب نفيس » مشتمل بر منتخبات اشعار پارسى و عربى و منشات اوست و به سال 1312 در بمبئى به چاپ رسيده است . « اتحاد اسلام » و « كتاب الابرار » نيز از تأليفات اوست . وى به سال 1336 هجرى قمرى وفات يافته است .\r\nسرگذشت شيخ الرئيس كه بقلم خود او در مقدمهء « منتخب نفيس » آمده و در مجلهء آينده شمارهء آذر - اسفند 1369 انتشار يافته چنين است :\r\n« بمنه تعالى - شرح احوال و ماجراى زندگانى بنده را خواسته‌ايد ، با آنكه تراكم صدمات و مصائب عموما و اثر واردات اخيرهء دورهء منحوسهء مشئومهء استبداد خصوصا خاطر و خيال بنده را طورى فرتوت و مبهوت كرده كه اگر چيزى بنويسم يا بگويم از مقولهء خرق عادت است ، نمىتوانم خواهش محترمانهء ادارهء روزنامهء مقدس را حوالت به خاموشى دهم و عذر فراموشى آورم .\r\nاين بندهء شرمنده در شهر تبريز و آن خاك پاك غيرت‌خيز متولد شدم در سنهء 1264 .\r\nقريب به سن بلوغ ، ان الله بالغ امره ، به امر والدين طاب ثراهما به مشهد مقدس رضوى عليه السلام مشرف شده به اقامت در آن آستان ملائك پاسبان در سايهء سعادت ابوين رضوان الله عليهما مستسعد آمدم . با وجود تقلد مناصب عديده و ادارات مهمه لحظه‌اى از تحصيل فنون متنوعه و علوم مختلفه تقاعد نمىكردم .\r\nبه شوق قلبى و به سوق غيبى در طلب علم كوشش داشتم . ادبيات و تفسير و طب و كلام و حكمت طبيعى و الهى را در نزد اساتيد فن و مهرهء صناعت درس خواندم تا درس گفتم .\r\nبعد از فراغت از اين مقدمات به توغل در علوم شرعيه و آموختن فقه و اصول رغبت كرده در محضر علماى بزرگ و فقهاى معروف آن بلدهء طيبه روحى فدا مشرفها استفاده نمودم و در سن متجاوز از سى ، قصائد تازى و پارسى به روش شعراى مشهور عجم و عرب\r\n\r\n","description":"","footnote":"","page_name":" 321 ","page_number":381},
  {"content":"\r\n\r\nمىگفتم كه جالب انظار اهل ذوق و ادب بود ، و هم در آن ايام به محراب عبادت و منبر افادت برآمدم .\r\nاز بركات توجهات گرانبهاى سلطان سرير ارتضا تمام مستمعين به سمع القبول و عين الرضا به سخنانم ملاحظه مىكردند و حسن ظن داشتند .\r\nهمت بنده بلندپروازى كرد و خداوند بنده‌نوازى ،\r\n همچو مستسقى كز آبش سير نيست * پس بر آنچه يافتى بالله مايست \r\nمحض خروج از ذلت تقليد و عروج به عزت اجتهاد به عتبات عاليات مسافرت كرده و در نجف اشرف و كربلاى معلى در مجمع افادات علماى اعلام و حجج اسلام آقاى حاجى ميرزا حبيب الله رشتى و فاضل ايروانى و شيخ الطائفه آقاى شيخ زين العابدين مازندرانى ، و آقاى فاضل اردكانى قدس الله ارواحهم استفاضه و استضائه مىنمودم .\r\nتا اينكه قائد سعادت و مسألت توفيق به ناحيهء مباركهء سرمن‌رأى رسانيدم و به حضرت استادنا الاعظم كشانيدم . حسب الامر غفران مآب حجة الاسلام آية الله على الانام نائب الامام عليه السلام مولينا ميرزاى شيرازى عطر الله مرقده در آن ناحيت قدس و حوزهء درس رحل اقامت افكنده شب و روز به تحرير و تنقيد مسائل شرعيه و استنباط احكام فرعيه از مآخذ اصليه اشتغال بلكه اشتعال داشتم .\r\nمراتب لطف و تشويق آن استاد مسلم و فقيه اعلم در حق اين بنده در مجالس افاضات علميه آنچه فرموده‌اند ثبت خاطر معاصرين است و آنچه به قلم مبارك آمده حاضر و موجود ، وسيلهء دست افتخار است .\r\nپس از مراجعت به ارض اقدس تصادف كرد با حكومت مستقلهء مستبدهء ميرزا عبد الوهاب خان آصف الدولهء شيرازى . چون سبك و روش مواعظ و نطقهاى بنده منافى خيالات استبداديه بود و عموم مردم بدبخت را به حقوق حريت مشروعه و آزادى طبيعى خود تنبيه و آگاهى مىدادم بر خلاف بعضى از علماء سوء كه جميع آيات قرآنيه و روايات مأثوره را به تأويل نفسانى و تنزيل شيطانى به وجوب اطاعت سلطان جور و لزوم انقياد احكام خودسرانهء فراعنهء عصر و نماردهء وقت مؤول و محول مىكردند لاجرم از آن عتبهء عرش مرتبه خائفا يترقب هجرت كرده ثانيا عزيمت زيارت بيت الله نمودم .\r\nدر مراجعت حج در اسلامبول به خواهش دوستان ايرانى و عثمانى به نشر معارف ايمانى\r\n\r\n","description":"","footnote":"","page_name":" 322 ","page_number":382},
  {"content":"\r\n\r\nو اشاعهء عدل و داد و ارائهء قبايح ظلم و استبداد مشغوليت داشتم . متجاوز از يك سال به مواعظ نافعه و كلمات تامه مرجعيت خاصه و عامه را نائل آمده از دولت ايران به توسط پرنس ملكم خان تطييب خاطرى و ترضيه ظاهرى به عمل آمد به تهران برگشته به مشهد مقدس مراجعت كردم .\r\nپس از چند سال به واسطهء هجوم زرايا و بلايا ثالثا عازم طواف خانهء خدا زاده الله شرفا شده ايضا در اسلامبول قصد اقامت كردم و با جناب غفران‌مآب فيلسوف يگانه سيد جمال الدّين افغانى مراودات و معاهدات به ميان آمد ، با اينكه بر خلاف ميل سفير ايران بود به ممانعت و مزاحمت او وقعى نمىگذاشت . ميرزا آقا خان كرمانى شهيد ميدان آزادى واسطهء تحريرات و رابطهء تدميرات بود .\r\nحسب الاقتضا به صوب هندوستان تصميم مسافرت [ كرد 
  ] و مدتى در بمبئى به اقامهء وظايف اسلاميت و انسانيت پرداخت . كتاب « اتحاد اسلام » به زبان فارسى سهل ممتنع و كتاب الابرار در رد احمد قاديانى به لسان عربى مبين و ادبى متين در ايام اقامت بمبئى به قلم عاجزانه‌ام بحول الله نوشته شد و به ملاحظهء وصول مكاتبات سريه از مرحوم سيد جمال الدّين و پرنس ملكم خان و ايفاى وظيفهء مأموريت روحانى و پنهانى با تقبيل اعتاب مقدسهء عراق عرب تجديد عهد كرده و در نجف اشرف و حائر مبارك در طى مواعظ عمومى و تقريرات خصوصى لزوم مداخلهء علماى اعلام و حجج اسلام را در سياسيات ايران اثبات و خاطرنشان نمودم .\r\nپس از سالى توقف و تشرف از طريق بصره به شيراز آمده هفت سال در آن دار العلم به تعليمات اخلاقى و آدابى و تدريس علوم شرعيه پرداخت . بعضى از هواپرستان حاجى آصف شاهسون را اغواء كردند و نويد دوام حكومت دادند . بلطائف تزوير و تدليس حكم احضار بنده را از تهران صادر كرد .\r\nبا كمال كراهت از آب و هواى مصفا و جعفرآباد و گلگشت مصلى صرف‌نظر و به اصفهان آمده چند ماه هرروزه به منبر وعظ صعود كرده فضائح و قبائح حكام ظلم و عالم نمايان اعوان ظلمه را تشريح و توضيح نمودم و به تهران آمدم .\r\nميرزا على اصغر خان امين السلطان از طرف مرحوم مظفر الدّين شاه ابلاغ كرد كه شاه مىفرمايند هروقت تصور مىكنم شيخ الرئيس در طهران به منبر خواهد رفت فرائض من\r\n\r\n","description":"","footnote":"","page_name":" 323 ","page_number":383},
  {"content":"\r\n\r\nمرتعش مىشود . به شرط اينكه موعظه نكند حق ورود و اقامت دارد . ولى مرحوم خلد آشيان آقا سيد على اكبر مجتهد تفريشى اعتنايى به اين منع و مزاحمت ننموده مسجد خود را تفويض و در اعلى درجه ترويج و تأييد كرد ، رحمة اللّه تعالى .\r\nدر مواعظ تهران خيلى بىپرده و عريان حرف مىزدم . قواعد عدل و فوائد مشروطه را گوشزد خواص و عوام مىكردم . همه‌وقت انذار تبعيد و اخطار تهديد مىرسيد يك‌دفعه خواستند به كرمان و حرمان تبعيد شوم غيرتمندى حجة الاسلام طباطبائى آقا سيد محمد دامت بركاته باعث جنبش اهل طهران شد . از يك منزلى معاودت كردم . چندى ديگر شبانه خواستند با سواره و پياده دور خانهء بنده را احاطه و دستگير نمايند به سفارت سنيهء عثمانى توسل و تحصن كرده با تأمينات رسميه بيرون آمدم . خداوند ديگر ننمايد .\r\nدر هنگام آن هنگامه كه محمد على ميرزا ، سوء سريرت و خبث سجيت خود را بىپرده كرد .\r\nمسجد و مجلس را مهدوم ، علما و امرا و وكلاى معدلت‌خواه را به انواع عقوبت گرفتار كرد .\r\nهمان روز دور خانهء بنده محصور قزاق بود . اسب و كالسكه و فروش بيرونى را يغما كردند . چون قصد هجوم به اندرون داشتند به حفظ ناموس از خانه بيرون آمده به منزل حاجى حسين ميرزا حشمة السلطنه رفتم كه با بنده يار و نعم الجار و بر خلاف غالب بنى اعمام شاهزادهء مشروطه‌خواه از همه جا آگاه است . قزاقى از بالاى بام بنده را هدف گلوله خواست « قتل اين خسته به آن تير چو تقدير نبود » تير آن خطاكار اصابه ننموده از همان خانه سر و پاى برهنه مسلوب العمامة و الردا با دست بسته به موقف لياخف آوردند . حكم كرد به باغ شاه ببرند و در حضور مركز استبداد محكوم به اعدام شدم .\r\nنمىتوان گفت كه از مأمورين رذالت‌پيشه چه صدمات بيرون از انديشه ديدم . چون در ايام توقيف در باغ شاه رسالهء بديع‌المقاله‌اى به اسم « خطرات النفس و ثمرات الحبس » ثبت خاطر كردم و اكنون ضبط دفاتر اطالهء اين عجاله را بىلزوم مىبينم فقط محض جلب رقت و استرحام دوستان روحانى و برادران ايمانى اين قصهء هائله و غصهء روح‌فرسا را اخطار مىكنم . در ورود اين همه شدائد از خوف و جوع و نقص اموال و انفس خوشوقتى داشتم كه ثمرات وجودم مصون و مأمون مانده‌اند خود را تفديهء آنان كرده‌ام .\r\nبدبختانه پس از رهائى از زنجير استبداد كه به خانهء ويرانه آمدم معلوم شد اعز ثمرات وجودم يگانه فرزند هوشمندم احمد سراج الدّين كه در كمال و جمال كم‌نظير بود و همه\r\n\r\n","description":"","footnote":"","page_name":" 324 ","page_number":384},
  {"content":"\r\n\r\nآداب و اخلاقش دلپذير از بيم و هراس محاصرين و صداى دلخراش توپ و شرپنل و از تأثر گرفتارى پدر پير در همان روز همهمه و ملحمه دلش باخته و كارش ساخته شده چندى حليف بستر بود .\r\n هرچه كرديم از دعا و از دوا * درد افزون گشت و حاجت ناروا \r\nاز هم و غم دنيى مستريح شد .\r\nو در وقوع اين مصيبت جانگداز بجز جناب شيخ سيف الدّين ميرزا كه فرط حميت نمود و شرط رحمت بجا آورد ساير اقوام و ذوى الارحام نه همين غمخوارى و تعزيت سوكوارى ننمودند ، بلكه غالبا به شماتت برخاسته ابتلاى به اين بلاى ناگهانى و قضاى آسمانى را عقوبت و عزاى مخالفت معبود حقيقى و ولى نعمت محمد على ميرزا قلمداد كردند . ذلك مبلغهم من العلم چنان كه در پاسخ شاه وحشىسيرت ديوصورت در موقعى . . .\r\nاكنون اگر حيات خود را بخواهم و هنوز از زندگانى آمال و امانى داشته باشم همان پيشامد سعادت اهل ايران و ترقيات معنويهء حوزهء ايمان است كه نتيجهء اين همه فداكاريها و گرفتاريهاست و اين رشتهء اميدوارى متصل به دستگاه غيب است كه منزه از عيب است و گرنه وضع و نمود عالم شهود را موزون و درخور خورسندى نمىبينم تا الطاف خفيه و توجهات غيبيه در دستگيرى اين ملت بيچاره چه قدرتى خارق‌العاده بنمايد كه دسائس بقية السيف از مستبدين در بنيان مرصوص اتفاق و اتحاد مجاهدين باعث ثلمهء ناگوار نشود و ظهورات بر خلاف انتظار پيش نيايد . . . » .\r\nفرصت دربارهء او گفته :\r\n بلندنام دو شيخ الرئيس در زمن است * يكى ابو على و ديگرى ابو الحسن است \r\nاز اشعار اوست :\r\n خرَّم آن دم كه به دام تو گرفتار افتد * فكر آزاده ز انديشهء هر كار افتد\r\nعجبا طرهء طرار تو اى فتنهء روم * كز بناگوش تو بر دوش به يك‌بار افتد\r\nيا يكى زنگى رقاص كه در سطح بلور * دست‌وپابسته به يك‌بار نگونسار افتد\r\nقتل اين بىگنهان در ره عشقت به خطا * اتفاقى است كه در كوى تو بسيار افتد\r\nبعد از اين با قدم صدق به ميخانه رويم * كار سهل است اگر بر در خمار افتد\r\n« حيرتا » بر سر آنم كه ز مستى گه رقص * بازم از سر به ره ميكده دستار افتد \r\n\r\n","description":"","footnote":"","page_name":" 325 ","page_number":385},
  {"content":"\r\n\r\n خوشا دمى كه خراب از شراب ناب شويم * بنا بر آب گذاريم تا خراب شويم\r\nطريق حكمت آن است تا فلاطون‌وار * ميان خم بنشينيم تا شراب شويم \r\n* * *\r\n گفت راه عشق من پيما به سر گفتم به چشم * گفت در گام نخست از سر گذر گفتم به چشم\r\nگفت اگر باشد به وصل من هنوزت چشم داشت * بايد از عالم كنى صرف‌نظر گفتم به چشم\r\nگفت اگر سوداى حق دارى چو « حيرت » در رهش * چشم پوش از نفع و ضر ، از خير و شر گفتم به چشم \r\n* * *\r\n با زلف بتى بلند و پست آمده‌ايم * آزاد ز قيد هرچه هست آمده‌ايم\r\nاز كعبه خداپرست آيند همه * جز ما كه ز كعبه بت‌پرست آمده‌ايم \r\n( دانشمندان آذربايجان ، ص 127 - ريحانة الادب ، ج 1 ، ص 298 - الذريعة ، ج 9 ، ص 274 - 275 - سخنوران نامى معاصر ، ج 3 ، ص 92 - 95 مجلهء آينده سال 16 ، ص 805 - 812 )\r\n\r\nخاتمى تبريزى\r\nاز شاعران سدهء نهم و روزگار سلطان يعقوب آق‌قويونلو ( 883 - 896 ) است از اوست :\r\n كاكل به شانه مىزند آن دل‌ستان من * مىپرورد بلاى سيه بهر جان من \r\n( ترجمهء مجالس النفائس ، ص 308 - الذريعة ، ج 9 ، ص 277 )\r\n\r\nخاتمى تبريزى\r\nاز شاعران سدهء دهم هجرى قمرى است به كتاب‌فروشى اوقات مىگذرانيد . اين مطلع در جواب درويش دهكى « 1 » قزوينى از اوست :\r\n\r\n\r\n","description":"","footnote":"\r\n( 1 ) - مطلع درويش دهكى چنين است :\r\n","page_name":" 326 ","page_number":386},
  {"content":"\r\n\r\n من كه حيران رخت با چشم گريان مانده‌ام * چشم چون بردارم از روى تو حيران مانده‌ام \r\n( تحفهء سامى ، ص 268 - دانشمندان آذربايجان ، ص 128 )\r\n\r\nخادم تبريزى\r\nحافظ حسين معروف به كربلايى ، و ابن كربلايى فرزند درويش حسن بابا فرجى از فضلا و شعرا و علماى صوفيهء سدهء دهم ه . ق . تبريز و از مريدان صفى الدّين شاه مجتبى فرزند امير بدر الدّين احمد لاله‌ييست وى به سال 975 كتاب مفصلى به نام روضات الجنان در خصوص مقابر مشاهير اوليا و فضلاى تبريز و نواحى آن ( مشتمل بر يك مقدمه و هشت روضه و خاتمه ) تأليف نموده است جلد اول آن در تاريخ 1344 و جلد دوم آن به تاريخ 1349 ش . به تصحيح و تعليق دانشمند فقيد آقاى جعفر سلطان القرايى به وسيلهء بنگاه ترجمه و نشر كتاب به طبع رسيده است .\r\nشيخ بدر الدّين حسن بورينى تحت عنوان ترجمهء حسين حافظ تبريزى مىنويسد :\r\n« كان من محاسن الدنيا مصاحبة و لطفا و مهابة و تاريخا و نظما و فضيلة و دينا وجدت من صحبته خيرا كثيرا رحمه اللّه رحمة واسعة » .\r\nملا محمد حسين ملقب به مهين استاد و متخلص به محزون ( متوفى 986 ) خطاط معروف تبريزى نيز او را چنين مىستايد :\r\n در عالم فقر آنكه امروز * بىخرقه و جبهء ريايى است\r\nشاهنشه كشور قناعت * درويش حسين كربلايى است \r\nدرويش حسين خود از خوشنويسان و از شاگردان علاء الدّين على بيگ تبريزى ( متوفى 958 ) است . به رسم و عادت صوفيان و يا به سبب پريشانى اوضاع آذربايجان در اوايل صفويه روزگارش اكثر در ديار غربت سپرى شد . سال 988 از راه دمشق به زيارت كعبه شتافت و از همان راه به تبريز بازگشت و پس از اندكى دوباره به دمشق رهسپار شد و در آنجا رحل اقامت افكند تا در 16 ذىقعدهء سال 997 در همان شهر وفات يافت و در موضع مرج الدحداح در جوار قبر شيخ ابو شامه مدفون شد .\r\n\r\n\r\n","description":"","footnote":"\r\n بر مثال صورت ديوار بىجان مانده‌ام * پشت بر ديوار و رو سوى تو حيران مانده‌ام \r\n","page_name":" 327 ","page_number":387},
  {"content":"\r\n\r\nوى در شعر « خادم » تخلص مىكند . نمونه‌يى از اشعار اوست در نعت مصطفى عليه السلام :\r\n احسن حسنى است اتصال محمد * ابغض اشياست انفصال محمد\r\nروشنى آفتاب و ماه چه باشد * شمه‌يى از پرتو جمال محمد\r\nسايهء عرش برين و چرخ مقرنس * ظل قليليست از ظلال محمد\r\nآيهء قربى كه واقع است به قرآن * آمده است آن به شان آل محمد\r\nآيد اگر بر شما مصيبتى از دهر * ياد نماييد ز ارتحال محمد\r\nروز قيامت ز كردهات چو پرسد * فكر جوابى كن از سؤال محمد\r\nرتبهء « خادم » همين بس است كه باشد * خادمى از خادمان آل محمد \r\n* * *\r\n فغانى كه از مبتلايى برآيد * چه غم كز غم دلربايى برآيد\r\nمراديست جان را كه بيند رخ او * مرادِ دلِ بينوايى برآيد\r\nپىِ انتظارش بود گوش بر در * چه باشد كه آواز پايى برآيد\r\nحذر كن ز آميزش خلق عالم * مبادا كه ناگه صدايى برآيد\r\nغنى سازدت شيوهء عشق‌بازى * كى اين شيوه از هر گدايى برآيد\r\nبه وقت در و چون رسد كشت عاشق * بناگاه ابر بلايى برآيد\r\nبه‌جز لالهء شوق چيزى نباشد * چو از خاك « خادم » گيايى برآيد \r\n* * *\r\n نپندارى كز آن گل چاكها در پيرهن دارم * كه صد چاك دگر در سينه ز آن نازك‌بدن دارم\r\nغم او در رگ جانم فروبرده‌ست چنگ خود * عجب دانم ز چنگش جان برم زين غم كه من دارم\r\nز اول طالعم برگشته بود و بختم آشفته * من اين سرگشتگى آخر ز بخت خويشتن دارم\r\nمرا در دل كه چون او را ببينم رازها گويم * يكى ز آنها نيارم گفت در دل صد سخن دارم \r\n\r\n","description":"","footnote":"","page_name":" 328 ","page_number":388},
  {"content":"\r\n\r\n من و كنج غم و خاطر ز سوداى گلى برهم * كجا پرواى باغ و ميل گلگشت چمن دارم\r\nرخ شيرين نديده جان شيرين داد در راهش * به دل صد كوه غم از رهگذار كوه‌كن دارم\r\nهواى گل‌رخان شهر تبريزم چو « خادم » شد * دلم بگرفت در غربت تمناى وطن دارم \r\n( مقدمه بر روضات الجنان ، ج 1 ، ص 9 - 40 ؛ ج 2 ، ص 631 - دانشمندان آذربايجان ، ص 149 )\r\n\r\nخازن تبريزى\r\nمحمد امين ملقب به آقاسى و متخلص به « خازن » فرزند ضياء الدّين ، از تبريزيهاى ساكن عباس‌آباد اصفهان و از سخنوران سدهء يازدهم هجرى قمرى : زمان شاه‌عباس كبير است .\r\nمردى زشت‌خو بود و به مجرد تو همى رشتهء محبت را مىگسيخت . از اصفهان به شيراز رفت و مدتى آنجا اقامت يافت .\r\nطبعش در اقسام سخنورى بر كمال بوده از اوست :\r\n عيسى چو به خورشيد برافراخت علم را * بسپرد به لعل شكرافشان تو دم را \r\n* * *\r\n عشق توام از خير و شر دهر برى ساخت * در حشر مرا نامهء اعمال سفيد است \r\n* * *\r\n بود ز تنگى دل غنچه‌سان دل جمعم * چو گل شكفتگيم باعث پريشانى است \r\n* * *\r\n چشم گيرنده‌تر از چنگل شاهين قضاست * مژه برگشته‌تر از بخت من بىسروپاست \r\n* * *\r\n گلشن فردوس اگر خواهى مرنجان خلق را * سد راهى چون غبار خاطر احباب نيست \r\n* * *\r\n تا ز خون گرم تو گرديده در خاطر گره * رشك مىسوزد اگر در خاطرى جا مىكند \r\n( تذكرهء نصرآبادى ، ص 206 - شمع انجمن ، ص 146 - دانشمندان آذربايجان ، ص 9 - 10 - الذريعة ، ج 9 ، ص 27 )\r\n\r\n","description":"","footnote":"","page_name":" 329 ","page_number":389},
  {"content":"\r\n\r\n\r\nخازن تبريزى\r\nميرزا شريف فرزند ميرزا نورى بيگ از تبريزيهاى ساكن عباس‌آباد اصفهان و از سخنوران سدهء يازدهم هجرى قمرى است . خط شكسته را خوب مىنوشت . نصرآبادى مىنويسد كه قبل از اين مستوفى موقوفات مسجد جامع جديد عباسى بود دست از آن داشته و الحال وزير عاليجاه يوسف خان بختيار است . طبعش خالى از لطف نيست « خازن » تخلص دارد . از اوست :\r\n سوز دلم فزون شد و تا مغز سر گذشت * آتش كشيد شعله در اين پنبه درگرفت \r\n* * *\r\n شد تازه آبگيرى تيغ جفاى او * ممنون شدم ز گريهء بىاختيار خويش \r\n* * *\r\n تا گيرمش تمام در آغوش همچو عكس * هرجا كه يار جلوه كند آب مىشوم \r\n( تذكرهء نصرآبادى ، ص 92 - روز روشن ، ص 193 - 194 - دانشمندان آذربايجان ، ص 129 )\r\n\r\nخالصى تبريزى\r\nدر سدهء دهم هجرى قمرى مىزيست . سام ميرزا مىنويسد : مردى حريص و زرپرست بود سى سال زر جمع كرد آخر در نودسالگى مرد و زرها باقى ماند . از اوست :\r\n بودم اسير زلفش و خط نيز رخ نمود * شد مهر من يكى دو بر آن مه از آنچه بود \r\nدر تحفهء سامى چاپ 1314 مطلع مذكور براى مولانا تزريقى بيارجمندى و مطلع زير براى خالصى ثبت شده است :\r\n جانا غم تو مايهء عيش نهان ماست * درد تو مونس دل بىخانمان ماست \r\nمرحوم تربيت نيز همين مطلع ( جانا غم تو ) را در صفحهء 132 به نقل از تحفهء سامى به نام « خالصى » و در صفحهء 294 به نام « فائقى » ثبت كرده است . درحالىكه در تحفهء سامى شاعرى به نام « فائقى » تبريزى نيامده و ظاهرا « فائقى » تحريفى از « خالصى » است .\r\n( تحفهء سامى ، ص 312 - دانشمندان آذربايجان ، ص 132 ، ص 294 فائقى )\r\n\r\n","description":"","footnote":"","page_name":" 330 ","page_number":390},
  {"content":"\r\n\r\n\r\nخامنه‌يى تبريزى\r\nجعفر فرزند حاج شيخ على اكبر خامنه‌يى از بازرگانان تبريز بسال 1266 شمسى در تبريز چشم به جهان گشود و در همان‌جا تحصيل كرد . اشعار پرشور او در روزنامه‌هاى ( حبل المتين و چهره‌نما و عصر جديد و شمس ) و بعدها در مجلهء دانشكده منتشر مىشد .\r\nجعفر خامنه‌يى يكى از جوانان روشنفكر و آزاديخواه آذربايجان بود . زبان فرانسه را پنهانى از پدر متعصب خود آموخته بود . از شكل معمول اشعار فارسى عدول كرده و قطعاتى بىامضاء با قافيه‌بندى جديد و بىسابقه و مضامين نسبتا تازه انتشار مىداد . يكى از اين قطعات كه ادوارد براون در ( تاريخ مطبوعات و ادبيات ايران نو ) نقل كرده چنين است .\r\n\r\n( به وطن )\r\n هر روز به يك منظر خونين به درآيى * هردم متجلّى تو به يك جلوه‌ى جانسوز\r\nاز سوز و غمت مرغ دلم هر شب و هر روز * با نغمه‌ى نو تازه كند نوحه‌سرايى\r\nاى طلعت افسرده و اى صورت مجروح * آماج سيوف ستم ، آه اى وطن‌زار\r\nهر سو نگرم خيمه زده لشكر اندوه * محصور عدو مانده تو چون نقطه‌ى پرگار\r\nمحصور عدو ، يا خود اگر راست بگويم * اى شير ، زبون كرده ترا رو به ترسو\r\nشمشير جفا آخته روى تو ز هر سو * تا چند به خوابى ؟ بگشا چشم خود از هم\r\nبرخيز ، يكى صولت شيرانه نشان ده \r\n\r\n","description":"","footnote":"","page_name":" 331 ","page_number":391},
  {"content":"\r\n\r\n يا جان بستان يا كه در اين معركه جان ده \r\n\r\n( به قرن بيستم )\r\n اى بيستمين عصر جفاپرور منحوس * اى آبده‌ى وحشت و تمثال فجائع\r\nبرتاب ز ما آن رخ آلوده به كابوس * ساعات سياهت همه لبريز فجائع\r\nديدار تو مدهش‌تر از انقاض مقابر * شالوده‌ات از آتش و پيرايه‌ات از خون\r\nهرآن تو با ماتم صد عائله مشحون * از جور تو بنيان سعادت شده باير\r\nزاين مذبح خونين كه به گيتى شده بر پا * روح مدنيت شده آزرده و مجروح\r\nخونها كه به هر ناحيه ناحق شده مسفوح * بر ناصيه‌ى عصر هنر لكه‌ى سودا . . .\r\nنفرين به تو ، اى عصر فريبنده و غدار * لعنت به تو ، اى خصم بشر ؛ دشمن عمران\r\nاى بوم ، فروكش نفس ، اى داعى خسران * زاين پس مشو اندر پى ويرانى آثار\r\nآن روز كه زادى ، چه نويدى كه ندادى ؟ * امروز كه رستى ، تو ز خون يكسره مستى\r\nزين‌سان كه تو ره بسپرى ، اى آفت هستى * فردا به وجود آرى يك تلّ رمادى \r\n\r\n","description":"","footnote":"","page_name":" 332 ","page_number":392},
  {"content":"\r\n\r\nبا توجه به پاره‌يى از اشعار جعفر خامنه‌يى و ميرزا تقى خان رفعت تاريخچهء شعر نو به سالها قبل از نيمايوشيج مىرسد .\r\n\r\nافق تاريك\r\n در آسمان سعادت ستاره مىجويم * نهفته كوكب رفعت دوباره مىجويم\r\nبهر طرف نگرم نيست غير ظلمت محض * در اين سياهى شب يك ستاره مىجويم\r\nشكسته كشتى و از غرق نيست راه خلاص * دچار موجم و يك‌تخته پاره مىجويم \r\n\r\nاز ما قبا يكى برد و ديگرى كلاه\r\n حسن تو برده است به خوبى گرو ز ماه * هستند مهر و ماه بر اين مدعا گواه\r\nبا آن صباحتى كه تو دارى كجا رواست * روز سعيد دلشدگان را كنى تباه\r\nريزى بيك كرشمه تو خون هزار كس * اى حكمران مران بسر عاجزان سپاه\r\nدر دوستى تو عهد نمودى وفا كنى * اغواى مدعى ننمايد تو راز راه\r\nترسم كزين عطالت و غفلت مآل كار * از ما قبا يكى برد و ديگرى كلاه \r\n( سخنوران نامى معاصر ، ج 3 ، ص 96 - 98 - از صبا تا نيما ج 2 ، ص 453 )\r\n\r\nخامه‌يار تبريزى\r\nسيد يوسف بهجت در سال 1280 در تبريز پا به عرصهء حيات نهاد . تحصيلات خود را در تبريز بپايان رسانيد و در ادارهء آموزش و پرورش آذربايجان استخدام و مشغول تدريس شد .\r\nبهجت بعدا به اردبيل انتقال يافت و مورد علاقه و توجه مردم متدين اردبيل بود .\r\nوى مردى بذله‌گو و خوش‌محضر و شاعرى توانا بود و خامه‌يار تخلص مىكرد . بسال 1340 بازنشسته شد و سال 1352 شمسى ، در اردبيل وفات يافت .\r\nشادروان خامه‌يار قصيده‌يى در منقبت حضرت سيد الشهداء ( ع ) چنين سروده است :\r\n اى شهسوار معركه كربلا حسين * وى ناخداى كشتى دين خدا حسين\r\nكى خونبهاى خون تو گردد ؟ اگر دهد * ايزد بهاى خون تو هر دو سرا حسين \r\n\r\n","description":"","footnote":"","page_name":" 333 ","page_number":393},
  {"content":"\r\n\r\n جن و ملك بچاكريت مفتخر ولى * تو خود اسير پنجهء قوم دغا حسين\r\nقحطى آب بهر تو حاشا كه مشكليست * بر عالمست نام تو مشكل‌گشا حسين\r\nمر خضر را به آب بقا رهنمون تويى * اى چشمه‌سار و مبدأ آب بقا حسين\r\nتو خود جهان ديگرى اى جان فداى تو * شأن تو بس بزرگتر از ماسوا حسين\r\nجبريل گاهواره تكان تو بوده است * اى پادشاه كوكبهء هل اتى حسين\r\nدر راس نيزه ، قارى قرآن بجز تو كيست ؟ * اى نور چشم خسرو قل انّما حسين\r\nدر حيرتم چه نام گذارند روى تو * قومى كه خوانده‌اند على را خدا حسين\r\nكروبيان مديحه‌سراى تو بوده‌اند * ( بهجت ) كجا و مدح تو اى پادشا حسين \r\n* * * چند بيت از يك قصيده در مدح حضرت ابو الفضل العباس :\r\n هركه را عقل بجا ، هوش بپاست * بىگمان راهرو راه خداست\r\nعقل بىزينت دين خاك‌نشين * هوش بىحكمت دين آتش‌زاست\r\nاز مى و نى چه طلب مىدارى * مى و نى راهزن راه خداست\r\nمى به گنجينهء دل بوم‌آوا * نى به بستان ادب هرزه‌گياست\r\nچون سخن از ادب افتاده و دين * مدح عباس نگوييم خطاست \r\n* * *\r\n من بنگويم على خداست عليجان * ليك بگويم تو را سزاست عليجان\r\nدست خدايى ، به عالمست مبرهن * دست خدا كى ز تن جداست عليجان\r\nمعجز شق‌القمر بداد به كافر * ز آن سر پاكت همين رواست عليجان\r\nنى به فلك رفته‌اى كه وصف توانم * پاى تو بر دوش مصطفاست عليجان\r\nداغم از آن دم كه پيش شمر ستمگر * گفت حسينت على كجاست عليجان\r\n« بهجت » خاك است و زر همىشود آخر * چونكه نگاه تو كيمياست عليجان \r\n( تذكرهء شعراى آذربايجان 3 / 271 - 273 )\r\n\r\n","description":"","footnote":"","page_name":" 334 ","page_number":394},
  {"content":"\r\n\r\n\r\nخاورى تبريزى\r\nاز موزونان سدهء دهم هجرى قمرى و عهد شاه‌طهماسب اول ( 930 - 984 ) بوده و ديوان مختصرى دارد . ( صحف ابراهيم )\r\n\r\nخرامى تبريزى\r\nحافظ خرامى از سخنوران سدهء دهم هجرى قمرى است . سام ميرزا مىنويسد : به صباحت و ملاحت شهرهء شهر بود و به حسن خرامش و رفتار و شيرينى گفتار آشوب دهر .\r\nقرآن را حفظ داشت . اين مطلع از اوست :\r\n مىروم از كوى جانان با دل‌افگار خويش * ز آنكه پر شد دامنم از ديدهء خونبار خويش \r\nنام او در تذكرهء زنان سخنور نيز آمده است ولى در منابعى كه دسترسى به آنها داشتم اشاره‌يى به جنسيت وى نشده است .\r\n( تحفهء سامى ، ص 260 - دانشمندان آذربايجان ، ص 134 - زنان سخنور ، ج 1 ، ص 191 - الذريعة ، ج 9 ، ص 290 ، ص 221 « حافظ » )\r\n\r\nخرمى تبريزى\r\nدر سدهء دهم هجرى قمرى مىزيست و از سخنوران معروف سلطان يعقوب بود . در زمان شاه اسماعيل صفوى به زيارت حج نايل شد و قطاع الطريق راه مكه اندوخته‌هايش را از او ستدند . « روضة العشاق » از تأليفات اوست كه به نام ابو الغازى عبد العزيز بهادر خان پادشاه بخارا ، به پيروى از « گلستان » سعدى در يك مقدمه و هشت باب در تاريخ 964 ق . ( - خرمى بلبل گل ) نگاشته است بدين شرح :\r\n1 - استغنا و تندخويى معشوق و نتيجهء آن 2 - گرفتارى عاشق و زارى ايشان 3 - حسن و اداى معشوق و اخلاق پسنديدهء ايشان 4 - صفت اخلاص عاشق و اصول مطلوب 5 - غيرت و دلنوازى معشوق 6 - پاكبازى عاشق 7 - نصيحت به جوانان و صفت جوانى 8 - جهالت پيران و\r\n\r\n","description":"","footnote":"","page_name":" 335 ","page_number":395},
  {"content":"\r\n\r\nشكايت از پيرى .\r\nآغاز :\r\nمنّت خداى را عز و جل كه انوار هدايتش از قطرهء كثيف ، چنين گوهر لطيف برآورد .\r\nنسخه‌يى از آن در كتابخانهء استاد مينوى به‌شمارهء 52 نستعليق محمد نياز مورخ 1198 وجود دارد .\r\nنسخه‌يى هم در خانقاه نعمت اللهى به‌شمارهء 278 بدون تاريخ هست .\r\nنمونه‌يى از اشعار اوست :\r\n گهِ تنهاييم بيگانه و خويشند ناپيدا * چو يار آيد ، شود از بخت من صد آشنا پيدا \r\n* * *\r\n براى درد دل گفتن تو را تنها نمىيابم * در آن ساعت كه تنها يابمت خود را نمىيابم \r\n( ترجمهء مجالس النفائس ، ص 401 - الذريعة ، ج 9 ، ص 292 - فهرست نسخه‌ها ، ج 5 ، ص 3576 )\r\n\r\nخروشى تبريزى\r\nحسين بيگ از اكابر تبريز و از رجال سياسى دورهء صفويه بود وى از طرف شاه‌عباس كبير به سمت ايلچيگرى نزد جهانگير پادشاه هند رفت و آن خدمت را به خوبى انجام داد . در اواخر عمر دست از مهمات دنيوى كشيد و در تحصيل مراتب اخروى سرگرم شد گوشهء انزوا اختيار نمود و پيوسته به صحبت علما و فضلا و فقرا و شعرا مشغول بود . نصرآبادى مىنويسد « چند نوبت فقير به خدمت ايشان رسيده كمال فيض بردم تتبع شعر قدما بسيار مىنمود و در شعر « خروشى » تخلص مىكرد .\r\nنمونه‌يى از اشعار اوست :\r\n پير مغان اگر قدحت پر نمىدهد * بستان و دم مزن كه تهى از اشاره نيست \r\n* * *\r\n جز دل كه محبت تو دارد * من رشك به هيچ‌كس ندارم \r\n* * *\r\n اگر سر بر نيارد شعلهء آه از دل چاكم * كه روشن مىكند شبها چراغى بر سر خاكم \r\n\r\n","description":"","footnote":"","page_name":" 336 ","page_number":396},
  {"content":"\r\n\r\n تا چند در اين خانهء ويرانه نشينم * دلگير شدم چند در اين خانه نشينم \r\n* * *\r\n در محبت گرم گشتم تا كه ديدم شمع را * از غم پروانه مىسايد به خاكستر جبين \r\n* * *\r\n عجب ندارم اگر با من التفات ندارى * كه مست حسنى و پرواى كاينات ندارى \r\nاين رباعى را مير عماد خوشنويس به قلم جلى در كتابهء حوض خانهء او نوشته بود :\r\n پكچند درِ زهد چو احباب زديم * آخر نقبى به گنج ناياب زديم\r\nتا شبهه ز تسبيح و ردا برخيزد * برديم به ميخانه و بر آب زديم \r\n* * *\r\n هرگز ز بد زمان خروشى نزنيم * داريم به دل دوزخ و جوشى نزنيم\r\nدر آتش فاقه‌مان كند خاكستر * ما حلقهء لب بر در گوشى نزنيم \r\nدر « لطائف الخيال » و « صبح گلشن » نام وى حسن بيگ قيد شده است .\r\n( لطائف الخيال ( نسخهء عكسى ) - تذكرهء نصرآبادى ، ص 75 - صبح گلشن ، ص 151 - قاموس الاعلام ، ج 3 ، ص 2037 - مجلهء ارمغان ، سال 13 ، ص 324 - دانشمندان آذربايجان ، ص 135 - 136 )\r\n\r\nخلف تبريزى\r\nاز شعراى سدهء نهم هجرى قمرى و از شيخ‌زادگان النجق « 1 » است . مردى نيك‌سيرت و خوش‌طينت بوده براى كسب كمالات از مولد خود به خراسان رفته و با بديع الزمان ميرزا مصاحب گرديده است .\r\nاين رباعى به اسم « عبدى » از اوست :\r\n صد شكر كه وصل يار واقع شد باز * سوز دل و آب ديده نافع شد باز\r\nخورشيد بديع وصل او غارب بود * طالع مددى نمود و طالع شد باز « 2 » \r\n\r\n\r\n","description":"","footnote":"\r\n( 1 ) - النجق : 1 - قلعه‌ييست در آذربايجان ( مرآة البلدان ، ج 1 ، ص 95 ) 2 - قلعهء استوارى است از توابع نخجوان ( نزهة القلوب چاپ ليدن ، ص 89 ) 3 - دهى است از دهستان رودقات بخش مركزى شهرستان مرند 4 - دهى است از دهستان ديزج رود بخش عجب‌شير شهرستان مراغه . البتّه در تمام منابع موجود او را تبريزى قيد كرده‌اند .\r\n( 2 ) - در مجالس النفائس ، ص 65 اين معما حل شده است .\r\n","page_name":" 337 ","page_number":397},
  {"content":"\r\n\r\n بيگانه است از همه‌كس آشناى تو * اى سنگ‌دل بگو چه كند مبتلاى تو \r\n« تربيت » به نقل از عرفات العاشقين از او به عنوان « خلقى » ياد كرده ولى در مجالس النفائس كه نزديك‌ترين ماخذ به زمان شاعر است وى « خلف » معرفى شده است نه « خلقى » .\r\n( ترجمهء مجالس النفائس ، ص 65 ، ص 238 - دانشمندان آذربايجان ، ص 141 - فرهنگ سخنوران )\r\n\r\nخلوتى تبريزى\r\nخواجه عبد الرحيم خلوتى فرزند مولانا شمس الدّين محمد اقطابى مشرقى تبريزى ( متوفى 812 ) است . وى مريد مولانا محمد مغربى بود و تربيت از او يافت و به خدمت جمعى ديگر از اكابر مثل سلطان خواجه على صفوى و شيخ زين الدّين خوافى و شيخ كمال خجندى نيز رسيد در نوشتن خط سرآمد روزگار خود بشمار مىرفت و سند خط استادان آذربايجان و خراسان به دو مىپيوندد . خواجه عبد الرحيم و برادر مهترش خواجه عبد الحى هر دو در خوشنويسى شاگرد والد ماجد خود بوده‌اند .\r\n\r\nتأليفات او :\r\nحافظ حسين مىنويسد : « حضرت خواجه را تصانيف خوب هست خصوصا در علم تصوف ، مثل « مفاتيح الغيب » ، « حاشيه بر شرح اصطلاحات شيخ عبد الرزاق كاشى » ، « شرح نصوص شيخ صدر الدّين محمد قونيوى » ، « شرح بر قصيدهء ميميهء خمريهء فارضيه » ، « رسالهء سنهء سرمديه » ، « شرح رباعى حوراييه » ، « شرح بر بعضى از ابيات مشكلهء گلشن راز » و . . .\r\nدر فهرست نسخه‌هاى خطى گويا همين « شرح نصوص » تحت عنوان « دقايق در معرفت حقايق » ياد و اضافه شده است كه گزارشى است از مشكلات « فصوص الحكم » در 12 باب و نسخه‌يى از آن در كتابخانهء آستان قدس رضوى به‌شمارهء 930 حكمت هست ( فهرست رضوى ، ج 4 ، ص 220 ) .\r\nولى ظاهرا « فصوص الحكم » غير از « نصوص » است آن تأليف فارابى است و اين تصنيف صدر الدّين قونيوى .\r\n\r\n","description":"","footnote":"","page_name":" 338 ","page_number":398},
  {"content":"\r\n\r\nگويند خواجه عبد الرحيم با برادر خود در ماه مبارك رمضان به خدمت شيخ كمال خجندى مىرسند و از كمال اطاعت و انقياد حسب الامر شيخ روزهء خود را مىشكنند . شيخ مىفرمايد دو حديث مىخوانم شما ياد گيريد اول ( الصوم لى و انا اجزى به ) دوم ( تجوع ترانى تجرد تصل ) خلوتى اين دو حديث را چنين به نظم مىآورد :\r\n شنيدم من از شيخ كامل كمال * دو قدسى حديث و گرفتم به دل\r\nنخستينش « الصوم لى » و دگر * « تجوع ترانى تجرد تصل » \r\nوفات او در غره محرم سال 859 واقع شده و در حظيره بابا مزيد مدفون است . از اوست :\r\n شكرانهء اين نعمت عظمى كه تو را هست * گه‌گه گذرى كن سوى بازار خموشان\r\nتا خاتمهء كار تو چون فاتحه گردد * بر « خلوتى » گم‌شده يك فاتحه برخوان \r\nدر تاريخ فوت مغربى كه در اواخر 809 اتفاق افتاد تسامحا چنين گفت :\r\n چون « مغربى » از مغرب تن رفت به مشرق * در جنت فردوس بديدم كه به سير است\r\nپرسيدمش از عاقبت و سال وفاتش * خندان و خرامان شد و فرمود كه « خير » است \r\n810\r\n( روضات الجنان ، ج 1 ، ص 75 ؛ ص 82 - 88 - دانشمندان آذربايجان ، ص 141 - 142 )\r\n\r\nخليل تبريزى\r\nمردى خيّر و خبير و عالم و ثروتمند بود و در تبريز مسجدى ساخت اين مطلع از اوست .\r\n مرا چون بيند از غيرت شود شرمنده يار از من * الهى گم شوم تا او نگردد شرمسار از من \r\n( تحفهء سامى ، ص 372 - دانشمندان آذربايجان ، ص 142 )\r\n\r\n","description":"","footnote":"","page_name":" 339 ","page_number":399},
  {"content":"\r\n\r\n\r\nخوارى تبريزى\r\nاز سخنوران سدهء دهم هجرى قمرى تبريز است صاحب خلاصة الاشعار مىنويسد :\r\nبعضى كه به صحبت وى رسيده مىگويند خود مىگفت كه اصل من از هرات است اما اكثر مردم او را تبريزى مىدانند ، على اى حال مردى رندوش و يتيم مشرب بوده ، و در حيله‌گريها و عياريها تتبع « عمرو بن اميهء ضمرى » « 1 » نموده ، و با اين خصايل در شيوهء شاعرى خوش‌گوى و درست‌بيان است ، و در طرز غزل سرآمد غزل‌سرايان آن نواحى و طبعش به زيور تازگى و شيرينى مزين و محلى . گويند كم شعرى را مىپسنديد ، و قلم نسخ بر اقران و معاصران خود مىكشيد ، و در ميان غزل‌گويان به مولانا لسانى اعتقاد تمام داشت ، و اشعار او را بر شعر ساير سخنوران مثل فغانى و شهيدى و اهلى و امثال ايشان ترجيح مىداد ، و الحق طرز غزلش به طرز غزل مولانا لسانى موافقتى داشته ، و لهذا او را شاعرتر و غزل او را بهتر دانسته ، اما در عاشقى بسيار بىطالع بوده ، و دايم‌الاوقات با مطلوب و رقبا نزاع و جدال نموده ، گويند وقتى نزد حافظ پسرى خوش‌آواز عاشق گشت ، و در مدت عاشقى هرگز از او شاكر و راضى نگشت ، لاجرم دايم زبان به شكوه گشوده بود ، دوستان و متابعان خود را در آزار و رنجانيدن وى و مصاحبانش ترغيب و تحريض مىنمود .\r\nوفاتش در شهور سنهء نهصد و هفتاد و چهار ( 974 ) واقع شده و . . . صادقى افشار مىنويسد :\r\nخوارى تبريزى شخصى تيزطبع و خوش‌سليقه بود ، و نستعليق خفى را خيلى خوب مىنوشت ، ولى بسيار بىباك و شب‌رو و خونى بود ، و در اين باب به پند و اندرز دوستان گوش نمىداد ، . . .\r\nطبع شعرش خوب بود ، و اين ابيات از اوست :\r\n به آزار دل من گرم كن يا رب چنان او را * كه هرگز هيچ‌كس با من نبيند سر گران او را \r\n* * *\r\n حسرت ديدار جانان مىكشد آخر مرا * آه از اين حسرت كه هجران مىكشد آخر مرا \r\n\r\n\r\n","description":"","footnote":"\r\n( 1 ) - عمرو بن اميهء ضمرى كه پيشواى عيارانش دانند ، از اصحاب رسول خدا محمد مصطفى ( ص ) بود ، و تنها كسى است كه از وقعهء بئر معونه كه در ماه صفر سال چهارم از هجرت روى داد ، جان به سلامت برد . ( لطائف الطوائف ، ص 363 )\r\n","page_name":" 340 ","page_number":400},
  {"content":"\r\n\r\n در فراقت هر زمان هستم به دردى مبتلا * كاشكى مىمردم آن دم كز تو مىگشتم جدا \r\n* * *\r\n هر زمان جايى نهد عاشق سر خود شام هجر * عشق خوابش برده ، پندارد كه بالينش بد است \r\n* * *\r\n با رقيبان الفت از حد مىبرد ، هان اى فلك * آن‌همه انگيز اسباب جداييها كجاست \r\n* * *\r\n بر من حرام ذوق وصالت ، اگر مرا * هرگز شكايت از تو به خاطر رسيده است \r\n* * *\r\n من كه انگشت‌نما بودم ، از آن كو رفتم * تا دگر تير بلا را كه نشان خواهد بود \r\n* * *\r\n فريبم مىدهى « خوارى » كه نامت مىبرد گاهى * دروغ است اين ، زبان او به نام من كجا گردد \r\n* * *\r\n پيش از آن روزى كه بخت از وصل خوشحالم كند * دستبرد هجر مىترسم كه پامالم كند \r\n* * *\r\n درد هجران ذوق وصل از خاطر ناشاد برد * محنتى پيش آمد از هجران كه وصل از ياد برد \r\n* * *\r\n آتش زبان شدم ز پىِ خواهش مراد * يك حرف گرم ازو نشنيدم هزار حيف \r\n* * *\r\n به حمد اللّه كه آن نامهربان را مهربان ديدم * به رغم دشمنانش با خود آخر هم‌زبان ديدم\r\nچه گويم شكر اين دولت كه آن بىرحم بدخو را * به هر نوعى كه دل مىخواست آخر آن‌چنان ديدم \r\n* * *\r\n كى بود كه آزرده دل از يار نبوديم * رنجيده از آن شوخ دل‌آزار نبوديم\r\nكى بود كه خونين جگر از بزم وصالش * محروم ، ز بدگويى اغيار نبوديم \r\n\r\n","description":"","footnote":"","page_name":" 341 ","page_number":401},
  {"content":"\r\n\r\n به خود آخر قرار درد هجران دادم و رفتم * چو مشكل بود بىاو زيستن ، جان دادم و رفتم\r\nچو بر من گريه زور آورد از جور و جفاى او * ز اشك و آه ، عالم را به طوفان دادم و رفتم \r\n* * *\r\n ديگر حريف آه و فغان تو نيستم * « خوارى » ازين دو كار يكى اختيار كن\r\nيا صبر پيش گير و دگر از پيَش مرو * يا ز آه و ناله منع دل بىقرار كن \r\n* * *\r\n تو گرمى مىكنىّ و من ز بخت خويش مىنالم * كه چون گردم گرفتار تو خواهى سركشيد از من\r\nندانم عذر چون خواهم دل سرگشته را « خوارى » * كه تا عاشق شدم آسايشى هرگز نديد از من \r\n* * *\r\n رقيبان عاشق لطفند ، اگر باور نمىدارى * به استغنا دو روزى امتحانى مىتوان كردن \r\n* * *\r\n از اين جور و جفا آخر پشيمان خواهمت ديدن * ز قتل كشتهء بيداد ، حيران خواهمت ديدن\r\nكسى كامروز دارى در گذرها دست بر دوشش * به او در هر گذر دست و گريبان خواهمت ديدن \r\n* * *\r\n به رنگ ديگر امروزم نصيحت مىكند ناصح * مبادا دل ز دستش برده باشد دل‌ستان من \r\n* * *\r\n بهار آمد ، ندانم عزم صحرا مىكند يا نه * گذارى بر من مجنون شيدا مىكند يا نه \r\n\r\n","description":"","footnote":"","page_name":" 342 ","page_number":402},
  {"content":"\r\n\r\n تو اى محرم بگو كز گفتگوى او چه فهميدى * به حالم رحمى آن بىرحم پيدا مىكند يا نه\r\nچو آيد غير پيشت ، يك‌زمان گرمى مكن با او * ببين ديگر وصالت را تمنا مىكند يا نه\r\nبراى امتحان يك‌ره به حال او تغافل كن * تو را بنگر به پيش خلق رسوا مىكند يا نه \r\n* * *\r\n چو پرسد حال مشتاقان ، بگو درد دلى « خوارى » * خدا داند كه ديگر باعثى پيدا شود يا نه \r\n* * *\r\n از سر مستى خوش آن ساعت كه چون يادم كنى * بى خود آيى و ز بند محنت آزادم كنى\r\nبخت آنم كو كه خواب‌آلوده برخيزى شبى * ناله‌ام نشناسى و گوشى به فريادم كنى\r\nبىوفاييها نخواهد يافت چندانى خلل * پيش مردم گر به تقريبى گهى يادم كنى \r\n* * *\r\n به صد خوشحاليش « خوارى » ز پى رفتى چه پيش آمد * كه باز اندر ميان خاك و خون افتاده مىآيى \r\n* * *\r\n ز بس خو كرده با غم خاطرم ، شاد است پندارى * نمىخواهد خلاص از محنت ، آزاد است پندارى\r\nتو را اى همنشين بر گريهء من خنده مىآيد * به بدخويى سروكارت نيفتادست پندارى \r\n* * *\r\n ميرم از هجر و نخواهم كه به من رام شوى * ترسم از عشق من سوخته بدنام شوى \r\n\r\n","description":"","footnote":"","page_name":" 343 ","page_number":403},
  {"content":"\r\n\r\nاز رباعيات اوست :\r\n عمرى به ره عشق دويديم ، بس است * ناديده وفا ، جفا كشيديم ، بس است\r\nدر عشق تو بوده كام ما ناكامى * اى دوست به كام خود رسيديم ، بس است \r\n( مجمع الخواص ، ص 216 - شمع انجمن ، ص 143 - دانشمندان آذربايجان ، ص 128 - 129 - مكتب وقوع ، ص 98 - 103 - فرهنگ سخنوران )\r\n\r\nخيّام‌پور تبريزى\r\nعبد الرسول تاهباززاده ( معروف به خيام‌پور ) فرزند حاجى محمود تاهباز به سال 1277 هجرى شمسى در تبريز تولد يافت پس از تحصيلات مقدماتى و متوسطه در سال 1306 به خدمت وزارت فرهنگ درآمد .\r\nدر سال 1312 ليسانس فلسفه و ادبيات گرفت و به مناسبت شاگرد اولى به گرفتن مدال درجهء اول علمى نايل شد .\r\nاز سال 1316 تا 1325 سمت مديرى دبستان ايرانيان را در استانبول عهده‌دار بود و در ضمن ادامهء اين خدمت به گرفتن ليسانس ديگر و دكترى از دانشگاه استانبول توفيق يافت .\r\nپس از تأسيس دانشگاه تبريز از مهر ماه 1326 در دانشكدهء ادبيات تبريز به تدريس و تحقيق پرداخت .\r\nدر شهريورماه سال 1349 به تهران نقل مكان كرد و ازآن‌پس تمام وقت خود را صرف تكميل كتاب نفيس « فرهنگ سخنوران » نمود . فوت استاد در هفتم فروردين‌ماه 1358 اتفاق افتاد .\r\nتأليفات و آثار او را مىتوان به چهار قسمت تقسيم كرد :\r\n\r\n1 - تأليفات :\r\nالف - دستور زبان فارسى ( اين كتاب تاكنون بارها به طبع رسيده است ) .\r\nب - فرهنگ سخنوران ( كتاب‌شناسى شعرايى كه به فارسى شعر سروده‌اند ) .\r\nج - رسالهء يوسف و زليخا ( تحقيق دربارهء منظومه‌هاى يوسف و زليخا در ادبيات ايران و ترك ) .\r\n\r\n","description":"","footnote":"","page_name":" 344 ","page_number":404},
  {"content":"\r\n\r\nد - رسالهء عربى براى فارسى .\r\n\r\n2 - ترجمه :\r\nتذكرهء مجمع الخواص تأليف صادقى افشار كه از تركى جغتايى به زبان فارسى ترجمه شده است .\r\n\r\n3 - مقاله :\r\nالف - سلسلهء مقالات غلط مشهور كه در 13 شماره از شماره‌هاى سال اول و دوم « نشريهء دانشكدهء ادبيات تبريز » انتشار يافته است .\r\nب - شيوهء انتقاد در مجلهء راهنماى كتاب .\r\nج - رسم خط فارسى .\r\nو چند مقالهء ديگر كه از تركى به فارسى ترجمه شده است .\r\n\r\n4 - تصحيح و تحشيه :\r\nالف - مجمع الخواص ( كه علاوه بر ترجمه تصحيح نيز شده است ) .\r\nب - نگارستان دارا ، جلد اول .\r\nج - رياض الوفاق ( كه تلخيص نيز شده است ) .\r\nد - تذكرهء اختر ، جلد اول .\r\nه - مصطبهء خراب .\r\nو - حديقهء امان اللهى .\r\nز - تذكرهء روضة السلاطين .\r\nح - سفينة المحمود ، در دو جلد .\r\n* آقاى دكتر عبد الحسين زرين‌كوب در ديباچهء فرهنگ سخنوران ( چاپ دوم ) از دوست مفضال خود چنين ياد كرده‌اند :\r\n« اين فرهنگ تحقيقى در واقع كتابشناسى تاريخ شعر و شاعرى در زبان فارسى محسوبست ، در عين حال تحقيقى ابتكارى است كه هنوز در زمينه‌هاى ديگر و حتى در زمينهء نثر فارسى جاى نظير آن خالى مانده است .\r\nدر اين كتاب نويسنده تمام مآخذ قابل دسترس را كه در باب نام‌آوران شعر فارسى آمده است در ذيل نام آنها به ضبط مىآورد : كارى دقيق و پرمحنت كه شكيبايى عاشق راستين را\r\n\r\n","description":"","footnote":"","page_name":" 345 ","page_number":405},
  {"content":"\r\n\r\nطلب مىكند و پيداست كه تا محقق عشقى واقعى به شعر و زبان فارسى نداشته باشد خود را يك‌تنه در كارى كه امروز جز يك مؤسسهء پرطول عرض پژوهشى ، و آن نيز جز با صرف هزينه‌يى فراوان و با همكارى جمعى بسيار از محققان پرشور از عهدهء انجام دادنش برنمىآيد ، درگير نمىكند .\r\nاينك كه چاپ دوم كتاب ، به پايمردى بازماندگان وى انتشار مىيابد سعى مستمرى كه تا پايان عمر استاد محقق را در تكميل اين كار به تكاپوى جدى واداشته است جلوهء ديگر دارد و تحسين و اعجاب بيشترى را در خاطر اهل تحقيق برمىانگيزد . » . . .\r\n« اينكه بعد از تقاعد از خدمت به وى سپاس‌نامه‌يى با عنوان « استاد ممتاز » داده شد ، چيزى بر شأن وى نيفزود اما آنچه دكتر مرتضوى در بزرگداشت استاد ، با بيانى موجز و لطيف بر زبان راند ، آنچه مرحوم قاضى طباطبايى در باب مراتب دانش وى در طى نطقى شيرين و پرنكته به بيان آورد و مخصوصا آنچه مرحوم ترجانىزاده در يك چكامه عالمانه و پرطنطنهء خويش در تجليل مقام دكتر خيام‌پور انشاء كرد تأثير قابل ملاحظه‌يى را كه شخصيت ادبى او در محيط فرهنگ و دانش ديار خويش برجا گذاشته بود عميق و پرجاذبه نشان داد .\r\nبا آنكه در زمينهء تدريس و تحقيق شخصيت دكتر خيام‌پور در مرتبهء عالى بود ، باز ، كارآيى و بىادعايى و فروتنى مرد ، او را از لحاظ مراتب اخلاقى و انسانى نيز در مرتبه‌يى وراى عادى قرار مىداد ، تا آنجا كه من در تبريز و خارج از آن با احوال و اخلاق دكتر خيام‌پور آشنايى يافتم او را نمونه‌يى از نادره مردان عالم يافتم - مردانى صديق ، فعال ، و در عين حال عارى از تظاهر به نظير اين‌گونه مردان در مدت عمر كمتر برخورده‌ام ، و طرفه آنست كه در بين معدودى كسان هم كه آنها را از اين جمله شناخته‌ام ، تعداد زيادى مثل دكتر خيام‌پور فرزندان آذربايجان بوده‌اند . »\r\nاگرچه استاد جز به تفنّن به شاعرى نپرداخته است ، امّا نمونهء ذيل مؤيّد آن است كه « خيام‌پور » قريحهء شعر هم داشته است .\r\nانگيزهء تأليف « فرهنگ سخنوران » ؛ تصحيح تذكره‌ها نيز كه بيانگر علاقهء مفرط وى به قاطبهء شعر است . قطعا از همان منبع سرچشمه گرفته است .\r\nاستاد مىنويسد :\r\n« يكى از همكاران سابق قطعه‌يى در شكايت از تبريز و تبريزيان بمطلع :\r\n\r\n","description":"","footnote":"","page_name":" 346 ","page_number":406},
  {"content":"\r\n\r\n به تبريزم چو گوهر در دل سنگ * كسى قدر و بهاى من نداند \r\nسروده بود كه مرا واداشت تا قطعهء ذيل را پاسخ بدهم .\r\nتبريزى !\r\n ز تبريزى عزيزم شكوه كم كن * كه از تبريزيان شكوه نبايد\r\nهرآن كز خاك تبريز است ، هموار * سوى حق و حقيقت مىگرايد\r\nزبانش را نيالايد به باطل * دهانش را نه بر بى جا گشايد\r\nنداند راه و رسم چاپلوسى * خوش‌آمدگوئى از وى برنيايد\r\nنه بدگوئى كند بىعلّت از كس * نه بىموجب كسى را مىستايد\r\nبه نيكو بد ، به بد نيكو نگويد * چنان مىگويد و چندان‌كه شايد\r\nترازووار كردارت بسنجد * نه چيزى كم كند ، نى مىفزايد\r\nزبان مىبندد و آيينه كردار * ترا چونان كه هستى مىنمايد\r\nتو گرم و نرم و شيرين باش تا وى * همى شيرين و گرم و نرمت آيد . » \r\n( مقدمهء فرهنگ سخنوران ، چاپ دوم - ياد ياران ، ص 311 - 319 )\r\n\r\nخيرى تبريزى\r\nدر قرن دهم مىزيست و از جملهء شعراى غير مشهور بود اين مطلع از اوست :\r\n بگشايد آن نگار چو زلف دوتاى خويش * سازد هزار دل‌شده را مبتلاى خويش \r\nدر « دانشمندان آذربايجان » به نقل از تحفهء سامى از اين شاعر به عنوان « حيرتى » نيز ياد شده درحالىكه در تحفهء سامى مصحح همايون فرخ از شاعرى بدين تخلص كه تبريزى باشد ذكرى نرفته است .\r\n( تحفهء سامى ص 263 - صحف ابراهيم ( نسخهء عكسى ) - دانشمندان آذربايجان ، ص 143 ، ص 128 « حيرتى » - الذريعة ، ج 9 ، ص 276 ، ص 311 )\r\n\r\n","description":"","footnote":"","page_name":" 347 ","page_number":407},
  {"content":"\r\n\r\n\r\nدانش تبريزى [ ( حاجى ميرزا نجف على خان ) 
  ]\r\nحاجى ميرزا نجف على خان پسر ميرزا حسن على تبريزى در فقه و اصول و احاديث و اخبار و علوم ادبى اطلاع كامل داشت به سال 1273 ق . از آذربايجان به استانبول رفت و با ميرزا سنگلاخ ( متوفى در 1294 ) طرح دوستى افكند و همنشين شد .\r\nدانش تا سال 1303 قمرى قونسول ايران در استانبول بود و بعد به مصر انتقال يافت .\r\nصاحب المآثر و الآثار دربارهء وى مىنويسد : « حاج نجف على خان جنرال قونسول مأمور مصر . . . در معقول و منقول و فن ديپلماسى و خط تحرير و صناعات انشا و فضائل ديگر شخصى است هنرگستر . تأليفات چند از آن دانشمند مسموع از آن جمله ميزان الموازين مطبوع افتاده » .\r\n\r\nآثار او :\r\n\r\n1 - مجمع الاوصاف :\r\nاشعار شعرا در مدح ميرزاى سنگلاخ است كه وى جمع‌آورى كرد و به سال 1276 ق . در 131 صفحه در استانبول به چاپ رسانيد .\r\n\r\n2 - مشكاة الحيات فى تفسير الآيات :\r\nتفسير آيهء ذو القرنين ، تاريخ فراغت از تأليف 1289 ق . و در همين تاريخ در استانبول به چاپ رسيد .\r\n\r\n3 - ميزان الموازين فى امر الدّين :\r\n( رد ميزان الحق هانرى مارتن ) به سال 1288 ق . در 295 صفحه در استانبول به چاپ رسيد .\r\n\r\n4 - روزنامه اختر استانبول\r\nنيز يكى از مؤسسات او بود كه از تاريخ 1292 ق . مدت بيست و يك سال مرتبا انتشار يافت .\r\nناگفته نماند كه در عهد ميرزا نجف على خان عدهء زيادى از مشاهير رجال ايران مانند ميرزا جعفر خان مشير الدوله ، ميرزا ملكم خان ، ميرزا محسن خان ، شيخ الرئيس « حيرت » ، آخوندزاده ، ميرزا حبيب اصفهانى ، ميرزا آقا خان كرمانى ، شيخ احمد روحى ، سيد جمال الدّين اسدآبادى ، ميرزا رضا خان بكشلو ، ميرزا آقا خان صاحب قلم ، آقا محمد طاهر مدير روزنامهء اختر ، ميرزا مهدى نگارندهء آن و . . . در استانبول مأموريت داشته و يا در آنجا\r\n\r\n","description":"","footnote":"","page_name":" 348 ","page_number":408},
  {"content":"\r\n\r\nتوقف كرده و ساكن بوده‌اند .\r\nدر مجمع الاوصاف چند قصيده از او در مدح ميرزا سنگلاخ آمده از آن جمله چند بيت از قصيده‌يى ذيلا نقل مىشود :\r\n افسرده شد مرا تن از دور روزگار * دورى ز باده خواهم كز دل برد غبار\r\nساقى هلا به دورت گردم بيار جام * برهان مرا همى جان ز اندوه روزگار\r\nدانى نه چند روزهء دهر است مستدام * دانى نه بند موزهء وقت است استوار . . .\r\nاى ذات تو خلاصه‌يى بر گلشن وجود * عالم شجر شمرده شود ذات تو ثمار\r\nتنها نه در ستايش تو لنگ پاى من * در راه سنگلاخ مديحت چو من هزار\r\n« دانش » دگر مگوى مگر آنكه با دعاش * بگشا زبان به حضرت بىچون كردگار . . . \r\n( مجمع الاوصاف - المآثر و الآثار ، ص 197 - 198 - دانشمندان آذربايجان ، ص 143 - 144 - الذريعة ، ص 315 - مؤلفين مشار ، ج 6 ، ص 542 )\r\n\r\nدانش تبريزى [ ( ميرزا لطف على نصيرى امينى ) 
  ]\r\nميرزا لطف على نصيرى امينى ملقب به صدر الافاضل و متخلص به دانش فرزند محمد كاظم تبريزى فرزند ميرزا لطف على فرزند كربلايى كاظم خان فرزند محمد خان نسايى است .\r\nوى از علما و فضلاى سدهء سيزدهم و چهاردهم هجرى قمرى محسوب مىشود . در نوزدهم رمضان 1268 هجرى در شيراز متولد شد و تا هفده‌سالگى اصول خط و ادبيات عربى را آن‌چنان فراگرفت كه مورد تحسين اساتيد واقع شد و به « اديب » شهرت يافت و بعد از طى مراحل به اصول و فقه و حديث و تفسير و منطق و رياضيات و طبيات و الهيات پرداخت .\r\nدر تاريخ تولد او اختلاف است چه مرحوم قزوينى ( يادگار سال 5 ) نوشته‌اند « در سنهء 1274 قمرى متولد شد و عمدهء تحصيلات خود را در مدرسهء ميرزا محمد خان سپهسالار كه نزديك مدرسه خان مروى است و مشهور است به مدرسهء سپهسالار قديم به پايان رسانيد و در مجلس درس مرحوم ميرزا ابو الحسن جلوه حاضر مىشده است ، در عهد مظفر الدّين شاه قاجار براى تعليم چند نفر از شاهزادگان و سپس بعد از عهد مظفرى براى تعليم\r\n\r\n","description":"","footnote":"","page_name":" 349 ","page_number":409},
  {"content":"\r\n\r\nاحمد شاه منصوب گرديد ، در ادبيات عرب فى الواقع در عصر خود صاحب ترجمه عديم النظير بود . . . » وى قريحهء شعر نيز داشت و ابتدا « فانى » تخلص مىكرد و سپس تخلص خود را در سال 1296 به « دانش » تبديل كرد و به صدر الافاضل ملقب گشت .\r\nميرزا محمد منشى ساوجى در تذكرهء منشى « مؤلفهء 1295 » ترجمهء مفصل او را آورده كه عينا در تاريخ تذكره‌ها ( ج 1 ، ص 366 - 371 ) نقل شده و ملخص آن چنين است :\r\n« . . . آقا ميرزا لطف على متخلص به دانش اگرچه شاعرى دون رتبهء ايشان است ولى چون نگارش اين رساله گزارش حال شعراى معاصرين است اشارتى بل بشارتى به طالبان رموز نظم و كنوز كلام از حال و حالت ايشان مىشود . اصل برومند آن جناب از خاك فرحناك خطهء تبريز است و از طرف مادر نسبش به شارح علوم اولين و آخرين استاد البشر عقل حادى عشر خواجه نصير طوسى مىرسد . بالجمله والد ماجدش جناب آقا محمد كاظم امين السفرا است .\r\nچون آثار قابليت و استعداد در فرزند خود مشاهده كرد همت به تربيتش گماشت و از مكتبش به مدرسه فرستاد . آن قدر نگذشت كه آن يگانهء آفاق در جميع علوم منفرد و طاق گشت . از علو همت به تكميل خطوط سبعه پرداخت و در حسن خط كارش به جايى رسيد كه بزرگان اين فن در حقش گفتند :\r\n اندر قلمت كه بخش كوكب باشد * صد معجزه موجود و مرتب باشد \r\nغرض خط نسخ به خطوط استادان كشيد حتى به صالح و عبد الرشيد . ثلثش در ربع مسكون منتشر گشت . ريحانش غبار از دلها زدود . حسن تعليق تعلق به او گرفت . كوفى معزول را خط حكم داد . محقق شد كه امروز اين پادشاه خط درويش عهد است و شفيعاى وقت ، بعد از آن شوقش به اشعار و ذوقش به گفتار كشيد . چون به صفاى ذات و نيكى صفات و حسن افعال و صلاح اعمال و وفور زهد و ورع متصف بود به اعانت روح القدس در اندك زمانى شعرش به شعرى و نثرش به نثره « 1 » رسيد . ابياتش پاسخ سخنان سحبان و حسان آمد .\r\nدر هر فنى از فنون نظم چنان مقتدر شد كه حيرت اولو الابصار و عبرت خداوندان افكار گشت .\r\nوقتى رساله‌يى از خيالات به نظر استاد كاملى رسيده بود در پشت آن كتاب نگاشته بود :\r\n« هوش‌رباى خرد است اين كتاب »\r\n\r\n\r\n","description":"","footnote":"\r\n( 1 ) - شعرى و نثره از منازل قمرند .\r\n","page_name":" 350 ","page_number":410},
  {"content":"\r\n\r\nاين پاك فطرت با آنكه در اول شباب است گرد معاصى نگشته و گرد گناه به دامن عفافش ننشسته . پيوسته با علما و صالحان نشيند شب و روز در تلاوت كلام كردگار و حلاوت اوراد و اذكار است غالب روزها روزه است و در پيشگاه رحمت به دريوزه . . .\r\nاين بلبل هزاردستان و اين سوسن صد زبان را در اقسام بيانها زبانهاست كه دل را زنده و جان را تازه مىسازد . در تقبيح و تحسين و نفرين و آفرين و فصل و وصل ابهام و توضيح و كنايه و تصريح و تعريف و تنكير و تقديم و تأخير و ايجاز و اطناب يد بيضا ظاهر كند . در قصايد و غزليات و رباعيات و مسمط و معما و اشعار مصنوعه و اشعار عربى نهايت تسلط را دارد . . . » .\r\nسيد مرتضى رفعت هم ترجمهء حال او را در تذكرهء رفعت آورده و عبرت نايينى عينا در « مدينة الادب ، ج 1 ، ص 951 - 954 » نقل كرده است .\r\nصاحب الذريعة مىنويسد . . . « و قد كتب ولده الفاضل مجد الدّين النصيرى الامينى رسالة فى ترجمة والده مبسوطة رايت مسودتها عنده فى طهران فى ( 1365 ) و . . . » .\r\nدر كتاب « دانشمندان و سخن‌سرايان فارس » از اساتيد و از تأليفات او چنين ياد شده است :\r\nاساتيد دانش در فقه و اصول مولانا قاسم قندهارى مشهور به جناب و مولانا محمد مؤمن كاشانى و آخوند مولى غلام حسين طهرانى و ميرزا حسن مجتهد آشتيانى و شيخ عبد النبى مجتهد نورى و شيخ محمود معرّب و شيخ محمود عراقى و شيخ محمد حسن قمى و سايرين بوده‌اند و استادان رياضى او شيخ عبد النبى نورى و ميرزا حسن خراسانى و ميرزا حسن طارمى و شيخ ابراهيم زنجانى و ميرزا حسين سبزوارى و شيخ محمد منجم شوشترى و اساتيد حكمت و كلام وى شيخ عبد النبى ، ميرزا حسن كرمانشاهى ، مدرس زنوزى ، ميرزا ابو الحسن جلوهء اصفهانى و اساتيد طب او ميرزا محمد حسين سلطان الفلاسفة ، صدر الاطباء خراسانى ، ميرزا رضى حكيم‌باشى و در تصوف آقا محمد رضا قمشه‌يى و در قرائت حسين قارى متولى امامزاده يحيى ، ابو الحسن خرقانى و در شيمى ميرزا محمد كاظم بوده است .\r\n\r\nتأليفات او :\r\n1 - الابداع و اوضاع فى الاطباع فى الاسجاع و الاتباع ( فارسى و عربى ) 2 - ابو قلمون 3 -\r\n\r\n","description":"","footnote":"","page_name":" 351 ","page_number":411},
  {"content":"\r\n\r\nاخگر ( در شرح معميات ) و نسخه‌يى از آن در كتابخانهء دانشگاه تهران به‌شمارهء 25 / 4734 نوشتهء شوال 1294 هست . ( فهرست دانشگاه ، ج 14 ، ص 3690 )\r\n4 - اساطير ( در فرهنگ باستانى ) 5 - الاعلام فى ترجمة بعض الاعلام ( در ترجمه اسامى 107 نفر كه مضاف اليه اسم آنها على است ) 6 - اغلاط لهجة اللغات ( كتاب لهجة اللغات تأليف محمد اسعد افندى است و تاريخ تأليف آن 1038 قمرى و در 1316 ق . در استانبول چاپ شده ) 7 - اكسير اللغة 8 - اندرزنامه ( رساله‌يى است در آداب مكالمه به فارسى خالص ) 9 - اواسط القلائد فى الروابط و الفرائد ( تاريخ تأليف 1299 قمرى ) 10 - كتاب الايضاح ( در منطق به فارسى ) 11 - الباحث عن ابن يافث ( در نحو و لغت تركى ) 12 - كتاب البناء ( براى پسرش ميرزا مجد الدّين به فارسى نوشته و در مبنيات است ) 13 - بياض ( مجموعه‌يى است از منشآت خودش ) 14 - پريشان 15 - پراكنده ( جنگ اشعار است ) 16 - تذييل العروض ( در تقطيع و عروض ) 17 - ترجمان الحال 18 - تعليقات على كتاب لوعة الشاكى و دمعة الباكى تأليف شيخ صلاح الدّين صفدرى 19 - تلخيص شرح خطبة القاموس ( به زبان تركى ) 20 - جزء اول از جنگ ناطقى ( تاريخ تأليف 1295 ) 21 - خرده 22 - خطبهء لؤلوئيه ( عربى ) 23 - الخطبة المترجمه ( تاريخ تأليف 1306 ق . ) 24 - خمسة المجد و خمسة النجد ( مشتمل بر 5 رساله و در نحو است ) 25 - داموس ( در اصطياد اغلاط قاموس ) 26 - دبستان ( در اصطلاحات علمى به زبان فارسى ) 27 - درر منضده و غرر مرصده ( مشتمل بر نظم و نثر عربى و فارسى تاريخ تأليف 1314 قمرى ) 28 - در منثور ( در نثر مسجع و سجع مرصع و تجنيس و متوازى و مطرف ) 29 - درهم و برهم ( تأليف 1316 قمرى ) 30 - دستور البلاغة ( شرح قصيدهء لغويهء فارسى ) اصل قصيده 95 بيت بوده و شرح آن مفصل و متجاوز از هشتاد جزوه مىباشد 31 - دمعه ( در محاضرات ) 32 - ذخيرة المنشى 33 - راموز الرموز ( در اقسام خطوط مرموزه ) 34 - روضه 35 - رسالة الاصوات ( در موسيقى ) 36 - رساله در تشريف علم و دانايى و تخفيف جهل و گمراهى 37 - رسالة العين 38 - رسالهء شرط الرقم در قط قلم 39 - رسالهء سينيه ( نامه‌يى است كه به ميرزا سعيد خان منشى حضور در سال 1315 قمرى با الزام حرف سين و اجتناب از حرف شين نوشته است ) 40 - رساله در حل معما 41 - رساله در آداب و كيفيت خط عبرى 42 - رساله فى الاسماء المعراة عن اللام 43 - رساله در آداب صحبت 44 - رسالهء شينيه 47 - رسالهء قلب و ابدال 48 - رسالهء لب اليواقيت 49 - رسالهء موجز ( در لغز )\r\n\r\n","description":"","footnote":"","page_name":" 352 ","page_number":412},
  {"content":"\r\n\r\n50 - رسالهء مفتاحيه ( در حساب ) .\r\n51 - سخن‌آموز ( اين كتاب شامل سه جلد است و در نحو و صرف فارسى مىباشد ) 52 - سخنستان ( فرهنگ فارسى به فارسى است ) 53 - سخن‌نامه 54 - سرّ اللغة يا سده‌نامه ( در لغات دساتيرى كه بعضى آنها را صحيح مىدانند و اشتباه مىكنند ) 55 - سفينة الفوائد و خزينة الفرائد 56 - سفينهء درر و دفينهء غرر ( در اسجاع و فقرات مقبوله به فارسى و عربى ) 57 - سوانح وجديه ( منظوم ) 58 - الشامل فهرسة الكامل للمبرد 59 - شرح قانونچه ( در طب به فارسى ناتمام ) 60 - شرح قصيدهء تحفة اللبيب و ترفة الاريب فى التكميل و التهذيب ( اصل قصيده را نيز خودش سروده ) 61 - شرح قصيدة وعظيه عياذيه ( به عربى در پنجاه جزء ) 62 - شكرستان ( غزلهايى است داراى يك وزن و قافيه ) 63 - صلوات نسبيه ، 64 - صيغ مشتركه ( تاريخ تأليف 1319 قمرى ) 65 - ضمير السمير و سمير الضمير ( به عربى تاريخ تأليف 1300 قمرى ) . 66 - علقة الشادى و بلغة الحادى فى شرح الكلام العربى و المستعرب الفيروزآبادى 67 - عوائد مجديه 68 - غرر الانشاء و درر الاملاء 69 - فوائد القلائد 70 - فصل الخطاب 71 - فوائد مجديه 72 - فوائد ملتقطه 73 - فهرسة لبعض فوائد المجمع 74 - قراضه و قراطه ( در فوائد و عوائد و محاضرات و مسامرات و مؤتلفات و مختلفات به طرز كشكول شيخ بهايى ) 75 - قيد النواظر و نزهة الخواطر 76 - كشف البرقع عن وجه المطلع 77 - الكشف عما على الكشف ( تعليقاتى است بر كتاب كشف الظنون تأليف حاج خليفه ) 78 - كشف الغمام عن شمس الاسلام ( در امتناع از تغيير خطوط اسلامى و معايب اين كار ) 79 - كفات الشتات و الفتات ( در فن محاضرات منظوم و منثور ، عربى و فارسى ) 80 - كلم و حكم ( در حكمت و نصيحت به سال 1377 ق . در تهران به چاپ رسيده است ) 81 - كنوز الذخائر و بحور الجواهر ( در منشآت و مكاتيب ) 82 - كيمياء اللغة ( در صرف افعال و اسماء ) 83 - لئالى ( در احاديث نبويه ) 84 - لطيفه ( شرح مثنوى يمينيه است كه از منظومات خودش مىباشد ) 85 - كتاب اللغات ( لغت عربى به فارسى ) 86 - متفرقات ( جنگ اشعار است ) 87 - كتاب المتفرقات ( جنگ است ) 88 - كتاب مثلث 89 - مجموعه ( منتخب نظم و نثر عربى و فارسى به طرز كشكول شيخ بهايى ) 90 - مجموعة الطرائف 91 - مجموعة الملتقطات 92 - كتاب مخمس ( برحسب دستور سلطان احمد شاه قاجار نوشته است ) 93 - مراسى الوجد فى مراثى المجد ( مجموعه‌يى است مشتمل بر نظم و نثر فارسى و عربى در رثاى ميرزا محمد خان مجد\r\n\r\n","description":"","footnote":"","page_name":" 353 ","page_number":413},
  {"content":"\r\n\r\nالملك پدر ميرزا على خان امين الدوله با حواشى و تعليقات مفيده قريب پنج هزار بيت ) 94 - كتاب مسدس ( به امر سلطان احمد شاه قاجار نوشته و در كتابخانهء سلطنتى ( سابق ) موجود است و مسودّه آن در دست ورثهء آن مرحوم است ) 95 - مسلك الادب فى مدرك العرب 96 - مشكاة المبتدى ( در عوامل ) 97 - معرّبات ( به‌طور سؤال و جواب ) 98 - مفتاح الصناعه ( در مصطلحات كيمياويون ) 99 - مقدمه ( در مقدمهء زبان عربى ) 100 - مقدمهء كتاب اصلاح المنطق شيخ صدوق يعقوب بن اسحاق 101 - كتاب فى ملح النظم و النثر ( در محاضرات به فارسى و عربى و نظم و نثر هر دو زبان ) 102 - ملخص ( تذكرهء شعراء ) « 1 » 103 - ملستان 104 - منتخب القصائد ( منتخب اشعار شصت و يك شاعر ) 105 - مبتضد مجدى 106 - منظومات مسدس 107 - منظومهء فارسيه ( در منطق ) 108 - نامهء نامى ( به طرز سامى فى الاسامى در اصطلاحات و به‌وسيلهء جعفر على فرزند مهدى قلى حافظ يزدى شرح شده است ) و نسخه آن در كتابخانهء دانشگاه تهران به‌شمارهء 11 / 4734 نسخ و شكستهء سدهء 13 هست . ( فهرست دانشگاه ج 14 - ص 3689 ) 109 - نثر الورد 110 - نديم المجد 111 - نصيحة الملل و فصيحة الغزل ( در پيدايش غزل به فارسى منظوم و منثور ) 112 - نمكدان ( در لطايف و ظرايف است به شيوهء عبيد زاكانى ) 113 - نوادر الاوزان ( در اسماء وارده به صيغهء فعل و فاعول و فاعل ) 114 - نور السحر و نور الشجر 115 - النوميات ( تذكرهء اشعارى كه نظم آنها در خواب اتفاق افتاده و اشاره به واقعهء هريك ) 116 - الوشيعه ( ناتمام ) 117 - هداية المجد 118 - هداية المؤمنات 119 - ( هزاردستان ( در محاضرات ) 120 - يادداشت‌نامه ( مجموعه‌يى از آثار نظم و نثر فارسى و عربى « دانش » ) 121 - منظومهء بديهيه ( صد بيت در بحر هزج مسدس ) 122 - يادگارنامه ( مشتمل بر نظم و نثر و عبارت از مثنوى هفت اختر « 3500 بيت » و رسالهء منظوم در قرائات و رسالهء وافيه در قافيه و رسالهء ايقاظ الرقود در موعظه و شرح قصيدهء انصافيه و خطب مصنوعه و مطبوعه و ديوان اشعار عربى و فارسى متجاوز از بيست هزار بيت » . در كتابخانهء مركزى دانشگاه تهران جنگى است تحت شماره 4734 و در قسمت اول آن به يادگارنامه كه « مختصرى از كليات اوست » آمده : يادگارنامه در تهران به تاريخ رجب 1290 پايان يافته است . ( فهرست دانشگاه ، ج 14 ، ص 3688 )\r\nوفات « دانش » روز پنجشنبه ششم شعبان 1350 هجرى قمرى مطابق 24 آذرماه 1310 اتفاق\r\n\r\n\r\n","description":"","footnote":"\r\n( 1 ) - ر ك : تاريخ تذكره‌هاى فارسى ، ج 2 ، ص 285 .\r\n","page_name":" 354 ","page_number":414},
  {"content":"\r\n\r\nافتاد و در شهر رى در جوار مزار شيخ صدوق ( ابن بابويه ) مدفون گرديد .\r\nنمونه‌يى از اشعار اوست :\r\n تا سر زلف تو چون حلقه به گوش است مرا * آسمان از مه نو حلقه به گوش است مرا\r\nبنوازد اگرم نرگس مستت گاهى * چه نيازى به خم باده‌فروش است مرا\r\nتا ابد حلقه به گوش صنمى بايد بود * وين حديث از ازل آويزه گوش است مرا\r\nاز كف چون تو بتى نوش‌لب و شكر خند * گر همه نيش بود مايهء نوش است مرا\r\nسخنى ساز كن و زندگيم از سر گير * كه روان بر لب از آن لعل خموش است مرا\r\nتا تو در بزم رقيبى ، اگرم چنگ‌صفت * بنوازند چو دف باز خروش است مرا\r\nدوش در واقعه گيسوى توام بود به دست * كف پر از لخلخه از وقعهء دوش است مرا\r\nتا كيم آيت لطفى رسد از حضرت دوست * ديده دايم به ره پيك و سروش است مرا\r\n« دانشا » با اثر عاطفت حضرت دوست * چه غم از مدعى بيهده‌كوش است مرا \r\n* * *\r\n باشد به چشم مدعى در راه عشق از خارها * در چشم من هر خار آن باشد به از گلزارها\r\nبگشا به رويم در ، كه من گلچين نيم اى باغبان * تا كى به حسرت بنگرم از رخنهء ديوارها\r\nباشند اهل كفر و دين زناربند و كعبه جو * ما راست روى و موى او كه آن كعبه اين زنارها\r\nجز كوى زيباطلعتان غم را نكاهد گلشنى * اين خاطر افسرده را من آزمودم بارها\r\nكبك درى را بود اگر از چنگل شاهين خبر * هرگز نكردى قهقهه در دامن كهسارها\r\nاز قيل و قال عقل بس دشوار شد آسان من * چندان‌كه از عشق بتان آسان شدم دشوارها\r\nاز اشك خونين راز دل فاش ار نگشتى دم‌به‌دم * زين ماجرا رنگين شدى كى كوچه و بازارها \r\n\r\n","description":"","footnote":"","page_name":" 355 ","page_number":415},
  {"content":"\r\n\r\n آيينه را بزداى هان اى دل كه لطف منظرش * مشكل كه رو بنمايدت بااين‌همه زنگارها\r\nاز حسرت قندش نهان خوردند خونها طوطيان * اسرار آنها شد عيان از سرخى منقارها \r\n* * *\r\n گر پذيرند ، دهم دفتر دانش به گرو * بادهء كهنه ستانم كه روان سازد نو\r\nدانه در مزرع دانش نفكندم جز عشق * تا چه حاصل برم از كشتهء خود وقت درو\r\nبا گدايىّ در ميكده شاهى خوشباش * به در هيچ‌كس از گوشهء ميخانه مرو\r\nناصحم گفت برو دامن دولت به كف آر * من كه جز عشق ندانم تو خود اى خواجه برو\r\nپر كاهم من و با نيم‌جو از همت دوست * خرمن كون و مكان در نظرم هست دو جو\r\nغير اين دلق ندارم دگر از كهنه و نو * آه اگر باده‌فروشش نستاند به گرو \r\n( دانشمندان آذربايجان ، ص 144 - ريحانة الادب ، ج 4 ، ص 204 - 205 « نصيرى » - الذريعة ، ج 9 ، ص 316 - 317 - دانشمندان و سخن‌سرايان فارس ، ج 2 ، ص 474 - 487 - تاريخ تذكره‌هاى فارسى ج 1 ، ص 241 ، ص 366 - 371 - مجلهء يادگار سال پنجم آذرماه 1327 )\r\n\r\nدانش تبريزى [ ( ميرزا رضا خان ارفع الدوله ) 
  ]\r\nميرزا رضا خان ارفع الدوله پسر حاجى شيخ حسن ايروانى به سال 1270 ق . در تبريز زاده شد . به سال 1290 قمرى به استانبول رفت و در تجارتخانهء سلماسى منشى شد . ضمنا به تحصيل زبان فرانسه و يونانى و تركى پرداخت . پس از مدتى به علت ناسازگارى هواى استانبول به تفليس رفت و تحصيل زبان روسى و انگليسى و آلمانى كرد و به اخذ ديپلم نايل\r\n\r\n","description":"","footnote":"","page_name":" 356 ","page_number":416},
  {"content":"\r\n\r\nآمد و اين اوقات با سفر سوم ناصر الدّين شاه به اروپا مصادف بود . وى با سمت مترجمى علاء الملك ژنرال قونسول تفليس به استقبال شاه به جلفا آمد و برحسب پيشنهاد علاء الملك وارد خدمت دولتى شد .\r\nمدت سى سال تمام متناوبا خدمات مهم دولتى را در داخل و خارج كشور عهده‌دار بود .\r\nبه سال 1313 هجرى قمرى وقتى سفارت پتروسبورگ با او بود به لقب « ارفع الدوله » ملقب شد .\r\nدر ايران اولين مدرسه‌يى كه به سبك جديد تأسيس گرديد به سال 1314 ق . بود كه به همت پرنس ارفع دانش در تهران تأسيس شد و اديب الممالك فراهانى در روز جشن افتتاح سال سوم دبستان دانش قصيده غرايى سرود به مطلع :\r\n چو زد تكيه بر تخت ، سلطان دانش * به فرهنگ شد بسته پيمان دانش \r\n« دانش » به سال 1331 قمرى به وزارت عدليه ارتقاء يافت و در سنهء 1339 قمرى به مدت 7 سال نمايندهء ايران در جامعهء ملل بود . وى در حوالى نوروز 1356 قمرى در تهران به رحمت ايزدى پيوست .\r\n\r\nتاليفات :\r\n\r\n1 - مثنوى صلح :\r\nدر سال 1899 ميلادى براى جلوگيرى از جنگ ، در شهر لاهه كنفرانسى تشكيل گرديد و ارفع به نمايندگى از طرف دولت ايران در اين كنفرانس شركت جست و مثنوى صلح را به همين مناسبت سرود و آن را به تمام سلاطين و رؤساى جمهوريها فرستاد .\r\nاين مثنوى مورد توجه قرار گرفت و به چند زبان ترجمه و چاپ شد .\r\nدار الفنون لوون بلژيك به دانش عنوان دكترى در ادبيات شرق و انجمن صلح پاريس به او لقب « پرنس صلح » داد .\r\nچند بيت از مثنوى صلح براى نمونه نقل مىشود .\r\n اى طالبان صلح و سلامت عنايتى * تا مختصر به عرض رسانم حكايتى\r\nسال خجسته فال ز تاريخ تازيان * بودى هزار و سيصد و هفده در آن زمان\r\nكاز مسجد و كنشت ، هم از سومنات و دير * آمد صلاى عام كه الصلح خير خير\r\nاز بهر صلح عالم و آسايش انام * اندر زمانه بار نخستين دول تمام \r\n\r\n","description":"","footnote":"","page_name":" 357 ","page_number":417},
  {"content":"\r\n\r\n همت گماشتند نمودند اتفاق * تا بلكه بركنند ز بن ريشهء نفاق \r\n\r\n2 - مثنوى طول عمر :\r\nبه سال 1320 ق ، در استانبول و سال 1314 ش . در تهران به چاپ رسيده است . « دانش » در اين مثنوى مردم را به رعايت بهداشت و انجام فرائض دينى و مجاملت و خوش‌خويى تشويق مىكند و مىگويد :\r\n گر تو خوش‌خلق و خوش‌زبان باشى * دايماً خرّم و جوان باشى\r\nراحت تن ز شستشوى بدان * وز دعا و نماز راحت جان\r\nسيصد و بيست بود بعد هزار * كه رقم كرد « دانش » اين اشعار \r\nپنجاه و پنج نفر از سخنوران و شاعران معاصر به « مثنوى طول عمر » تقريظ نوشته‌اند كه همراه شرح حال وى در « ارفع‌نامه » مندرج و مطالع زير از آن جمله است :\r\n اگر بايدت زندگى بر مراد * مبر هيچ‌گه پند « دانش » ز ياد \r\n( على صدارت )\r\n ز فرزانه « دانش » يكى پند نغز * مرا روشنىبخش جان گشت و مغز \r\n( على نقى هشيار )\r\n شنيدم « پرنس ارفع » نيكخواه * به عمر طبيعى نموده است راه \r\n( فتوحى قيام )\r\n « پرنس ارفع الدولهء » صلح‌خواه * كه بر چرخ دانش درخشد چو ماه \r\n( عباس فرات )\r\n طول عمر طبيعى انسان * اى پسر هست بسته بر احسان \r\n( امير الشعراى نادرى )\r\n\r\n3 - گوهر خاورى :\r\nديوان اشعار اوست و به سال 1323 و 1325 ق . در استانبول به طبع رسيده است . اديب الممالك در تقريظ و ماده تاريخ آن گويد :\r\n گوهر خاورى است اين ديوان * كه بود رشك گوهر عمان\r\nاثر كلك دانش است كه يافت * چون خضر ره به چشمهء حيوان\r\nاز اميرى بخواستم تاريخ * بهر انشا و طبع اين ديوان\r\nگفت تاريخ ختم اين‌سانش * سزد از طبع ( گوهر غلطان ) \r\n1321\r\n\r\n","description":"","footnote":"","page_name":" 358 ","page_number":418},
  {"content":"\r\n\r\n هم به تاريخ طبع آن بنگاشت * ( خاورى گوهر آورد وجدان ) \r\n1323\r\nغير از اين تاليفات ، او را رسالات و منظومه‌هايى است كه صورت مفصل آن در كتاب ارفع‌نامه آمده از آن جمله است :\r\nرباعيات خيام چاپ استانبول سال 1346 قمرى .\r\nرسالهء رشديه در خط فارسى ، چاپ استانبول ، سال 1879 م .\r\nقصيده‌يى دربارهء تاجگذارى الكساندر فئودور ( با ترجمهء فرانسه و روسى چاپ پترسبورگ سال 1318 ق .\r\nمنتخبات دانش ( شعر ) چاپ استانبول 1306 ق . و 1309 ق . ( مؤلفين مشار ، ج 3 ، ص 132 ) .\r\nشعر او متوسط است . به گفتهء خودش فتح اللّه شيبانى شاعر بزرگ و معروف او را به خط شعر انداخته است اين دو نفر با همديگر روابط ادبى داشتند . شيبانى قصيده‌يى در مدح وى سروده است كه مطلع آن چنين است :\r\n دانش از تبريز و حسن از گرج خيزد در جهان * حبذا شهرى كه دارد حسن و دانش توأمان \r\nنمونه‌يى از غزليات دانش است :\r\n قاصدم گر برساند خبر جانان را * به قدومش عوض زر بفشانم جان را\r\nروزها رفت و پيامى نرسيد از دلدار * آه اگر دور از اين‌سان گذرد دوران را\r\nهركجا مىشدم از محنت دورى رنجور * مىفرستاد به درد دل من درمان را\r\nقاصد از نامه او گلشن و روشن مىساخت * هر شب و روز دل و چشم من نالان را\r\nبه چنين خلق جميل و به چنين حسن و جمال * كم بود گر بفشانيم هزاران جان را \r\n\r\n","description":"","footnote":"","page_name":" 359 ","page_number":419},
  {"content":"\r\n\r\n* * *\r\n گمان مىنمودم كه هنگام فرقت * رود صبر از دل شود طاق طاقت\r\nنيارم تحمل به هجران و دورى * محال است از تو كنم قطع الفت\r\nكنون بينمت كرده‌اى در دلم جا * بدان‌سان كه افتد در آيينه صورت\r\nبه هر عضو من از تو نقشيست پيدا * نبينم به دل غير از آن حسن طلعت\r\nوصالت مهياست در خلوت دل * ندارم قصورى به‌جز حظ صحبت\r\nبرم التجا پيش « دانش » كه سازد * مگر چارهء كار از راه حكمت\r\nكه آوازت آيد به گوشم نگارا * چو غرق خيال تو گردم به خلوت \r\n( ارفع‌نامه - دانشمندان آذربايجان ، ص 144 - مجلهء ارمغان سال يازدهم ، ص 704 - مجلهء يادگار ، سال سوم ، شماره سوم ، ص 33 - سخنوران نامى معاصر ، ج 3 ص 99 - 101 - رجال آذربايجان در عصر مشروطيت ، ص 12 - 15 - الذريعة ، ج 9 ، ص 315 )\r\n\r\nدرونى تبريزى\r\nاز شاعران سدهء يازدهم هجرى قمرى و يا قبل از آن است . صايب دو بيت ذيل را در بياض خود بنام وى ضبط كرده است .\r\n انگشت نبى دير مگر اول غنچهء زنبق * كيم ايتدى كما هى اوزونون آيين ايكى شق \r\n* * *\r\n باشدان آشدى آه كيم دريا كيمى باشيم منيم * سرنگون كشتى دير اول دريا ده صان قاشيم منيم \r\n( دانشمندان آذربايجان ، ص 147 )\r\n\r\nدرويش كاهن تبريزى\r\nدر سدهء يازدهم هجرى قمرى مىزيست . از اهل تبريز بود ولى بيشتر در قزوين و شيراز بسر مىبرد و در لباس درويشى سير عالم مىكرد ، و به وسعت مشرب موصوف بود . از اوست :\r\n\r\n","description":"","footnote":"","page_name":" 360 ","page_number":420},
  {"content":"\r\n\r\n اى دل اگرت بود شعور و ادراك * چشمى بگشا چو مهر بر عالم پاك\r\nهر لاله نشان ساغرى بر لب جوست * هر سايه سياه مستى افتاده به خاك \r\n* * *\r\n در هر نفس كه از دل آگاه مىزنى * صيقل به روى آينه از آه مىزنى\r\nبر منتهاى طول امل عمر نارسات * بىجا گره به رشتهء كوتاه مىزنى \r\n( تذكرهء نصرآبادى ، ص 309 - شمع انجمن ، ص 156 - دانشمندان آذربايجان ، ص 149 - 150 )\r\n\r\nدلسوز تبريزى\r\nمحمد امين ملقب به « استاد » و متخلّص به « دلسوز » از سخنوران سدهء 13 هجرى قمرى است . ميرزا سروش و ميرزا مظهر از جملهء شاگردان او بودند . ديوانش مركب از اشعار فارسى و تركى آذربايجانى در تبريز مكرر به چاپ رسيده و اكثر اشعارش در مرثيه و مديحه اهل بيت است .\r\nاز اشعار پارسى او مخمساتى است كه در ديباچهء ديوانش در هريك از حروف 28 گانهء عربى گفته كه در حرف ( الف ) گويد :\r\n از الف اول احد كاو را سزا باشد ثنا * اعلم است و اعظم است و اكرم است او برملا\r\nآنكه از صنعش پديد آمد جميع ماسوا * از عدم آورده آب و آتش و خاك و هوا\r\nآدمى را داد با آنها چنين نشو و نما \r\nتا در حرف ( ى ) گويد :\r\n ياء يا ربا ، به حق نور پاك حيدرى * يا به احمد ، پادشاه مسند پيغمبرى\r\nيوسف‌آسا خواهم از چاه غمم درآورى * يوم حشر اى دادرس بر عرشهء محشر برى\r\nياور « دلسوز » شو بر حرمت آل عبا \r\nاز غزلهاى تركى اوست :\r\n\r\n","description":"","footnote":"","page_name":" 361 ","page_number":421},
  {"content":"\r\n\r\n عزيزم عشق عالمده يقين بيل كيم نهان اولماز * غلط سؤزدور دئييرلر : « عاشيقين عشقى عيان اولماز »\r\nگؤروب معشوقه سين عاشيق قاچار رنگى ، ديزى تيترر * به عينه صورتى ديوار اولار جسمينده جان اولماز\r\nگئدر صبر و قرارى عاشيقين ، معشوقه‌سين گؤرجك * داخى كؤنلونده اول دم ذره‌جه تاب‌وتوان اولماز\r\nچوخ اولما حسنونه مغرور ، بيل بو عاشيقين قدرين * سنه هرگز جاهاندا عاشيقين تك جان‌فشان اولماز\r\nديدى لئيلايه مجنون بير گئجه : كاى شوخ بىهمتا * اولا عالم سنه عاشيق ، منيم تك مهربان اولماز\r\nگولو مشهور ايدن عالمده بولبولدور يقين ايله * كى عاشيق اولماسا ، معشوقه‌دن نام و نشان اولماز\r\nچك ال جور و جفادان عاشيق « دلسوزونا » رحم ائت * اگر خلقون ده حسنون تك اولا بيللاه يامان اولماز \r\n( دانشمندان آذربايجان ، ص 151 - ريحانة الادب ، ج 2 ، ص 22 - الذريعة ، ج 9 ، ص 328 )\r\n\r\nديدهء تبريزى\r\nميرزا نصر الله بيگ در سدهء 13 ه . ق . مىزيست ، در تبريز تحصيل كرد و به سال 1277 ق .\r\nدر شهر شماخى وفات يافت . ديوانش مركب از اشعار پارسى و تركى آذربايجانى است .\r\n( دانشمندان آذربايجان ، ص 151 - الذريعة ، ج 9 ، ص 334 )\r\n\r\nديوانه تبريزى\r\nاز نقاشان و هنرمندان و شاعران سدهء نهم هجرى قمرى تبريز است در مجلس سلطان يعقوب به نديمى راه داشت و « ديوانه » تخلص مىكرد . از اوست :\r\n\r\n","description":"","footnote":"","page_name":" 362 ","page_number":422},
  {"content":"\r\n\r\n غلط كرده طلب كرديم جاه و سربلندى را * دريغا ما ندانستيم قدر دردمندى را \r\n( تحفهء سامى ، ص 376 - دانشمندان آذربايجان ، ص 151 )\r\n\r\nذوقى تبريزى\r\nدر تذكرهء طلعت بدون ذكر ماخذ از « ذوقى » چنين ياد شده است :\r\n« از شعرا و گويندگان قرن دهم مىباشد . از اوست :\r\n گر بدانديش از تو بد بيند شود بدخواه تو * ور نكويى از تو بيند شرمسارت مىشود .\r\nز آتش ظلم ار بسوزانى دل مظلوم را * تيره‌تر از دود آتش روزگارت مىشود\r\nگر كسى را خوار سازى تا كنى خود را عزيز * عاقبت آن خار ، خار رهگذارت مىشود » \r\n( تذكرهء طلعت ، ص 82 - 83 )\r\n\r\nذهنى تبريزى\r\nپدرش به سيراب‌پزى معروف بود اما ذهنى از شاعران سدهء دهم ق . و از معاصران سام ميرزا بود . از اوست :\r\n تا برد سويش كبوتر نامه چندان سوده‌ام * ديده بر پايش ، كه پايش را به خون آلوده‌ام \r\n* * *\r\n شب روم بر بام آن مه چشم بر روزن نهم * جام بردارم ، به جايش ديدهء روشن نهم \r\nدر كتاب دانشمندان آذربايجان ( ص 76 ) به نقل از تحفهء سامى اين ترجمه تحت عنوان « پناهى تبريزى » نيز آمده ولى در تحفهء سامى تصحيح همايون فرخ از او ياد نشده است .\r\n( تحفهء سامى ، ص 317 - شمع انجمن ، ص 160 - دانشمندان آذربايجان ، ص 152 - 153 ، ص 76 « پناهى » )\r\n\r\n","description":"","footnote":"","page_name":" 363 ","page_number":423},
  {"content":"\r\n\r\n\r\nراجى تبريزى\r\nحاج ميرزا ابو الحسن متخلّص به « راجى » فرزند حاج على اكبر تبريزى است به سال 1247 ه . ق . تولد يافت . از سخنوران اواخر سدهء سيزدهم هجرى قمرى بشمار مىرود وى داراى صفات پسنديده و اخلاق حميده بود سال 1292 ق . با جمعى از بازرگانان تبريز عازم مكه مىگردد و بعد از زيارت بيت اللّه در ماه محرم 1293 درخصوص خط سير مراجعت بين هم‌سفران اختلاف نظر حاصل مىشود جمعى از راه استانبول برمىگردند و جمعى ديگر كه « راجى » نيز همراه آنان بود در دو راه جده و استانبول متردد مىمانند و به منظور تفؤّل به ديوان حافظ متوسل مىشوند و به اين بيت برمىخورند :\r\n عشق در دانه است و من غواص و دريا ميكده * سر فروبردم در اينجا تا كجا سر بركنم \r\nراجى ابتدا از راه دريا منصرف مىگردد ولى تقدير بر تدبير وى چيره مىشود و به اصرار دوستان از همان راه جده و دريا رو به ديار خود مىگذارد اتفاقا در وسط دريا هوا طوفانى و كشتى غرق مىشود و راجى با سيصد تن از حجاج غرق مىشوند و جان به جان‌آفرين تسليم مىكنند عبارت ( ايا غفار - 1293 ) ماده تاريخ مرگ اوست .\r\nراجى شاعرى شيرين‌بيان بوده است . فرزندش عبد المجيد متخلّص به ناجى هم شاعر بوده و ديوانى دارد .\r\nديوان راجى سال 1304 ه . ق . و سال 1312 ( به تصحيح مير شريف ) در تبريز و سال 1294 در 258 صفحه و سال 1340 ش . به اهتمام كتابفروشى ادبيهء تهران چاپ و مشتمل بر غزليات و قطعات پارسى و تركى است . از اوست :\r\n هر دلى بستهء آن زلف شكن در شكن است * از پريشانى او واى اگر همچو من است\r\nتا كه در خانه مرا سرو روانى باشد * كى مرا حاجتى از نسترن و ياسمن است\r\nهمچو من قدر تو اغيار نداند به خدا * جغد ويرانه‌نشين كى خبرش از چمن است\r\nدر صف معركهء عشق تو كس جان نبرد * تيغ ابروى تو عاشق‌كش رستم‌فكن است\r\n« راجى » هركس نكند بندگى پير مغان * نيست آدم حيَوان است روانش به تن است \r\n\r\n","description":"","footnote":"","page_name":" 364 ","page_number":424},
  {"content":"\r\n\r\n نماند در غم هجر تو صبر و طاقت و هوشم * دمى نگشت ميسر ، ننالم و نخروشم\r\nتويى كه عاشق بيچاره را به هيچ فروشى * منم كه يك سر مويت به عالمى نفروشم\r\nز شوق ديدن رويت بيا كه من همه چشمم * ز ذوق شهد كلامت بيا كه من همه گوشم\r\nمن آن اسير كمندم كه از تعشق رويت * به مژده جان دهم ار آورد پيام ، سروشم\r\nهزار شكوه مرا بر زبان ز دست جفايت * ولى چو روى تو ديدم رود ز ياد و خموشم\r\nغم زمانه مخور « راجيا » ز جام محبت * بگو به ساقى مجلس بده شراب بنوشم \r\nاز غزلهاى تركى راجى :\r\n نه قدّ ، سرو چمن لا إله إلّا الله * نه زلف ، مشك ختن لا إله إلّا الله\r\nدوشوبدى ظلمت كفر ايچره آب حيوانه * ندور عقيق يمن لا إله إلّا الله\r\nنه خطّ سبز و نه لب ، گوهر گرانمايه * نه ديشدو ، درّ عدن لا إله إلّا الله . . . \r\nتجنيس :\r\n گل اى عاشقين آتشه ياندوران * منى يا نه يا نه قويوب يان دوران\r\nگل اى كاكلى سنبل تركيمى * منيم قيلما بير دفعه‌ليق تركيمى\r\nاگر بوى وصلون گتورسه نسيم * اونا نقد جان مژده وئررم ، نه سيم\r\nيازون بو سوزى سنگ مرمرده سيز * قويون فرق ، نامرديلن مرده سيز \r\n( ديوان راجى - دانشمندان آذربايجان ، ص 155 - ريحانة الادب ، ج 2 ، ص 58 - 59 )\r\n\r\n","description":"","footnote":"","page_name":" 365 ","page_number":425},
  {"content":"\r\n\r\n\r\nراستى تبريزى\r\nمير سيد احمد امير راستى متخلّص به « راستى » از رجال دورهء شاه‌طهماسب صفوى است .\r\nبه نوشتهء سام ميرزا نهال اصلش از بوستان سادات تبريز است و در خراسان نشو و نما يافته . از فنون قابليت بهره‌مند گشته از غايت استقامت طبع ، الفاظش فصيح و محاوراتش مليح است اين مطلع از اوست :\r\n ز راستى قد الفاظ او چنان موزون * كه سجده مىبردش سروهاى بستانى \r\nدر تحفهء سامى چاپ 1314 و پيرو آن در دانشمندان آذربايجان شرح حال كمال اسماعيل ( محتسب ممالك در زمان سام ميرزا ) و امير راستى به هم درآميخته است .\r\n( تحفهء سامى ، ص 50 ، ص 382 - مجمع الخواص ، ص 43 - آتشكدهء آذر ، ص 115 - نتايج الافكار ، ص 272 - قاموس الاعلام ، ج 3 ، ص 2242 - دانشمندان آذربايجان ، ص 156 - الذريعة ، ج 9 ص 347 )\r\n\r\nراضى تبريزى\r\nمحمد رضا از سخنوران سدهء يازدهم هجرى قمرى تبريز ، ساكن عباس‌آباد اصفهان بود .\r\nزرگرى مىنمود دو بار سفر هند كرد ، شعر هموارى مىگفت و « راضى » تخلص مىكرد .\r\nمؤلفان « قاموس الاعلام » و « صبح گلشن » تخلص او را « رازى » ثبت كرده‌اند .\r\nاوليا چلبى سياح معروف عثمانى كه به سال 1050 به تبريز آمده نام او را جزو 78 تن شاعر فصيح لسان و بديع بيان و صاحب ديوان ياد كرده است . نمونه‌يى از اشعار اوست :\r\n چند آنكه صحن باغ ز برگ خزان پر است * از ناخن شكسته دلم بيش از آن پر است \r\n* * *\r\n جان گر از سينهء ناشاد برون مىآيد * كى خيال توام از ياد برون مىآيد\r\nبه اميدى كه به سرو قد او دل بندد * قمرى از بيضهء فولاد برون مىآيد \r\nدو بيت ذيل هم در بياض صايب به نام وى آمده است :\r\n\r\n","description":"","footnote":"","page_name":" 366 ","page_number":426},
  {"content":"\r\n\r\n بد همت ما ، اگر فرازى ديديم * بد ديدهء ما ، گر در بازى ديديم\r\nسرتاسر ملك هند گشتيم آخر * خوش‌خواب پريشان و درازى ديديم \r\n( تذكرهء نصرآبادى ، ص 393 - صبح گلشن ، ص 169 - قاموس الاعلام ، ج 3 ، ص 2241 - دانشمندان آذربايجان ، ص 153 ، ص 220 - الذريعة ، ج 9 ، ص 346 )\r\n\r\nراغب تبريزى\r\nكلب حسين بيگ نام دارد و ظاهرا از سخنوران سدهء 12 ه . ق است .\r\nنمونه‌يى از اشعار اوست :\r\n به جنگ كوش كه دشنام روبه‌رو بر من * هزار بار به از بوسه‌يى به پيغام است \r\n* * *\r\n صد نامه نوشتيم و جوابى ننوشتى * اين هم جوابى ننويسند ، جوابى است \r\n* * *\r\n خانه‌هاى زخم ما ازبس‌كه ره دارد به هم * راه بيرون شد ندارد ناوك بيداد تو \r\n( آتشكدهء آذر ، ص 115 - نگارستان سخن ، ص 29 - روز روشن ، ص 235 - قاموس الاعلام ، ج 3 ، ص 2248 - دانشمندان آذربايجان ، ص 157 )\r\n\r\nرحمتى تبريزى\r\nاز سخنوران اواخر سدهء دهم و اوايل سدهء يازدهم هجرى قمرى است . مرحوم تربيت قول مؤلف عرفات العاشقين را چنين نقل كرده است :\r\nمردى بود سياه ، خطوط نسخ و ثلث را خوب مىنوشت . ديوانى مشتمل به هفت و هشت هزار بيت ترتيب داده بود ، در شيرازش ديدم وقت عزيمت هند و او در اين شهور به هند آمده و در آگره سنهء 1025 درگذشت .\r\n( دانشمندان آذربايجان ، ص 158 )\r\n\r\n","description":"","footnote":"","page_name":" 367 ","page_number":427},
  {"content":"\r\n\r\n\r\nرحمى تبريزى\r\nاز شاعران سدهء دهم هجرى قمرى است سام ميرزا مىنويسد :\r\nمردى لاابالى بود و از فسق و فجور پرهيز نمىنمود ، اما رحم الهى از گناه « رحمى » زياده است اميد است كه او را بدين رباعى ببخشد :\r\n چون نامهء جرم ما به هم پيچيدند * بردند به ميزان عمل سنجيدند\r\nبيش از همه‌كس گناه ما بود ولى * ما را به محبت على بخشيدند \r\n* * *\r\n دامن از اشك پر از لعل بدخشان دارم * كوه غم گشته‌ام و سنگ به دامان دارم \r\nو اين بيت را ميرزا صايب در بياض خود از وى نقل كرده است :\r\n دلا ز عشق به پيرانه‌سر مشو نوميد * شكوفهء چمن رحمت است موى سفيد \r\nدر « روز روشن » و « دانشمندان آذربايجان » تخلص وى « رحيمى » قيد شده است .\r\n( تحفهء سامى ، ص 316 - روز روشن ، ص 29 - دانشمندان آذربايجان ، ص 158 - 159 )\r\n\r\nرحيم تبريزى\r\nمرحوم تربيت او را فرزند ميرزا صايب معرفى كرده از اوست :\r\n كام جستن از بزرگان جهان دون‌همتيست * گر توان چيزى گرفت از اهل دولت عبرت است \r\n( دانشمندان آذربايجان ، ص 158 )\r\n\r\nرشيد تبريزى\r\nاز سخنوران سدهء يازدهم هجرى قمرى و از تبريزيهاى ساكن اصفهان است . در زرگرى و ميناكارى بىنظير و در فن شعر هم به اعتقاد خود بىقرينه بود . نصرآبادى مىنويسد : خيالش\r\n\r\n","description":"","footnote":"","page_name":" 368 ","page_number":428},
  {"content":"\r\n\r\nغرابتى دارد . به هندوستان سفر كرد و برگشت و به اعتبار حرفه و صنعتش در نزد سلاطين كمال اعتبار داشت . تخلص وى در بعض منابع « رشيدا » و در پاره‌يى « رشيدى » آمده است . در فهرست نسخه‌هاى خطى ، ج 3 ، ص 1858 از كليات « رشيداى عباسى » كه در كتابخانهء ملى ملك به‌شمارهء 5266 موجود است ياد شده است اين كليات به خط نستعليق سدهء 11 و داراى : مثنوييى در تتبع مخزن الاسرار ، مثنوى حسن گلوسوز ، نقش ارژنگ ، سبعهء سياره ، قضا و قدر ، ساقىنامه ، جواهر الاسرار ، و ديوان او مىباشد .\r\n1 - مثنوى « رشيداى عباسى » در تتبع مخزن الاسرار ( 200 بيت ) است . آغاز :\r\n نيمه شبى با دوسه آشفته‌حال * در چمن زمزمه خونين مقال \r\n2 - حسن گلوسوز : مثنوى بزمى است ( در 3500 بيت ) كه در تاريخ 1040 ( - گل‌نظم ) سروده . « 1 »\r\nآغاز :\r\n كىام كوثر گداز شعله نوشى * لب تبخاله را الماس پوشى \r\nنسخه‌يى هم در كتابخانهء دانشگاه تهران به‌شماره 5 / 3294 سدهء 11 در جنگ مورخ ( 1045 - 1046 ، ص 48 - 57 ) هست .\r\n( فهرست دانشگاه ، ج 11 ، ص 2265 )\r\nآغاز برابر نمونه . انجام :\r\n چو مرغ طبع من شد بلبل نظم * بجو تاريخ فكرم از ( گل نظم ) \r\nو نسخه‌يى در كتابخانهء بنگال وجود دارد . ( فهرست نسخه‌ها ، ج 4 ، ص 2771 ) .\r\n3 - نقش ارژنگ : مثنوى عرفانى است .\r\nآغاز :\r\n طغراى صحيفه صفت اللّه است * دانش به ظهور نام‌بسم اللّه است . \r\n( فهرست نسخه‌هاى خطى ، ج 5 ، ص 3798 ) .\r\n4 - سبعهء سياره : مثنوى عرفانى است كه در 1060 ( - گل باغ ابد ) به انجام رسانيده در پايان نسخهء ملك چنين آمده است :\r\n بهر تاريخ سبعهء سيار * ( گل باغ ابد ) شد آينه‌دار \r\n\r\n\r\n","description":"","footnote":"\r\n( 1 ) - اين مثنوى حسن گلوسوز و سبعهء سياره به زلالى خوانسارى هم نسبت داده شده است ( هفت آسمان ) .\r\n","page_name":" 369 ","page_number":429},
  {"content":"\r\n\r\nدر تذكرهء پيمانه نقش ارژنگ و سبعه سياره يك مثنوى معرفى شده و اين براساس وزن نمونه‌هاى منقول جاى تامل است .\r\n5 - قضا و قدر : مثنوى است . در 555 بيت . آغاز :\r\n نقشى كه قضا و قدر انگيخته‌اند * رنگيست كه در لوح و قلم ريخته‌اند \r\nنسخه‌يى از اين مثنوى هم در كتابخانهء اصغر مهدوى به‌شمارهء 6 / 286 نستعليق سدهء 11 هست .\r\n6 - ساقىنامه موسوم به ميكدهء شوق : ساقىنامه موحدانه و كم‌نظيرى است .\r\nآقاى على نقى منزوى در نشريهء كتابخانهء مركزى دانشگاه تهران ( دربارهء نسخه‌هاى خطى ) ضمن مقاله مفصل خود تحت عنوان « ساقىنامه‌هاى خطى » از 127 شاعر كه ساقىنامه سروده‌اند ياد كرده و در ضمن آن نوشته است :\r\nرشيداى زرگر عباسى كه در 1081 ق . درگذشته ، ساقىنامه او در ضمن ديوانش در كتابخانهء ملك هست ( الذريعة ، ج 9 ، ص 362 ) .\r\nنسخه‌يى ناقص و 258 بيت است .\r\n\r\nاز ساقىنامه يا ميكدهء شوق رشيدا :\r\n زهى عالم از نخل صنعت برى * ز خمخانه‌ات نه فلك ساغرى\r\nمى ساغر زندگانى تويى * گل نشئهء جاودانى تويى\r\nزمانى كه مستان معنىپرست * ز صهباى شوق تو بودند مست\r\nنه سيارهء خوشهء تاك بود * نه خمخانهء دور افلاك بود\r\nكفت گردى از لاى آن باده بيخت * مِى روح در جام ايجاد ريخت\r\nسهيلى از آن باده چون عكس جست * ازو رنگ هر چهره شد رنگ بست\r\nميى را كه شوق طلب شور كرد * فروغ تو در جامِ منصور كرد\r\nاز آن قطره‌اى از لبش جوش زد * ز بويش جنون ، شعله بر هوش زد\r\nچو در كاسه‌ها صافش افشرده شد * به تن‌ها خرد خون افسرده شد\r\nجهانِ جسد گشت اقليم عشق * سليمانِ دل كرد تسليم عشق\r\nجنون مصلحت‌سوز ناموس شد * خرد شمع بيرون فانوس شد \r\n\r\n","description":"","footnote":"","page_name":" 370 ","page_number":430},
  {"content":"\r\n\r\n به ذرات عالم مىرنگ و بوست * گل نشئهء كل اشيا ازوست\r\nبه هر ذره طورى از آن نور هست * به هر قطره‌اى شور منصور هست\r\nخيالش چو صورت نگارى كند * به هر ذره آيينه‌دارى كند\r\nبده ساقى آن جام سرجوش عشق * كزو مغز عقلست در جوش عشق\r\nزلالى كه چون قطره‌انگيز شد * ازو جام ايجاد لبريز شد\r\nزمانى كه عالم هيولى نداشت * به حسن خود و عشق خود جلوه داشت ( كذا )\r\nچو نورش به مرآت انسان فتاد * در فيض بر روى عالم گشاد\r\nچو باران فيضش به نيسان رسيد * گهرهاى رحمت به انسان رسيد\r\nسخن‌سنجى عالم فيض اوست * و گرنه كرا قدرت گفتگوست\r\nبه بزمى كه مطرب برآرد نوا * به آهنگ دستش دهد دف صدا\r\nيقين دان كه اين بحر گوهر سخن * به تحريك دستى بود موج‌زن\r\nو گرنه كجا جسم گويا شدى * محيط عناصر گهرزا شدى\r\nيكى هست در پردهء روزگار * كه حسن‌آفرين است و صورت‌نگار\r\nچه در حيرتى ؟ چشم دل باز كن * نگاهى در آيينهء راز كن\r\nترا كرده لوح ظهورات خود * كه ظاهر كند جوهر ذات خود\r\nتو كم‌ظرف مست مى غفلتى * چو آيينه در ديد كم‌همتى\r\nبه هر قطره بحرى بود موج‌زن * تو صد بحرى و از هوس موج‌زن\r\nدل عارفان جام گيتىنماست * نهانخانهء گنج حسن خداست\r\nچو پروانه جان را به دعوى مسوز * چو خورشيد از خويشتن برفروز\r\nگهر زان بود عزتش جاودان * كه از آبرو پرورد استخوان\r\nتجلى به دل بين چه جويى ز دور * كه دل طور و عكسش بود شمع طور\r\nطلب را گل صبر ايوب كن * به خود بنگر و جذب مطلوب كن\r\nچو خود را شناسى خدابين شوى * به گلزار تحقيق گلچين شوى\r\nچه شد زادهء نار و باد و گلى * ببين كشت صنع كرا حاصلى\r\nپى چهره‌افروزى عكس او * چو آيينه از صيقل آبرو\r\nجلايى بده لوح ادراك را * پس آنگه ببين جوهر پاك را \r\n\r\n","description":"","footnote":"","page_name":" 371 ","page_number":431},
  {"content":"\r\n\r\n مرا بر شعور تو سوزد جگر * كه نورىّ و دارى به ظلمت نظر\r\nو گرنه درين بحر خورشيد جو * به جويائى گوهر صنع او\r\nبه مرآت ذرات چون بنگرى * به هر ذره بينى صف محشرى\r\nاگر جذر دريا ، اگر مد جوست * ز هر جادهء موج راهى به اوست\r\nبه ساحل‌نشينان صلايى بزن * ز خس كم نيى دست و پايى بزن\r\nترا هر محالى كه حايل بود * به راه طلب گرد منزل بود\r\nچو آلايشت از هوس پاك شد * توانى چو عيسى بر افلاك شد\r\nبده ساقى آن شعلهء شيدسوز * كه زاهد گدازست و عارف‌فروز\r\nكزو برفروزم شبستان دل * كه از تيرگيهاى زهدم خجل\r\nاگر بىسوادم سواد بصر * رساند مرا تا به نور نظر\r\nدرين بحر پرآتش شعله اوج * بود علم رسمى خس روى موج\r\nكسى كو سخن‌سنج معنى شود * زبان‌دان علم لدنّى شود\r\nبرِ رمزدان لا و الا يكيست * شفا و اشارات و ايما يكيست\r\nبسا منطقى كو ز دود چراغ * بود چون قلم خشك و تيره دماغ\r\nكه از نور معنى بود بىخبر * ز خفاش باشد سيه‌ديدتر\r\nز علم رياضى و هيئت چه سود * چو ناقص سوادى به علم وجود\r\nبه عالم قضا آنچه انگيخته * به اجزاى جسم تو آميخته\r\nچو از هم درد پرده‌هاى حجاب * وجودت محيطست و گردون حباب\r\nبرآ از شبستان خواب و خيال * پى ديدن خويش چشمى بمال\r\nطلسم وجود تو گنجينه‌هاست * ولى مار نفست در او اژدهاست\r\nنپيچى چو آن مار را سر به رنج * بود قفل در ديده‌ات لوح گنج\r\nچو بيرون نيايى ز پندارها * چو موى از مسامت دمد مارها\r\nنگردد اگر صاف آيينه‌ات * ز هر موى نيشى است در سينه‌ات\r\nبده ساقى آن بحر ساحل بلور * كه هر قطرهء اوست طوفان نور\r\nكز آلايش شعلهء آبرو * چو خورشيد روشن شوم موبه‌مو\r\nفغان كز مىِ آرزوى محال * كه صافش حرامست و كيفش و بال \r\n\r\n","description":"","footnote":"","page_name":" 372 ","page_number":432},
  {"content":"\r\n\r\n در آيينهء ديده‌ها شرم نيست * به چشم حيا نور آزرم نيست\r\nگل جذبهء حسن ، افسرده است * چراغ دل عاشقان مرده است\r\nز داغ هوس گرم دعويست عشق * به ظاهرپرستى تسليست عشق\r\nمحبت شكسته طلسم ادب * فراموش گرديده اسم ادب\r\nهوس شعلهء فسق افروخته * بتان را مى آبرو ساخته\r\nنه در ظاهرت حسن اميد هست * نه در باطنت جوهر ديد هست\r\nز جام مجاز آن‌چنان بيخودى * كه چون اهرمن ديو نفس خودى\r\nبود حسن ، فانوس نور إله * مكن بر وى از پرده‌سوزى نگاه\r\nنظربازى گلرخان پيشه كن * و ليكن ز گل چيدن انديشه كن\r\nمشو غنچهء حسن را پرده‌در * چو خجلت به داغ تاسف نگر\r\nبده ساقى آن نور آزرم شوق * كه از پرتوش چون شوم گرم شوق\r\nبه باطن چو بينم به حسن مجاز * دهم شعله را از شرارى گداز\r\nز جامى كشم بادهء گفتگو * كه هر موج سطريست در شان او\r\nدرين گلستان بلبل معنىام * هزار چمن‌پرور دعوىام\r\nچو پرواز گيرم به بال سخن * رسد وحى جبريل معنى به من\r\nو گرنه چسان قطره عمّان شدى * كجا ذره خورشيد تابان شدى\r\nزبانم بود تيغ و كلكم علم * جهانگير نطقم به سيف و قلم\r\nكسى كو بود منكر ديد من * قلم سازم او را به تيغ سخن\r\nبده ساقى آن شمع افشاى راز * كه برق شبيخون زنم بر مجاز\r\nكنم بحر انديشه را موج‌زن * شوم جوهرافشان تيغ سخن\r\nبيا ساقى از بادهء شوق دوست * كه صاف رخ مهر سرجوش اوست\r\nفروغى كه در جام هفت اختر است * ز عكس كف ساقى كوثرست\r\nعلى ولى نور شمع صفات * گل عكس آيينهء حسن ذات\r\nچو از جوهرِ او نزد عشق دم * نشد نسخهء آفرينش رقم\r\nچو رايش نيفراخت چتر ظفر * نشد زه كمان قضا و قدر\r\nچو بر لوح دين نام او نقش بست * طلسم صنمخانه درهم شكست \r\n\r\n","description":"","footnote":"","page_name":" 373 ","page_number":433},
  {"content":"\r\n\r\n شه بت‌شكن سرور مجتبى * امامى كه بر عرش دوش نبى\r\nگل نقش پايش شده دل‌نشين * به مهر نبوت چو نقش نگين\r\nگهرمايه نيسانِ درياى جود * چمن‌پرور گلستان وجود\r\nچو لعلش نشد نشئه‌افروز روح * نزد جسم از جام هستى صبوح\r\nچو از مشرق صبح منبر دميد * چو خورشيد نورش به عالم رسيد\r\nبه هر ذره‌اى مهرش آميخته * جهان در جهان معنى انگيخته\r\nكف دستش ابريست خورشيد بار * كه برقش بود شعلهء ذو الفقار\r\nاز آن تيرگى سوز گرديده برق * كه از شعلهء اوست سيراب زرق\r\nچو عكسش چراغ يقين برفروخت * سيه‌خانهء كذب كفار سوخت\r\nبه وصفش عدو را ز تيغ بيان * زبان چون قلم شق شود در دهان\r\nچو آتش فروزد ز نور ظفر * شود شعله‌ريز اژدهاى دوسر\r\nنه تيغ است آن برق الماس‌رنگ * كه دارد به كف شاه فيروز جنگ\r\nيد قدرتش از ظهور كمال * عيان كرده شق‌القمر بر هلال\r\nنبىّ و ولى نور يك جوهرند * به علم آيهء شانِ يكديگرند\r\nبه حسن دويىشان نظرباز نيست * ميان دو آيينه غمّاز نيست \r\n( انتهى )\r\nآقاى گلچين معانى افزوده‌اند كه :\r\nبه نظر مىرسد كه ساقىنامهء رشيداى عباسى ناتمام باشد و يا آنكه درين نسخه بطور كامل نوشته نشده است ، نسخهء ديگرى ازين ساقىنامه در سفينه‌اى كه تحرير اوايل قرن دوازدهم هجرى بود نيز ديده شد شامل يك‌صد و چهل و پنج بيت مشوش و مغلوط و سه بيت ذيل از آن نسخه است :\r\n خيالش كه جمعيت معنى است * طلسم پريشانى دعوى است\r\nتنك ظرف از آنى چو جام حباب * كه هستيت نقشى است بر روى آب\r\nمى عارفان بادهء وحدتست * نه آن مى كه سرمايه وحشتست \r\n( تذكرهء پيمانه ، ص 184 - 197 )\r\n7 - جواهر الاسرار . . . ( 3000 ) بيت آغاز :\r\n\r\n","description":"","footnote":"","page_name":" 374 ","page_number":434},
  {"content":"\r\n\r\n اى هنرپرور طلسم وجود * لوح محفوظ كارخانهء بود \r\n8 - مقطعات و ترجيعات و تركيبات و رباعيات و مسمط و مسدس تركيب ( 600 ) بيت\r\n( دربارهء نسخه‌هاى خطى ، دفتر نخستين ، ص 44 )\r\nصاحب « آفتاب عالمتاب » اشعار او را از بياض دست خطى صايب تبريزى نقل كرده ، نمونه‌يى از اشعار اوست :\r\n مهر سرگشته و بىتاب شد از گريهء ما * ماه نو ماهى گرداب شد از گريهء ما \r\n* * *\r\n قدم چو مهر به آهستگى به خاك افشار * كه مور باديهء عشق آهوى حرم است \r\n* * *\r\n هر موج زير پاى نسيم ، آهنين‌پليست * پيش سبك‌روان ، سفر بحر و بر يكيست \r\n* * *\r\n با گلشن حسن خود صفايى دارد * از سبزهء خط مهر گيايى دارد\r\nاز خانه اگر برون نيايد چه عجب * چون آينه باغ دلگشايى دارد \r\n* * *\r\n گل از چمن ز حجاب نسيم پيرهنت * به بال جلوهء رنگ پريده بيرون شد \r\n* * *\r\n مىجهد برق ز نقش قدم راهروان * خار اين باديه با آبلهء پا چه كند \r\n* * *\r\n طلوع صبح به تيغ كشيده مىماند * شفق به بسمل در خون طپيده مىماند « 1 »\r\nز بس‌كه مردم عالم تمام مدهوشند * جهان به خانهء صورت‌كشيده مىماند \r\n* * *\r\n چو سايه پيش قدت سرو پاىمال شود * شكوفه‌ها عرق خجلت نهال شود \r\n* * *\r\n شب كه از شوق رخت انجمن افروخته بود * نگه گرم چو پروانهء پرسوخته بود \r\n\r\n\r\n","description":"","footnote":"\r\n( 1 ) - برخى از تذكره‌نويسان اين مطلع را به « صايب تبريزى » نسبت داده‌اند\r\n","page_name":" 375 ","page_number":435},
  {"content":"\r\n\r\n ز شوق اينكه شمعى در چمن مستانه مىآيد * ز برگ گل صداى شهپر پروانه مىآيد \r\n* * *\r\n مشهور و خفى چو گنج دقيانوسم * پيدا و نهان چو شمع در فانوسم\r\nالقصه در اين چمن چو بيد مجنون * مىبالم و در ترقى معكوسم \r\n* * *\r\n ز كتان نقاب گيرد رخ ماهتاب بىتو * به چراغ روز ماند گل آفتاب بىتو \r\n( تذكرهء نصرآبادى ، ص 388 - 389 - نگارستان سخن ، ص 32 - روز روشن ، ص 292 - دانشمندان آذربايجان ، ص 159 - فهرست نسخه‌هاى خطى ، ج 3 ، ص 1858 ؛ ج 4 ، ص 2771 ؛ ج 5 ص 3798 - تذكرهء پيمانه ، ص 184 - 197 )\r\n\r\nرضاى تبريزى\r\nمحمد رضا پاشاى تبريزى متخلّص به « رضا » فرزند خواجه امير بيگ زرگر و از سخنوران و رجال سدهء يازدهم هجرى قمرى و از بنى اعمام محمد حسين چلبى است در عباس‌آباد اصفهان سكنى داشت . در اوايل جوانى همراه پدر خود به روم رفت و به حسب قابليت و قسمت ، پاشاى مصر شد و از اهالى مصر نقصان بسيارى به او رسيد . . . بعد از آن پاشاى حبشه نيز شد . به تاريخ 1034 به مكهء معظمه رفت در آنجا متوطن بود تا وفات يافت . ناظم تبريزى با وى ملاقات و در تذكره خود ( مؤلفهء 1036 ) از او ياد كرده است .\r\nصاحب لطائف الخيال ( مؤلفهء 1076 ) مىنويسد :\r\n« . . . آدمى خوش‌طبيعت صحبت دوست است در صغر سن پيش از آمدن عثمان پاشا به تبريز همراه والد خود خواجه امير بيگ زرگر به طرف روم افتاد و در آنجا به سعى قابليت و استعداد فىالجمله دخلى در مهمّات ديوانى بهم رسانيده مدتى در مصر صاحب مهم بود در اواخر به سبب فتنه‌يى كه در مصر بر سر عمال حادث شد فرار به جانب مكهء معظمه نموده و ازآنجا به استانبول رفته خوندگار روم را ملازمت كرد و به حكومت جزيرهء « سواكن » كه ابتداى حدود حبشه است سرافراز گرديد بعد از اندك فرصتى معزول گشت در آنجا اعتكاف عتبهء خير البلاد را غنيمت دانسته ارادهء خدمت خوندگار نكرد » .\r\n\r\n","description":"","footnote":"","page_name":" 376 ","page_number":436},
  {"content":"\r\n\r\nاز نتايج افكار اوست :\r\n زه آه و ناله نياسوده يك‌نفس لب ما * فغان كه حوصله‌سوز است شعلهء تب ما\r\nز بس‌كه آتش شوق تو مدعاسوز است * عيان نگشت به ما هم هنوز مطلب ما\r\nز تنگناى تن آزرده رفت جان ، ترسم * كه روز حشر نگردد به گرد قالب ما \r\n* * *\r\n باغبان تا ره به بلبل تنگ داشت * گل درين گلشن نه بو ، نى رنگ داشت\r\nناگوارا بود لذتهاى دهر * ميزبان در لقمه پنهان سنگ داشت\r\nشرط عشق است آب رو دادن به باد * ور نه از خواهش زبانم ننگ داشت \r\n* * *\r\n لب ار به خنده بجنبانم از شكفتن نيست * ميان غم‌زدگان خنده كم ز شيون نيست\r\nز ديدنش به دلم ديده گو منه منت * كه روشنايى ويرانه‌ام ز روزن نيست\r\nصفاى دل ز عبادت به هم رسد افسوس * كه كلبهء من ازين شب‌چراغ روشن نيست \r\n* * *\r\n چو آن بلبل كه از دستان‌سرايى در قفس افتد * گرفتار قبول خلق گشتم از زبان خود \r\n* * *\r\n تا كى خرد به وسوسه‌ام گمرهى دهد * كو غفلتى كه از تو مرا آگهى دهد\r\nمفلس ز نقد طاعتم و خوش‌دلم كه دوست * درمان وصل خويش به دست تهى دهد \r\n* * *\r\n منصور تنك حوصلگى كرد و گرنه * در زير لب كيست كه اين راز نباشد \r\n* * *\r\n اى قافله‌سالار درآ از ره ديگر * شايد كه بود يوسف ما ، در چه ديگر\r\nصد دور زد اين چرخ و نشد تيرگى از دهر * عالم شده محتاج به مهر و مه ديگر \r\n* * *\r\n هرگز لب من چاشنيى خنده ندانست * چون غنچهء آفت‌زده نشكفتم و رفتم \r\n* * *\r\n جلوه‌گر شد آفتاب و تيره‌تر شد روز من * برنيامد آفتابِ آفتاب‌افروز من \r\n\r\n","description":"","footnote":"","page_name":" 377 ","page_number":437},
  {"content":"\r\n\r\n از تو كسب بىوفايى كرد و ترك من گرفت * دل كه عمرى بود استاد وفاآموز من \r\n* * *\r\n اى فلك ما اسير بند توييم * فكر ما را از اين نكوتر كن\r\nدو رفيقيم مختلف اوضاع * وضع ما را به هم برابر كن\r\nيا بياموز مردمى او را * يا مرا نيز مثل او خر كن \r\n( تذكرهء ناظم تبريزى ( عكسى ) - لطائف الخيال ( نسخه عكسى ) - تذكرهء نصرآبادى ، ص 69 - صبح گلشن ، ص 174 ، 378 - دانشمندان آذربايجان ، 107 ، 331 - فرهنگ سخنوران )\r\n\r\nرضائى تبريزى\r\nتبيان الملك متولد 1278 از شعراى متاخر تبريز است . گاهى رضائى و گاهى تبيان تخلص مىكند . اشعارى از وى در مواد التواريخ نقل شده است . آخرين ماده تاريخى كه در اين كتاب به چشم مىخورد مربوط به واقعهء شهريورماه 1320 شمسى مطابق 1360 قمرى است .\r\nدر تاريخ فوت سيد غفور حكاك كه از خطاطان و حكاكان مبرّز تبريز بوده چنين گفته است .\r\n آن مير اجل غفور حكاك * كو بود ز نسل شاه لولاك\r\nدر راه خدا و خط ارشاد * بودى همه دم دلير و بىباك\r\nاندر خط نغز بود استاد * وندر حك مهر بود چالاك\r\nپوشيد رخ از جهان فانى * رو كرد بسوى عالم پاك\r\nياران عزيز را به فوتش * گرديد ز غصه پيرهن چاك\r\nمر سال وفات را رضائى * خود جست هم از ( غفور حكّاك ) \r\n1355 ق\r\nچون پدرش ميرزا داود ملقب به « وقايع‌نگار » بود بدين جهت او را وقايعى نيز خطاب مىكردند به نوشته آقا بزرگ وى ديوان يك‌هزار بيتى از قصايد عربى و فارسى و غزليات و رباعيات دارد .\r\nدر فهرست نسخه‌هاى خطى ( ج 1 ص 198 ) كتابى بنام : « المقالات التبيانية فى المقامات\r\n\r\n","description":"","footnote":"","page_name":" 378 ","page_number":438},
  {"content":"\r\n\r\nالسياقيه » از تاليفات وى ياد شده است كه به سال 1315 نوشته است و نسخه‌اى كه تاريخ تحرير آن ذىقعدهء 1327 است در كتابخانهء دانشگاه به‌شمارهء 2626 موجود است .\r\n( فهرست دانشگاه ، ج 9 ، ص 150 - مواد التواريخ ص 718 و . . . الذريعة ج 9 ص 369\r\n\r\nرفعت تبريزى\r\nميرزا تقى خان رفعت جوانى بافضيلت و خوش‌قريحه بود به شغل تدريس زبان خارجه و روزنامه‌نگارى امرار معاش مىكرد و از هواداران شيخ محمد خيابانى بود .\r\nوى در 33 سالگى پس از شنيدن خبر قتل شيخ محمد خيابانى ( 23 شهريور 1299 خودكشى كرد . آثار قلمى رفعت در روزنامه تجدد هست . نمونه‌يى از اشعار اوست :\r\n برخيز بامداد جوانى ز نو دميد * برخيز عزم جزم كن اى پور نيكزاد \r\n( تبريز و پيرامون ص 238 )\r\n\r\nرفعتى تبريزى\r\nميرزا ابراهيم متخلّص به « رفعتى » از شاعران و خوشنويسان سدهء يازدهم هجرى قمرى است .\r\nاز لحاظ زمان زندگى و ساير خصوصيات محتمل است كه وى همان رفعتى باشد كه در شرح حال « گرامى تبريزى » از او به عنوان برادر وى و فرزند مولانا « سهوى » خوشنويس معروف ياد شده است .\r\nنصرآبادى مىنويسد به هند رفت اسبابى فراهم آورد . در لباس خيلى تكلف مىكرد مدتى در خدمت عرب خان حاكم شروان بود و گويا در آنجا فوت كرد . از اوست :\r\n پرواى سخن گفتن احباب ندارم * نقلى كه غم از دل ببرد نقل مكان است . \r\nدر تعريف كشمير گفته :\r\n چنان لطيف زمينش كه همچو دانه در * در او چو قطره‌يى افتد نيفتد از تدوير \r\n( تذكرهء نصرآبادى ، ص 399 - صبح گلشن ، ص 182 - قاموس الاعلام ، ج 3 ، ص 2291 - دانشمندان آذربايجان ، ص 160 )\r\n\r\n","description":"","footnote":"","page_name":" 379 ","page_number":439},
  {"content":"\r\n\r\n\r\nرفيقى تبريزى\r\nدر سدهء دهم هجرى قمرى مىزيست . سام ميرزا مىنويسد : به مطربى اوقات صرف مىكند و در آن كار نقشها و صوتها تصنيف كرده اما بسيار كج‌طبع است . اين مطلع از اوست :\r\n عمريست كه من عاشق رخسار بتانم * سودازدهء زلف بتان از دل‌وجانم \r\nدر تحفهء سامى چاپ وحيد ، ص 143 تخلص او « و صلى » آمده است .\r\n( تحفهء سامى ، ص 262 - دانشمندان آذربايجان ، ص 160 )\r\n\r\nرمزى تبريزى\r\nعلى اكبر عماد متخلّص به رمزى از فضل و كمال بهرهء بسزا داشته در رديف ارادتمندان مرحوم لنكرانى و كارمند انجمن صفا بوده مرحوم صفوت مىنويسد تا اين زمان : ( اسفندماه 1318 ) زياده از 60 سال عمر گذرانده است . وى بسال 1339 ش . درگذشت .\r\nكتاب رنگارنگ در چهارده مجلد از تاليفات اوست . از اوست :\r\n چه حكمت است كه مر دسترنج اهل هنر * در اين زمانهء غمخانه بىهنر ببرد\r\nمدام خون جگر باغبان خورد از چيست * كه در نتيجه مگر منعمى ثمر ببرد \r\n* * *\r\n اول خدا قضا و قدر سربه‌سر نوشت * زان پس ز آب و خاك ، گل آدمى سرشت\r\nاى نور چشم من قلم نقش كائنات * بر دست اوست آنچه كشد خوب يا كه زشت\r\nنيكى نه جامه‌ايست برازندهء همه * معلوم نيست پنبه اين جامه بركه رشت\r\nدر دوزخ است معتكف كعبه‌اى عجب * سوى بهشت مىرود آنسا كن كنشت \r\n\r\n","description":"","footnote":"","page_name":" 380 ","page_number":440},
  {"content":"\r\n\r\n آسوده باش « رمزى » آخر همان برد * آن دانه را كه روز ازل دست حق بكشت \r\n( داستان دوستان ص 105 - 106 )\r\n\r\nرمزى تبريزى\r\nبابا رمزى از شاعران خوش‌بيان سدهء 13 هجرى قمرى تبريز مقيم استانبول بوده است .\r\nروزى موقع عبور سلطان مجيد خان عثمانى ( 1255 - 1277 ) ابيات ذيل را بالبداهه انشا كرده :\r\n اى پادشهيم بير دور * درويشى فرحناك ائت\r\nمرآت ضميريندن * زنگ كدرى پاك ائت\r\nبير هفته سنين خرجين * اون ايل منه كافى دير\r\nاون ايل منى راحت قيل * بير هفته سن امساك ائت \r\nسلطان مذكور پس از شنيدن اشعار به وى صله و جايزه داده است .\r\nرمزى با لعلى و آهى و راجى و شكوهى معاصر بوده و به سال 1302 ق . شكوهى او را ديده و در ديوانش مذكور داشته است .\r\n( دانشمندان آذربايجان ، ص 161 )\r\n\r\n","description":"","footnote":"","page_name":" 381 ","page_number":441},
  {"content":"\r\n\r\n\r\nروحانى تبريزى\r\nاز سخنوران روزگار سلطان حسين بايقرا ( 873 - 911 ق ) بود .\r\nاز اوست :\r\n گفتم روم ز كويش بگرفت اجل ره من * بنگر چهاست در ره بيچاره آدمى را \r\n* * *\r\n زحمت شانه مده منت آيينه مبر * روى آراسته را باز چه مىآرايى \r\n( روز روشن ، ص 261 - دانشمندان آذربايجان ، ص 161 )\r\n\r\nروحى انارجانى\r\nاز سخنوران سدهء دهم هجرى قمرى آذربايجان است . در زمان سلطان محمد خدابنده ( 985 - 995 ) چهارمين پادشاه صفوى مىزيست .\r\nشادروان سعيد نفيسى زادگاه او را « انارجان » از دهكده‌هاى ناحيه انار « 1 » ( ميان اردبيل و مشكين شهر ) مىداند و ماهيار نوايى گمان مىبرد كه وى از اهالى يكى از دو دهكدهء « انرجان » جزء دهستان سردرود بخش اسكوى تبريز و يا « انرجان » از دهستان اوجان بخش بستان‌آباد تبريز باشد « 2 » از روحى انارجانى رساله‌يى در دست است كه گويا به لهجهء محلى مردم تبريز در اواخر سدهء دهم هجرى قمرى است . اين رساله شامل يك مقدمه و دو بخش و يك خاتمه است به شرح زير :\r\nمقدمه : در خطبه و بيان سبب تأليف رساله است ( ص 1 - 8 )\r\nبخش نخست : در 12 فصل و دربارهء رسم و آيين مردم تبريز است ( ص 9 - 38 )\r\nبخش دوم : در 14 فصل در بيان اصطلاحات و عبارات جماعت اناث و اعيان و اجالف مردم تبريز است ( ص 38 - 47 ) .\r\n\r\n\r\n","description":"","footnote":"\r\n( 1 ) - ر ك : معجم البلدان ذيل « انار » - نزهة القلوب ، ص 95 - فرهنگ جغرافيايى ايران ، ج 4 ، ص 48 .\r\n( 2 ) - ر ك ، فرهنگ جغرافيايى ايران ، ج 4 ، ص 15 .\r\n","page_name":" 382 ","page_number":442},
  {"content":"\r\n\r\nخاتمهء رساله داراى 29 بيت شعر در بىوفايى زنان و 7 بيت شعر عاشقانه مىباشد ( ص 47 - 50 ) وى در خطبهء رساله ، سلطان محمد خدابنده را چنين ستوده است :\r\n پس از مدح و ثناى شاه مردان * بگويم وصف شاهنشاه ايران\r\nشهِ ، عالم پناه عدل‌گستر * « خدابنده محمد آل حيدر »\r\nز فرقش كم مبادا تاج شاهى * پناهش ظل الطاف الهى \r\nو بعد ابو المظفر سلطان حمزه ميرزا پسر دوم سلطان محمد خدابنده را كه در 22 ذىحجهء 994 ق . كشته شده است چنين مدح مىكند :\r\n سمى حمزه ميرزاى جهانگير * كه بهر سجده‌اش افلاك خم شد\r\nبجويم حرمت نامش ز حمزه * كه نام حمزه از وى محترم شد\r\nدو حمزه نام مشهور جهانند * كه نام هر دو در عالم علم شد\r\nيكى از مردمى مير عرب شد * يك از مردانگى شاه عجم شد \r\nدر پايان رسالهء كاتب نام خود و سال تحرير و نام مؤلف را چنين بيان مىكند :\r\n« تمت الرسالة مولانا روحى انارجانى كتبه العبد الفقير حقير فريدون گرجى تحريرا فى غره شهر شوال سنه سبع و ثلاثين و الف الهجريه . . . »\r\nروحى انارجانى در رساله خود « روحى » و جايى « روح » تخلص مىكند :\r\n « روحى » تو بسى گناهكارى به على * در دهر به‌جز گنه ندارى به على\r\nهرچند گناه تو ز حد افزون است * اما به على اميدوارى به على \r\n* * *\r\n خداوندا به عشق عاشقانت * به عشق عاشقان بىكرانت\r\nكه « روحى » راز سلك عاشقان كن * دلش از نور عشقت جاودان كن \r\n* * *\r\n گرنه از سوز تو آتش در دل « روحى » فتاد * خانه‌هاى ديده‌اش هردم پرآب از بهر چيست \r\n* * *\r\n « روح » تا كى تو ياوه‌گو باشى * با همه عيب عيب‌جو باشى \r\nصادقى افشار در مجمع الخواص ( مؤلفه 1016 ق . ص 276 ) از شاعرى « روحى » تخلص\r\n\r\n","description":"","footnote":"","page_name":" 383 ","page_number":443},
  {"content":"\r\n\r\nچنين ياد كرده است .\r\n« روحى تبريزى : در تبريز مشغول حكاكى است طبعش بد نيست و اين بيت از اوست :\r\n از نگاه غضب‌آلود تو شد معلومم * كه ز من گفته حديثى به تو صاحب غرضى » \r\nو مرحوم سعيد نفيسى او را با روحى انارجانى يكى دانسته است .\r\nدرباره رسالهء روحى انارجانى بويژه بخش دوم آن تاكنون مطالعاتى به شرح زير انجام يافته است :\r\n1 - شادروان عباس اقبال آشتيانى در مجلهء يادگار ( سال 2 شماره 3 ) مقاله‌يى نوشت و فصل 5 بخش اول و قسمتى از فصلهاى 8 و 12 بخش دوم آن را معرفى كرد .\r\n2 - محمد مقدم بخش دوم آن را بدون توضيح لغات در شمارهء 10 ايران‌كوده به سال 1327 ش . چاپ كرد .\r\n3 - سعيد نفيسى متن رساله و آوانوشت بخش دوم آن را با يادداشتها و تصحيحاتى در « فرهنگ ايران زمين ، سال 2 ، دفتر چهارم » منتشر كرد .\r\n4 - دكتر ماهيار نوابى ، بخش دوم آن را همراه با آوانوشت و ترجمهء فارسى و توضيحاتى در شماره‌هاى 3 - 4 سال نهم نشريهء دانشكدهء ادبيات تبريز سال 1336 ش . به طبع رسانيد .\r\n5 - اديب طوسى هم بخش دوم آن را كه « نمونهء نيمه آذرى » مىداند در شمارهء چهارم سال نهم نشريهء دانشكده ادبيات تبريز منتشر كرد .\r\nاو معتقد است كه انتساب اين چهارده فصل به زبان مردم تبريز در سدهء دهم هجرى قمرى محل ترديد مىباشد .\r\n6 - رحيم رضازادهء ملك متن و ترجمه و واژه‌نامه بخش دوم آن را تحت عنوان « گويش آذرى » در دىماه 1352 به چاپ رسانيد . نمونه‌يى از اشعارى كه در رسالهء روحى گويا به لهجهء محلى تبريز آمده ذيلا نقل مىشود :\r\n مزيوام آن كلا را * آن قد و آن بالا را\r\nمن مرسام آن رو را * طبق شفتالو را\r\nقربان شوام ابرو را * كمان چارپهلو را\r\nممانام آن بينى را * آن زنبق سيمين را\r\nبميرام آن دهانا * آن لب و آن دندانا \r\n\r\n","description":"","footnote":"","page_name":" 384 ","page_number":444},
  {"content":"\r\n\r\n صدقه شوام چانه را * آن دُر يك‌دانه را . . . \r\n( رسالهء روحى انارجانى - مجمع الخواص ، ص 276 - 277 دانشمندان آذربايجان ، ص 161 - مجلهء يادگار سال 2 ، شماره 3 ، ص 43 - 50 - ايران‌كوده ، شماره 10 - ص 4 - 18 - فرهنگ ايران زمين سال 2 ، دفتر چهارم ، ص 329 - 372 - نشريهء دانشكدهء ادبيات تبريز سال 9 ، شماره 3 و 4 - گويش آذرى )\r\n\r\nزاهد تبريزى\r\nميرزا قاسم فرزند ميرزا محسن تبريزى ساكن اصفهان بود . وى از سخنوران و رجال روزگار شاه‌عباس دوم و شاه سليمان صفوى ( 1077 - 1105 ) بود و در نزد آنها كمال عزت و اعتبار داشت و در كنار زاينده‌رود عمارت عالى بنا كرد و در آنجا به افادهء علوم معقول و منقول اوقات خود مىگذرانيد و ضيافتها مىداد و تا سال 1102 در حال حيات بود .\r\n\r\nكليات او :\r\nشامل قصيده و غزل و قطعه و ماده تاريخهايى است بدين شرح : جلوس شاه سليمان در 1077 و سال دوم شاهى او در 1078 و تعمير روضهء طوس در 1084 و 1085 و 1089 و تعمير قدمگاه در 1091 و آمدن پادشاه تركستان به دربار صفوى در 1093 و « طرح نوچمنى » از « داعىشه قاسم » در 1079 و بناى سد در 1100 و « ولادت فرزندى محمد سعيد ملقب به ابو الفتوح » در 1091 و بناى عمارتى در 1086 و مرگ آخوند محمد صالح در 1086 و بناى رباط در 1099 و استيفاى آصف جاه پس از عزل هاشم در 1077 و . . .\r\nسپس غزل است به ترتيب تهجى با تخلص زاهد ( از ص 67 - 192 ) رباعى ( از 193 - 204 ) و رباعى با قطعه ( از 205 - 212 ) و مثنوى « سفينة النجاة » ( از ص 215 - 240 ) و منشآت . كلياتش جمعا بالغ بر 5400 بيت است آغاز و انجام قصايد چنين است :\r\n كلكم دگر ثناى على اختيار كرد * مانند نخل طور تجلى بهار كرد \r\n* * *\r\n ز يمن راى رزين تو باد رونق ملك * ز حسن سعى جميل تو دهر آبادان \r\nو غزلياتش چنين آغاز و انجام مىپذيرد :\r\n زهى منعم كه بخشيده‌ست كام حمدگويان را * به ذكر خود سرانگشت زبان تسبيح دندان را \r\n\r\n","description":"","footnote":"","page_name":" 385 ","page_number":445},
  {"content":"\r\n\r\n نمىآيد ز ما او را ستايش بيش از اين « زاهد » * كه كرده مظهر گنج خفى ايجاد انسان را \r\n* * *\r\n اگرم كشى چو ماهى و گرم كشى به شاهى * سر بندگى سلامت بنما هرآنچه خواهى\r\nز تو گر به قتل « زاهد » كسى از گناه پرسد * تو بگو كه كشتم او را به گناه بىگناهى \r\nسفينة النجاة : اين مثنوى مذهبى و عرفانى و اخلاقى « نظم روايت حسنات نبوى و غزوات مرتضوى است » و اين « منقبت‌نامه » سفينة النجاة نام دارد . و نامش تاريخ آغازيدن آن است ( ص 294 ) و در ص 295 چنين آمده :\r\n كردم چو ز ناظم طلب تاريخش * گفتا كه ( سفينة النجاة زاهد ) - 1102 \r\nنسخه‌يى از « سفينة النجاة » در كتابخانهء آستان قدس رضوى به‌شماره 10372 نستعليق خوب سدهء 11 هست .\r\nو نسخه‌يى در كتابخانه دانشگاه تهران به‌شماره 4623 در « كليات » او هست .\r\nچنين شروع مىشود :\r\n به نام خداوند كون و مكان * خردبخش جان ، كردگار جهان\r\nزهى آفرينندهء ماه و مهر * فروزندهء روشنايى سپهر \r\nآغاز « منشآت » : بسمله ، برخى از جواهر آبدار و مشتى از لآلى شاهوار از گنج‌نامه آگاهى لوح طلسم دانش‌پژوهى . . .\r\nانجام : و جبلت ما بر اين معنى متخلّص است .\r\nنمونه‌يى از اشعار اوست :\r\n ميان كعبه و دل فرق اين قدر باشد * كه دل خراب چو گرديد بيت معمور است \r\n* * *\r\n به كنج ميكده‌ها گنج شايگانى هست * زر گداخته و خمّ خسروانى هست\r\nچو خضر زندهء جاويد شو به حسن عمل * كنون كه در قدحت آب زندگانى هست\r\nچنان‌كه كم نشود بوى گل به بوييدن * ز غنچهء دهنت بوسه تا ستانى هست \r\n* * *\r\n « زاهد » ار توبه از ريا نكنى * بت‌پرستى به از عبادت توست \r\n\r\n","description":"","footnote":"","page_name":" 386 ","page_number":446},
  {"content":"\r\n\r\n چشمت چو ز سرمه مدّ آهى بكشد * وز كيش جفا تير نگاهى بكشد\r\nمژگان تو عالمى به خون غلطاند * يك خامهء مو شكارگاهى بكشد \r\n* * *\r\n مرا به چهرهء سبزان نظر زياده بود * كه نوخط است رخ سبز اگرچه ساده بود\r\nنهال قدّ تو چون سرو از سرافرازى * به مجلسى كه نشسته است ايستاده بود \r\n* * *\r\n چون دلبرى به زلف و خط يار داده‌اند * خط راز حسن بهرهء بسيار داده‌اند \r\n* * *\r\n چون تنك ظرفان نه بر اندازه ساغر مىكشم * صد قدح چون شاخ گل يكباره بر سر مىكشم\r\nمىكنم از باده « زاهد » تازه غسل توبه را * حلقه بر بام شراب از خطّ ساغر مىكشم \r\n( تذكرهء نصرآبادى ، ص 120 - 121 - تذكرهء حسينى ، ص 138 - دانشمندان آذربايجان ، ص 162 - الذريعة ، ج 9 ، ص 399 - فهرست كتابخانه دانشگاه تهران ، ج 14 ، ص 3556 - 3558 )\r\n\r\nزجاجى تبريزى\r\nاز سخنوران سدهء هفتم هجرى قمرى است در « جهانگشاى جوينى » در ذكر احوال و مظالم شرف الدّين خوارزمى كه مأمور ماليات دولت مغول بود چنين مسطور است :\r\nدر آن وقت كه آن شقى در تبريز بود جمال الدّين على تفرشى كه يكى است از اكابر عراق ، كه جمعى معارضان او سبب حسد ، يا از روى حقيقت او را به شآمت قدم موسوم كرده‌اند به دو متصل شد و در افعال و اعمال او معاون گشت . چون در پى او حالت او واقع شد و شرف الدّين خوارزمى بمرد هركسى از اهل عصر در اين باب نظمى تلفيق داده‌اند . . . در تبريز شاعرى است او را « زجاحى » گويند اين قطعه را گفته است :\r\n اى مبارك‌قدم جمال على * عالمى گشت شادمان از تو\r\nتا به طوسش برفتى اندر پى * عاقبت هم نبرد جان از تو \r\n\r\n","description":"","footnote":"","page_name":" 387 ","page_number":447},
  {"content":"\r\n\r\n مىنيايد برون ز هيبت تو * صاحبا صاحب الزمان از تو\r\nبه هزيمت برفت از تبريز * مدبرا خواجهء جهان از تو\r\nهيچ مخلوق از تو جان نبرد * گر گريزد به آسمان از تو \r\n\r\nتاريخ منظوم زجاجى :\r\nكتابى مهم در كتابخانه مولانا فضل صمدانى در پيشاور پاكستان موجود است كه از جمله نسخ خطى نادر اين كتابخانه بشمار مىآيد . اين نسخه در حدود هزار هجرى تحرير يافته و شمارهء 101 كتب تاريخى آن كتابخانه را داراست تعداد برگهاى آن 360 و هر صفحه 31 سطر و تعداد ابيات در حدود 23 هزار بيت است . نسخه‌اى از آن هم در موزهء بريتانيا موجود است .\r\nكتاب حاضر از وقايع عهد بنى اميّه آغاز يافته و تمام حوادث تاريخى دوران امويان و عباسيان را تا خروج مغول و سقوط خلافت بغداد به نظم كشيده است\r\nزجاجى مداح شمس الدّين محمد جوينى بوده است در ابياتى به تاريخ تولد خود چنين اشاره كرده است :\r\n چو من از عدم آمدم در وجود * عدم آفرين‌گوى شد بر وجود\r\nز تاريخ بر شش‌صد افزود هشت * فراوان شگفتى بسر برگذشت . . . \r\nبه تصريح وى تاريخ تولد شاعر 608 و پيشهء او هم شيشه‌سازى بود وى بسن پيرى رسيده و مكرر از پيرى حكايت و شكايت مىكند :\r\n بيكجاى بنشاند چرخم ز پاى * نَجنبم ، مگر قطب گشتم ، ز جاى\r\nچو بيدى شد از سرو بالاى من * مزار چرنداب شد جاى من \r\nاز بيت اخير پيداست كه مسكن او در سن پيرى و انزوا چرنداب بوده بازگويد :\r\n مزار چرنداب جاى من است * در آن بقعه خلوت‌سراى من است\r\nيكى جاى دارم چو خلد برين * در آنجا منم با سعادت قرين\r\nمقامى لطيف است و آبى روان * وز آن آب خوش تازه دارم روان \r\nاين چرنداب مسكن ايام پيرى و انزواى شاعر همان جايى است كه به قول وصاف مقابر صاحب‌ديوان جوينى و اولادش هم در آنجاست و از جاهاى روح‌انگيز تبريز بشمار مىرفته\r\n\r\n","description":"","footnote":"","page_name":" 388 ","page_number":448},
  {"content":"\r\n\r\nاست .\r\nاز اشعار وى برمىآيد كه زجاجى فرزند اديب و نيكخوى داشته و نام او سليم بوده و گمان مىرود نام خودش نيز نصر باشد .\r\n سليم است فرزانه فرزند نصر * نبينى چنو در جوانان عصر\r\nبرآنم كه فرزانه فرزند من * بجاى آورد عهد و سوگند من\r\nپس از من بپردازد اين نامه را * ز دانش كند گرم هنگامه را . . .\r\nمحمد جوينى دلت شاد باد * ز بند جهان جانت آزاد باد \r\nممدوح ديگر او صدر الدّين زنجانى است كه در حيات شاعر از جهان رفته و شاعر با حسرت و نيكوئى از او ياد مىكند :\r\n ملك صدر دين بود سردار من * كه نيكو بد از فضل او كار من\r\nمرا ميرى شاعران داده بود * برويم در كام بگشاده بود\r\nچون آن شاه در پرده شد ناگهان * به من بر سيه شد سراسر جهان \r\nذكر همين صدر الدّين وقتى كه كيوك خان ارغون را جهاندارى مىدهد :\r\n سرافراز ارغون ، ملك صدر دين * برفتند نزديك خاقان چين\r\nشهنشاه ، گيتى به ارغون سپرد * به دو داد فرمان و با خود ببرد\r\nز درگاه با ناز گشتند باز * ملك صدر دين ، مير ارغون به تاز\r\nبحدّ خراسان فراز آمدند * و زانجا به تبريز باز آمدند \r\nمعاصرت زجاجى با صدر الدّين زنجانى زيادت سنين عمر شاعر را مىرساند . زيرا مىدانيم كه شاعر ، مرگ خواجه را درك كرده و چون خواجه در 697 مقتول شده پس حيات شاعر تا همين سال يقين است . نظم زجاجى متوسط است ولى كتاب و يا شاهنامه‌اش مشحون از وقايع تاريخى قبل از مغول است ، و مخصوصا قسمتى كه به روزگار بعد از خروج چنگيزخان تا عهد ناظم تعلّق دارد بسيار مغتنم است .\r\n( جهانگشاى جوينى ، تصحيح قزوينى ، ج 2 ، ص 280 - 281 - يغما ، سال 5 ، ص 554 - 560 )\r\n\r\n","description":"","footnote":"","page_name":" 389 ","page_number":449},
  {"content":"\r\n\r\n\r\nزركوب تبريزى\r\nابو بكر فرزند محمد فرزند مودود طاهرى مشهور به شيخ نجم الدّين زركوب از عرفاى معروف اواخر سدهء هفتم و اوايل سدهء هشتم هجرى قمرى مىباشد . نظر از شيخ سعد الدّين حموى ( متوفى در 650 ) يافته است . اين شيخ بزرگوار به سال 640 به تبريز تشريف آورده و نه ماه در اينجا اقامت گزيده‌اند در آن اوان شيخ نجم الدّين را كه در سنين كودكى بود نظر كرده و دست مبارك بر سرش ماليده و فرموده‌اند كه اين از ماست عن قريب است كه مردم از وى نفع كلى گيرند و باعث راحت و استيناس خلق گردد . همچنان نيز شد به‌طورى كه زركوب در زمان خود ملاذ و ملجاء علما و فقرا گشت و شان عظيم يافت تا خواجه رشيد الدّين وزير به بزرگى وى اعتقاد كامل رسانيد و با وى در كمال ادب مكاتبه كرد .\r\nوى روز پانزدهم رجب سال 712 در تبريز رحلت فرمود و در گورستان گجيل دفن شد .\r\nصاحب روضات الجنان مىنويسد : بر لوح مزار وى القابش را چنين نوشته‌اند :\r\n« هذه روضة الشيخ عالم الزاهد العابد ، البارع الورع المحقق ، السالك الناسك ، قدوة المحققين ، زين الحاج و الحرمين ، مفخر العلماء برهان الطريقة ، صاحب النظم و النثر ، بقية الاولياء ، قطب العالم ، نجم الملة و الدّين ، الواصل الى جوار رحمة رب العالمين ، ابى بكر بن محمد ابن مودود الطاهرى المشتهر بنجم الدّين زركوب طيب اللّه ثراه . انتقل من دار الفناء الى دار البقاء فى خامس عشر رجب سنة اثنتى عشرة و سبعمائة »\r\nاز جمله تصانيف شيخ رساله‌ييست در بيان فتوت به نام « فتوت‌نامه » از سخنان اوست :\r\n« الفتوة على ثلاثه اقسام : اولها محافظة امر اللّه ، و الثانى مراقبة سنة رسول اللّه ، الثالث صحبة اهل اللّه ، و حقيقة الفتوة ترك ما سوى اللّه » وى در منظومات خود گاهى « نجم » و گاهى « زركوب » تخلص مىكند . نمونه‌يى از اشعار اوست :\r\n دعوىّ عشق جانان در هر دهان نگنجد * وصف جمال رويش در هر زبان نگنجد\r\nنور كمال حسنش در هر نظر نيايد * شرح صفات ذاتش در هر بيان نگنجد \r\n\r\n","description":"","footnote":"","page_name":" 390 ","page_number":450},
  {"content":"\r\n\r\n سيمرغ قاف عشقش از بيضه چون برآيد * مرغيست كآشيانش در جسم و جان نگنجد\r\nشكرانه چون گزارم كامروز يار با من * ز آن‌سان شده كه مويى اندر ميان نگنجد\r\n« نجما » حديث وصلش زنهار تا نگويى * كآن عقل درنيابد ، اندر هان نگنجد . \r\nمؤلف تاريخ گزيده مىنويسد : نجم الدّين زركوب معاصر اباقا خان ( مدت سلطنت 663 - 680 ) بود اشعار خوب دارد . از اوست :\r\n منم زركوب و محصولم ز صنعت * به‌جز فريادى و بانگى نباشد\r\nهميشه در ميان زر نشينم * و ليكن هرگزم دانگى نباشد . \r\nدر « مونس الاحرار » ترجيع‌بندى قريب به صد بيت از وى نقل شده است كه اول آن چنين است :\r\n گفتم ز توام وصال باشد * هيهات كجا ، محال باشد .\r\nعمرى كه بود عزيز هركس * چون بىتو بود و بال باشد\r\nسوگند به جان تو كه بىتو * از خويشتنم ملال باشد\r\nبنشينم و با تو راز گويم * غمهاى گذشته باز گويم \r\nاز غزل‌هاى اوست :\r\n دلبران را نه همه جور ، صفا نيز بود * نه همه درد نمايند ، دوا نيز بود\r\nالتفاتى بكن از بهر خدا سوى رهى * پادشه را نظرى سوى گدا نيز بود\r\nگر زكاتى بدهى ز آن لب شيرين چه زيان * نيكوان را ز سر لطف عطا نيز بود\r\nگر رهى عاشق بالاى تو شد عيبى نيست * اين متاعيست كه در شهر شما نيز بود \r\n\r\n","description":"","footnote":"","page_name":" 391 ","page_number":451},
  {"content":"\r\n\r\n عشق خوبان نه طريقيست كه خاص است به من * همه را نيز و مرا نيز و تو را نيز بود\r\nز آب چشم و نفس سرد من است اين همه عمر * رنج و راحت همه از آب‌وهوا نيز بود\r\nجور عشقت همه آن نيست كه از جانب توست * بعضى از بخت بد و طالع ما نيز بود\r\nبا دل خستهء « زركوب » صفايى پيش آر * آدمى را نه كدورت كه صفا نيز بود . \r\n( حبيب السير ، ج 3 ، ص 134 - روضات الجنان ، ص 418 - 420 - رياض العارفين ، ص 81 - قاموس الاعلام ، ج 6 ، ص 4567 دانشمندان آذربايجان ، ص 165 - 166 - ريحانة الادب ، ج 4 ، ص 170 )\r\n\r\nزلالى تبريزى\r\nاز سخنوران سدهء دهم هجرى قمرى تبريز و شخصى خوب‌رو و خوش‌بيان بوده ، از اوست :\r\n غايب مشو اى نور دو چشم از نظر ما * نيكو نبود روز گذشتن ز سر ما \r\n* * *\r\n از خون من امروز كفش گرنه نگار است * فرداى جزا دست من و دامن يار است \r\n* * *\r\n بشنو اين نكتهء سنجيده ز غم‌خوردهء عشق * كه به از زندهء بىعشق بود مردهء عشق \r\n( تحفهء سامى ، ص 265 - 266 - روز روشن ، ص 271 - دانشمندان آذربايجان ، ص 168 - ريحانة الادب ، ج 2 ، ص 125 )\r\n\r\nساغر تبريزى\r\nميرزا عبد الرحيم متخلص به « ساغر » فرزند ميرزا سعيد كلانتر سراب و گرمرود و از منشيان و ميرزايان معروف آذربايجان در اواخر سدهء 12 و اوايل سدهء سيزدهم هجرى قمرى بود . در تبريز تحصيل كمالات كرد ، حريف نكته‌پرور و اديب سخن‌شناس بود و خط\r\n\r\n","description":"","footnote":"","page_name":" 392 ","page_number":452},
  {"content":"\r\n\r\nشكسته را با شيوه‌يى كه داشت پاكيزه مىنوشت . با فانى زنوزى معاصر و مصاحب بود و او در رياض الجنة مىنويسد :\r\n« . . . آن جناب جوانى است متصف به صفات سعيده ، و متخلق به اخلاق حميده ، مريد ارباب مسلك و حال و مراد اصحاب مدرك و كمال ، سليقه‌اش سليم و ذوقش مستقيم ، طبعش در نظم و نثر شكفته و دلخواه و دلش از رموز عاشقى باخبر و آگاه ، و در اكثر فنون بلديت دارد . و در درست نوشتن خط شكسته آن‌چنان شكست درست به رونق بازار شهرت خطاطين روزگار داده كه اگر صاحب بن عباد ملاحظهء آن حسن خط خداداد مىنمود « هذا خط قابوس ام جناح طاوس » بىاختيار مىسرود .\r\nاسلاف ايشان همگى اشخاص بزرگ و عزيز و از متوطنين ولايت تبريز مىباشند ، و سلسلهء نسب ايشان به جابر انصارى مىرسد . در اوايل سن بعد از آنكه در آن بلدهء فاخره به تقريب مصاحبت ارباب فضل و حال و مجالست اصحاب فهم و كمال ، در فضل و حال گرانمايه و در فهم و كمال بلندپايه گرديد وارد محروسهء خوى شد در نزد حكام آن ديار به عزت و احترام و اعتبار گذران مىكرد . در فنون انشاء نظم و نثر مهارت تمام و بهره لاكلام دارد و « ساغر » تخلص مىكند . مكرر صحبتش اتفاق افتاده ، با فقير كمال الفت و دوستى دارد » .\r\nنمونه از غزليات و اشعار اوست :\r\n دروغ وعدهء من وعده داد بار دگر * بر انتظار من افزود انتظار دگر\r\nدلى كه نايد از او غير عشق كار دگر * گرفتمش ز تو خواهد گرفت يار دگر\r\nگرفتم اينكه گرفتم دل از تو بار دگر * كجا كند به چنين دل كس اعتبار دگر\r\nمگو بدار دل از من بگير يار دگر * كه نيست در دل من تاب گيرودار دگر\r\nوفا نمىكند آن وعده مىدهد به وفا * به‌جز فريب منش نيست هيچ كار دگر\r\nگلى چو روى تو امسال در چمن نشكفت * در انتظار نشستيم تا بهار دگر \r\n* * *\r\n گويند چرا شكوه به داور نرساند * من راه ندارم به‌جز از دادرسى چند \r\n* * *\r\n باد سحرى بدان بناگوش * آهيست كه صبحدم كشيده \r\n\r\n","description":"","footnote":"","page_name":" 393 ","page_number":453},
  {"content":"\r\n\r\nاز رباعيات اوست :\r\n « ساغر » به من آن يگانه ديدى كه چه كرد * آن فتنه‌گر زمانه ديدى كه چه كرد\r\nرنجيد و به جرم دوستى خونم ريخت * بر كشتن من بهانه ديدى كه چه كرد \r\n* * *\r\n گل نيم‌شبى هم‌نفس بلبل شد * ز اين واقعه در صحن چمن غلغل شد\r\nچون پرده‌نشين غنچه اين راز شنيد * مىخواست به گل خنده زند خود گل شد \r\n* * *\r\n اى سكهء سروريت نقش زر گل * اى طرهء دلبريت تاج سرگل\r\nدوشينه خطيب باغ بر منبر شاخ * مىخواند حديث حسنت از دفتر گل \r\n* * *\r\n اى پيرهنت لطيف‌تر از تن گل * اى لطف تنت شرار پيراهن گل\r\nمىرفت حديث لب لعلت كه زرشك * خون دل غنچه ريخت بر دامن گل \r\n( رياض الجنة ، ص 834 - نگارستان دارا ، ص 201 - دانشمندان آذربايجان ، ص 171 - الذريعة ، ج 9 ، ص 415 )\r\n\r\nساكت تبريزى\r\nميرزا امين فرزند ميرزا مؤمن فرزند خواجه ميرزا بيگ از كدخدايان معتبر تبريز و از سخنوران سدهء 11 تبريز و معاصر و مصاحب « صايب » بود و تخلص خود را هم از صايب گرفته است . اوايل عمر در مشهد مقدس ساكن شد و در عهد عالمگير شاه ( 1068 - 1119 ) به هندوستان رفت و از طرف او به مناصب عالى نايل گرديد و بقيهء زندگى خود را در بنگاله گذرانيد . از اوست :\r\n ز بس نگاهم از آن شعله آب و تاب گرفت * توان ز مردمك ديده‌ام گلاب گرفت \r\n* * *\r\n از حوادث در خرابيها درشتان ايمنند * سيل برخيزد ز هرجا ، رو به هموارى كند \r\n* * *\r\n تا لوح دل ز نقش دويى پاك كرده‌ايم * از برگ تاك آينه ادراك كرده‌ايم \r\n\r\n","description":"","footnote":"","page_name":" 394 ","page_number":454},
  {"content":"\r\n\r\n در جلوه‌گاه اهل نظر خار و گل يكيست * مستى چو شعله از خس و خاشاك كرده‌ايم\r\nآب گهر چكيده ز مژگان نظاره را * هرگه نظر به روى عرقناك كرده‌ايم\r\nشايد شود فريفتهء خطوخال خويش * دامى به راه آينه در خاك كرده‌ايم \r\n* * *\r\n چه نويسم اى جفاجو ز دل خراب بىتو * كه نبوده است كارش به‌جز اضطراب بىتو\r\nتو و جلوه‌ها كه هرگز نرسد به يادت از من * من و چشم خون‌فشانى كه نكرده خواب بىتو \r\n( تذكرهء نصرآبادى ، ص 133 - صبح گلشن ، ص 193 - قاموس الاعلام ، ج 4 ، ص 2487 - دانشمندان آذربايجان ، ص 171 )\r\n\r\nسالك تبريزى\r\nدر سدهء سيزدهم هجرى قمرى مىزيست و از سخنوران زمان فتح على شاه قاجار بود .\r\nديوانى دارد قريب به هزار بيت ، و نسخه‌يى از آن در كتابخانهء شادروان حاجى حسين نخجوانى هست . در وباى سال 1238 تبريز مثنويى سروده كه براى نمونه ابياتى چند نقل مىشود :\r\n فغان كه باز فتاد اندرين خراب‌آباد * ز حادثات ، وبايى كه كس ندارد ياد\r\nقضا ز كينهء ديرينه آتشى افروخت * قدر بتاخت به دامان و عالمى را سوخت\r\nچو كرد حادثه رو سوى هند و خطهء روم * خراب كرد ، تو گويى شد آشيانهء بوم\r\nدگر چه فتنه گذر سوى ملك ايران كرد * بريده باد زبانم به خاك يكسان كرد\r\nچگونه شرح توان كرد قصهء تبريز * مرا كه برد ز خاطر قضيهء چنگيز \r\n\r\n","description":"","footnote":"","page_name":" 395 ","page_number":455},
  {"content":"\r\n\r\n چنان ز دست اجل گشته بود معركه گرم * كه داشت خود ملك‌الموت از خلايق شرم\r\nپى معالجه بازار يخ رواج گرفت * قضا نگر كه يخ از خلق نيز باج گرفت\r\nاگر به مالش يخ نيم‌جان بسر بردند * يكى حيات اگر يافتى دو صد مردند\r\nبيان چه حاجت از اين بيش خود بود « سالك » * كه شعلهء سخنت شاهد على ذلك\r\nپس از هزار سنه سى و هشت بود و دويست * كه اين قضيّه مسلسل قلم نوشت و گريست \r\nو در تاريخ بناى مسجد و پل رودخانهء قاضى جهان ( از محلات آذرشهر ) كه از بناهاى حاج حسين برادر شاعر مىباشد اين اشعار و ماده تاريخ را گفته است :\r\n حاجى حسين آنكه به تاييد كردگار * دولت مساعدش شده و بخت گشته يار\r\nاقبال همعنانى او كرده تا رسيد * بر پايه‌يى كه نيست كسى را بر او گذار\r\nهمت بر آن گماشت كه نامى به نيكيش * يك‌چند يادگار گذارد به روزگار\r\nآمد بناى مسجد « قاضى جهان » نهاد * ز آن پس به رودخانه پلى ساخت استوار\r\n« سالك » برادرش پى تاريخ آن سرود * ( يا رب تو نام نامى او پايدار دار ) \r\n1241 ق\r\n( دانشمندان آذربايجان ، ص 172 - 173 - الذريعة ، ج 9 ، ص 418 - مواد التواريخ ، ص 546 )\r\n\r\nسالم تبريزى\r\nمحمود بيگ متخلّص به سالم ، فرزند ابو الفتح بيگ از احفاد جهان شاه تركمان و از سخنوران و اعيان سدهء دهم هجرى قمرى تبريز است . در روزگار سلطنت شاه‌طهماسب اول صفوى ( 930 - 984 ) مىزيست . شخصى بسيار آرميده و خوشرفتار و مصاحب بود مؤلف « خلاصة الاشعار » مىنويسد : در ايام جوانى به تحصيل علوم و تكميل محسوس و مفهوم قيام\r\n\r\n","description":"","footnote":"","page_name":" 396 ","page_number":456},
  {"content":"\r\n\r\nنمود و در ميدان سخنورى از اماثل و اقران قصب السبق در ربود .\r\nوفور وقوف آن حضرت در فن شعر خصوصا مثنوى به مرتبه‌يى است كه قلم سخن‌آرا در توضيح آن به عجز و قصور معترف است . . . و نظم كتاب « يوسف و زليخا » بر ثبوت اين دعوى برهانى است معين و لطافت ابيات آن مثنوى فصاحت انتما بر ظهور اين معنى دليلى است مبرهن و چون ابيات آن مثنوى آبدار در اكثر عراق و تمامى بلاد آذربايجان و نواحى آن مشهور است و ابيات لطافت‌انگيز آن نظم بحر آثار بر السنهء افواه طبقات جارى و مذكور لاجرم خامهء دو زبان از ثبت آن محروم مانده . . .\r\nصادقى نيز در مجمع الخواص مىنويسد : محمود بيگ « يوسف و زليخا » را تتبع كرده و در حقيقت اگر نامش « يوسف و زليخا » نبود آن ابيات شهرت مىيافت .\r\nمتأسفانه اين اثر نفيس ادبى از بين رفته و در تذكره‌ها به‌طور پراكنده مجموعا 16 بيت از آن به يادگار است به شرح زير :\r\n تعالى اللّه زنا ز خوبرويان * مژه عاشق‌كش و لب عذرگويان\r\nكشيدن خنجر مژگان كه برخيز * گشادن غنچهء خندان كه مگريز\r\nبه ظاهر نقد جان دادن به غارت * نهانى با شفيعان در اشارت\r\nبه خون‌ريزى شتابان آشكارا * پىِ هر كام كردن صد مدارا\r\nبه چشمان ستمگر بيم دادن * درِ لطف از لب خندان گشادن\r\nبه از صد لطف جورى كآن جفاساز * چو گويد رو ، نرفته خواندت باز\r\nهزاران جان فداى آنكه جانان * كشد وز خنده پنهانى دهد جان\r\nستم بر چشم و بر لب خنده را راه * عيان در جنگ و پنهان آشتى خواه\r\nگهى كز قامت نيكوخصالى * نشانم در رياض جان نهالى\r\nدواند ريشه‌ها در استخوانم * بپيچد خوش بر او رگهاى جانم\r\nچو در آب و زمينِ جان ناشاد * شود نازك نهالش سرو آزاد\r\nبه تندى از برم گيرد كناره * شود رگهاى جانم پاره‌پاره \r\nمرحوم دكتر خيام‌پور در مقاله‌يى تحت عنوان اضافاتى بر سلسله مقالات يوسف و زليخا ( نشريه دانشكدهء ادبيات تبريز ، سال 17 ) مىنويسد :\r\nدر تذكرهء « مخزن الغرائب » تأليف هاشمى سنديلى نيز چهار بيت از مثنوى يوسف و\r\n\r\n","description":"","footnote":"","page_name":" 397 ","page_number":457},
  {"content":"\r\n\r\nزليخاى سالم تبريزى آمده است كه به‌جز دوازده بيتى است كه تاكنون از وى معلوم بود .\r\nمؤلف در ترجمهء حال اين شاعر . . . گويد : اين دو بيت از يوسف و زليخاى اوست :\r\n چنان خو كرده جانم با غم او * كه جان است اين ندانم يا غم او\r\nچنان دلگير از مردم كه مردم * همىخواهم شود از چشم من گم \r\nدر تعريف حسن گويد :\r\n دوسر فتنه سرآورده فراهم * صلاح فتنه مىديدند باهم\r\nدهن ، حرفى كه دست صنع يزدان * به كلك مو كشد بر آب حيوان \r\nكه دو بيت اخير نيز به دليل وزن بايد از مثنوى يوسف و زليخاى او باشد . مؤلف « شمع انجمن » همانند تقى كاشى مىنويسد ديوانش تخمينا هشت‌هزار بيت مشحون به اقسام سخن در نظر است . اشعار عالى دلنشين دارد . يوسف و زليخا را به غايت خوش گفته و شاهنامهء شاه‌طهماسب قدرى كه گفته امتياز دارد در خدمت آن پادشاه به سر مىبرد . تا به رحمت حق پيوست .\r\n« سالم » علاوه بر مثنوى يوسف و زليخا مثنويهاى « مهر و وفا » ، « ليلى و مجنون » ، « شاهنامهء شاه‌طهماسب » نيز سروده است .\r\nاز مثنوى مهر و وفاى او صادقى كتابدار اين ابيات را نقل مىكند :\r\n چون غم پيرى به كسى رو نهد * روى بر آيينهء زانو نهد\r\nهردم از آيينهء زانوى خويش * روى اجل را نگرد سوى خويش\r\nخدمت شيبت چو دهد آسمان * رگ شود آجيده‌وش از تن عيان\r\nتير نظر كوست ثريا گذر * زير قدم هم نشود كارگر\r\nلرزه درافتد ز ضعيفى به پا * دست شود از پىِ رفتن عصا\r\nسجده كند فرق به پيش قدم * حلقه‌صفت پا و سر آيد به هم \r\nنمونه‌يى از مثنوى ليلى و مجنون اوست كه در تعريف اسب گفته :\r\n از برق خيال گرم‌روتر * وز فكر محال تيزدوتر\r\nبر چرخ چو راكبش رسيده * از تنگى جان عنان كشيده \r\nابياتى از غزلهاى اوست :\r\n اگر به كعبه وصلت نمىرسيم ، بس است * توجه طلب و ذوق جست‌وجو ما را \r\n\r\n","description":"","footnote":"","page_name":" 398 ","page_number":458},
  {"content":"\r\n\r\n گرفت گرم به گفتار پرعتاب مرا * كه عاجزانه كشد خجلت جواب مرا \r\n* * *\r\n كردى چنان ستم كه رقيبم شفيع شد * زارم بكش كنون ، كه به از صد ترحم است . \r\n* * *\r\n خشم خوش نازيست ، گر كين در دل دلدار نيست * جور باشد لطف اگر با او تغافل يار نيست \r\n* * *\r\n تو آتشى و منم قرب‌جو نمىرنجم * براى سوختنى كآن به اختيار تو نيست \r\n* * *\r\n عشوه‌يى در كار ساقى كرد چشم مست يار * شد چنان بى خود كه مى در جام نتوانست كرد \r\n* * *\r\n با صبر كنم چاره به هجر تو كه شايد * درمان مخالف كشدم پيشتر از درد \r\n* * *\r\n چه كشنده زهر دادى مژه را ، كه زخم تيغش * ندهد امان كه عاشق كند اضطراب هرگز \r\n* * *\r\n اى خوش آن كز ستم هجر تو چون خون گريم * سبب گريه ز من پرسى و افزون گريم \r\n* * *\r\n چو را هم نيست در گلزار وصل لاله رخسارى * نهم هر لحظه چشم حسرتى بر چاك ديوارى \r\n( مجمع الخواص ، ص 110 - 111 تذكرهء ناظم ( نسخه عكسى ) آتشكدهء آذر ، ص 61 - شمع انجمن ، ص 200 - روز روشن ، ص 284 - 285 ( سامى ) - دانشمندان آذربايجان ، ص 173 - 176 - يوسف و زليخا ، ص 70 - 72 - نشريهء دانشكده ادبيات تبريز ، شماره 2 ، سال 17 ، ص 190 )\r\n\r\n","description":"","footnote":"","page_name":" 399 ","page_number":459},
  {"content":"\r\n\r\n\r\nسامرى تبريزى\r\nفرزند « حيدرى » تبريزى و از سخنوران سدهء يازدهم هجرى قمرى است . به تجارت اشتغال داشت و به جهت آشنايى كه پدرش را با بزرگان هندوستان بود به هند سفر كرد و به حضور سپهسالار عبد الرحيم خان خانان رسيد و سرانجام منصب ميرسامانى به دو مفوض گشت و در آن شغل كمال كاردانى و نيكوخدمتى از خود ظاهر گردانيد . صاحب مآثر رحيمى مىنويسد كه عمر گرامى را صرف ملازمت ارباب استعداد نمود و اين مقدمه را باعث افتخار خود دانست و دين و دنياى خود را به خدمت درويشان و ياران معمور گردانيد . . . و در يكى از محاربات دكن در ملازمت شاه‌نواز خان خلف خان خانان كشته شد .\r\nاز او قصايدى در مدح خان خانان در « مآثر رحيمى » نقل شده است كه بعض ابيات آن ذيلا نقل مىشود :\r\n زهى ز آتش تيغت زمانه در تب‌وتاب * ز آب دشنهء تو تشنه ديدهء سيراب \r\nاين قصيده 27 بيت است و در ضمن آن گويد :\r\n خموش « سامرى » آخر بر آز تيغ زبان * كه بعد مدح به‌سوى دعاست روى خطاب \r\nو در قصيده ( 20 بيتى ) ديگرى چنين گويد :\r\n تا دلم را ستم عشق تو ويران نكند * گنج اسرار در آن غمكده پنهان نكند\r\nآنچه زنّار سر زلف تو با جانم كرد * هيچ كافر به دل هيچ مسلمان نكند\r\nدرد هجر تو چنان است كه ديوانه دلم * شهر ويران كند ار رو به بيابان نكند\r\nگرد از خاطر آشفته‌دلان بگشايد * گر صبا زلف به روى تو پريشان نكند\r\nسينه‌ام آتش سوزان شد و از دل خجلم * كه به‌جز صبر در آن آتش سوزان نكند\r\nمن از اين آتش سوزان نتوانم رستن * واى گر مرحمتى « خان » سخن‌دان نكند \r\nو در قصيدهء ( 51 بيتى ) ديگرى چنين گويد :\r\n دوش از نفاق كوكب و اين چرخ بيم‌دار * در اقتران اختر اين نيلگون‌حصار\r\nاز سير هفت شكل بر اشكال تاب‌تاب * در دور نه سپهر به ترتيب هفت و چار\r\nآهم ز سينه بود به گردون شهاب‌وش * اشكم ز ديده بود به ساغر شراب‌وار \r\n\r\n","description":"","footnote":"","page_name":" 400 ","page_number":460},
  {"content":"\r\n\r\n محنت نهاده بود به من روى چون ستم * راحت گسسته بود ز من سلك چون قرار\r\nشادى كشيده بود ز من پاى چون اميد * غم بسته بود دست مرادم چو روزگار\r\nاز ناله‌هاى زيرم ، سينه چو ارغنون * وز گريه‌هاى زارم ، دامن چو لاله‌زار\r\nدر سر هواى غربت و در جان غم وطن * در چشم اشك حسرت و در دل فراق يار\r\nكآن آفتاب از درم آمد به نيم‌شب * سرمست و مىپرست و غزل‌خوان و باده‌خوار\r\nاز چشم مردم افكن و از لب لطيفه‌گو * از غمزه فتنه‌پرور و از زلف مشكبار\r\nجانهاى بىدلانش افتاده در يمين * دلهاى بىكسانش افتاده در يسار\r\nاز هر نگاه چشمش جانها در اضطراب * وز هر شكنج زلفش دلها به زينهار\r\nاز مشكناب بسته بر آفتاب خط * در خطّ مشك كرده بيجاده را حصار\r\nبگشود لعل ناب و گهر ريخت و چه گفت * از درّ لعل‌پرور و ياقوت خوش‌عيار\r\nگفت اى يگانه در سخن از گفته‌هاى نغز * غمگين چنين چرايى دم را به ناز دار\r\nبرخيز و اين غزل را از « سامرى » بخوان * بر سدهء رفيعهء خاقان كامگار \r\nمؤلف « صحف ابراهيم » مىنويسد كه اشعارش مدون است از اوست :\r\n همچو سايه سرو بالايى فكند از پا مرا * شد نصيب افتادگى از عالم بالا مرا \r\n* * *\r\n از تيره‌شب زلف تو مرغى بدرخشيد * آتش به صنم خانهء چين و چگل انداخت\r\nدهقان به اميد مدد گريهء من بود * هر تخم به هر دشت كه در آب و گل انداخت \r\n* * *\r\n خونريز نگار من نگار دگر است * دل صيد نمود بس به كار دگر است\r\nدر معركه چون تيغ دودم بردارد * گويى كه على و ذو الفقار دگر است \r\n* * *\r\n « سامرى » را با تميز كفر و ايمان كار نيست * دانهء تسبيح را در تار زنار آورد \r\n* * *\r\n مرغى به چمن هم‌نفس نالهء من شد * ز آن همنفسى فتنهء مرغان چمن شد \r\n\r\n","description":"","footnote":"","page_name":" 401 ","page_number":461},
  {"content":"\r\n\r\n مشهورتر ز ننگم و معروف‌تر ز عار * در حيرتم كه بهر چه مستور مانده‌ام \r\n( هفت اقليم ، ص 245 - مآثر رحيمى ، ج 3 ، ص 1477 - 1487 - صحف ابراهيم ، ص 400 ( نسخهء عكسى ) - صبح گلشن ، ص 195 - دانشمندان آذربايجان ، ص 176 )\r\n\r\nساير تبريزى\r\nدر « دانشمندان آذربايجان » ابيات زير از جنگ بىتاريخى به نام او نقل شده است :\r\n از خون دل هميشه بود پر اياغ ما * بىآب ديده نور ندارد چراغ ما\r\nتا نشنود حكايت مرهم ز هيچ‌كس * در گوش خويش پنبه نهادست داغ ما \r\n* * *\r\n اوراق جنون دفتر نادانى ماست * اين نسخه سواد خط پيشانى ماست\r\nما بىسر و پايان مژه برهم نزنيم * پوشيدن چشم نقص عريانى ماست \r\n( دانشمندان آذربايجان ، ص 178 )\r\n\r\nستار تبريزى\r\nمحمد صالح متخلّص به « ستار » در عهد شاه جهان ( 1037 - 1068 ) به هند رفته و مدتى با مقيم خان ابهرى ، ديوان بنگاله بسر برده « ميرزا محمد صادق مينا » بسال ( 1038 ) او را در بنگاله ديده و به لطف طبع ستوده است . « ستار » بعد به خدمت اعتقاد خان برادر آصف خان مىبود و گويا در هند فوت شده است . از اوست :\r\n آب حيات با دم تيغ تو همدم است * اى دل تو آب خضر مخور ، دم همين دم است \r\n* * *\r\n اگر اسير سيه‌چرده‌يى شديم رواست * دل شكستهء ما موميايى مىخواست \r\n* * *\r\n خرابم مىكند در مىپرستى همت مينا * كه گر يك ساغرش كمتر دهى ز نار مىبندد \r\n\r\n","description":"","footnote":"","page_name":" 402 ","page_number":462},
  {"content":"\r\n\r\n رخساره و لب او درد مرا دوا كرد * گل‌قند آفتابى آخر دواى ما كرد \r\n* * *\r\n بتان هند دوابخش دردمندانند * كه موميايى انسانى اين سياهانند \r\n* * *\r\n شادم ز دل‌شكستگى خود كه آينه * چون بشكند زياد شود جلوه‌گاه حسن \r\nنصرآبادى تخلص او را به خطا « سيار » ضبط كرده است .\r\n( تذكرهء نصرآبادى ، ص 308 - 309 - كلمات الشعراء ، ص 47 - تذكرهء حسينى ، 157 - شمع انجمن ، ص 195 - دانشمندان آذربايجان ، ص 178 - 179 كاروان هند ، ج 1 ، ص 534 )\r\n\r\nسرهنگ تبريزى\r\nحسن خان از نجباى تبريز بود در سدهء سيزدهم ه . ق . مىزيست . هدايت در مجمع الفصحا مىنويسد : ابا و اجدادش معروف و سلسله ايشان به سردارى و كلانترى مشهور و در خدمتگزارى شاهزادهء مغفور نايب‌السلطنه ( عباس ميرزا متوفى 1249 ) ، خان مذكور منصب سرهنگى داشته و شاهزادهء مغفرت‌پناه نيز با اين طايفه پيوندى فرموده ، نواب اشرف فيروز ميرزاى نصرت الدوله والدهء ماجده‌اش از آن سلسله بوده ، سرهنگ را طبعى خوش و گاهى به غزليات مىپرداخته . از اوست :\r\n هركس حرام گفته حلالش نمىكنم * با چون تويى نشستن و خوردن شراب را \r\n* * *\r\n مگرت تازه سر ريختن خون كسى است * كه به زير لحدم زندگى از نو هوس است\r\nچه اسيرىست كه گر باغ بهشتم بدهند * باز با صد هوسم ميل به كنج قفس است \r\n* * *\r\n از خدنگ غمزهء مردافكنت * آنچه من ديدم نبيند دشمنت \r\n* * *\r\n طره‌هاى پرخم رخسار يارم مىكشد * عاقبت اندر سرِ اين گنج ، مارم مىكشد \r\n* * *\r\n\r\n","description":"","footnote":"","page_name":" 403 ","page_number":463},
  {"content":"\r\n\r\n از مهربانيش به طمع مىفتاد غير * شادم كه كامم آن بت نامهربان نداد \r\n* * *\r\n مغان كه آب عنب را شراب مىسازند * چه ساحرند كه آتش ز آب مىسازند \r\n* * *\r\n هرآن ساعت كه چشمانم بدان چشمان مست افتد * به چشمانت كه از چشمم به عالم هرچه هست افتد\r\nز پا افتادگانند از پيش اندر بيابانها * چنين آهوى وحشى كى به آسانى به دست افتد\r\nنداند قدر من آن لعبت شيرين ، مگر روزى * كه سرخوش باشد و در بزم رندى مىپرست افتد \r\n* * *\r\n بىتو اى آفت جان چهرهء زردى دارم * مىتوان يافت از اين چهره كه دردى دارم \r\nدر تاريخ فوت ميرزا مهدى قاضى طباطبايى ، مجتهد تبريزى گفته :\r\n قاضى ز جهان نديده جز بدعهدى * بدرود جهان كرد و پس از او شهدى\r\nتاريخ وفات خواست از من گفتم * ( مسكن ببهشت كرده سيد مهدى ) « 1 » \r\n1241\r\nدر « مواد التواريخ ، ص 231 » اين ماده تاريخ چنين ضبط شده :\r\n( مسكن ببهشت كرد سيد مهدى ) - 1236 و در دانشمندان آذربايجان » سال 1244 قيد شده كه هر دو خطاست .\r\n( مجمع الفصحا ، ج 2 ، ص 183 - 184 - دانشمندان آذربايجان ، ص 181 )\r\n\r\nسعيد آذربايجانى\r\nسعيد آذربايجانى از شعراى نيمه دوم قرن دوازده است . صاحب مقالات الشعراء دربارهء او اين شرح مختصر را نوشته است :\r\n\r\n\r\n","description":"","footnote":"\r\n( 1 ) - براى اطلاع از تاريخ زندگانى ميرزا مهدى رجوع شود به تاريخ تبريز نادر ميرزا .\r\n","page_name":" 404 ","page_number":464},
  {"content":"\r\n\r\nميرزا محمد سعيد آذربايجانى عن‌قريب در همراهى ميرزا محمد محسن برادر ابو المنصور خان وزير به هند مىرفت از اوست :\r\n رواج تيره‌بختان در ديار هند عينم شد * بلى سنگ صفاهان سرمهء اين سرزمين باشد \r\n( مقالات الشعراء ص 303 )\r\n\r\nسعيد تبريزى\r\nاز سخنوران تبريز بوده و اين بيت از اوست :\r\n بر جراحت نمك‌سوده نمىخواهم من * اين قدر خاطر آسوده نمىخواهم من \r\n( روز روشن ، ص 293 - دانشمندان آذربايجان ، ص 182 )\r\n\r\nسعيدى تبريزى\r\nاز سخنوران اوايل سدهء هشتم هجرى قمرى و از معاصران و مصاحبان همام تبريزى است در جنگ شماره 487 كتابخانهء « لالا اسماعيل » تركيه كه در سالهاى 741 و 742 تحرير يافته قطعه‌يى از « سعيدى » در رثاى همام ( كه حاوى تاريخ درگذشت او نيز هست ) آمده و آن قطعه در مقدمهء ديوان همام تصحيح آقاى دكتر رشيد عيوضى چنين نقل شده است :\r\n كو آنكه روزگار به دوران خويشتن * بر مسند كمال نظيرش نديده بود\r\nخورشيد فضل بود كه از عرضگاه دهر * يزدانش سايه بر همه‌كس گستريده بود\r\nصيت جهان‌نورد كمالش ز روزگار * چون فيض فضل او به همه جا رسيده بود\r\nاو شهريار فضل بُد و پادشاه شعر * شعرش جهان گرفته و شرع آرميده بود\r\nديدم سپهر را كه لباس كبود داشت * وان در عزاش خسته‌دل و قدخميده بود\r\nصبح از پىِ موافقت آن مصيبتش * كحلىِّ خرقه بر تن مشرق دريده بود\r\nآرى چو صبح بود وفات « همام » عصر * ز آن صبح زردروى و جهان دل رميده بود\r\nخون بار كن دو ديده « سعيدى » ز فرقتش * كاو از ميان خلق تو را برگزيده بود \r\n\r\n","description":"","footnote":"","page_name":" 405 ","page_number":465},
  {"content":"\r\n\r\n آنت كفاف حجت و اينت بس است فخر * كاو شعر تو به سمع معانى شنيده بود\r\nروز دوشنبه بود صفر ( كاف و هى ) كه سال * ( يى ، دال و ذال ) مدت هجرت بديده بود \r\n714\r\n روح « همام » ملت و دين ز آن عروج يافت * كاين خاكدان نه لايق آن برگزيده بود \r\n( ديوان همام ، مقدمه ، ص 20 ، ص 36 )\r\n\r\nسهاى تبريزى\r\nابراهيم متخلّص به « سها » از ادبا و شعراى سدهء سيزدهم ه . ق . است . صاحب گنج شايگان ( مؤلفهء 1272 ) ، در زمرهء سخنورانى كه در ستايش ميرزا آقا خان نورى « صدر اعظم » اشعارى سروده‌اند از او چنين ياد كرده است :\r\nاديبى است با كمال زهد و صلاح و مواظب اعمال خير و امور مباح ، حكمت لقمان و فصاحت سحبان را باهم يار خواسته و چون خود ابراهيم است زهد ابن ادهم را نيز بر آن دو افزوده و شعار خويش ساخته است . قصيده‌يى مشتمل بر اشعارى چند به لهجهء تازى كه رشك دواوين شعراى عراقى و حجازى است در مدح صدر اعظم گفته كه مراتب فصاحت و بلاغت وى از آن مشخص و مفهوم مىشود . دو بيت اول قصيده اين است :\r\n فمن مبلغ عنى الى فلك القدر * ابى الشهب الغر او الانجم الزهر\r\nاخ المجد عم الجود خال المكارم * سليل المعالى صاحب الجد و الوفر \r\n( گنج شايگان ، ص 241 - 243 - دانشمندان آذربايجان ، ص 184 - الذريعة ، ج 9 ، ص 477 )\r\n\r\nسهوى تبريزى\r\nكمال الدّين مير حسين متخلّص به « سهوى » از خوشنويسان و سخنوران معروف اواخر سدهء 10 و نيمه اول سدهء 11 هجرى قمرى است در خوشنويسى شاگرد مولانا محمد حسين ( متخلّص به محزون متوفى به سال 985 ق . ) بود و جلى و خفى را خوب مىنوشت .\r\nوى در هنگام حملهء عثمانيان به آذربايجان ، از تبريز به عراق عجم رفت و مدت 12 سال\r\n\r\n","description":"","footnote":"","page_name":" 406 ","page_number":466},
  {"content":"\r\n\r\nدر كاشان سكنى گزيد و بعد عازم هندوستان شد و به خدمت ملوك كوركانيان بار يافت .\r\nصاحب خلاصة الاشعار مىنويسد كلام مولانا « سهوى » به خصايص حميده و افعال پسنديده آراسته و پيراسته بود و در عنفوان جوانى در سن بيست‌سالگى به طرف مكه معظمه شتافت و توفيق گزاردن حج اسلام و زيارت روضهء خير الانام دريافت و چون از آن سفر مراجعت نمود بعد از اندك مدتى به واسطهء فترت روميه از آن شهر بيرون آمده و الحال كه سنهء 997 هجرى است در كاشان ساكن است از اشعار طبع لطيفش چند ابيات و رباعى در اين خلاصه مسطور مىشود كه بعضى از آنها بر السنه و افواه مستعدان مذكور است .\r\nجمعى از شعراى تبريز خصوصا مولانا طوفى دعوى ملكيت آن ابيات مىنمايند و هميشه ميان ايشان معارضه موجود بوده و در اين باب گفته است :\r\n ز كينه و حسد اين مخالفان فرياد * نه شرمشان ز خلايق نه ترسشان ز خداى . \r\nسال وفاتش را صاحب صبح گلشن 1003 و سپهر در تذكرهء خوشنويسان 1028 و مؤلف خط و خطاطان 1100 ثبت كرده‌اند ولى همه خطاست به نوشتهء مرحوم دكتر بيانى محتمل است كه وى تا 1049 در هند مىزيسته و قطعهء تاريخ‌دارى از وى مؤيد اين احتمال است و به اين قرار بايد سهوى عمرى طولانى كرده باشد .\r\nنمونه‌يى از اشعار اوست :\r\n به كف بريدن حاسد كسى نمىداند * كه نيشها چه به دل مىخلد زليخا را\r\nبه روز مهر دلش نرم مىكنم « سهوى » * كه سنگ موم بود بازوى توانا را \r\n* * *\r\n ز جور اگر كشدم مدعاى من اين است * خدا بلا دهدم گر بلاى من اين است\r\nرسيده عشق به جايى كه كفر اگر نبود * تو را پرستم و گويم خداى من اين است « 1 » \r\n* * *\r\n قربان شوم تو را كه ز هم صحبتى من * انديشه از ملامت بدگو نمىكنى \r\nدر « صحف ابراهيم ، ص 162 » و « روز روشن ، ص 136 » از شاعرى متخلّص به « تهور » تبريزى ياد و بيت :\r\n\r\n\r\n","description":"","footnote":"\r\n( 1 ) - در هفت اقليم اين دو بيت چنين آمده است :\r\n رقيب عاشق و من بوالهوس بلا اين است * تميز كردن عشق تو بىوفا اين است\r\nرسيده كار به جايى كه كفر اگر نبود * تو را پرستم و گويم مرا خدا اين است \r\n","page_name":" 407 ","page_number":467},
  {"content":"\r\n\r\n رسيد عشق به جايى كه كفر اگر نبود * تو را پرستم و گويم خداى من اين است \r\nبه نام او ثبت شده است و به همين دليل استنباط مىشود كه ظاهرا « تهور » تحريفى از « سهوى » است .\r\nهمچنين مرحوم تربيت به نقل از « خلاصة الافكار » از شاعرى متخلّص به « سموى » نام برده و دو بيت ذيل را به نام وى ثبت كرده است :\r\n تقصير مدام از دل بدخوى من است * حق ، دانستم كه با جفاجوى من است\r\nبگذار كه پردهء حجابم باشد * اين گرد خجالتى كه بر روى من است \r\nدر صورتى كه همين دو بيت در « صحف ابراهيم » به نام مولانا « سهوى » ضبط شده است و مسلم مىشود كه « سموى » مذكور در صفحهء 183 « دانشمندان آذربايجان » هم تحريفى از « سهوى » است .\r\n( هفت اقليم ، ص 250 - صحف ابراهيم ، ص 437 - صبح گلشن ، ص 213 - پيدايش خط و خطاطان ، ص 156 - 157 - دانشمندان آذربايجان ، ص 184 - 185 - ريحانة الادب ، ج 1 ، ص 202 - احوال و آثار خوشنويسان ، ج 1 ، ص 153 - 154 )\r\n\r\nسهيلى تبريزى\r\nميرزا احمد جوانى ادب‌دوست و ميهن‌پرست بود و از راه دادوستد امرار معاش مىنمود وى در واقعهء عاشوراى سال 1330 به دست روسهاى تزارى حلق‌آويز شد .\r\nسهيلى مجموعه‌يى مشتمل بر مثنويات و رباعيات و غزليات شعرايى از قبيل : هلالى ، اهلى ، شيخ عطار ، ابو سعيد ابو الخير ، اوحدى ، وحشى ، بابا طاهر ، هاتف ، جامى ، مسعود سعد ، نزارى ، ابن يمين ترتيب داده و با برخى از اشعار خود به سال 1321 هجرى قمرى در تبريز به چاپ رسانيده است .\r\nاز رباعيات « سهيلى » است :\r\n شبها ز غمت تا به سحر همچو رباب * مىنالم و مىگريم با چشم پرآب\r\nبيدار كنم جهانيان را ز حسد * ترسم كه ببينند جمالت در خواب \r\n* * *\r\n چشمان تو را ديدم و دل رفت ز دست * با فكر و خيال او شدم باده‌پرست \r\n\r\n","description":"","footnote":"","page_name":" 408 ","page_number":468},
  {"content":"\r\n\r\n در وادى عشق تو در اول منزل * پيمانهء دين ز دستم افتاد و شكست \r\n( دانشمندان آذربايجان ، ص 185 - داستان دوستان ، ص 65 - الذريعة ، ج 9 ، ص 479 )\r\n\r\nسيد تبريزى\r\nسيد محسن متخلّص به « سيد » و مشهور به آقا مير گلستان از مشاهير نقاشان نيمه اول سدهء چهاردهم ه . ق . بوده و در حدود سال 1330 ق . به رحمت ايزدى پيوسته است . از آثار او منظومه‌يى به عنوان « مرآة البكاء » در مراثى حضرت سيد الشهداء در تبريز چاپ شده . آقا مير مصور و برادرش ارژنگ و رسام هر سه برادرزادگان آن مرحومند .\r\n( دانشمندان آذربايجان ، ص 12 - الذريعة ، ج 9 ، ص 482 )\r\n\r\nسيف تبريزى\r\nهدايت در مجمع الفصحا تحت عنوان « سيف الدّين دبير » مىنويسد : « صاحب كتاب عرفات » وى را تمجيد كرده و قصيده‌يى از اشعارش آورده از اشعارش پختگى طبعش ظاهر است اما از احوالش چيزى بر من ظاهر نيست » اين قصيده از اوست :\r\n چو آفتاب ز عقرب به قوس كرد مقام * سحاب گشت حجاب عطارد و بهرام\r\nزمين كه بست مسام از حرارت نيسان * شد از برودت آبان كنون گشاده مسام\r\nملوك انجم و افلاك را چه شد كز چرخ * همى به دنيا آرند از سپاه غمام\r\nچه گرگ و پيل كه دارند از هوا اوطان * چه ببر و شير كه گيرند از سپهر كنام\r\nبه باغ و راغ ز اوراقهاى شاخ شجر * چو زرِّ پخته شد اندر عيار نقرهء خام\r\nمزاج طبع جهان سرد شد به عقل و ليك * نه ز آن نسق كه نفس بر عدوى صدر كرام\r\nهميشه جود از او مظهر است چون تنوين * هميشه بخل از او مضمر است چون ادغام\r\nبه ايزدى كه به خيل صباح داد ضيا * به صانعى كه به فوج رواح داد ظلام\r\nبخورده‌اند به سوگند نامهاى دگر * به راستى و درستى ز روى زشتى كام\r\n« رشيد » و « صابر » و « روحانى » اين‌چنين سوگند * كه من به مدح تو خوردم ز قوت اوهام \r\n\r\n","description":"","footnote":"","page_name":" 409 ","page_number":469},
  {"content":"\r\n\r\n از اين قصيده به تصديق زنده مىدارم * تو را به عالم از امروز تا به روز قيام\r\nبه دولت تو نصابى شده‌ست هريك را * مگر مرا كه ندارم ز دولتت جز وام \r\nمرحوم تربيت نيز از عرفات العاشقين چنين نقل قول مىكند كه سيف الدّين تبريزى از مشاهير شعراى متقدمين آذربايجان است . بعد دو بيت از غزل معروف « سيفى نيشابورى » را به مطلع :\r\n اى نگار سنگدل اى لعبت سيمين‌عذار * مهر تو اندر دلم چون سيم در سنگ استوار \r\nو همچنين دو بيت زير را به نام او آورده است :\r\n دل خبر يافت كه رفتى و بيامد ز پيت * جان به دو گفت كه رفتى و منت براثرم \r\n* * *\r\n جز غمت نيست مونسم بىتو * زان غمت را به جان خريدارم \r\n( مجمع الفصحا ، ج 1 ، ص 254 - دانشمندان آذربايجان ، ص 186 )\r\n\r\nشاكر تبريزى\r\nمحمد قلى بيگ متخلّص به « شاكر » از سرايندگان سدهء يازدهم هجرى قمرى تبريز ساكن عباس‌آباد اصفهان بود . در فن زرگرى و نقاشى مهارت داشت و طبعش موزون بود . از اوست :\r\n هجر هرچند كه دل بيشترم مىسوزد * در قفا وصل دوچندان قدرم مىسوزد \r\n* * *\r\n تا دم ز دم ز جوهر و دادم نشان خويش * چون تيغ غرق خون دلم از زبان خويش\r\nروشن چراغ ديده‌ام از خون دل كنيد * دارم همين نظر به جگرگوشگان خويش \r\n* * *\r\n لعلش به دل‌ريشم گر حق نمك دارد * من هم به جمال او حق نظرى دارم \r\n* * *\r\n اى بدر مشو غره به اين كهنه و نو * حسنى كه نه برقرار باشد به دو جو \r\n\r\n","description":"","footnote":"","page_name":" 410 ","page_number":470},
  {"content":"\r\n\r\n اين است رسيده ماه من روى مساز * جوهر دارى بايست باريك مشو \r\nصاحب صبح گلشن نام او را محمد على قيد كرده است .\r\n( تذكرهء نصرآبادى ، ص 392 - صبح گلشن ، 217 - قاموس الاعلام ، ج 3 ، ص 2822 - دانشمندان آذربايجان ، ص 186 - 187 )\r\n\r\nشاه حسين ولى\r\nاز عارفان بزرگ تبريز و از نوادگان شيخ الاسلام شهاب الدّين عمر سهروردى است . سيد محمد نوربخش در صحيفة الاولياء او را به ولايت ستوده و گفته است :\r\n دگر شاه‌حسينى كه او سر پلىست * به عين اليقين ديده‌ام كاو وليست \r\nمادر وى فاطمه خاتون همشيره‌زادهء شيخ صفى الدّين اردبيلى است كه در يكى از روزهاى جمعهء شوال سال 766 به نكاح شيخ حسن درآمد و در صبح اول ماه رجب سال 767 حسين تولد يافت وى از طرف ديگر با خانوادهء النجقيه كه از سلسلهء ابو نصر النجقى هستند منسوب مىباشد .\r\nشاه حسين ولى ، پس از تحصيل ظاهرى به صحبت شيخ كمال خجندى مشرف گشت و بعد به شام و حجاز و زيارت كعبه شتافت و با شيخ محمد حلّى و شيخ طايى ملاقات كرد و سپس در سفر سمرقند به خدمت شيخ حسن سمرقندى رسيد و پس از سفر دوم كعبه به تبريز مراجعت نمود و در پل سنگى باغميشه سكنى گزيد و ازاين‌جهت به « سرپلى » نيز معروف و مشهور گشت .\r\nامير تيمور خواهرزادهء خود جهان خاتون را به عقد او درآورد وى عمرى دراز يافت و در 861 ق . در نود و پنج‌سالگى درگذشت « 1 » مزارش در پل سنگى هم‌اكنون مشخص و معين است و در اين اواخر دبستانى در اين محل به نام شاه حسين ولى بنا كرده‌اند . اين دو بيت به وى منسوب است :\r\n اندر اين عالم به نعمت داشتى ما را عزيز * برنهادى بر سر ما از كرم تاج سپاس \r\n\r\n\r\n","description":"","footnote":"\r\n( 1 ) - تاريخ درگذشت او را صاحب « روضهء اطهار » و پيرو آن مرحوم تربيت در 882 و يك‌صد و پانزده‌سالگى قيد كرده‌اند !\r\n","page_name":" 411 ","page_number":471},
  {"content":"\r\n\r\n اندر آن عالم دگر ما را مكرم دار از آنك * خوش نباشد جامه نيمى اطلس و نيمى پلاس \r\nدر روضات الجنان از خرق عادات او داستانهايى نقل شده است كه جمله دلالت بر عظمت معنوى وى مىكند .\r\n( روضات الجنان ، ج 1 ، ص 521 ، 522 ، 610 - دانشمندان آذربايجان ، ص 187 - 188 )\r\n\r\nشرف الدّين تبريزى\r\nاز سخنوران نامى عهد شاه جهان ( 1037 - 1068 ) بوده از اوست :\r\n پوشيدن چشم من به ديدن ماند * از پاى نشستنم به رفتن ماند\r\nپابند به هيچ مانده‌ام بر سر راه * چون حرف كه بر زبان الكن ماند \r\n( دانشمندان آذربايجان ، ص 189 - الذريعة ، ج 9 ، ص 512 )\r\n\r\nشرف تبريزى\r\nشرف الدّين حسن بن محمد ، مشهور به « رامى » و متخلّص به « شرف » از سخنوران دربار سلطان معز الدّين ابو الفتح اويس جلايرى ( 757 - 776 ) و از معاصران سلمان ساوجى بود .\r\nدولت شاه در تذكرة الشعراء مىنويسد :\r\n« مولانا شرف الدّين رامى نور اللّه قبره مردى دانشمند بوده و صاحب فضل ، خصوصا در علم شعر سرآمد روزگار خود بوده است و نسخه‌يى در علم شعر ساخته حدايق الحقائق نام و چند صنعت در آن كتاب درج كرده كه رشيد الدّين وطواط در « حدايق السحر » آن صنايع را ذكر نكرده بود از آن جمله مىگويد كه « رشيد » آورده كه ايهام كلمه‌يى را گويند كه بر دو معنى شامل باشد و به نزديك من مىبايد كه به چند معنى مشتمل باشد و اين بيت خواجه عماد فقيه را به استشهاد مىآورد :\r\n دل عكس رخ خوب تو در آب روان ديد * واله شد و فرياد برآورد كه ماهى \r\nو شيخ عارف آذرى عليه‌الرحمه در كتاب جواهر الاسرار قصيده‌يى از قصايد\r\n\r\n","description":"","footnote":"","page_name":" 412 ","page_number":472},
  {"content":"\r\n\r\nمولانا شرف الدّين رامى را ايراد مىكند كه تمامى صنايع و بدائع شعر در آن قصيده مندرج است و در اين تذكره به نوشتن آن قصيده احتياج نبود ، و مولانا شرف به روزگار دولت شاه منصور بن محمد بن مظفر ملك‌الشعراى عراق و آذربايجان مشهور است ، تمامى قصايد و مقطعات او متين و مصنوع است و مستعدانه و رباعيى گفته كه اسم ممدوح او خواجه فخر الدّين محمد الماسترى از حروف آن بيرون مىآيد و آن اين است :\r\n خوار است جهان پيش نوالت يك سر * فخر است ز القاب تو دين را و خطر\r\nتو كان محامدى و از فر گهر * ز الماس ضميرت سپرى شد خنجر » \r\nشادروان عباس اقبال در مقدمهء انيس العشاق كه به سال 1325 ش . به چاپ رسيده دربارهء فوت و آثار او مىنويسد :\r\n« تاريخ وفات او به دست نيامد و اينكه مرحوم تربيت در كتاب دانشمندان آذربايجان صفحهء 191 وفات شرف الدّين رامى را در سال 795 نوشته معلوم نشد مستند به چه سندى است ، ظاهرا اين تاريخ كه سال قتل عام آل مظفر است به دست امير تيمور و دولت شاه آن را در آخر شرح حال شرف الدّين رامى در ذيل احوال شاه منصور مظفرى آورده مرحوم تربيت را به اشتباه انداخته و آن را آن مرحوم ، تاريخ وفات شرف الدّين رامى گرفته است .\r\nچنان‌كه در فوق نقل كرديم دولت شاه ، شرف الدّين رامى را از مداحان و معاصران فخر الدّين محمد الماسترى مىداند . احوال اين شخص كه ظاهرا در آذربايجان يا اران سمت وزارتى داشته به دست نيامد و ماسترى نسبتى است به ماستر از قراى فراهان . از طرفى ديگر مىدانيم كه در جزء اصحاب ديوان عهد اولجايتو كسى ديگر با همين نسبت بوده به نام خواجه زين الدّين خليفة بن حسين بن على الماسترى آثار كه از نواب و مقربان خواجه سعد الدّين محمد ساوجى وزير اولجايتو محسوب مىشده و او بعد از آنكه خواجه سعد الدّين را در دهم شوال 711 به امر اولجايتو به قتل رساندند با چند تن ديگر از نواب و نوكران خواجه كشته شد « 1 » و از اين خواجه زين العابدين ماسترى و كتيبه‌هايى در نطنز باقى است مثل بقعهء عز الدّين عبد الصمد نطنزى و قسمتى از مسجد جامع نطنز « 2 » ، بنابراين هيچ بعيد نيست كه اين فخر الدّين محمد الماسترى كه در اواسط قرن هشتم مىزيسته پسر يا يكى\r\n\r\n\r\n","description":"","footnote":"\r\n( 1 ) - رجوع كنيد به تاريخ وصاف ، ص 537 و تاريخ گزيده ، ص 597 و تاريخ اولجايتو تأليف ابو القاسم كاشى ( به نقل آقاى دكتر بياتى از آن در حاشيهء صفحهء 45 - 47 از ذيل جامع التواريخ ) .\r\n( 2 ) - رجوع شود به كتاب آثار ايران جلد اول ، ص 89 - 97 .\r\n","page_name":" 413 ","page_number":473},
  {"content":"\r\n\r\nاز بستگان زين العابدين الماسترى مذكور باشد .\r\nشرف الدّين رامى در يك جا از كتاب انيس العشاق ( ص 60 از متن حاضر ) از يكى از استادان خود كه حسن بن محمود كاشى نام داشته اسمى مىبرد ، اين شخص بنا به اشارهء تقى الدّين كاشى در تذكرهء خلاصة الاشعار در سال 710 فوت كرده به اين ترتيب بايستى شرف الدّين رامى كه در حدود 710 و قبل از آن پيش حسن بن محمود كاشى شاگردى مىكرده اولا دو كتاب انيس العشاق و حدايق الحقائق را در حدود اوايل سلطنت سلطان اويس كه از 757 تا 776 طول كشيده تأليف كرده و ثانيا خود او نيز در دوران همين پادشاه مرده باشد چه بعيد مىنمايد كه او كه در سنين قبل از 710 تلمذ مىنمود و سنى معقول داشته تا بعد از سلطان اويس مانده باشد به‌همين‌جهت ما تاريخ 795 را كه مرحوم تربيت به عنوان تاريخ فوت شرف الدّين رامى نقل كرده درست و ممكن نمىدانيم » .\r\n\r\nتأليفات او :\r\n\r\n1 - انيس العشاق :\r\nهمچنان‌كه اشاره شد اين كتاب به نام سلطان اويس تأليف شده است .\r\nحاجى خليفه تاريخ اتمام انيس العشاق را شوال 826 و تاريخ انجام حدايق الحقائق را ( كه او نامش را شقايق الحدائق گفته ) سال 878 دانسته است .\r\nآقاى سيد محمد كاظم امام نيز در مقدمهء حقايق الحدائق مىنويسد : « اين هر دو تاريخ با توجه به معاصرين و ممدوحين او قطعا مبنى بر اشتباه است . به خصوص كه او اين دو كتاب را به نام سلطان اويس تأليف كرده و به او تقديم داشته است و سلطان اويس در سال 776 ه .\r\nدرگذشته است ، شايد در هر دو مورد كلمهء هشت‌صد در اصل هفتصد بوده و نساخ كشف الظنون آن را هشتصد نوشته‌اند » .\r\nو مرحوم اقبال چنين نظر مىدهد :\r\n« محال است كه شرف الدّين رامى تا اين حدود زنده مانده باشد ، يا حاجى خليفه تاريخ كتابت نسخه‌هايى را كه در دست داشته با تاريخ تأليف آنها اشتباه كرده و يا بين شرف الدّين رامى و كسانى ديگر خلط نموده است » . البتّه اشتباه تاريخ كتابت با تاريخ تأليف از ساير نظرات موجه به نظر مىرسد .\r\nانيس العشاق داراى يك مقدمه و نوزده باب در توصيف اعضاى معشوق از سر تا قدم\r\n\r\n","description":"","footnote":"","page_name":" 414 ","page_number":474},
  {"content":"\r\n\r\nاست و چنين شروع مىشود :\r\n« حمد و ثنا خالقى را علت كلمته كه در مبدا خلقت وجود خاكيان را به تشريف « و لقد كرّمنا بنىآدم » مشرف گردانيد و . . .\r\nاما بعد غرض از اين مقدمات آنكه در تاريخ فتح روزافزون بندگى حضرت پادشاه كشورستان اسكندر الزمان . . . سلطان السلاطين معز الدنيا و الدّين ابو الفتح شيخ اويس بهادر خان اعلى اللّه تعالى شانه . . . »\r\nو در ديباچهء آن مىنويسد : « و اين مخدره به وجه استحقاق مسمى شد به « انيس العشاق » من تأليف اقل العباد حسن بن محمد ملقب به شرف المشتهر به رامى احسن اللّه عواقبه .\r\n باش تا چشم بخت بگشايد * منگر اى بىخبر كه در خواب است\r\nرفع هرگونه پرده خواهد كرد * آنكه در مهد نوزده باب است \r\nباب 1 - در صفت موى 2 - در صفت جبين 3 - در صفت ابرو 4 - در صفت چشم 5 - در صفت مژگان 6 - در صفت روى 7 - در صفت خط 8 - در صفت خال 9 - در صفت لب 10 - در صفت دندان 11 - در صفت دهان 12 - در صفت زنخدان 13 - در صفت گردن 14 - در صفت بر 15 - در صفت ساعد 16 - در صفت انگشت 17 - در صفت قد 18 - در صفت ميان 19 - در صفت ساق » .\r\nاين كتاب به سال 1875 م . به اهتمام هوارت فرانسوى ترجمه و در پاريس به طبع رسيده و همچنين به سال 1325 ش . به اهتمام مرحوم عباس اقبال آشتيانى چاپ شده است .\r\nنسخه‌هاى خطى آن هم در كتابخانه‌هاى دانشگاه تهران ، مجلس ، ملى ، ملك ، دانشكدهء ادبيات و الهيات ، كتابخانهء آستان قدس رضوى ، كتابخانهء ملى تبريز و خارج از كشور در قونيه ، پاكستان ، نجف ، قاهره ، لنين‌گراد هست ( براى اطلاع بيشتر از مشخصات نسخ رجوع شود به فهرست نسخه‌هاى خطى ، ج 5 ) .\r\n\r\n2 - حدايق الحقائق - حقايق الحدائق .\r\nشرف رامى در علم بديع و صنايع شعرى مهارت داشت و در مقابل كتاب « حدايق السحر فى دقايق الشعر » رشيد الدّين وطواط به اشارهء سلطان اويس فرزند حسن ايلكانى ، كتابى به نام « حدايق الحقائق » ( و در بعض منابع حقايق الحدائق ) تأليف كرد و آن مشتمل بر دو بخش است : 1 - در پنجاه باب در اصطلاحات متقدمان كه گزارش ماننديست بر « حدايق السحر » وطواط 2 - در ده باب در اصطلاحات عروضى\r\n\r\n","description":"","footnote":"","page_name":" 415 ","page_number":475},
  {"content":"\r\n\r\nسخنوران متاخر . اين كتاب تحت عنوان « حقايق الحدائق » به سال 1341 ش . به تصحيح و با حواشى و يادداشتهاى آقاى سيد محمد كاظم امام از طرف دانشگاه تهران به چاپ رسيده است .\r\nچنين شروع مىشود :\r\n« بعد از حمد بىحد و صلوات بىعد چنين گويد اقل الشعراء شرف بن محمد بن حسن الرامى احسن اللّه عواقبه كه مدتى مديد و عهدى بعيد به سخن‌پرورى و ثناگسترى بندگى حضرت فلك رفعت نور حدقهء شاهى ، نور حديقهء الهى سلطان سلاطين ايران فرمان فرماى هفت اقليم ، واسطهء عقد ليل و نهار و سايهء پروردگار :\r\n مالك ملك معزّ دول و دُنيى و دين * كه وراى علَم و كنيت و نام و لقب است « 1 »\r\nحامى دين نبى ابن حسن شاه اويس * كه على علم و حسن خلق و حسينى نسب است \r\nآقاى سيد محمد كاظم امام در تصحيح اين كتاب چهار نسخه ( 1 - نسخهء آستان قدس رضوى 2 - نسخهء مجلس و 3 و 4 - نسخ كتابخانهء ملك ) را مورد استفاده قرار داده‌اند . ناگفته نماند كه نسخه‌هاى حدايق الحقائق - حقايق الحدائق به شرح زير در كتابخانه‌ها هست .\r\nتهران ، كتابخانهء مجلس ( به‌شمارهء 3 / 3555 نستعليق سدهء 8 - 9 ، ش 2 / 5973 مورخ 1092 ، ش 1 / 2886 نستعليق 1209 ، ش 875 مورخ 1224 ، ش 4 / 613 نستعليق 1247 ) .\r\nتهران ، كتابخانهء دانشكدهء ادبيات ( به‌شمارهء 1 / 107 در نستعليق 817 ) .\r\nتهران ، كتابخانهء اصغر مهدوى ( به‌شمارهء 2 / 498 مورخ سدهء 9 - 10 ) .\r\nتهران ، كتابخانهء ملك ( به‌شمارهء 2 / 5823 مورخ سدهء 10 ) .\r\nتهران ، كتابخانهء سپهسالار ( سابق ) ( به‌شمارهء 268 مورخ سدهء 10 - 11 ، ش 1 / 268 نسخ سدهء 11 ، ش 2 / 567 مورخ سدهء 11 - 12 ، ش 1 / 7112 مورخ سدهء 13 ) .\r\nتهران ، كتابخانهء مركزى دانشگاه ( به‌شمارهء 2591 مورخ 1109 ، ش 4285 نسخ سدهء 12 ، ش 4 / 175 نستعليق 1230 ، ش 1 / 4604 نستعليق سدهء 13 ) .\r\nتهران ، كتابخانهء دانشكدهء الهيات ( به‌شمارهء 2 / 173 در مورخ سدهء 12 ، ش\r\n\r\n\r\n","description":"","footnote":"\r\n( 1 ) - در نسخهء چاپى : « نسب است » . متن از نسخهء خطى كتابخانهء ملى تبريز اصلاح و نقل شد .\r\n","page_name":" 416 ","page_number":476},
  {"content":"\r\n\r\n6 / 116 به نستعليق 1248 ، ش 4 / 373 در نسخ سدهء 13 ) .\r\nتهران ، كتابخانهء دانشسراى عالى ( به‌شمارهء 2 / 103 مورخ 1219 ) .\r\nتهران ، كتابخانهء مجلس سنا ( ى سابق ) ( به‌شمارهء 2 / 7575 نستعليق و نسخ 1263 ) .\r\nتهران ، كتابخانهء ملى ( به‌شمارهء 4 / 1226 رف اين كتاب از طرف مؤلف به ابن حسن شاه اويس اهدا شده است ر ك : فهرست كتابخانهء ملى ، ج 3 ، ص 270 ) .\r\nتبريز ، كتابخانهء ملى ( به‌شمارهء 3 / 2885 مورخ 850 ، ش 3572 مورخ 939 ) .\r\nمشهد ، كتابخانهء آستان قدس رضوى ( به‌شمارهء 275 ادبيات نستعليق پايان سدهء 11 ، ش 170 ادبيات ، نستعليق 1321 ) .\r\nو در خارج از كشور :\r\nقاهره ، دار الكتب ( به‌شمارهء 22 عروض فارسى نستعليق 1000 - 1003 ) .\r\nنجف ، كتابخانهء امير المؤمنين ( به‌شمارهء 1433 مج نستعليق زيباى 1244 .\r\nمدينه ، كتابخانهء عارف حكمت ( به‌شمارهء 90 ) .\r\n( فهرست نسخه‌هاى خطى ، ج 3 ، ص 2133 - 2143 )\r\nدر فهرست نسخه‌هاى خطى ، ج 3 ، ص 2133 از اين كتاب از قول « اسماعيل پاشا » به نام شقايق الحقائق نيز ياد شده است . حاجى خليفه هم در يك موضع نام آن را « شقايق الحقائق » نوشته ولى حدايق الحقائق مناسب‌تر است .\r\n\r\n3 - بدائع الصنائع :\r\nاين كتاب را در تبريز تأليف كرده و تذكره‌نويسان بدان اشارتى ننموده‌اند . از اين اثر در ضمن مجموعهء شمارهء 4213 كتابخانهء دانشگاه تهران كه تاريخ استنساخ آن 1225 است آمده و آغاز آن چنين است :\r\n« كتاب بدائع الصنائع . بسمله و به نستعين شكر و سپاس بىقياس پادشاهى را كه به دست مشاطه قدرت مستوره را لقب نهاد و قلم دو زبان را در سلك غواصان كشيد . . . و بعد غرض از اين مقدمات آنكه روزى در . . . تبريز . . . اين ضعيف از صاحب كمالى استفسار كرد كه سخن چگونه لعبتى است كه از پردهء غيب رويش نمىتوان ديد و به فكر دوربين نتوان رسيد گفت آن مستوره صاحب حسنى است كه چون پاى بر ناقه‌يى درآورد و سر از عمارىنامه بيرون كند نقطهء خال عنبرين موى او دل از شاهدان ياسمين‌بوى بربايد . . . و مجموع اقسام\r\n\r\n","description":"","footnote":"","page_name":" 417 ","page_number":477},
  {"content":"\r\n\r\nدقايق الشعر و حدايق السحر در شانزده صنعت مندرج است و ازاين‌جهت مسماست به بدائع الصنائع . . . فهرست كتاب 1 - ترصيع 2 - تجنيس 3 - سجع 4 - اشتقاق 5 - ذو قافيتين 6 - استفهام 7 - ايهام 8 - متضاد 9 - مترادف 10 - رد العجز على الصدر 11 - مراعات النظير 12 - كنايه 13 - استعاره 14 - مقلوب 15 - مطرف 16 - لزوم ما لا يلزم و هريك از اين تحف « شرف بن محمد الرامى » در جويبار روضهء جان در رياض طبع سخن‌دان را شجرى است با بار بسيار و نهالى است با برگ بىشمار .\r\nانجام : چون سلطان‌زادهء مشايخ محبوب قلوب و مقبول سلطان . . . بنده را به تحرير اين تقرير فرمان داد از روى ارتجال طبع مبتدى استعجال كرد . . . توقع آنكه . . . صاحب‌هنر نگيرد بر بىهنر بهانه » .\r\nاز اين كتاب در فهرست كتابخانهء مركزى دانشگاه تهران ، ج 13 ، ص 3188 و در فهرست نسخه‌هاى خطى ، ج 3 ، ص 2149 ياد شده است .\r\nمحتمل است كه « بدائع الصنائع » قسمتى از حدايق الحقائق باشد انطباق فهرست مطالب آن با جزوى از مندرجات حدايق الحقائق نيز مؤيد اين احتمال است .\r\n\r\n4 - ده فصل :\r\nمثنوى است بر وزن « مثنوى معنوى مولوى » كه به نام سلطان جلايرى سروده است .\r\nتذكره‌نويسان از اين مثنوى او هم ياد نكرده‌اند . اين مثنوى چنين آغاز مىشود :\r\n حمد نامحصور و شكر بىقياس * بىنيازى را كه مىزيبد سپاس \r\nو در پايان آن آمده است :\r\n ختم گردد بر تو معنىپرورى * گر « شرف » را در دعا يادآورى \r\nنسخهء آن در تهران كتابخانهء عبد الحسين بيات ، نوشتهء 834 ق . در هامش « انيس العشاق » هست ( فهرست رضوى ، ج 7 ، ص 212 - فهرست نسخه‌ها ، ج 4 ، ص 2817 )\r\n\r\n5 - مثنوى باباكوهى و دختر ملك :\r\nصاحب الذريعة به نقل از « تذكرهء شوشتر » ص 29 - 33 اين مثنوى را نيز كه در 73 بيت است از او ياد كرده . وى در اين مثنوى « رامى » تخلص كرده است .\r\nمثنوى با اين ابيات شروع مىشود :\r\n پادشهى بود ملك نام او * خلد برين ملك در ايام او \r\n\r\n","description":"","footnote":"","page_name":" 418 ","page_number":478},
  {"content":"\r\n\r\n از همه خوبان ، گل باغ بهشت * داشت يكى دختر نيكوسرشت\r\nزهره جبينى كه به يغماگرى * برده گرو از مه و از مشترى\r\nسورهء و الشمس مه روى او * آيت و الليل دو گيسوى او\r\nغمزه به فن رهزن صنعان ز دين * عشوه به تن معجز روح الامين \r\nتا در احوال باباكوهى گويد :\r\n رفت به كوه او به سه سال تمام * شد لقبش كوهى و باباش نام \r\nاين مثنوى چنين پايان مىپذيرد :\r\n « رامى » اگر عاشق صادق‌دلى * نى چو حريفان دغا غافلى\r\nخيز و به كف دامن همت بگير * در قدم اهل حقيقت بمير \r\nدر اين غزل نيز « رامى » تخلص كرده است :\r\n اى عشق تو برهم زده كاشانهء ما را * آراسته آيين غمت خانهء ما را\r\nاى باد پريشان مكن آن سلسلهء زلف * زين بيش مرنجان دل ديوانهء ما را\r\nاز دولت سوداى تو افسانهء شهريم * كس نيست كه گويد به تو افسانهء ما را\r\nاين طرح كه غم در دل ويران من افكند * درهم شكند كلبهء ويرانهء ما را\r\nاز خون جگر شد قدح ديده لبالب * اى شوخ ببين ساغر و پيمانهء ما را\r\nاز بخت سيه بين كه بشد عمر و نيفروخت * يك شب مه رخسار تو كاشانهء ما را\r\n« رامى » چه توان كرد كه آن شمع دل‌افروز * پروانه كند سوخته پروانهء ما را \r\nبدين‌ترتيب معلوم مىشود كه وى در شعر ، هم « رامى » و هم « شرف » تخلص مىكرده است .\r\nاز اشعارى است كه در مدح فخر الدّين محمد الماسترى وزير شروان گفته است :\r\n دم صبح اگر نفسى زند ز دو زلف آن صنم ختا * پس از آن دمى دگر ار زند ز سواد او نبود خطا\r\nمن از آن روم به هواى او ز پى صبا چو غبار ره * كه غبار من نبرد كسى به هواى او به‌جز از صبا\r\nز كمر چنين كه ميان او ز زر و گهر نكند هوس * چه عجب اگر كمرى كند ز دو ساعد شه كان عطا \r\n\r\n","description":"","footnote":"","page_name":" 419 ","page_number":479},
  {"content":"\r\n\r\n و گر او نظر به سها كند فلكى شود كه ز بهر او * نظر فلك همه آن بود كه نظر كند به فلك سها\r\nنجهد عدو ز مصاف تو كه به پيش تو ننهد جبين * نكشد سرى ز كمند تو كه ز تيغ تو نخورد قفا \r\nاز غزليات اوست :\r\n ندانم از چه سبب چشم يار عين بلاست * كه زلف و خال خوشش دام و دانهء دل ماست\r\nدلم هميشه ز مهر دهان او تنگ است * قدم ز ابروى پيوسته‌اش هميشه دوتاست\r\nشنيده‌ام كه به سالى شبى بود يلدا * شب مرا زچه‌رو در مهى دو شب يلداست\r\nرهين آن لب لعلم كه بنده‌اش لؤلؤست * غلام آن خط سبزم كه عنبرش لالاست\r\nبه پيش سنبل پرچين عنبرافشانى * ز مشك اگر سخنى گويم آن حديث خطاست\r\nچو موى او شب عمرم بسر رسيد هنوز * سر از خيال سر زلف او پُر از سوداست\r\n« شرف » به وعدهء خوبان به باد نتوان رفت * كه هر نفس كه زدى بىنگار ، باد هواست \r\n( تذكرة الشعراى دولتشاه ، ص 308 - 310 - انيس العشاق - حقايق الحدائق - حدايق الحقائق - تذكرهء شوشتر ، ص 29 - 33 - دانشمندان آذربايجان ، ص 189 - 191 - ريحانة الادب ، ج 2 ، ص 306 - 307 - فهرست كتابخانهء مجلس ، ص 123 - 124 - الذريعة ، ج 9 ، ص 511 - فهرست نسخه‌ها ، ج 3 ، ص 2133 - 2134 ، ص 2149 ؛ ج 4 ، ص 2817 )\r\n\r\nشرف تبريزى\r\nشرف زرد از سخنوران اواخر سدهء دهم و اوايل سدهء يازدهم ه . ق . است . مردى خوش‌فطرت و نكته‌سنج بوده به نوشتهء تربيت ، صاحب « عرفات العاشقين » مىنويسد : « در اوايل حال كه مخلص در شيراز بود به وى بسيار صحبت داشته‌ام و چند بيتى نيز بر سبيل مهازلت به جهت وى گفته الحق وى خالى از دقت طبعى نبود و طالب اشعار بلندرتبهء بسيارى بود و وقتى در يزد به ملا وحشى گفته بود كه اشعار شما اگرچه پخته و بامزه است اما شعرى كه بلند باشد در ميان اشعار شما كمتر است . مولانا وحشى در جواب گفته بودند كه اى بندگان شرف الانام گزى و ريسمانى بايد كه با خود مىداشته باشى تا به آن اندازه به جهت شما بعد از اين شعر بگويم » .\r\nناظم تبريزى در تذكرهء خود مىنويسد : « اين فقير در قزوين مكرر به ملاقات وى مشرف\r\n\r\n","description":"","footnote":"","page_name":" 420 ","page_number":480},
  {"content":"\r\n\r\nشد چرا كه با والد اين كثير التقصير مصاحب بود » .\r\nمؤلف لطائف الخيال فوت او را سال 1016 ضبط كرده و نوشته است كه « شرف زرد تبريزى شرف بزم استعداد و هنرخيزى بوده بسيار طبع ظريفى داشته و از فضيلتى كه او را بود دايم طالبان گوهر فوائد را از رموز قابليت و دانش بهره‌ور مىساخت در سنهء ست و عشر بعد الف درگذشت . . . »\r\nبه نوشتهء مرحوم تربيت :\r\n« در خاتمهء خلاصة الاشعار 20 بيت از اشعار او نقل شده » نمونه‌يى از طبع اوست :\r\n به قدر سعى يابد هركس از فيض ازل بهره * اگر ظرف تو كم گيرد گناهى نيست دريا را\r\nنويد وصل يك‌دم را به عمر جاودان سنجد * ببين گستاخ‌روييهاى شوق كامل ما را \r\n* * *\r\n دوعالم را فداى دشمنى سازند در هر كام * بنازم گرم‌خوييهاى ارباب محبت را \r\n* * *\r\n بال‌وپر سوختهء باديهء شوق تو را * مدد از همرهى خضر و مسيحا نرسد\r\nجلوهء شاهد مقصود بر آن ديده حلال * كه ز دهشت به دلش ياد تماشا نرسد \r\n* * *\r\n كشتهء تيغ تو آگه نشد از لذت زخم * مضطرب بس‌كه ز آسيب كف قاتل بود \r\n* * *\r\n نفس در كام جانم ريشهء الماس مىگردد * دمى كز خوى آن آتش مزاجم ياد مىآيد \r\n* * *\r\n ز حد بردى تغافل با كه خو گيرم به بيدادت * به بىرحمانه تدبير دل آسوده‌ات نازم \r\n از معصيت و طاعت ارباب جهان * ايزد نه كمال يابد و نه نقصان \r\nساقىنامه : وى ساقىنامه نيز گفته و نسخه‌يى از آن در كتابخانهء ملى پاريس به‌شمارهء 1993 به نام مير شرف الدّين هست ( فهرست نسخه‌ها ، ج 4 ، ص 2872 - دربارهء نسخه‌ها ، ص 32 ) .\r\nسيزده بيت از اين ساقىنامه در جلد سوم « خرابات » ضياء بيگ افندى ( 1911 م 1291 ه . ق . ) و تذكرهء پيمانه طبع شده از آنجاست :\r\n دريغا ز ياران خاكىنهاد * كه رفتند از اين خاكدان همچو باد . . . \r\n\r\n","description":"","footnote":"","page_name":" 421 ","page_number":481},
  {"content":"\r\n\r\n دريغا كه پرده‌نشينان راز * نرفتند جايى كه آيند باز\r\nبر آن خاك فرياد كردم بسى * به گوشم نيامد جواب كسى\r\nگذشته چنان شد كه گويى نبود * رود نيز آينده چون رفته زود\r\nپس و پيش اين راه چون اندكيست * رونده اگر پيش ، اگر پس يكيست\r\nندانيم از اينجا كجا مىرويم * چرا آمديم و چرا مىرويم\r\nز انديشه خون شد جگرها بسى * ولى حل نكرد اين معمّا كسى\r\nبيا ساقى آن بكر پرشور را * بيا ساقى آن مست مستور را\r\nبه من ده كه عقلش به كابين دهم * از اين گوژپشت جهان وا رهم \r\n( تذكرهء ناظم ( نسخهء عكسى ) - لطائف الخيال ( عكسى ) - روز روشن ، ص 342 - دانشمندان آذربايجان ، ص 191 - 192 - الذريعة ، ج 9 ، ص 513 تذكرهء پيمانه ، ص 254 - 256 )\r\n\r\nشريف تبريزى\r\nاز سخنوران معروف سدهء دهم هجرى قمرى تبريز و از جملهء شاگردان مولانا لسانى شيرازى ( متوفى 941 ) است به صفاى ذهن و ذكاى طبع از شاعران زمان خود ممتاز بوده و در هجوگويى مهارت بيشتر داشته و نيش قلمش حتى خاطر استادش را نيز آزرده ساخته است . داستان « سهو اللسان » او در تذكره‌ها نقل شده است .\r\nسام ميرزاى صفوى كه از معاصران شريف بوده دربارهء وى چنين نوشته است :\r\n« شريف تبريزى شرافت سخنانش از ديوانش معلوم مىگردد و طراوت كلماتش در طى كلام فصاحت آياتش مفهوم مىشود و در شعر از جملهء شاگردان مولانا لسانى است اگرچه در شعر نسبت به مولانا از او بىروشى سر زده و نسبت شعرى چند بىمعنى به او كرده و نام آن « سهو اللسان » نموده اما سوگند به غلاظ و شداد مىخورد كه اين معنى به اغواى جمعى مفتن كه عقل در وادى ايشان حيرتى دارد سمت ظهور يافت اميد كه روح پرفتوح مولانا نيز از او اين معذرت بپذيرد . آخر در سنهء 956 در حينى كه من در دار الارشاد اردبيل بودم بدانجا آمد و در وباى عامى كه در آنجا واقع شده بود از پاى درآمد و دست تعلقات از دامن حيات گسست و روح شريف به حظيرهء قدس پيوست و مضمون اين بيت به ادا رسانيد :\r\n\r\n","description":"","footnote":"","page_name":" 422 ","page_number":482},
  {"content":"\r\n\r\n تنگ شد قافيهء عمر شريف * مىشود دم به دمش مرگ رديف » \r\nصاحب رياض الجنّة تاريخ فوت او را 950 ه . ق . و مؤلف شاهد صادق 954 و آذر 957 نوشته‌اند . مسلما قول سام ميرزا كه با وى معاصر بود معتبر است .\r\nآقاى گلچين معانى در نشريهء دانشكدهء ادبيات تبريز از « عرفات العاشقين » چنين نقل قول مىكند :\r\n« غواص عمان گوهرانگيزى ، نقاش ايوان معانىآميزى ، غربال در و سخن بيزى مولانا شريف تبريزى از سخن‌پردازان صاحب فطرت و راتب معانى افرازان عالىفكرت بوده ، در فهم سخن و دقت بيان كامل آمده ، چون تيغ ، موىشكافى كردى و چون خامه زبان‌آورى فرمودى ، طرز بيانش متين و مبين ، شيوهء كلامش بامزه و نمكين ، نظمش عام فهم خاص پسند ، چنانچه خود تعريف كرده « وسيله‌ام سخن عام فهم خاص‌پسند » و وى شاگرد رشيد مولانا لسانى بود ، اما به استاد بىادبانه پيش آمده ، سلوك ناشايسته نموده ، و سهو اللسانى به جهت آن مرشد سخنورى نوشت ، لهذا در بازار وجود از متاع حيات برخوردارى و تمتّع نيافته در اندك زمانى به جرگهء اموات شتافت ، و در ميانهء او و خواجه غياث الدّين على كهرهء شيرازى معارضات واقع است . اول به سبب خلف وعده و ديگر وجوه او را هجوى بليغ كرده پس حسب الحكم شاه‌طهماسب در مقام تدارك برآمده قصيده‌يى در مدح و تلافى هجا گفته ، الحق هجو و مدح او هر دو به غايت مرتبهء عالى دارد و مشهور است » .\r\nهجو غياث الدّين على در هفت اقليم ، ج 3 ، ص 230 - 235 و عرفات العاشقين و نشريهء دانشكدهء ادبيات تبريز نقل شده و قسمتى از آن چنين است :\r\n زهى ز خوى بدت گرم ، فتنه را بازار * خدا ز روى تو بيزار و خلق در آزار\r\nز روى و خوى تو صد بار بر دل است مرا * بد است روى تو ، خوى تو ز آن بتر صد بار\r\nچو سرنگون شود ابروى زرد و چشم كبود * كه سقف قصر جمال تو راست نقش و نگار\r\nبعينه به چه ماند بنونى از زرنيخ * كه باشدش ز پى زيب نقطه از زنگار\r\nقلم كه بود كليد در خزانهء جود * به دست ممسك تو چون رسيد شد مسمار\r\nچو كارم از تو گشادى نيافت چون دفتر * بپيچ بر خود از اعراض هجو چون طومار\r\nتو از خرى دُر نظم مرا اگر نخرى * نه نظم را شكند قدر و نه مرا مقدار\r\nولى تو را شكند طمطراق استيفا * ز من شكست چو يا بى به هجو مستوفا . . . \r\n\r\n","description":"","footnote":"","page_name":" 423 ","page_number":483},
  {"content":"\r\n\r\nگويند وقتى اين هجو شايع شد و به گوش خواجه نامبرده رسيد گفت شريف را بياوريد اگر هجو را حضورا بخواند مورد عنايتش قرار مىدهيم و اگر از خواندن آن امتناع ورزد اهانتش مىكنيم . همين‌كه شريف حاضر شد بىدرنگ خواجه را مخاطب ساخته و هجو را بيت‌بيت خواند و خواجه نيز ششصد شاهى و يك دست لباس جايزه داد و شريف در تلافى آن هجو قصيدهء بسيار خوبى گفت كه در عرفات العاشقين و نشريهء دانشكدهء ادبيات تبريز نقل شده و مطلع و مقطع آن چنين است :\r\n نيستم مقبول يك دل آه از اين ناقابلى * يك مرادم نيست حاصل آه از اين بىحاصلى\r\nآصفا نظمى بر اين‌سان كرده در مدحت « شريف » * نقل مجلسها كنندش بر طريق ناقلى \r\nديگر از انتقادات او هجويه‌ايست كه در حق شاه نعمت اللّه ثانى ( از احفاد شاه نعمت اللّه ولى و به خواهر ، داماد شاه‌طهماسب ) گفته است :\r\n نعمت اللّه اختر برج سعادت شاه يزد * آنكه چرخش برنمىپيچد ز طوق انقياد\r\nچون به تبريز آمد ارباب سخن گشتند از او * بر مراد خويش قادر جز « شريف » نامراد\r\nبا وجود آنكه گفتم مدح او بيش از همه * از همه كمتر در انعام بر رويم گشاد\r\nگرچه محتاجم و ليكن بيش از آنم همت است * كز عطاهاى كمم گردد دل غم‌ديده شاد\r\nكاشكى هيچم ندادى تا چو حافظ گفتمى * « شاه يزدم ديد و مدحش گفتم و هيچم نداد » \r\nسهو اللسان : اشعارى از لسانى شيرازى را تضمين و به گفتهء خودش ضمن تأويل و تفسير عيب آنها را رفع نموده و « سهو اللسان » خوانده است . حيدرى تبريزى آن را با « لسان الغيب » رد كرده و صادقى افشار اين لسان الغيب را با « هجو ثالث » خود پاسخ گفته است . از سهو اللسان شريف در كتابخانهء مجلس به‌شمارهء 6 / 2785 با تاريخ 972 و در كتابخانه دانشگاه\r\n\r\n","description":"","footnote":"","page_name":" 424 ","page_number":484},
  {"content":"\r\n\r\nتهران به‌شمارهء 2574 در ضمن ديوان او هست .\r\n( فهرست نسخه‌ها ، ج 4 ، ص 2928 ) .\r\nرسالهء سهو اللسان چنين شروع مىشود :\r\nغرض از اين كلمات آن است كه عندليب گلزار معانى اعنى مولانا لسانى شاعريست نادر و در امر شعر قادر .\r\n ز شعرهاى ترش آب خضر منفعل است * مسيح از نفس روح‌پرورش خجل است . \r\nفامّا در حالتى كه گرم سخن بوده بيتى چند فرموده كه در صورت ظاهر بىمعنى است ، و در عالم باطن تأويلى دارد كه او نيك مىداند . چنان‌كه در اين معنى گفته‌اند . المعنى فى بطن الشاعر .\r\n دفتر شعر لسانى اى شريف * باغ معنى را گل نورسته است\r\nفهم كس در بيتهايش ره نيافت * ز آنكه هريك خانه‌يى در بسته است \r\nچون اين خاكسار ضايع روزگار ديد كه از اشعار آن بزرگوار بيتى چند كه قريب الفهم بود مشهور گشت ، و ابيات مغلقش مستور ماند ، از غايت ارادتى كه بدان حضرت داشت ، غيرتش نگذاشت كه زادهء طبع شريف و بكر فكر لطيف آن واجب التعريف در پردهء توقيف بماند ، مدتى مديد و عهدى بعيد گرد ابياتش مىگرديد و چاره‌يى از هر باب مىانديشيد ، آخر چاره چنين ديد كه آن واردات غيبى را از روى اخلاص به طرزى خاص تضمين سازد ، چنان‌كه صحبت آراى خاص و عام گردد ، همت از ارواح استادان طلب كرده به پايانش رسانيد و سهواللسانش نام نهاد ، چنان‌كه گفته‌اند :\r\n نگيرى سهو بر شعر لسانى * كه شعر او همه سهو اللسان است \r\nو بدين گستاخى مأمول به عفو است .\r\n اين طرفه بيان كه تازه سازد جان را * زيبارقميست كلك مشك‌افشان را\r\nاميد كه اين نسخه نگردد منسوخ * تا هست بقا صحيفهء دوران را \r\nتمامى « سهو اللسان » در نشريهء دانشكدهء ادبيات سال 16 شمارهء اول آمده و براى نمونه به نقل دو بند آن اكتفا مىشود :\r\n در شعر ، اى شريف ، لسانى چو ياوه‌گوست * شاعر به هجو بهر چه آزار او كند\r\nآزارش اين بس است كز اشعار او كسى * اين بيت ياد گيرد و در كار او كند \r\n\r\n","description":"","footnote":"","page_name":" 425 ","page_number":485},
  {"content":"\r\n\r\n « خاشاك نم كشيدهء طوفان آرزو » * « خارى شود كه رخنه به ديوار او كند » \r\n* * *\r\n شب ز احباب جدا بودم و تا نيم‌شبى * خوابم از محنت مهجورى احباب نبرد\r\nتا كه اين بيت لسانى به زبان آوردم * خنده‌ام آمد و تا صبحگهم خواب نبرد\r\n« دوش بر ياد تو در كنج خموشى مردم » * « هيچ‌كس اين سگ ديوانه به مهتاب نبرد » \r\n\r\nديوان او :\r\nناظم تبريزى و مؤلف تذكرهء لطائف الخيال ديوان سه‌هزار بيتى او را ديده و در تذكره‌هاى خود اشعارى از او نقل كرده‌اند .\r\nحسن بيگ روملو مؤلف احسن التواريخ نيز ديوان غزليات 1200 بيتى او را در تصرف داشته است .\r\nنسخه‌هايى از ديوان او به شرح زير در كتابخانه‌ها هست .\r\nتبريز ، كتابخانهء ملى ، به‌شماره 8 / 2765 مورخ 980 . آغاز :\r\n اى نخل تمنا قد رعناى تو ما را * از پاى درآورد تمناى تو ما را \r\n( فهرست كتابخانهء ملى تبريز ، ج 2 ، ص 587 )\r\nتبريز ، كتابخانهء ملى ، به‌شماره 3660 نوشتهء 982 همراه ديوان اميرشاهى و ديوان حيدر هروى ( فهرست ملى تبريز ، ج 2 ، ص 519 ) .\r\nتهران ، كتابخانهء ملى ، به‌شمارهء 10 / 290 ف نستعليق سال 979 ( فهرست كتابخانه ملى ، ج 1 ، ص 280 )\r\nتهران ، كتابخانهء ملك ، به‌شمارهء 4869 سدهء 10 همراه ديوان امير خسرو دهلوى ، داراى بيش از يك‌هزار بيت ( الذريعة ، ج 9 ، ص 520 ) .\r\nتهران كتابخانهء سپهسار ( سابق ) ، به‌شمارهء 407 نستعليق سدهء دهم ، 34 برگ 10 - 11 سطرى ( فهرست كتابخانهء سپهسار ، ج 2 ، ص 618 ، ج 4 ، ص 502 ) .\r\nتهران ، كتابخانهء مركزى دانشگاه ، به‌شماره 2574 نستعليق « تربيت » سدهء 14 ناتمام . داراى غزل ، هجوها ، سهو اللسان ، تركيب‌بند ، روى هم 1010 بيت ( فهرست كتابخانهء دانشگاه ، ج 9 ، ص 1369 ) .\r\nتهران ، كتابخانهء مجلس ، به‌شماره 2 / 437 نستعليق بىتاريخ ( فهرست مجلس ، ج 2 ، ص 255 ) .\r\nدكن ، كتابخانهء آصفيه ، به‌شماره 1073 تاريخ ياد نشده ( فهرست كتابخانهء آصفيه ، ج 4 ، ص 288 ) .\r\n\r\n","description":"","footnote":"","page_name":" 426 ","page_number":486},
  {"content":"\r\n\r\nنمونه‌يى از غزليات اوست :\r\n اى نخل تمنا قد رعناى تو ما را * از پاى درآورد تمناى تو ما را\r\nچون چاك نسازيم گريبان كه چو لاله * بر خاك نشاند آتش سوداى تو ما را\r\nخشم تو ببين تا به چه حد است كه از دور * حق نيست نظر در رخ زيباى تو ما را\r\nپروانهء پرسوخته را شمع شبى گفت * كز سوز دل خويش چه پرواى تو ما را\r\nاحسنت « شريف » از سخنان نمكينت * شورى به دل افكند سخنهاى تو ما را \r\n* * *\r\n دواى دل ز كه جويم در اين بلا كه منم * كه بوده است بدين درد مبتلا كه منم\r\nكدام سوخته‌دل بوده در طريق وفا * چنين گداختهء آتش بلا كه منم\r\nكجا روم كه برم جان ز كثرت غم عشق * كه اين هجوم بلا هست هركجا كه منم\r\nميان سوختگانِ غمت اجل مىگفت * كه طالب است مرا گفتمش بيا كه منم\r\nنجات نيست به مردن هم از غم تو مرا * كه مبتلاست بدين درد بىدوا كه منم\r\nبه تيغ او چه بلا تشنه‌ام تعالى اللّه * كسى نبوده چنين تشنهء بلا كه منم\r\n« شريف » تا ابد از خاك من دمد گل مهر * چنين سرشتهء آب و گل وفا كه منم \r\n* * *\r\n هرگز در كاشانهء ما باز نكردى * اين غمكده را جلوه‌گه ناز نكردى\r\nجان باختم از عشق و توجّه ننمودى * انديشهء اين عاشق جانباز نكردى\r\nآن دم كه سگان در خود مىطلبيدى * از دور مرا ديدى و آواز نكردى\r\nانداختى از چشم « شريف » اشك جگرگون * انديشهء اين پرده در راز نكردى \r\n* * *\r\n جانم به لب آمد ز غم و درد جدايى * بيزارم از اين زندگى اى مرگ كجايى\r\nكشتى به جفا عاشق دل‌خستهء خود را * يا رب تو چنين ظالم و بىرحم چرايى\r\nاز شوق كنند اهل نظر جامهء جان چاك * هرگه كه نقاب از رخ چون گل بگشايى\r\nگه جور ، گهى غمزه ، گهى عشوه ، گهى ناز * القصه در آزار دل خستهء مايى\r\nمردم چو « شريف » از ستم و زنده شوم باز * گر چند قدم در پى تابوت من آيى \r\n( ديوان شريف ( نسخهء خطى كتابخانه ملى تبريز ) - تحفهء سامى ، ص 217 - 219 - مجمع الخواص ، ص 144 - 147 -\r\n\r\n","description":"","footnote":"","page_name":" 427 ","page_number":487},
  {"content":"\r\n\r\nتذكرهء ناظم ( نسخه عكسى ) - لطائف الخيال ( نسخه عكسى ) - تذكره حسينى ، ص 167 - 168 - آتشكدهء آذر ، ص 33 - 34 - رياض الجنه ، ص 849 - شمع انجمن ، ص 216 - 217 - نشريهء دانشكده ادبيات تبريز ، سال 15 شماره 4 ، سال 16 شماره 1 - نامه ادارهء كل آموزش و پرورش آذربايجان شرقى ، سال 3 شماره 2 ( مقالهء نگارنده ) - فهرست نسخه‌ها ، ج 3 ، ص 2379 ؛ ج 4 ، ص 2928 )\r\n\r\nشريفى تبريزى\r\nمعين الدّين محمد شريفى از خوشنويسان و سخنوران سدهء دهم هجرى قمرى تبريز است . در كتاب « آثار و احوال خوشنويسان » ذيل عنوان محمد تبريزى چنين مسطور است :\r\n« معين الدّين محمد شريفى تبريزى ، به قول صاحب مناقب هنروران ، از شاگردان مير على هروى است و به خط وى ديده‌ام : يك قطعه از مرقع مالك ديلمى ، به قلم سه دانگ جلى و نيم دو دانگ خوش ، با رقم : كتبه العبد معين الدّين محمد الشريفى ، در مشهد مقدس انور نوشته شد » .\r\nاز اوست :\r\n گذشتم از سر و گفتم نيازم اين قدر است * كشيد پا ز من و گفت نازم اين قدر است \r\n* * *\r\n ز گردون مرگ مىخواهم حياتم مىدهد ، آرى * فلك بسيار ز اين‌سان لطفهاى بىمحل دارد \r\n* * *\r\n كى غم عاشق ز سير باغ و صحرا مىرود * عشق تا با اوست غم با اوست هرجا مىرود \r\n* * *\r\n گستاخ مگذر از سر خاك من اى رقيب * دارم هنوز شعلهء آهى كه داشتم \r\n( نگارستان سخن ، ص 48 - 49 - دانشمندان آذربايجان ، ص 197 - 198 - احوال و آثار خوشنويسان ، ج 3 ، ص 664 )\r\n\r\nشعورى تبريزى\r\nاسمش بنا به نوشتهء خوش‌گو : مهدى و تخلصش « شعورى » است . وى از ادبا و سخنوران سدهء دهم هجرى قمرى بوده و علاوه بر طبع لطيف از فن سياق نيز بهرهء كافى داشته است . از اوست .\r\n\r\n","description":"","footnote":"","page_name":" 428 ","page_number":488},
  {"content":"\r\n\r\n مرا ز خانه برون هردم آرزوى تو آرد * گرفته شوق گريبان من به‌سوى تو آرد\r\nهزار گونه جفا مىكند رقيب به هردم * ولى « شعورى » مسكين چسان به روى تو آرد \r\n( دانشمندان آذربايجان ، ص 199 - الذريعة ، ج 9 ، ص 528 )\r\n\r\nشفاى تبريزى\r\nملا رضا از معاريف اواخر سدهء دوازدهم و اوايل سدهء سيزدهم هجرى قمرى تبريز و از مجتهدين مسلم روزگار خود بشمار مىرفت طبعش به سرودن اشعار نيز مايل بود و « شفا » تخلص مىنمود . عبد الرزاق بيگ دنبلى در « تجربة الاحرار « 1 » » ترجمهء او را به تفصيل آورده و فضل و اخلاق او را چنين ستوده است :\r\nگلزار فضلش از خس و خار اخلاق ذميمه پيراسته بود و ذات حميده صفاتش به فنون علوم آراسته ، خطوط سبعه را نيكو نوشتى و به اقدام ذهن وقاد و طبع نقاد بساط علم و فضل و جد و هزل درنوشتى . . . بر منبر وعظ و خطاب هنگام اظهار فصاحت و بلاغت از كلام تازى و درى درّ منضود ريختى و گرد از بحر و كان انگيختى . . .\r\nهمو در « نگارستان دارا » مىنويسد :\r\nدر اوايل عمر از شيخ مهدى فتوتى و آقا باقر مازندرانى و در اواخر حال از آقا باقر بهبهانى اخذ طريقهء اجتهاد كرد مدتى در تبريز بناى نماز و موعظه نهاد ، بعد به مشهد مقدس مشرف شد و ازآنجا به شيراز رفت و مدتى در آنجا پيشنمازى و منبردارى كرد و در نزد كريم خان زند تقرب يافت و قاضى عسكر شد بعد از فتور دولت زنديه سياحت‌كنان به عتبات عاليات و كردستان و عراق و قراباغ رفت و در آنجا ساكن شد بعد از زمانى به قزوين آمد و پيرامون سال 1208 هجرى قمرى درگذشت .\r\nوى در نظم و نثر و خطب و انشا يكتاى زمانه بود و تصانيف عالى در فقه و حديث دارد و\r\n\r\n\r\n","description":"","footnote":"\r\n( 1 ) - اين كتاب در مردادماه 1349 به تصحيح و تحشيهء روان‌شاد استاد حسن قاضى طباطبايى به وسيلهء مؤسسه تاريخ و فرهنگ ايران به طبع رسيده است .\r\n","page_name":" 429 ","page_number":489},
  {"content":"\r\n\r\nدو مثنوى در بحر متقارب نظم كرده كه دو هزار بيت مىشود . يكى « فتح خيبر » و ديگرى ارادهء حضرت سيد الشهداء از مدينه به مكه براى اعمال حج و شرح وقايع كربلاست كه به « شاهنامهء حسينيه » موسوم است . از شاهنامهء اوست :\r\n مه و مهر در سايهء حكم توست * پرچرخ بر پايهء حكم توست\r\nپروبال روح الامين مهد توست * در اين عهد مهدى وليعهد توست\r\nدمى كز علم اشك غم ريختى * فلك كاش آن دم ز هم ريختى\r\nفروشد به خاك آن تن چاك‌چاك * چرا مهر از اين غم نشد زير خاك\r\nعقاب سه‌پر كآمدى از قدر * گهى جبهه كردى سپر ، گاه پر \r\nنسخه‌يى از اين شاهنامه در تهران كتابخانهء دكتر مفتاح به‌شمارهء 2 / 237 نستعليق سدهء 13 هست .\r\n( تجربة الاحرار و تسلية الابرار ، ص 179 - 194 - نگارستان دارا ، ص 92 - 101 - دانشمندان آذربايجان ، ص 198 - الذريعة ، ج 9 ، ص 531 - فهرست نسخه‌ها ، ج 4 ، ص 2959 )\r\n\r\nشفق تبريزى\r\nدكتر صادق رضازادهء شفق يكى از اساتيد ادبا و فضلاى معاصر است . بسال 1274 شمسى مطابق 1312 ه . ق . در تبريز متولد شد و بعد از تحصيلات مقدماتى كه در تبريز بپايان برد مدتى مديريت مدرسه حيات را داشت و هنوز 18 ساله بود كه روزنامهء شفق را انتشار داد كه مخالف سرسخت روسهاى تزارى بود و چون مورد تعقيب دشمنان واقع گرديد . به استانبول عزيمت كرد . و در آنجا تحصيلات متوسطه را در كالج امريكائى معروف موسوم به \" رابرت كالج \" ادامه داد و پس از مدتى تدريس در مدارس آنجا و چندى اقامت در تهران براى ادامه تحصيلات عالى به آلمان رهسپار شد و از دانشگاه برلين در رشته فلسفه بدرجه دكترى نائل آمد . دكتر شفق پس از مراجعت به ايران بتدريس در دانشسراى عالى اشتغال يافت و از موقع تاسيس دانشگاه تهران باستادى دانشگاه برگزيده شد . وى زبان عربى ، تركى استانبولى ، انگليسى ، فرانسوى و آلمانى را مىدانست . و در تاريخ ادبيات و زبان‌شناسى استادى معتبر بود دكتر شفق از نخستين اعضاء پيوسته فرهنگستان ايران بوده است از تأليفات او \" تاريخ ادبيات مفصل و مختصر \" كه جزء كتب فرهنگى در مدارس تدريس\r\n\r\n","description":"","footnote":"","page_name":" 430 ","page_number":490},
  {"content":"\r\n\r\nمىشد بسيار معروف است \" رسالهء اقتصاد \" و \" رسالهء راه رهائى ايران \" و مقدمهء ديوان عارف قزوينى چاپ برلين از آثار منتشرشدهء قديم اوست . دو كتاب معتبر از ترجمه‌هاى وى از آلمانى \" تاريخ مختصر ايران اثر پاول هرن \" و « يك روز از زندگى نادر شاه اثر يوستى » در سلسله انتشارات وزارت فرهنگ وقت به طبع رسيده از آثار جديد تروى \" فرهنگ شاهنامه \" \" يادگار مسافرت سويس \" و \" خاطرات مجلس \" \" ايران از نظر خاورشناسان \" و \" اسكندر مقدونى \" در سالهاى اخير بطبع رسيده و تاريخ ادبيات فارسى . و جز اين‌ها مقالات و كتابها و آثار متعددى به قلم ايشان نگاشته شده كه برخى از آنها چاپ شده است در خطابه نيز از مشاهير معاصر است و لهجه گرم و دلنشين او ضرب المثل است . مجموعه‌اى از \" سه سخنرانى \" او در سال 1318 چاپ شده ، گرچه شفق شاعرى را فن خود قرار نداده اما در شعر نيز يكى از اساتيد مسلم بشمار مىرود آثار منظومش داراى فصاحت و بلاغت است .\r\nوى به سال 1350 شمسى درگذشت .\r\nاز اوست :\r\n عمريست دل بصحبت ابرار داده‌ايم * صد گوش بر حديث رخ يار داده‌ايم\r\n« ما در پياله عكس رخ يار ديده‌ايم » * هوش و خرد ز دست ، به‌يك‌بار داده‌ايم\r\nجام مى محبت ساقى گرفته‌ايم * مزدش بدين دو ديدهء سرشار داده‌ايم\r\nابهام و كشف در نظر ما يكيست ، چون * دستى به دستِ كاشف اسرار داده‌ايم\r\nبر عاميان شهر بگو بار عام نيست * صاحبدلست آنكه بدل بار داده‌ايم\r\nتن‌پروران ز عشق رخ يار غافلند * زينست تن به زحمت و آزار داده‌ايم\r\nشيخا حديث غاشيه كم خوان كه ما بسى * فرمان بدست غاشيه‌بردار داده‌ايم\r\nمنظور راه كعبهء عشقيم و امتحان * در پيشگاه يار سرِ دار داده‌ايم\r\nاز من بزاهدان ريائى بگو كه ما * تسبيح وام كرده به زنار داده‌ايم\r\nما را به كار شيخ رياكار كار نيست * ديريست ما قرار بدين كار داده‌ايم\r\nچون مردمى ز فتنهء زاهد زبون شدند * فرمان ترك خرقه و دستار داده‌ايم\r\nمُنعم بگو بسيم و زر خود مناز چون * ما خود طلاق درهم و دينار داده‌ايم\r\nما راز مى چگونه ملامت كنى كه ما * عهديست ره بخانهء خمار داده‌ايم \r\n\r\n","description":"","footnote":"","page_name":" 431 ","page_number":491},
  {"content":"\r\n\r\n\r\n( ياد پدر )\r\n بگو ناصح مده پندم گذشت از كار كار من * حديث عشق كوته كن كه رفت از دست يار من\r\nبه روز بىكسى همسايهء من سايهء من بود * ولى آن هم ندارد طاقت شبهاى تار من\r\nخرد گويد توانا مرد بايد زنده‌دل گردد * دريغا دل ربود از من عنان اختيار من\r\nبخواب كودكى قدر صباوت را ندانستم * كنون بينم كه خوابى بوده خوش‌تر روزگار من\r\nبكاخ غم چو مرغى تيرخورده آشيان جستم * فغان كرد آشيان از ناله‌هاى بيشمار من\r\nبهار عمر ايام جوانى بود صد افسوس * گلى نشكفته پامال خزان شد نوبهار من\r\nكتاب عمر شرح جان‌كنيهاى من و دل شد * گهى من در فشار دل گهى دل در فشار من\r\nكنون گمنام و بى خود زيستن خواهم كه پنهان شد * به زير خاك يار نام بخش نامدار من\r\nبه ياد وصل تو بر كشور بيگانه خو كردم * به اميد رخت يارا صبورى شد شعار من\r\nدمى وارسته از اميد ديدارت اگر بودم * گرفتار غم و رنجم نمايد كردگار من\r\nبروز هجر تو دل با قرار وصل خوش كردم * چه بدپيمان شدم افسوس بر من ، بر قرار من\r\nنه بىمهرى شعار تو نه غفلت پيشهء من بود * ندانم ظلم تقدير است يا ظلم ديار من\r\nدلا رفتى و در هجر تو دلدارى از آن جويم * كه بهر عشق رفت و مىرود داروندار من \r\n\r\n","description":"","footnote":"","page_name":" 432 ","page_number":492},
  {"content":"\r\n\r\n صبا گر از وفا روزى سر خاكش گذر كردى * بنه بهر خدا برگ گلى روى نگار من\r\nمهين پروردگار من دل مادر بدست تست * دل ما در بدست تو مهين پروردگار من\r\nالهى آتش عشقت فروزانتر شود روزى * ز عشقت برنگردم گر بسوزد پود و تار من \r\n( ادبيات معاصر ايران ، ص 61 - 59 - شعراى معاصر ايران ( خورشيد ) ، ص 85 - 82 - تذكرهء شعراى معاصر ايران جلد دوم ، ص 180 - 175 ) .\r\n\r\nشفيع تبريزى\r\nميرزا شفيع فرزند شريف خان فرزند ملك محمد بيگ ( از بازرگانان معروف تبريز ) از سخنوران سدهء يازدهم هجرى قمرى است . به كمالات معنوى و صورى آراسته بود و به حكم علاقه به آب و هواى مازندران در حدود 12 سال در آنجا به شغل تصدى نور و كجور و لاريجان اشتغال داشت و بعد از آن به تحرير اشراف خزانهء عامره روزگار مىگذرانيد .\r\nنصرآبادى در تذكرهء خود ( مؤلفهء 1083 - 1090 ) مىنويسد كه در اين سال وى وكيل فتح على خان حاكم شوشتر است و در نظم و نثر طبعش كمال لطف دارد . از اوست .\r\n دورى ز جان ، كناره ز سر مىتوان گرفت * كى دل ز مهر عشق تو بر مىتوان گرفت\r\nشيرين بود لب تو چنان كز نظاره‌اش * بادام چشم را به شكر مىتوان گرفت \r\n* * *\r\n من ز رشك مىسوزم ، هركه مهوشى دارد * مىزند مرا بر دل ، هركه آتشى دارد\r\nگه به دامش اندازد ، كه كشد به زنجيرش * ياد زلف او با دل ، خوش كشاكشى دارد \r\n* * *\r\n مجنون كه خويش را به جهان روشناس كرد * پنداشت عاشقى نتوان در لباس كرد\r\nدل را به دل رهيست چو بگسست راه مهر * از دانه‌هاى سبحه توان اين قياس كرد \r\n* * *\r\n\r\n","description":"","footnote":"","page_name":" 433 ","page_number":493},
  {"content":"\r\n\r\n چون به گلگشت چمن سرو من آيد بيرون * گل به تعظيم رخش از چمن آيد بيرون\r\nاثرى در دل او كرده فغانم كه اگر * دل طپد در برش آواز من آيد بيرون \r\nاز رباعيات اوست :\r\n دردىكش بادهء محبت ماييم * پيمانه‌گسار بزم الفت ماييم\r\nآيينهء هفتاد و دو ملت ماييم * بااين‌همه ، معنى تو و صورت ماييم \r\n( تذكرهء نصرآبادى ، ص 131 )\r\n\r\nشكيبى تبريزى\r\nمقصود على متخلّص به « شكيبى » از سخنوران سدهء دهم هجرى قمرى تبريز است . به نوشتهء سام ميرزا اوقات به زركشى مىگذرانيده و گاهى به گفتن شعر اشتغال مىورزيده است . مرحوم تربيت قول صاحب خلاصة الاشعار را چنين نقل مىكند : شكيبى از جملهء موزونان لطيف‌طبع تبريز و از آدمىزادگان آنجاست مردى سليم‌ذات درويش‌صفات بوده و از اقران به مزيد تواضع و كسر نفس ممتاز و مستثنى مىنمود چنانچه در آن وادى هرچند تعريف وى كنند از شيوهء اغراق دور است و از غايلهء كذب و افترا مهجور . طبعش در شاعرى مرتبهء عالى يافته و اشعار او در تبريز و نواحى آن شهرت كلى گرفته ، گويند وقتى ميان او و مولانا شريف تبريزى بر سر شعرى نزاع شد شريف از خود غزلى به وى داد كه آن را جواب گويد و مطلع آن غزل اين است :\r\n هجوم آورد غم طوفان بيداد است پندارى * مرا وقت وداعِ اين غم‌آباد است پندارى \r\nمشار اليه آن غزل را تتبع نموده و به وجه احسن بگفت چنانچه خوش‌فهمان متفق گشته گفتند كه به از « شريف » گفته ، غزل اين است :\r\n چو حالم را نمىدانى دلم شاد است پندارى * همه‌كس چون تو از بند غم آزاد است پندارى\r\nمن دل‌خسته دور از روى او صد بار مىميرم * اجل را كار تنها با من افتاد است پندارى \r\n\r\n","description":"","footnote":"","page_name":" 434 ","page_number":494},
  {"content":"\r\n\r\n ز كوه بىستون كندن چه مقصود است خسرو را * غرض اين كار او را مرگ فرهاد است پندارى\r\nبه‌جز آزار من آن بىوفا كارى نمىداند * ز محبوبى همين اين شيوه‌اش ياد است پندارى\r\n« شكيبى » چند در بزم غم افغان مىكنى هر شب * سرود بزم عاشق آه و فرياد است پندارى \r\nاما به غير از اين غزل شعر ديگر از او در اينجانب شهرت ندارد . و فقير تجسس بسيار نمود كه ديوان مشار اليه پيدا كند و پاره‌يى از اشعار وى در اين خلاصه ثبت نمايد تا غايت پيدا نشد و لهذا به اين غزل و چند بيت ديگر كه به ديوانى برابر است اختصار واقع شد .\r\nآزاد بلگرامى در خزانهء عامره مىنويسد : شكيبى تبريزى در عهد شاه‌طهماسب وارد قزوين شد اتفاقا در آن وقت صاحب‌طبعان اين مطلع امير حسن دهلوى را جواب مىگفتند :\r\n اى شهد نوشين لبت پاك از همه آلودگى * بنشين كه تا بازايستد چشمم ز خون پالودگى \r\nشكيبى اين جواب گفت :\r\n گل‌گل شده پيراهنم از درد مىپالودگى * گلهاى رسوايى شكفت آخر از اين آلودگى \r\nو خواجه سعيد گيلانى دويست مثقال طلا به او جايزه داد . مولانا به سال 971 هجرى قمرى در تبريز وفات يافته و در گورستان سرخاب آسوده است . مؤلف نفايس المآثر ترجمه او را با شكيبى شيرازى تخليط كرده و مدفنش را شيراز نوشته است .\r\nچند بيت ديگر از اشعار اوست :\r\n به قدر حسن خود عذرا شناسد قدر وامق را * تو قدر خود نمىدانى چه دانى قدر عاشق را\r\nبه هر طريق كه باشم خلاف راى تو باشد * كسى چه كار كند كآن به مدعاى تو باشد \r\n* * *\r\n من چرا چون ديگران پيش تو محرم نيستم * دردمندم ، عاشقم ، از هيچ‌كس كم نيستم \r\n* * *\r\n\r\n","description":"","footnote":"","page_name":" 435 ","page_number":495},
  {"content":"\r\n\r\n با خيال روى او آسوده‌ام امشب به خواب * دم مزن از روى مهر اى صبح بيدارم مكن \r\n( تحفهء سامى ، ص 323 - 324 - مجمع الخواص ، ص 123 - 124 - صحف ابراهيم ( عكسى ) - شمع انجمن ، ص 218 - دانشمندان آذربايجان ص 200 - 201 - ريحانة الادب ، ج 2 ، ص 336 )\r\n\r\nشمس الدّين تبريزى\r\nاز شاعران و دانشمندان سدهء هفتم آذربايجان است وى كتابى به سبك كليله و دمنه به عنوان « فرائد السلوك » براى اتابك ازبك از 607 - 610 در تبريز تأليف كرده است .\r\n( تاريخ نظم و نثر : سعيد نفيسى ، ج 2 ، ص 729 )\r\n\r\nشمس تبريزى\r\nشمس الدّين محمد تبريزى از عارفان و شاعران سدهء هشتم ه . ق . است . به سال 757 « مرغوب القلوب » را در ده فصل ، در بيان : توبه ، صفات روح ، صفات نفس ، توكل ، تجريد ، تفريد ، عشق ، فنا ، بقا و يقين و جز آنها سروده و آن مشتمل بر 134 آيه و 12 حديث قدسى و 16 حديث و 150 بيت است .\r\nمرغوب القلوب ( ضميمهء مجموعهء گنجينهء عرفان ) به سال 1315 ق . در لكهنو در 49 صفحه به چاپ سنگى رسيده و به سال 1319 ق . ضميمهء گلشن راز شبسترى در طهران چاپ سنگى شده است .\r\nآغاز : بعد از تحميد ، بدانكه اين كتاب از گفتار شمس الدنيا و الدّين شمس الدّين تبريزى است .\r\n بگويم حمد رب‌العالمين را * عطا كاو كرد عقل و علم و دين را \r\nدر پايان آن به تاريخ تأليف و نام كتاب چنين اشاره كرده است :\r\n ز هجرت هفتصد و پنجاه و هفت است * شمار عاشقان تاريخ وقت است\r\nشده اتمام اين منظوم موزون * كه « مرغوب القلوب » است نام اكنون\r\nدر اين ره هرچه كارى بود بر اصل * به نظم آوردمش آن را به ده فصل \r\nنسخه‌هايى از اين منظومه در موزهء بريتانيا ، كتابخانهء پنجاب لاهور ، در الكتب قاهره ، اكادمى علوم لنين‌گراد ، پاريس ، بنگال هست . براى اطلاع از مشخصات آنها رجوع شود به ( فهرست\r\n\r\n","description":"","footnote":"","page_name":" 436 ","page_number":496},
  {"content":"\r\n\r\nنسخه‌ها ، ج 4 ص 3197 - 3198 ) .\r\nاينك قسمتهايى از مثنوى مرغوب القلوب براى نمونه نقل مىشود . در مقام فقر گويد :\r\n مقام فقر بس عالىمقام است * منىّ و ما در آن منزل حرام است\r\nطريق فقر راهى هست مشكل * يقين بايد در اين ره توشه و دل\r\nدر اين وادى بسى گمراه گشتند * يقين را توشه از خود در نبردند \r\nدر بيان عشق گويد :\r\n اگر عاشق شود در ياد معشوق * نيايد ياد او از هيچ مخلوق\r\nنهان اندر نهان بيند جمالش * به گوش دل كند فهم كلامش ( كذا )\r\nتويى عاشق به ظاهر در طريقت * تويى معشوق باطن در حقيقت\r\nنهان در عشق بينى آشكارا * شوى عاشق به روى خود نگارا\r\nچو عاشق گشت واله روى معشوق * ندارد او نشان جز موى معشوق \r\nدر بيان سفر گويد :\r\n مسافر باش و دايم راه ميرو * قدم را هوش دار از چاه ميرو\r\nچو ره دور است و منزل بىنهايت * يقين را توشه كن رهبر عنايت\r\nز صورت پا برون نه وانگهى رو * ره خود پيش گير آنگه روان شو\r\nره نزديك دور است از دوتايى * اگر يكتا شوى مرد خدايى \r\nاين مثنوى را به اشتباه به شمس تبريزى كشتهء 645 كه مراد جلال الدّين مولوى بود نيز نسبت داده‌اند .\r\n( مرغوب القلوب - فهرست كتابهاى چاپى ، ج 2 ، ص 2997 - فهرست نسخه‌ها ، ج 4 ، ص 3197 - 3198 )\r\n\r\nشورى بخشايشى\r\nميرزا عبد الحسين خان ملقب به قوم العدالة و متخلّص به « شورى » از منشيان و سخنوران عهد ناصر الدّين شاه قاجار ( 1264 - 1314 ق ) . بود زادگاهش قريهء بخشايش از قراء اطراف\r\n\r\n","description":"","footnote":"","page_name":" 437 ","page_number":497},
  {"content":"\r\n\r\nتبريز است . وى تحصيلات خود را در تبريز و تهران انجام داد مردى متدين بود و بيشتر اوقات خود را صرف مطالعه مىنمود ، خط خوب و طبع روانى داشت و به سال 1316 هجرى قمرى پيرامون هفتادسالگى در تبريز درگذشت .\r\nآن مرحوم دو پسر داشت به نامهاى غلام على خان معين الملك و حسن خان ، و يك دختر . مادر پروين اعتصامى شاعرهء گرانمايه اختر الملوك دختر غلامعلى خان بود .\r\nنسخه‌يى از ديوان « شورى » در كتابخانهء ملى تبريز ، به‌شمارهء 3661 نستعليق ظاهرا خود شاعر هست . قطع آن 13 * 20 داراى 279 صفحه ولى 38 صفحه در فاصلهء تغيير حروف آخر قصايد و غزليات سفيد و نانوشته باقى مانده است . اين ديوان شامل 9 قصيده و 193 غزل و 4 مسمط و يك ترجيع‌بند و 3 تضمين و 3 مثنوى و 11 رباعى و يك ساقىنامه و مجموعا 2853 بيت است\r\nضمن قصيده‌يى از ناصر الدّين شاه بار خواسته كه در سفر مباركى جزو ملتزمين ركاب باشد و تقاضاى مستمرى و مواجب كرده گفته است :\r\n اى محيط جود و درياى كرم * وى به جودت چشم اميد خدم\r\nسال چندى شد كه اندر غربتم * بود و نابود آنچه بود از بيش و كم\r\nصرف نان و آب شد يك‌بارگى * لم يعش الا تردّى او طعم\r\nچند پاره ملك بودم شد خراب * از فساد و ظلم ارباب ستم\r\nدر ركابت بودن ما فخر ماست * در حضورت خدمت ما مغتنم\r\nگر عنايت اندكى بگماردم * فرق خورشيدم بود زير قدم\r\nگر دهندم بار باشم در ركاب * اين مبارك‌تر سفر را ملتزم\r\nذره‌يى از التفات عامشان * شايد آيد گر براى بنده هم\r\nمستمرى و مواجب بنده را * همچنان كاوقات خود را بگذرم \r\nولى از قرار معلوم اين تقاضا پذيرفته نمىشود و وى سر خويش و راه تبريز پيش مىگيرد و اقوامش درصدد آزارش برمىآيند و وى محمد على ميرزا ( 1313 - 1324 ) را چنين به دادخواهى مىطلبد :\r\n اى خدا كس ديده از دشمن به خويش * اين‌چنين ظلمى كه من از قوم و خويش\r\nپور شهزاده غيور و دادخواه * ممدلى ميرزاى گردون دستگاه \r\n\r\n","description":"","footnote":"","page_name":" 438 ","page_number":498},
  {"content":"\r\n\r\n كى روا دارد كه مرد بىكسى * بوده باشد دستگير هر خسى \r\nدر قصيده ( 80 بيتى ) ظاهرا به علت رنجش از بىاعتناييها ، امير نظام گروسى را هجو كرده است قسمتى از آن چنين است :\r\n شكست ساغر مينا بريخت صاف زلال * بساط درد بچيدند در شكسته سفال\r\nگسيخت حلقهء عشاق شمع راز وثاق * گرفت خيل رقيبان خيره دور جمال\r\nبهار خيمهء خضرا برون كشيد ز دشت * خزان ز شيده‌سرا پرده زد به طرف جبال\r\nفسرد برگ گل از جور باغبان در باغ * نمود خار پى عندليب تيز نصال\r\nشقايق از كنف كوه رفت داغ به دل * نماند غير سيه سنگ در فضاى تلال\r\nببست نرگس شهلا به باغ چشم اميد * گشاد دست جفا اندر او دبور و شمال\r\nپريد بلبل دستان‌سرا ز ساحت گل * كشيد بوم زبون نغمه در غصون نهال\r\nوداع كرد قد سرو را تذور به درد * به باغ زاغ درون شد ببست عقد وصال\r\nامير چرخ ببرد از كناره لشكر نور * گرفت تا به كران از كران سپاه ظلال\r\nنهان شد از نظر خلق طلعت خورشيد * فتاد در كف خفاش جلوه‌گاه ليال\r\nنشست مشعل بيضافشان چرخ ز پاى * كشيد شعله به ظلمتگه زمانه ذبال\r\nگرفت دامن عزلت جم از خلافت ملك * سياه ديو از او تكيه زد به تخت جلال\r\nبه صيدگاه اسد حمله ساز شد ثعلب * شغال نحس عوا مىكند به جاى شبال\r\nبه اوج قصر سعادت كه بود جاى هماى * نشست كركس مردارخوار ريخته بال\r\nمريض ملك به تدبير چون نشد لايق * طبيب رفت و كشيدش مرض به داء عضال\r\nبه كار دولت و دين فعل لازم است و عمل * برفت فعل و از آنها نماند جز اقوال\r\nنهفت شرم و حيا چهره در نقاب خفا * بذى و خبث برون كرد از تتق اشكال\r\nبرفت صدق و صفا از ميانه با غم و درد * گرفت شعبده و شيد در زمانه مجال\r\nدريغ بود صديق نكونهاد كه رفت * اگرچه آن قدر از وى نشد مرا خوش‌حال\r\nدريغ پايهء قدرش كه سست رفت از جاى * دريغ سايهء مهرش كه گشت زود زوال\r\nبه جاى او به سر مسند امارت ملك * نگاشتند يكى نقش اشتر جلّال\r\nچنان رسيد بدين شهر گو كه رستم يل * چنان پريد بدين ملك گو كه گربهء زال\r\nبرفت دامن صبر از كفم ز ضجرت دل * برو صبا ز منش كن به اين طريق سؤال \r\n\r\n","description":"","footnote":"","page_name":" 439 ","page_number":499},
  {"content":"\r\n\r\n چه كرده‌اى كه امير نظام كردندت * كه خاك باد سر اين نظام بىاقبال\r\nدر اين معاملهء يك‌هزار و سيصد و يك * نيامده‌ست چنين خودستاى و مغز چگال \r\nشورى از مقلدان شيوه سعدى و حافظ است گاهى غزليات آنها را تضمين مىكند :\r\n اى برده خطّ خدمت از ماه تا به ماهى * فقر ديار حسنت بهتر ز پادشاهى\r\n« شورى » و جز رضايت هرگز مباد راهى * « حافظ مكن شكايت گر وصل دوست خواهى »\r\n« زين بيشتر ببايد بر هجرت احتمالى » \r\nو در تضمين غزلى از سعدى گويد :\r\n « شوريا » عشق نه آن است شود پنهانى * در سر خاك رهش فاش برافشان جانى\r\nشيخ را هست در اين بحث چه خوش عنوانى * « سعديا هركه ندارد سر جان‌افشانى »\r\n« مرد آن نيست كه در حلقهء عشاق آيد » \r\nوى در دو جا « قوام » تخلص كرده و گفته است :\r\n « قوام » داد به يك غمزه جان و دل ز كفش * كنون كرشمهء چشمت براى تكفير است \r\n* * *\r\n « قوامت » روز عيد آورده اينك سر به قربانى * منى كوى تو ، رويت كعبه ، ابرو تيغ برّانت \r\nنمونه‌يى از غزليات اوست :\r\n اى از غمت پريشان حالم چو تار مويت * بگذشت عمر و در دل صد داغ ز آرزويت\r\nبشكست پاى ما را سنگ جفاى دشمن * بىخود نه پا كشيدم اى سيمبر ز كويت\r\nباد سحر ندانم گم كرده كوى ما را * يا خود چرا نمايد از ما دريغ بويت \r\n\r\n","description":"","footnote":"","page_name":" 440 ","page_number":500},
  {"content":"\r\n\r\n هم خواب مىندارد چشمم به شام هجران * بلكه به خوابم افتد چشمى به ماه رويت\r\nدانم اگر به جانى بر تو نظر توان كرد * پايى نمىنشينم از راه جستجويت\r\nدر بزم خون بگريد از حسرت لب تو * بعد از هلاك خاكم گردد اگر سبويت\r\n« شورى » نبود خرم در وصل از جمالت * خوش مىگذشت ليكن روزش به هاىوهويت \r\n* * *\r\n هست يا رب در جهان امروز حيرانى چو من * دست از جان شسته‌يى ، برگشته دورانى چو من\r\nدربه‌در افتاده‌يى چون من ، دل از كف داده‌يى * سينه‌پرخون‌گشته‌يى ، يا ديده گريانى چو من\r\nكس نبوده همچو من در رشتهء محنت اسير * كس نداده بر كف غمها گريبانى چو من\r\nنى دريده غنچه را چون جامهء صبرم قبا * نى خميده قامت ابروى جانانى چو من\r\nنى پريده رنگ از رخسار برگى در خزان * نى كشيده بلبلى ز آن برگ افغانى چو من\r\nنى به فرياد آمده قمرى چو من در شاخ سرو * نى به گل پا از تحير سرو بستانى چو من\r\nنى سر اندر دوش دارد سنبلى چون من به باغ * نى به خود پيچيده اندر راغ ريحانى چو من\r\nداشت گر مجنون ز عشق يار سر بر دشت و كوه * بسته بر رويش نشد راه بيابانى چو من \r\n\r\n","description":"","footnote":"","page_name":" 441 ","page_number":501},
  {"content":"\r\n\r\n اى فلك آخر ، دل « شورى » ز پا انداختى * هيچ دارى در جهان يك خانه‌ويرانى چو من \r\nاز رباعيات اوست :\r\n اى دوست صفا خوش است مستيز و بيا * گر يار نيايد اى اجل تيز بيا\r\nيا وصل كند دواى درد غم عشق * يا مرگ ، اجل مپاى و برخيز و بيا \r\n* * *\r\n از بهر سكندر از پس آن زحمات * قسمت نشد آب زندگى در ظلمات\r\nهندو بچه را نگر چه با خودكامى * آسوده غنوده در لب آب حيات \r\n* * *\r\n نقاش ازل كه چشم و ابروى تو ساخت * از خال تو در چهره سپندى انداخت\r\nآن مجمر افروخته چون شعله كشيد * عالم همه سوخت ، خشك و تر را نشناخت \r\nاز ساقىنامهء 59 بيتى اوست :\r\n بيا ساقى آن آب عناب‌گون * بده كز غمم گشت دل پر ز خون\r\nكه يكدم غم از سينه زايل كنى * به دل سورت درد باطل كنى\r\nبگيريم جامى به دست ادب * رهيم آنگهى چندگه از تعب \r\n( ديوان شورى بخشايشى - نشريهء دانشكدهء ادبيات تبريز ، شمارهء 2 ، سال 12 ، ص 237 - 244 - « مقالهء نگارنده » - فهرست كتابخانه ملى تبريز ، ج 2 ، ص 588 )\r\n\r\n","description":"","footnote":"","page_name":" 442 ","page_number":502},
  {"content":"\r\n\r\n\r\nشوقى تبريزى\r\nعبد الحسين متخلّص به « شوقى » فرزند خداوردى فرزند عبد الرسول وزير دنبلى تبريزى مستوفى زمان فتح على شاه و محمد شاه قاجار است .\r\nكليات او : به خط نستعليق خود شاعر به تاريخ تحرير 1238 - 1248 در كتابخانهء مركزى دانشگاه تهران به‌شمارهء 2988 هست .\r\nدر صفحات 270 ، 271 ، 318 اين كليات « شرح چند غزل حافظ » نيز آمده است و ساير مطالب آن به شرح زير است :\r\nمثنوى ( از صفحهء 1 - 14 ) غزل به ترتيب الفبائى قوافى ( از صفحه 15 - 88 ) رباعى ( از صفحهء 89 - 92 ) و مضحكات به نثر ( از صفحهء 92 - 111 ) . منشآت به نظم و نثر و حكايات و مطالب اخلاقى و عرفانى ( از صفحهء 113 - 306 ) .\r\n« عبرت العاشقين » در هفت باب ( از صفحهء 306 - 318 ) از صفحهء 318 - 387 آن « نزهة الارواح » ميرحسينى و رقعهء ميرزا عبد الوهاب آمده است .\r\nآغاز كليات :\r\n شبى خفته بودم در آغوش يار * سرآسوده از زحمت روزگار \r\nانجام : امت را در آن قيام نمايند هى حتى مطلع الفجر .\r\nآغاز عبرت العاشقين : چنين گويد . . . عبد الحسين بن مرحوم خداوردى بن عبد الرسول بنا بر كثرت مشقت . . .\r\nانجام : قطع به پايان مىنموده . . .\r\n( فهرست دانشگاه ، ج 10 ، ص 11913 - 1914 - فهرست نسخه‌هاى خطى ، ج 3 ، ص 1875 )\r\n\r\n","description":"","footnote":"","page_name":" 443 ","page_number":503},
  {"content":"\r\n\r\n\r\nشهريار\r\nسيد محمد حسين بهجت تبريزى متخلص به شهريار - بزرگترين شاعر معاصر ايران و مورد توجه عوام و خواص است . ملك‌الشعراى بهار او را افتخار شرق مىداند . وى سال 1285 شمسى در قريهء خشكناب تولد يافت . تحصيلات ابتدائى را در تبريز ، و متوسطه را در تهران بپايان رسانيد . و وارد مدرسه عالى طب گرديد و تا سال آخر در آن دانشكده تحصيل كرد . ولى روحيهء مخصوص وى با پزشكى سازگار نبود . تحصيل را ناتمام گذاشته به‌سوى شهر عشق روى آورد و مراحل مختلف آن را از مجازى گرفته تا حقيقى سير كرد . مبدا سفرش با قطعهء ( آغاز عشق ) شروع مىشود و با ( بوى پيراهن ) مژده وصال مىرسد ، با ( ماه سفر كرده ) دورهء هجران فرا مىرسد با ( يوسف گم‌گشته ) دلدار از دست مىرود و با قطعهء ( حالا چرا ) شاعر را ديگر توجه به عشق مجازى نيست ، و با قصيدهء ( زفاف شاعر ) به شاهد قدس مىپيوندد و مىگويد :\r\n مرا به دشت جنون بود خاك و خون بستر * كه دوش شاهد قدسم كشيد تنگ به بر\r\nسراى حجلهء بختم ستاره‌باران بود * شب زفاف من از آنِ تو همايون‌تر \r\nبسال 1311 سفرى به نيشابور و مشهد كرد . در اين مسافرت با كمال الملك ملاقات نمود و مثنويى زيارت كمال الملك را سرود كه از بهترين مثنويات فارسى است . وى پس از چند سال اقامت در خراسان و تهران بسال 1332 راهى تبريز شد و در نخستين سال ورود قطعهء ( حيدربابايه سلام ) را به تركى آذربايجانى سرود . اين اثر گرانبها شهرت جهانى يافت و ورد زبان عاشقان شد . بيشتر شاعران اين اثر بديع را به فارسى ترجمه كرده‌اند . ولى تعبيرات و كنايه‌ها و استعاره‌هايى كه در آن به كار برده شده بقدرى زيبا و لطيف است كه تاب ترجمه ندارد . غزلهاى شهريار از دل برآمده و با شيوهء مخصوص و تازه است ، ساز صبا ، گوهرفروش ، غزال و غزل ، سه‌تار من ، غزال رميده ، مرغ بهشتى و . . . جزو شاهكارهاى ادبى ماندگار است . علاوه بر غزل‌سرائى ، استاد در توصيف دقيق و ابداع تابلوهاى رنگين مهارت بيشترى دارد . قطعات تخت جمشيد و افسانهء شب و مولانا در خانقاه شمس نمونه و مشتى است از خروار .\r\n\r\n","description":"","footnote":"","page_name":" 444 ","page_number":504},
  {"content":"\r\n\r\nمختصات شعر شهريار عبارت است از سادگى و استحكام لفظ ، زيبائى بيان ، تموّج معنى ، اصطلاحات و تشبيهات لطيف و نغز و دلكش ، گفتارش سهل و ممتنع ، احساساتش رقيق و دوست‌داشتنى .\r\nدر غزل ، روانى گفتار سعدى را با عمق معانى حافظ جمع كرده و در مثنوى قدرت وصف و تابلوى سازى حكيم گنجه را با عرفان مولوى بهم آميخته است .\r\nاستاد معتقد به مبانى دين و مذهب و اخلاق ، عارف و وارسته ، بشردوست و ميهن‌پرست است . شهريار در 27 شهريورماه 1367 رحلت نمود و با عزت هرچه تمام‌تر در مقبرة الشعراى تبريز رخ در نقاب خاك كشيد . ديوان او بارها به چاپ رسيده و آخرين طبع آن به سال 1371 در 4 جلد توسط كنگرهء بزرگداشت او به زيور طبع نفيس آراسته شد .\r\nنمونه‌هايى از اشعار اوست :\r\n\r\nمناجات\r\n على اى هماى رحمت ، تو چه آيتى خدا را * كه به ما سوا فكندى همه سايهء هما را\r\nدل اگر خداشناسى همه در رخ على بين * به على شناختم من به خدا قسم خدا را\r\nبه خدا كه در دوعالم اثر از فنا نماند * چو على گرفته باشد سرچشمهء بقا را\r\nمگر اى سحاب رحمت تو ببارى ار نه دوزخ * بشرار قهر سوزد همه جان ماسوا را\r\nبرو اى گداى مسكين درِ خانهء على زن * كه نگين پادشاهى دهد از كرم گدا را\r\nبجز از على كه گويد به پسر كه قاتل من * چو اسير تُست اكنون به اسير كن مدارا\r\nبجز از على كه آرد پسرى ابو العجائب * كه علم كند بعالم شهداى كربلا را\r\nچو بدوست عهد بندد ز ميان پاكبازان * چو على كه مىتواند كه بسر برد وفا را\r\nنه خدا توانمش خواند ، نه بشر توانمش گفت * متحيّرم چه نامم شه ملك لافتى را\r\nبه دو چشم خونفشانم هله اى نسيم رحمت * كه ز كوى او غبارى به من آر ، توتيا را\r\nبه اميد آنكه شايد برسد به خاك پايت * چه پيامها سپردم همه سوز دل صبا را\r\nچو توئى قضاىگردان بدعاى مستمندان * كه ز جان ما بگردان ره آفت قضا را\r\nچه زنم چو ناى هردم ز نواى شوق او دم * كه لسان غيب خوش‌تر بنوازد اين نوا را\r\n« همه‌شب در اين اميدم كه نسيم صبحگاهى * به پيام آشنائى بنوازد آشنا را »\r\nز نواى مرغ يا حق بشنو كه در دل شب * غم دل بدوست گفتن چه خوشست شهريارا \r\n\r\n","description":"","footnote":"","page_name":" 445 ","page_number":505},
  {"content":"\r\n\r\n\r\n( حافظ ، خداحافظ )\r\n به توديع تو جان مىخواهد از تن شد جدا حافظ * به جان كندن وداعت مىكنم حافظ خداحافظ\r\nثناخوان توام ، تا زنده‌ام امّا يقين دارم * كه « حقِّ » چون تو استادى نخواهد شد ادا حافظ\r\nمن از اول كه با خوناب اشك دل وضو كردم * نماز عشق را هم با تو كردم اقتدا حافظ\r\nهم از چاهم برآوردى و هم را هم نشان دادى * كه هم حبل المتين بودى و هم نور الهدى حافظ\r\nتو صاحب خرمنى و من گدايى خوشه‌چين امّا * به انعام تو شايستن نه حدّ هر گدا حافظ\r\nبشعرى كز تو در آغاز عشق كودكى خواندم * به گوش جان هنوزم از خدا آيد ندا حافظ\r\nبه روى سنگ قبر تو نهادم سينه‌يى سنگين * دو دل باهم سخن گفتند بىصوت و صدا حافظ\r\nدر اينجا جامهء شوقى قبا كردن نه درويشى است * تهى كن خرقه‌ام از تن كه جان بايد فدا حافظ\r\nتو عشق پاكى و پيوند حسن جاودان دارى * نه حُسنت انتها دارد نه عشقت ابتدا حافظ\r\nسخن را گر همه يك جملهء دستورى انگاريم * تو و سعدى خبر بوديد و باقى مبتدا حافظ\r\nهرآن‌كو زنگ غم دارد بدل از غمزهء خوبان * تو بزدايى غمش از دل به سازى غم‌زدا حافظ\r\nمگر دل مىكنم از تو بيا مهمان به راه انداز * كه با حسرت وداعت مىكنم حافظ خداحافظ \r\n\r\n","description":"","footnote":"","page_name":" 446 ","page_number":506},
  {"content":"\r\n\r\n\r\nحالا چرا\r\n آمدى ، جانم بقربانت ولى حالا چرا * بىوفا حالا كه من افتاده‌ام از پا چرا\r\nنوشداروئى و بعد از مرگ سهراب آمدى * سنگدل اين زودتر مىخواستى حالا چرا\r\nعمر ما را مهلت امروز و فرداى تو نيست * من كه يك امروز مهمان توام . فردا چرا\r\nنازنينا ما بناز تو جوانى داده‌ايم * ديگر اكنون با جوانان ناز كن با ما چرا\r\nشور فرهادم به پرسش سر به زير افكنده بود * اى لب شيرين جواب تلخ سربالا چرا\r\nاى شب هجران كه يكدم در تو چشم من نخفت * اين‌قدر با بخت خواب‌آلود من لالا چرا\r\nآسمان چون جمع مشتاقان پريشان مىكند * در شگفتم من نمىپاشد ز هم دنيا چرا\r\nدر خزان هجر گل اى بلبل طبع حزين * خامشى شرط وفادارى بود غوغا چرا\r\nشهريارا بىحبيب خود نمىكردى سفر * اين سفر راه قيامت مىروى ، تنها چرا \r\n\r\nره‌آورد شيراز\r\n هركه چون زهرهء شبگرد ، شبانى دانست * در چراگاه فلك ، چشم‌چرانى دانست\r\nخط سير و سفرش ، جلوه نمايد ، چون جوى * هركه چون چشمهء رخشنده ، روانى دانست\r\nبرق ، تا خنده‌زنان مژدهء باران آورد * بر سر كنگره‌ها ، اسب‌دوانى دانست\r\nمىكند پيرى ، با عمر ابد پاياپاى * گر كسى ارزش ايام جوانى دانست \r\n\r\n","description":"","footnote":"","page_name":" 447 ","page_number":507},
  {"content":"\r\n\r\n سهمى از حصهء كام همگان خواهد داشت * هركه سهميهء خود را ، همگانى دانست\r\nچه جهانگير علوم و ادبش بود ايران * كه علمدارى فرهنگ جهانى دانست\r\nاين درختى است كه جز ميوه نثارت نكند * گرچه هر طفل رهش سنگ‌پرانى دانست\r\nبلبل از دفتر گل آيت موسيقى خواند * كاين‌همه پردهء الحان و اغانى دانست\r\nپير ميخانه ، از آنجا كه فراغت غرض است * كلبهء امن به از كاخ امانى دانست\r\nگوش دل گر بجرسهاى كواكب بندى * راه سرمنزل مقصود توانى دانست\r\nگر بجام دل بشكسته ، جهان‌بين بودى * خواهى از دور فلك راز نهانى دانست\r\nآنكه در دانهء جان ، سرمدى و صافى يافت * قالب تن صدفى فاسد و فانى دانست\r\nجشن تجليل هنر در همه عالم عَلَم است * قدر اين مرتبه هر عالى و دانى دانست\r\nشهريارا چه ره‌آورد بود از شيراز * كه جهان هنرت ، حافظ ثانى دانست . \r\n* * * « آبشار » شهريار به « چشمهء روشن » دكتر غلامحسين يوسفى سرازير شده است . آن استاد فقيد هم با مقدمهء پرمحتوا و شرح دلكش و زيبا به اثر نفيس خود ، صفا و به چشمهاى خوانندگان نكته‌سنج روشنى و ضيا بخشيده است .\r\n\r\nسرود آبشار\r\nسال 1308 شمسى بود كه مجموعهء كوچكى از شعرهاى شهريار به قطع بغلى در تهران به چاپ رسيد و ديرى نگذشت كه به سال 1314 ش . چاپ دوم آن انتشار يافت . در اين دفتر برخى از شعرهاى شيواى شهريار نظير « بوى پيراهن » ، « يك شب با قمر » ، « شهريارى من » ، « سوز و ساز » ، « مسافرت شاعرانه » ، و امثال آن درج بود و استاد ملك‌الشعراء بهار ، در مقدمهء كوتاه خويش بر ديوان ، شهريار را جوانى معرفى كرده بود « با ذوق سرشار و قريحت بلند » كه « در هر غزل به معانى تازه‌اى پىبرده و تركيبات شيرينى فراهم آورده است » . « شيوه‌اش نو و مرغوب » است و « آينده‌اى بهتر و عالىتر » در پيش دارد و در اين سالها شهريار دانشجوى طب بود و دوران جوانى را مىگذرانيد امّا در عين حال شعرش نظر بزرگان ادب را به خود جلب مىكرد . سالها گذشت و بتدريج تخلّص « شهريار » نام حقيقى او ، سيد محمد حسين بهجت تبريزى ، را يكسره تحت الشعاع قرار داد و نام و شعر شهريار بلندآوازه شد . مجلّدات\r\n\r\n","description":"","footnote":"","page_name":" 448 ","page_number":508},
  {"content":"\r\n\r\nمتعدّد ديوانش بارها بطبع رسيد و تا پايان عمر ( 1285 - 1367 ) از شهرت بسيار برخوردار بود .\r\nشهريار بىگمان در شاعرى استعدادى درخشان داشت . در سراسر اشعار وى روحى حسّاس و شاعرانه موج مىزند كه بر بال تخيّلى پوينده و آفريننده در پروازست و شعر او در هر زمينه كه باشد از اين خصيصه بهره‌ورست . به تجدّد و نوآورى گرايشى محسوس دارد .\r\nشعرهايى كه براى نيما و به ياد او سروده و دگرگونيهايى كه در برخى از اشعار خود در قالب و طرز تعبير و زبان شعر بخرج داده ، حتّى تفاوت صور خيالى و برداشتها در قالبهاى سنتى و بسيارى جلوه‌هاى ديگر حاكى از طبع‌آزماييها در اين زمينه و تجربه‌هاى متعدد اوست ، با همه انس با شعر استادان پيشين بخصوص سعدى و حافظ ، آزاديى كه وى در زبان شعر براى خود قائل شده و هر نوع كلمه و تركيب از زبان گفتار را در شعر به كار برده حاكى از آن است كه به اسلوب پيشينيان پابند نمانده و خواسته است از همهء امكانات و تواناييهاى زبان بهره جويد تا بتواند به آسانى و روانى آنچه را در ضمير دارد بقلم بياورد . اين نوع آزادى بىحدّ و حصر در زبان و واژگان شعر و آوردن هر نوع مضمون موجب آمده كه بسيارى الفاظ و تركيبات و مضامين پيش‌پاافتادهء ناهموار در شعر او راه يابد و گاه ناهماهنگى در بافت سخن پديد آورد كه به حق مورد ايراد سخن‌سنجان واقع شده است .\r\nقسمت عمده‌اى از ديوان شهريار را غزلهاى او در بر گرفته است . برخى از مشهورترين اشعار او نيز به صورت غزل است ، « 1 » خاصّه آنها كه بآواز همراه با موسيقى خوانده‌اند .\r\nسرگذشت عشق آتشين و ناكام او كه به ترك درس و تغيير مسير زندگانى وى انجاميد و مقدمهء تجلّى عشقى عرفانى و الهى در ضمير او شد ، نيز زمينهء شهرت غزلهاى ناب او را فراهم مىآورد . ازاين‌رو با آنكه اشعار شهريار به صورت قصيده ، قطعه ، مثنوى و قالبهاى ديگر - كه در ديوان وى با عنوان « مكتب شهريار » مشخّص شده است - نيز فراوان است اگر او را در وهلهء نخست شاعرى غزل‌سرا بناميم نابجا نيست . امّا در غزلهاى او آن خوش‌تراشى و حسن تركيب و زدودگى و هم‌آهنگى زبان غزلهاى سعدى و يا آن زبان فراگير و چند بعدى و ايهام‌آميز غزل حافظ ديده نمىشود و بقياس با آنها زبانى دارد ساده و همگانى . از قضا\r\n\r\n\r\n","description":"","footnote":"\r\n( 1 ) - نظير : « حالا چرا ؟ » ، « سوز و ساز » ، « نى محزون » ، « دستم به دامانت » ، « گل پشت و رو ندارد » ، « نالهء ناكامى » ، « انتظار » ، « غزال و غزل » ، « زندان زندگى » ، « يك شب با قمر » ، « سه‌تار من » ، « شهريارى من » .\r\n","page_name":" 449 ","page_number":509},
  {"content":"\r\n\r\nهمين سادگى و عمومى بودن زبان و تعبير يكى از موجبات رواج و شهرت شعر شهريارست .\r\nت . س . اليوت نوشته است : هدف شعر منحصر به لذّت بخشيدن نيست بلكه عرضه داشتن برخى تجربه‌هاى جديد و دريافت تازه از مأنوسات و چيزهايى است كه ما نيز آنها را تجربه كرده و كلماتى براى اداى آنها نداشته‌ايم . به اين طريق شعر به آگاهى ما وسعت مىبخشد و حساسيّتمان را تهذيب و تصفيه مىكند . شهريار با روح تأثّرپذير و قريحهء سرشار شاعرانه كه دارد اين عوالم را احساس كرده و عواطف و تخيلات و انديشه‌هاى خود را به زبان مردم بشعر بازگو كرده ازاين‌رو شعر او براى همگان مفهوم و مانوس و نيز مؤثّرست .\r\nشهريار در زمينه‌هاى گوناگون به شيوه‌هاى متنوّع شعر گفته است و شعرهايى كه در موضوعات وطنى و اجتماعى و تاريخى و مذهبى و وقايع عصرى سروده نيز كم نيست .\r\nبرخى از آنها هم مشهورست ، نظير قصايد « به پيشگاه آذربايجان عزيزم » ، « مهمان شهريور » ، « توحيد » ، غزلهاى « دم بزن اى زن » ، « آذربايجان » ، « مناجات » قطعهء « فرهنگ ما » ، مثنوى « صداى خدا » و بسيارى ديگر .\r\nذوق نوجويى و نوانديشى در بسيارى از شعرهاى شهريار منعكس است : تازگى مضمون ، صور خيال ، تعبير ، حتّى قالب شعر ديوان او را از بسيارى شاعران نسل وى متمايز كرده است ، علاوه بر غزلهاى شورانگيز كه از او بيادگار مانده است برخى ديگر از شعرهاى وى مانند مثنوى « غروب نيشابور » ، « افسانهء شب » ، « سنفونى دريا » ، « تخت جمشيد » و امثال آن معروف شده است ، بخصوص منظومهء « حيدربابا » به زبان محلّى آذربايجان .\r\nشهريار شاعرى است نامور و پراثر كه گزيدهء آثار او نيز كافى است جايگاه وى را در شعر فارسى معاصر معتبر بدارد . با همه گوشه‌گيرى و انزواجويى كه شهريار داشت دستگاههاى فرهنگى كشور در ادوار مختلف به گراميداشت او توجه داشتند . بديهى است شهرت و اعتبار او پيش از آن و بيش از آن در پرتو شعر و شاعرى بود .\r\nآنچه در اينجا از ديوان شهريار نقل مىكنم قطعه‌اى است با عنوان « سرود آبشار » . اين قطعهء از چند نظر درخور توجّه است : يكى تازگى موضوع است . با آنكه شعر دربارهء تجربه‌اى عادى و همگانى است ذوق و تخيّل شاعر اين تجربهء ساده را چنان پروبال داده كه درون‌مايهء اثرى شاعرانه شده است . تازگى و تنوّع تصويرها در اوصاف گوناگون نيز در اين قطعه درخور توجّه است . بعلاوه موزونى و فصاحت و حسن تركيبات كلمات در همه ابيات\r\n\r\n","description":"","footnote":"","page_name":" 450 ","page_number":510},
  {"content":"\r\n\r\nجلب نظر مىكند و نمودار آن است . كه طبع شهريار در رعايت زيبايى اسلوب نيز تواناست .\r\nوحدت معنوى و روح شاعرانه‌اى كه بر سراسر شعر پرتوافكن است بر انسجام و يكپارچگى آن افزوده چندان‌كه هروقت آن را بخوانيم به صورت يك اثر هنرى خوب و كامل در ما تأثير تواند كرد . اينك آن شعر :\r\n\r\nسرود آبشار\r\n چون خواب نوشين ياد دارم ماهتابى * روشن‌تر از روز سپيد كامگاران\r\nييلاق بود و آبشار و جنگل و كوه * دنياى شب از پرتو مه نورباران\r\nلطف هوا چندان‌كه گفتى الفتى داشت * خاموشى شب با خروش آبشاران\r\nدر گوش دل افسانهء آفاق مىگفت * دلكش سرود آبشار از كوهساران\r\nآويخته گل از فراز شاخ گلبن * چونان كه از گوش عروسان گوشواران\r\nبرداشته از شاخساران لحن داود * هر سو هزار آوا هزاران در هزاران\r\nهنگامهء عشق و نشاط نوجوانى * هنگام گلگشت و بساط نوبهاران\r\nلب بر لب نى بر سر سنگى نشستم * سركرد نى با من نواى غم‌گساران\r\nتا دختر دهقان برون از خانه بشتافت * چون لاله‌اى افروخته بر سبزه‌زاران\r\nچون غنچه در چادر نماز سرخ و دلكش * مىشد سبو در كف به طرف چشمه‌ساران\r\nچشمك‌زنان بر من گل چادر نمازش * چون ديدهء اختر كه بر اخترشماران\r\nرفتم لب جو با نياز تشنه‌كامى * همچون گدا بر خوان ناز شهرياران\r\nمن از نهيب عشق او لرزنده چون بيد * او رسته چون سرو از كنار جويباران\r\nرخسارهء او از جمال كبريائى * پرتو فكن بر شيوهء آيينه‌داران\r\nافشانده گيسو چون ملك در حال پرواز * يا پرچمى زرين به دست شهسواران\r\nعرض نياز خويش كردم نارنين را * وز يأس و اميدم دلى چون بىقراران\r\nليكن به لبخندى كه بودش حاكى از مهر * بگشودم از دل عقده چون امّيدواران\r\nبا ساعدى سيمين‌سبو در دست من داد * چون سيمبر ساقى كه ساغر بر خماران\r\nنوشيدم آب و تشنه‌تر گرديدم ، آرى * سيرى كجا و جام وصل گلعذاران\r\nحالى نه آن حالم بجاونى جوانى است * چون نخل بىبرگ و برم در شوره‌زاران \r\n\r\n","description":"","footnote":"","page_name":" 451 ","page_number":511},
  {"content":"\r\n\r\n سر زير پر كرده ز باران حوادث * در بر گرفته زانوان ، چون سوكواران\r\nنه دست تا آويزم از دامان دلبر * نه پاى تا بگريزم از بيداد ياران\r\nبارى بتلخى روزگارى مىگذارم * آوخ از آن نوشين و دلكش روزگاران ! \r\nسخن از شبى ماهتابى در ييلاق و كوهسارست و مناظر دلرباى آن ، همچنان كه گذشت تازگى تصويرها از آغاز شعر جالب توجه است ؛ تشبيه ماهتاب به « خواب نوشين » و « روز سپيد كامگاران » بيت دوم تابلويى است تمام از منظره‌اى بسيار زيبا ، ساده و طبيعى و در عين حال لطيف و شاعرانه كه در كمال ايجاز برگزار شده است سپس اين تابلو تكميل مىشود با مضمونى تازه در نمايش « خاموشى شب » و « خروش آبشاران » : اجتماع اضداد ، براثر لطف هوا . آنگاه آبشار جان مىگيرد و گوش دل « افسانهء آفاق » را مىسرايد . تصوير « گل آويخته از فراز شاخ گلبن » كه به گوشوارهء عروسان مىماند در عين سادگى جاندار و دلكش است ( بيت 5 ) . در بيت بعد ، نواى پرندگان و بلبلان با تكرارها و جناسها كه به كار رفته بيشتر و بهتر نمايش داده شده .\r\nپس از تجسّم منظره ، حال سراينده وصف شده است : در « هنگامهء عشق و نشاط نوجوانى » و بهترين فصل عمر و در بهترين فصل سال : نوبهاران ، در حال نواختن نى - كه تكرار كلمهء « لب » و حروف ن ، س در بيت هشتم ، شعر را مترنّم و دل‌انگيز كرده است .\r\nاينك منظره براثر بيرون خراميدن دختر دهقان روحى ديگر پيدا مىكند ، آن هم با تصويرى زيبا كه شاعر او را تصوير كرده است : « چون لاله‌اى افروخته بر سبزه‌زاران » بيت بعد ( 10 ) وصفى است كوتاه ، زيبا ، طبيعى و واقعى از ظاهر دختر : جامهء او و رفتنش سبو بر كف به طرف چشمه‌ساران ، و از آن زيباتر ارتباط عاطفى سراينده است . با منظرهء جامهء او كه خيال شاعر مفتون از زمين به آسمان پرواز كرده و مضمونى چنين بديع انديشيده است :\r\n چشمك‌زنان بر من گل چادر نمازش * چون ديدهء اختر كه بر اختر شماران \r\nدر بيت دوازدهم ، حالت كشش سراينده به جانب دختر با عبارت « نياز تشنه‌كامى » و تصوير مصراع دوم هرچه قوىتر نموده شده است ، و در ادامهء آن احوال عاشق و معشوق در منظرهء دو درخت بيد و سرو تجسّم يافته است ، هريك در حالتى ( ب 13 ) .\r\nوصف زيبايى دختر - كه رخسارهء او مظهرى از صنع يزدانى است - و گيسوانش ، در دو بيت 14 و 15 بسيار زيبا و باطراوت است و بتناسب مضمون همان جمال كبريائى است كه\r\n\r\n","description":"","footnote":"","page_name":" 452 ","page_number":512},
  {"content":"\r\n\r\nگيسوان او چون ملك به حال پرواز درآمده است . آب خواستن عاشق از معشوق و اضطراب درونى وى و نيز لبخند مهرآميز دختر كه نور اميد و نشاط پراكنده است دو بيت 16 و 17 را از نگرانى و شادى سرشار كرده است . تشبيه آب نوشيدن از سبوى دختر زيبا به منظره « سيمبر ساقى » كه ساغر به خماران مىبخشد ، با توجه به همه كيفيّات منسوب به باده و ساغر و ساقى در شعر فارسى ، به اين حادثهء عادى آب و رنگى بسيار شاعرانه بخشيده است ، خاصّه با آمدن بيت بعد : تشنگى سيرىناپذير از جام وصل گلعذاران . . .\r\nاين تابلو زنده و زيبا و يادكرد آن شب ماهتاب و مناظر خيال‌انگيز و دلكش آن و مهربانى و دل‌نوازى دختر دهقان ، مقدمه‌اى است براى نمايش گوشه‌اى از عوالم زيبايى جوانى كه اينك شاعر آن را پشت سر گذاشته و در روزگار پيرى از ان خاطرات با حسرت ياد مىكند . ( چشمه روشن ، ص 635 - 642 )\r\n* بعد از رحلت استاد ، سوك‌نامه‌هايى به نظم و نثر نوشته شد كه از بين آنها قصيدهء غراى استاد منوچهر مرتضوى با شرح پاره‌يى از ابيات كه خود روشنگر ترجمهء حال « آخرين سلطان عشق » : شهريار شيرين سخن است انتخاب و تيمّنا به دوستداران ادب فارسى تقديم مىشود :\r\n\r\nشهريارا بگشا پنجره « 1 »\r\n گرچه امسال هم آرامش فروردين بود * هفت‌سين نيز سر سفرهء ما غمگين بود\r\nشهريارا چه حديثى است كه از سينه و سوز * هفت‌سين تو به نوروز همين يك سين بود\r\nلب فروبست اگر اشك و نگاهش گوياست * موم در دست قضا گشت اگر رويين بود \r\n\r\n\r\n","description":"","footnote":"\r\n( 1 ) - پيش از ظهر دوازدهم فروردين‌ماه 1367 هجرى شمسى براى آخرين بار به زيارت و عيادت شهريار رفتم در خانهء دخترش در بستر بيمارى افتاده بود . آهسته و نالان گفت : آمدى ؟ گريستم و خاطرات شيرين سى و چند سال دوستى و احساس تلخ وداع ادبى را به زبان اشك گفتيم و شنيديم . شهريار را به تهران بردند و پيكر بىجانش را به تبريز بازگرداندند . هفت بيت پراكنده از اين غم‌نامه و قصهء پرغصّه همان روز هنگام رفتن به ديدار شهريار در راه از جوشش درون تراوش نمود كه در حضورش زمزمه كردم ، و همان شب فراديش تكميل شد ولى ديگر او را نديدم تا همه را برايش بخوانم . . .\r\n","page_name":" 453 ","page_number":513},
  {"content":"\r\n\r\n شهريارى كه غزالان همه صيدش بودند « 1 » * صيد سرپنجهء غدّارىِ اين شاهين بود\r\nشهريارى كه سر از شعر بر افلاك افراخت * نه سزاوار چنين بستر و اين بالين بود\r\nاين همه گَرد ستمها كه دلت را آزرد * نه سزاوار چنين خاطر مهرآيين بود\r\n« جان به قربان تو » چل سال گذشتست و هنوز * دل سودازدگان را همه جا تسكين بود « 2 »\r\nكلك « نقّاشِ » تو از چهرهء « مادر » به هنر * آيتى ساخت كه شايستهء صد تحسين بود « 3 »\r\n« تخت جمشيد » تو ، تا كور شود چشم حسود * وزنش از شوكت تاريخ بسى سنگين بود\r\nزورق اندر دل « دانوب » براندى شبها * صوت پاروى تو درس و سبق و تلقين بود\r\nهذيان دل و افسانهء شب ، نيشابور * هريكى آيت ابداع تو در تكوين بود\r\nبودى آن روز انيس قَمَرِ نغمه‌سرا * كه نه مهواره و نه موشكِ پولادين بود\r\n« كوچه‌باغات شميرانِ » تو من مىفهمم * كه مرا نيز دل اندر خم يك زلفين بود\r\nمن شناسم كه تويى يوسف و يعقوب زمان * كه مرا نيز يهودايى و بنيامين بود \r\n\r\n\r\n","description":"","footnote":"\r\n( 1 ) - عظمتى كه براى شهريار در اين غم‌نامه تصويرشده نظر بنده است بىهيچ تعصّبى ، نه نظر همه . . . و قضاوت نهائى در اين مورد نيز مثل همه موارد ديگر با تاريخ و مردم ايران ( نه فقط روشنفكران و اديبان و محقّقان ) است و نسلهاى آينده .\r\n( 2 ) - اشاره به غزل مشهور و شايد مشهورترين غزل شهريار : آمدى جانم به قربانت ولى حالا چرا . . . « چل سال » در اين بيت جنبه تقريبى دارد .\r\n( 3 ) - در اين بيت ، و پنج بيت زير كلمات و عناوين « نقّاش » و « مادرى » و « تخت جمشيد » و « دانوب » و « هذيان دل » و « افسانهء شب » و « نيشابور » و « قمر » و « كوچه‌باغات شمران » به اشاره تلميح به بعضى از آثار شهريار است .\r\n","page_name":" 454 ","page_number":514},
  {"content":"\r\n\r\n كاروان تو كه از معبر تاريخ گذشت * عنبرين گرد و غبارش همه مشك‌آگين بود\r\nبار بگشودى و ديديم پس از چندين قرن * حُلّه و نافهءچين و خُتن و ماچين بود\r\nدَرّ يك‌دانه يتيم است و بهر الف آيد * ليك خرمهره به خروار من و دوجين بود\r\nوادى ايمن ما كوى تو با آتش طور * تين و زيتون تو بار شجر سينين بود « 1 »\r\nجامه‌اى دوختى از شعر به اندام خيال * كه فلك گفت : زهى ، حدّ بلاغت اين بود\r\nالف ليلى تو سرودى كه به هر ليلهء آن * قصّه‌اى نغزتر از صد شكر و شيرين بود\r\nانشتن رفت و پيام تو به كرسى بنشست * آفرين گفت به تو هركه حقيقت‌بين بود « 2 »\r\nاشك و هوى تو ازين غار بدان قاف رسيد * تا به عُزلتگهِ نيما كه در آن پرچين بود « 3 »\r\nشعر تو ، ساز صبا ، نغمهء اقبال آذر * دولت شعر و هنر را ابدى تضمين بود\r\nشيوهء شعر تو را ديده‌وران سنجيدند * دُرّ نوباوه كه دُرجش صدف ديرين بود \r\n\r\n\r\n","description":"","footnote":"\r\n( 1 ) - رجوع شود به سورة التين ( سورهء 95 ) و سورهء المؤمنون ( س 23 ، آيهء 20 )\r\n( 2 ) - « پيام به انشتن » از زيباترين و بكرترين آثار شهريار است . آرى انيشتين و بقول شهريار « پير حكمت داناى مغرب » رفت ولى موضوع پيام شهريار كه از سلطان رياضى و فيزيك خواسته بود نبوغ خود به كار التيام زخم انسان و رفع اين خطر بكند و در مدت چندين دهه اساسىترين مسئله جهانى بوده ، ظاهرا اندك‌اندك به كرسى مىنشيند .\r\n( 3 ) -\r\n نيما غم دل گو كه غريبانه بگرييم * سر پيش هم آريم و دو ديوانه بگرييم\r\nمن از دل اين غار و تو از قلّه آن قاف * از دل بهم افتيم و به جانانه بگرييم\r\nدوديست درين خانه كه كوريم ز ديدن * چشمى به كف آريم و به اين خانه بگرييم \r\n","page_name":" 455 ","page_number":515},
  {"content":"\r\n\r\n خلعت سلطنتت روز ازل بخشيدند * فال حافظ چو طراز حلَلِ زرين بود « 1 »\r\nمركب راهروان بود به تاريكىها * گرچه اشعار تو چون خواب سحر نوشين بود\r\nرودكى اول و انجام تو بودى در شعر * جز تو نيما و بهار و سخن پروين بود\r\nديگران زينت اوراق معانى بودند * نام نامى تو سرلوحهء اين تزيين بود\r\nز اوّلين شعر گرفتى لقب « مفخر شرق » « 2 » * بىدقت باديه نارفته همه فرزين بود\r\nپريان خوان تو چيدند به ديوان غزل * چه چراغى كه چو جادوى علاء الدّين بود\r\nپارسى ، تركى و تازى همه در دست تو موم * كلك جادوى تو از اين همه گوهرچين بود\r\nفخر ايران شدى و چشم حسودانت كور * پارسى تيغت و تركى به كَفَت زوبين بود\r\nزير ران ابلق و شمشير و سنانت بُرّان * بابكى بودى و خصمت به خدا افشين بود « 3 »\r\nگوشه عُزلت عنقا بگزيدى چندى * گرچه ايّام تو عصر اتُم و ماشين بود\r\nما ندانيم چه‌ها رفت درين سير و سلوك * عشق بال‌وپر و جولانگهت آخر دين بود \r\n\r\n\r\n","description":"","footnote":"\r\n( 1 ) - به تصريح مكرر خود شهريار لقب و تخلص « شهريار » را حافظ به او بخشيده است ، با اين بيت فرخنده‌فال :\r\n غم غريبى و غربت چو برنمىتابم * به شهر خود روم و شهريار خود باشم \r\nمقصود اينست كه شهريارى و سلطنت شهريار بخشش ازلى و مرحمت الهى بوده و تصويب و فال حافظ زينت و طراز آن حلّه و خلعت خداداد محسوب مىشود .\r\n( 2 ) - ملك‌الشعراء بهار در مقدمهء نخستين دفتر اشعار شهريار در حدود سال 1310 هجرى شمسى او را « نه تنها افتخار ايران بلكه افتخار عالم شرق » تلقّى كرده است .\r\n( 3 ) - اشاره به غدر و خيانت افشين است .\r\n","page_name":" 456 ","page_number":516},
  {"content":"\r\n\r\n آهنين چارق و رويينه‌عصا فرسودى * چه عجايب كه در انبان تو و خُرجين بود\r\nتو طلسمى بشكستى كه به هر گوشهء آن * تار تندوى زمان چنبرهء تنّين بود « 1 »\r\nتو ز دروازهء تاريخ گذشتى و اگر * سخنى بود كسى را ز سر تفتين بود\r\nچه متاعى است كه تا هند و فرنگستان رفت * نه همين يك‌دو قدم باكو و قسطنطين بود\r\nپيكها آمد از آن‌سوى ارس ، شاد شديم * مگسى در هوس اين طَبَقِ شيرين بود\r\nترك و تازيك اگر خوان تو يغما كردند * جُرمشان نيست ، كه زرّين‌تره‌ات رنگين بود\r\nهركسى هرچه پسنديد ز خوانت دزديد * كاش ديوان تو را بهتر ازين تدوين بود\r\nآنچه كِشتى به جوانيش به پيرى بر داد * تا جهان بود همين قاعده و آيين بود\r\nاين چه كوه است و چه آواز درين وادى عشق * هر نداى تو صدايش ز فلك تحسين بود\r\nكوه گمنام چنان شهرهء دنيا كردى * كه به بالاش دماوند صف زيرين بود\r\nتندر بانگ تو در گنبد خضرا پيچيد * وه چه فرياد كه صد پرده درو تضمين بود\r\nگشت بيدار ز فرياد تو حيدر بابا * قرنها چشم‌به‌راه خلفى چونين بود \r\n\r\n\r\n","description":"","footnote":"\r\n( 1 ) - اشاره به طلسم وهم‌انگيز و هايل زمان و جاودانگى است كه عنكبوت سهمگين زمان در هر گوشهء آن از چنبرهء مار و اژدها تارها تنيده است و تنها طلسم‌شكنانى بسيار معدود موفّق مىشوند اين طلسم را شكسته و در طىّ قرون و اعصار در كالبد فرهنگ بشرى به حيات معنوى ادامه دهند . شايد اين ادّعا نيز تصوّر و توهّمى شاعرانه بيش نباشد !\r\n","page_name":" 457 ","page_number":517},
  {"content":"\r\n\r\n چشمه‌ها باز ز چشمان پدر جوشيدند * اشك شوقى كه درخشنده‌تر از پروين بود\r\nدختران هلهله كردند و نثارت اشكى * فرش تشريف ، ز ياس و سمن و نسرين بود « 1 »\r\nيادم آيد كه به مهمانى شمسم خواندى * از تو يا هو و انا الحقّ و ز ما آمين بود « 2 »\r\nميزبان شمس و معرف تو ، ولد خوان سالار * حامل غاشيه زركوب و حسام الدّين بود\r\nقاضى و احمد تُرجانى و استاد اديب * پيشكاران و ز هر سو صف حورّ عين بود « 3 »\r\nخواجه و شيخ هم از صدرنشينان بودند * گرد فردوسى و جاى دگران پايين بود\r\nشاعر گنجه و خاقانى و صائب خندان * رخ برافروخته از جام مى دوشين بود\r\nآفتابى بدرخشيد و گشودى آغوش * شمس برخاست كه آينده جلال الدّين بود\r\nبيل بر دوش على باغ فدك را ديديم * اين نه افسانه كه سحر سخن و تبيين بود « 4 »\r\nجنگ اهريمن و يزدان به از اين كس نسرود * ليكن افسوس كه در گوش كران ياسين بود \r\n\r\n\r\n","description":"","footnote":"\r\n( 1 ) - اين ابيات اشاره به منظومهء « حيدربابايه سلام » است كه مىتوان آن را شاهكار تقليدناپذير و در نوع و زمينهء خود در ادبيّات جهانى بىنظير دانست .\r\n( 2 ) - به ياد مجلس باشكوه هفتصدمين سال مولانا در تبريز و شاهكار « مولانا در خانقاه شمس تبريزى » كه شهريار در آن مجلس خواند وقتى « شاهكار » مىگويم از روى مبالغه و مسامحه نيست ، اين منظومه را بار ديگر بخوانيد تا به مفهوم « شاهكار » و قدرت شاعرى شهريار و مقام مولانا در نظر او پى ببريد . افسوس كه باب اين فتوحات و ارتباط روحانى با مولانا در سالهاى آخر عمر به روى شهريار بسته شد .\r\n( 3 ) - استادان فقيد اديب طوسى و احمد ترجانىزاده و حسن قاضى طباطبائى در مجلس تعظيم مولانا حاضر و فعال بودند و بخصوص اديب طوسى در فراهم آوردن مقدمات و برگزارى آن مجلس سهمى بسزا داشت قصيده بلند يد اللّه امينى مفتون نيز فراموش شدنى نيست . « صف حورّ عين » اشاره به صف دانشجويان است كه برنامه و علامت مخصوص جشن را به مهمانان تقديم مىداشتند .\r\n( 4 ) - اشاره به قطعهء « على و دنيا » : على به باغ فدك بيل زارعان بر دوش . . .\r\n","page_name":" 458 ","page_number":518},
  {"content":"\r\n\r\n كشتنِ خصم درون لايق اولاد على است * ذوالفقارت به كف و معركه‌ات صفّين بود\r\nنهروانى چه شناسد على و زهرا را * عاشق جيفهء اين كالبد چركين بود\r\nشاد كردى دل تهرانى و تهران چندى * دل تبريز ولى از سفرت غمگين بود « 1 »\r\nبه قيام و به قعود تو چه حالتها رفت * و آنچه شور و شعف و هلهله و آذين بود « 2 »\r\nميزبان بست كمر پيش تو مهمانى را * شهريارى چو تو شايستهء اين تمكين بود\r\nآدمى كوه شد از سحر حلالت آرى * يد بيضاى تو اين بود و دو صد چندين بود\r\nز « سهنديّه » تو پاداشِ صفايش دادى * گرچه مقياس نجوميت درين تخمين بود « 3 »\r\nشاعرى چون تو به مقياس زمان سنجيدن * رسم ديرينهء اين مردم كوته‌بين بود\r\nهرچه دل خواست همان گفتى و نيكو كردى * شاطر و حاكمت آرى به يكى توزين بود « 4 » \r\n\r\n\r\n","description":"","footnote":"\r\n( 1 ) - اشاره به سفر شهريار به تهران و مهمان شدن در خانه مرحوم « سهند » . « سهنديه » حاصل ارتباط و دوستى شهريار و سهند بود . البتّه اقبال و استقبال فوق‌العاده دوستداران شعر تركى ( از خارج و داخل ) در آفرينش اين اثر « غنائى حماسى » بزرگ و تشويق و تحريك شهريار تأثير عمده داشته است .\r\n( 2 ) - شهريار در سفرى به تهران در اوج اشتهار و افتخار چنين گفته است :\r\n تا در اقليم رى آوازه در افكنده و رودم * دل‌نوازان بسرايند به ديدار و در و دم\r\nهردمم ديده به ديدار عزيزى بگشايد * همه با روى نوازش به قيام و به قعودم . . . \r\n( 3 ) - « سهنديه » چنان سروده شده كه هنوز اكثر و اغلب خوانندگان نمىدانند اين شعر توصيف قلّه‌هاى رفيع و منيع و دامنه‌هاى خيال‌انگيز سلسلهء جبال سهند است . يا دربارهء مردى به نام سهند .\r\n( 4 ) - از سال 1348 يعنى سال انتشار كليّات ديوان شهريار دوستداران و خواهانش ، كه مىخواستند او در همه چيز آن‌چنان باشد كه آنان مىخواهند . از اينكه شهريار صاحبان منصب و مقام را مدح گفته است ملول و متأسف بوده‌اند ولى شهريار به عنوان يك انسان ( نه يك سرمشق اساطيرى ) نمىتوانست نسبت به محبتها و احترامها بىاعتنا و از همه معايب روحى مبرّا و عارى باشد . مدحهاى شهريار كرشمهء عنايتى است به كسانى كه مىدانسته‌اند براى تاريخى ساختن نام و عنوان ناپايدار خود چه بايد بكنند و روى بر كدام آستان\r\n","page_name":" 459 ","page_number":519},
  {"content":"\r\n\r\n شهريارى تو و گاهى صله‌اى بخشيدى * خلعتى بود كه بر قامت يك مسكين بود\r\nاز تو ديديم و شنيديم و ز پيرت حافظ * آفرينى كه نهان در صدفش نفرين بود\r\nچه شد آن دولت محمودى و آن حشمت و جاه * كه روان حكمش از اروند و خزر تا چين بود\r\nنه غلامى و نه اسبى و نه پيلى برجاست * آخرين مركب سلطانى وى چوبين بود\r\nنام محمود به شهنامه سزاوار آمد * نوشداروى پس از مرگ ولى ننگين بود\r\nباورم نيست كه اندر طمع مشتى زر * حملهء رستم و آن رزمگه خونين بود\r\nدل تاريخ هم از گرز گران مىلرزد * لا بد آن نيز براى درمى سيمين بود !\r\nتا ابد خون سياوش نخسبد آرى * كه دل تهمتن از غصّهء او پركين بود\r\nاز زر و سيم درفشى نتوان بر پا كرد * جنس اسطورهء آهنگر ما چرمين بود\r\nنه شغادى و نه چاه و نه تهمتن ماندند * رخش بىيال و دم و شيهه‌زن و بىزين بود\r\nهمه محتاج تو بودند و تو مشتاق صفا * كآنچه مىخواستى از فيض ازل تأمين بود \r\n\r\n\r\n","description":"","footnote":"\r\n- نهند . به‌هرحال حقوق فردى و انسانى شهريار و اين حقيقت كه اگر صاحب مقامى را مدح گفته شاطر نانواخانه را هم ستوده است . عذر خواه او تواند بود . فردوسى نيز محمود را مدح گفته ولى با توجه به عظمت فردوسى و حماسه ملى ايران اگر صله و خلعتى مطرح باشد فردوسى به محمود صله و خلعت بخشيده است نه محمود به فردوسى ( آن هم پس از مرگ فردوسى چنان كه در حكايات و روايات آمده ) و ناگفته پيداست كه هزاران پيلوار زر سرخ ده‌دهى نيز نمىتوانسته و نمىتواند حتى يكى از داستانهاى شاهنامه را ايجاد بكند و همچنين يكى از شاهكارهاى شهريار را هنگام نوشتن اين سطور بار ديگر ديوان شهريار ( چاپ هفتم ) را كه شامل اشعار فارسى او تا سال 1348 است ورق مىزنم ، منظومه تخت جمشيد را نمىيابم ولى همان مدحها را مىبينم .\r\n","page_name":" 460 ","page_number":520},
  {"content":"\r\n\r\n نه زر و سيم ستانند كه جان مىبخشند * كاين عروسيست كه خون جگرش كابين بود\r\nغَرض اينست كه تا بوده جهان تُهمت بود * نه همين قصّهء امروز و دى و پارين بود\r\nآنكه مردانه بتازد قدمش ميمون است * حذر از دشمن غدّار كه پاورچين بود\r\nشاعرى پيشهء من نيست ولى عيبش چيست * كه ستايندهء سردار ادب تابين بود « 1 »\r\nآتش آه كه بگرفت چنين دامن ما * مگر اين خرقهء آلوده ما پشمين بود\r\nرنج سو و دهك و ناى چشيدى هرچند * خواهش خويش نه فرمانِ شهِ غزنين بود « 2 »\r\nخسرو شهر خود و كشور خويشى تو ، دريغ * كه تو يُمگانى و تبريز تو را سجّين بود « 3 »\r\nخلوت و جلوت سلطان ادب يكسان است * كمترين پلّهء اين مرتبه علّيين بود\r\nشهرزاد تو سخنگو و كنارت هادى * حِرز اين دولتِ جاويد مگر طاسين بود « 4 »\r\nتا كى از كلبهء طوفان‌زده دم خواهى زد * هركجا پاى نهادى تو بهشت آيين بود « 5 » \r\n\r\n\r\n","description":"","footnote":"\r\n( 1 ) - تابين : سرباز صفر و بىدرجه ، اين عنوان تا چهل و پنجاه سال پيش معروف و مصطلح بود .\r\n( 2 ) - مسعود سعد سلمان به فرمان سلطان ابراهيم غزنوى سالها در قلعه‌هاى سو و دهك و ناى گرفتار و زندانى بود .\r\n( 3 ) - يمگانى : ناصر خسرو ، كه سالهاى آخر عمر را در يمگان در عزلت و انزوا گذرانيد و همان جا درگذشت .\r\n( 4 ) - هادى و شهرزاد پسر و دختر شهريار كه آن روز در كنار بستر پدر حاضر بودند .\r\nطاسين :   طس تِلْكَ آياتُ الْقُرْآنِ وَ كِتابٍ مُبِينٍ   ( سورة النمل ) . « طس » و دو « طسم » رمزى اشاره به قرآن مجيد و كتاب المبين كه شهريار آن را والاترين منبع الهام خود مىدانست و پس از آن مشرب و كلام مولا و بالاخره صداى سخن يعنى ديوان حافظ را .\r\n( 5 ) -\r\n كى به اين كلبهء طوفان‌زده سر خواهى زد * اى پرستو كه پيام‌آور فروردينى \r\n( شهريار )\r\nافسوس كه شهريار هرگز نتوانست پنجره كلبهء طوفان‌زده بگشايد و آمدن پرستو را كه پيام‌آور فروردين بود ببيند . . .\r\n","page_name":" 461 ","page_number":521},
  {"content":"\r\n\r\n شهريارا بگشا پنجره ، باز آمده است * آن پرستو كه پيام‌آور فروردين بود \r\n( ديوان شهريار - فرهنگ سخنوران - چشمه روشن ، ص 635 - 641 - ياد ياران ، ص 449 - 455 )\r\n\r\nصادقى افشار\r\nصادق بيگ در شعر « صادقى » تخلص داشت و از بزرگان ايل خدابنده‌لوى افشار بود .\r\nپدر صادقى بيگ در زمان شاه اسماعيل با ايل افشار از شام به ايران آمد و صادقى در سال 940 و به قولى 933 بنا به نوشتهء مرحوم تربيت در تبريز قريب به محله ورجو ، ولادت يافت .\r\nاز آغاز جوانى ملازمت شبانروزى استاد مظفر على نقاش ( خواهرزادهء بهزاد ) را اختيار نمود و استاد چون قابليت و ترقى در ناصيه‌اش ملاحظه كرد همت به تربيت وى مصروف داشت و صادقى در شاگردى مظفر على ترقيات بسيار نمود و در فن نقاشى به غايت ماهر شد اما بسبب كسادى بازار و عدم رواج اين كار ترك نقاشى كرد و در لباس قلندرى سياحت مىكرد .\r\nامير خان موصلوى كه در آن‌وقت حاكم همدان بود از حال او خبر يافت او را از لباس قلندرى بيرون آورد و ملازم خود ساخت و او نزد امير خان به عزت و احترام مىزيست . در زمان شاه سلطان محمد ( 985 - 995 ) ملازمت بدر خان و اسكندر خان افشار كه از امراى مشهور بودند اختيار نمود و در جنگ تركمانان استرآباد بنا به قول اسكندر بيگ جلادتهاى بىعقلانه از او بظهور رسيد اما هيچ‌وقت از نقاشى غافل نبود و در اواخر ترقى بسيار كرد و طراح و مصورى بىنظير شد و در انواع نقاشى به غايت استاد بود . صادقى مرد متهوّر و شجاع و در شيوهء قزلباشى دعوى جلادت و شجاعت مىكرد .\r\nدر عهد شاه اسماعيل ثانى ( 984 - 985 ) داخل كتابخانهء سلطنتى شد و در زمان پادشاهى سلطان محمد به منصب كتابدارى : ( رئيس كتابخانه ) سرافراز گشت . و مورد شفقت و عنايت گرديد . در آغاز سلطنت شاه‌عباس همچنان اين منصب و مقام را داشت و در خدمت شاه‌عباس كمال قرب و منزلت يافت . تا آنكه عليرضاى عباسى در حدود 1007 جبرا و قهرا اين منصب را از او گرفت . ليكن تا آخر ايام حيات مواجب كتابدارى از ديوان\r\n\r\n","description":"","footnote":"","page_name":" 462 ","page_number":522},
  {"content":"\r\n\r\nاعلى مىگرفت .\r\nچنان كه نوشته‌اند او بدمزاج و تندخو و تنگ‌حوصله بود ، هميشه با ياران بدسلوكى را از حد اعتدال مىگذرانيد و در درشت‌خويى با همه‌كس افراط مىكرد . صادقى بيگ در نثر و نظم فارسى و تركى استاد بود . و سليس و روان شعر مىگفت و به غير از ديوان فارسى و تركى و منشات و فتوحات شاه‌عباس به بحر متقارب و تذكرة الشعراى مجمع الخواص و مثنوى سعد و سعيد ، منظومه‌يى در فن نقاشى و رنگ‌سازى و آداب اين رمز دارد به نام قانون الصور . . .\r\nصادقى در سال 1017 از اين جهان رفته و تاريخ فوت او را ميرالهى همدانى در اين مصراع يافته :\r\n « دگر عجب كه دمد صبح صادق از شب ما » \r\n( گلستان هنر حاشيهء ص 152 - 153 )\r\nمنظومهء قانون الصور چنين شروع مىشود :\r\n سلاطين را در آغاز جوانى * به خدمت صرف كردم زندگانى \r\nاين منظومه 205 بيت است . آقاى سهيلى خوانسارى همهء آن را در حاشيهء صفحات 153 - 164 گلستان هنر نقل كرده است .\r\nطاهر نصرآبادى از ملا غرورى نقل كرده كه مىگفت روزى قصيده‌يى در مدح صادقى طرح كرده به قهوه‌خانه بردم چون بيتى چند بر وى عرض كردم مرا از خواندن آن بازداشته به اين حرف تكلم نمود كه بيش از اين مرا خجالت مده كه سر و برگ جايزهء اين ابيات ندارم ، پس از اين برخاسته رفت و پنج تومان با دو ورق تصوير كه از سياه‌قلم طرح كردهء خودش بود آورده به من تحويل نمود و گفت كه سوداگران اين ديار هر صفحه طرحى مرا به سه تومان مىخرند و به قصد انتفاع به هندوستان مىبرند زنهار كه به قيمت نازل‌تر از اين نخواهى فروخت و عذر خواسته مرا رخصت كرد . بالجمله صادقى مثنوييى در بحر تقارب مشتمل بر وقايع محاربات شاه‌عباس ماضى به سلك نظم كشيده و به متانت و عذوبت گفته است .\r\nمؤلف خلاصة الكلام مىافزايد كه چون تمام آن نسخه بدست نيفتاد ناگزير به نقل اين چند بيت اكتفا كرده آمد :\r\n\r\n","description":"","footnote":"","page_name":" 463 ","page_number":523},
  {"content":"\r\n\r\n به نفس خود آن شاه عالىنسب * شد آرامش چرخچى را سبب\r\nبه پيچد بر خويش گرداب‌وش * ز بحر غضب گشت گرداب‌كش\r\nبه راه دليران ز پيكار كين * قضا ريخت خار و خس آهنين\r\nز آهن نى نيزهء كينه كوش * شد از بيم آن خار و خس موزه‌پوش\r\nملخهاى پيكان ز پرندگى * شده آفت مزرع زندگى\r\nتن پردلان چاك از پيش و پس * نمودار دلها چو مرغ از قفس\r\nبه بحر امان تيغگاه گريز * زبان از پى سرزنش كرده تيز\r\nدر آن حشرگاه قيامت اثر * ز فرافر صرصر و ناى زر\r\nهمىرفت گويى زمين ميل ميل * چو جوز از دم باد خرطوم فيل\r\nز پيكان سوزن دم تيرها * به زخم سنانها و شمشيرها\r\nتو گفتى كماندار ناوك‌فكن * فتيله‌گذار آمد و بخيه‌زن\r\nز چاكى كه زد تيغ كين سينه را * تن جنگ‌جويان پركينه را\r\nاگر قهر بگذاشتى خون برون * دوعالم شدى غرق درياى خون\r\nفلك پرصدا شد ز بانگ بزن * بجنبيد ناقوس دير كهن \r\n( خلاصة الكلام ج 1 ، ص 940 . )\r\nكليات صادقى افشار در كتابخانه ملك به شماره 6325 موجود است تاريخ تحرير سدهء 11 و داراى چند مثنوى بىعنوان ، حظيات ، هجويات ، قانون الصور ، ديوان ، منشات تركى است .\r\nدر دانشگاه به‌شماره 7395 نستعليق آقاى باستانىراد سده 14 ، كليات اوست . همراه چند اثر ديگرى : مثنوى ، هجو ثالث ، حظيات ، سهو اللسان ، قانون الصور ، هجويات از ترجيع و مثنوى و جز آن ، منشات ملمع فارسى و تركى او ( مجله هنر و مردم 90 : 11 )\r\n( فهرست نسخه‌هاى خطى ج ، 3 ص 1877 و ص 2400 ج 5 ص 2873 ، 3816 و . . . )\r\nاز كليات صادقى افشار نسخه‌اى هم به شماره 3616 در كتابخانهء ملى تبريز جزو كتب مرحوم نخجوانى موجود است\r\nو آن شامل بيست بخش است بشرح آتى :\r\n\r\n","description":"","footnote":"","page_name":" 464 ","page_number":524},
  {"content":"\r\n\r\n1 - زبدة الكلام يا قصايد فارسى شاعر\r\nبا آغاز : « ترتيب اوراق مجموعهء هر تأثرى كه مبتدا بخبر اسم ذات عالمى نيست كه نسخهء مفردات و مركبات موجودات را به دو حرف ندا مرتب گردانيد از فتور كلمات كل امر ذى بال لم يبدأ فيه ببسم اللّه فهو ابتر مبرا نيست . . .\r\n دلا ز دور فلك تا به چند گفت‌وشنود * تو كيستى كه به كام دل تو بايد بود \r\nو انجام :\r\nو آن فرزندان عزيز طبيعت چون بازماندگان بىحمايت از لباس ترتيب و تربيت عارى و برى ماند\r\n مدام لطف تو باشد ز حالشان آگه * رسد ز دست تو مرهم به زخمهاى كباب » \r\n2 - غزليات با آغاز :\r\n اى نام تو زيب دفتران را * آرايش نكته‌پروران را \r\nو انجام :\r\n از بهر كام دل مكن ابرام صادقى * اين بس‌كه يار گفت ترا سايل منى \r\n3 - قطعات و اشعار متفرقه ، با آغاز :\r\n اى آنكه از چكيدهء طبع سليم خود * هر لحظه گوش بحر سخن را گران كنى \r\nو انجام :\r\n اى يار بايد از سر الطاف نگذرى * آن وجه بر خلاف گذشته رقم كنى \r\n4 - تذكرة الشعراء مجمع الخواص « 1 » : به زبان تركى\r\n5 - رباعيات : با آغاز :\r\n اى دوست زلال زندگانيست تنت * خواهم ز سمن قبا ز گل‌پيرهنت \r\nو انجام :\r\n گر خواهش لطف تو نباشد بيرون * از گوشهء غم كه آورد ايشان را \r\n6 - نصايح و حكايات منظوم ، با آغاز :\r\n به كمتر ز خود زورمندى مكن * چو پست تو باشد بلندى مكن \r\n\r\n\r\n","description":"","footnote":"\r\n( 1 ) - اين تذكره را دانشمند فقيد استاد دكتر عبد الرسول خيام‌پور با ترجمهء فارسى از روى سه نسخهء موجود در تركيه به سال 1327 بچاپ رسانيده‌اند و از قرار معلوم نسخهء حاضر را نديده‌اند .\r\n","page_name":" 465 ","page_number":525},
  {"content":"\r\n\r\nو انجام :\r\n چو پرداختى بزم بينش ز غير * بدانى كه هر شر بود محض خير \r\n7 - معميات بنام شعرا ، با آغاز : باسم شاه‌عباس :\r\n آنى كه معماى سعادت ز نخست * زين هفته صحيفه شد بنام تو درست \r\nو انجام :\r\n چون شد سر زلف تو نگون نوك قلم * زان شد سر و پا شكسته گوئى آخر \r\n8 - مثنوى فتح‌نامه ، با آغاز :\r\n بنام خدائى كه محتاج نيست * بجز نام او درة التاج نيست \r\n( آقاى گلچين معانى از اين مثنوى رزمى ساقىنامهء صادقى را بيرون آورده‌اند )\r\nو انجام :\r\n گر همه مرغى شدى انجيرخوار * دانهء انجير نماندى ببار \r\n9 - بقيهء تذكرة الشعراء مجمع الخواص ، با آغاز : توردمجى مجمع تازيكيه اركان دولتى ذكر يداكيم نوك خامهء گوهر نثار لارى عقده‌گشاى كارخانه دوران ايرور .\r\nو انجام :\r\n بهر قتلم هجر و غم كردند باهم دل يكى * كاشكى مىبود مشتاق ترا قاتل يكى \r\n10 - قصايد و غزليات تركى ،\r\n11 - رساله‌اى در باب اشعار فيضى ، با آغاز : « . . . بر راى ارباب ايقان و بر ضمير اصحاب امعان مخفى و مستور نماند . . . »\r\nو انجام :\r\n جلوه ببين كه قامتش هم به قيامت افكند * هركه براستى علم جلوه دراز مىدهد \r\n12 - قانون الصور ، با آغاز :\r\n سلاطين را در آغاز جوانى * به خدمت صرف كردم زندگانى \r\nو انجام :\r\n ولى اين كار در منزل نشايد * مقامى دور تر از شهر بايد \r\n13 - رسالهء حظيات ، با آغاز :\r\n يا رب ز سخنهاى هوس دورم دار * وز حرف هوا بلطف مهجورم دار \r\n\r\n","description":"","footnote":"","page_name":" 466 ","page_number":526},
  {"content":"\r\n\r\nو انجام :\r\n زر از بهر چيزى خريدن نكوست * چه خواهى خريدن به از يار و دوست \r\n14 - مرثيه تركيب‌بند ، با آغاز :\r\n دلا زمانه زد آتش برخت صحبت ما * سپهر چيد ز دوران بساط عشرت ما \r\nو انجام :\r\n چو صادقى نكشد پا ز راه ياريها * به خود قرار دهد رسم بىقراريها \r\n15 - تركيب‌بند به ترتيب حروف ، با آغاز :\r\n چند از دست تو اى دل منِ محنت‌زده را * غم جدا همدم و هم‌خانه بود ، غصّه جدا \r\nو انجام\r\n زنى به لاله‌رخان طعن جور چند بس است * بس است شكوه ازين قوم خودپسند بس است \r\n16 - ترجيع‌بند ، با آغاز :\r\n چندى بودم حريف چندى * چندى بر باد زهد بندى \r\nو انجام :\r\n زين پس من و گوشهء خرابات * خلصت من المضيق آفات \r\n17 - هجو حيدرى تبريزى كه تعرض به شريف تبريزى نموده بود ، با آغاز :\r\n« للّه الحمد كه ضمير منير غواصان بحر معانى و طوطيان شكرستان سخندانى آئينه‌ايست با صفا بلكه جامى است جهان‌نما .\r\nو انجام :\r\n ديدم اشعار اهل نظم شريف * طرز شعر ترا پسنديدم \r\n18 - منشات تركى و فارسى ، با آغاز : « . . . هر خستهء دل‌شكسته كيم ديباچهء شرح حالين هو اللّه شافى رقمى بيرله مرقوم قيلسا يقين كيم حكيم على الاطلاق جل‌جلاله دارالشّفاى مرحمتى دين نسخهء عاجل كرامت قيلور »\r\nو انجام : « . . . اميد كه حق سبحانه و تعالى گلبن حيات آن يار جانى را از بيم آفت خزانى نگاه دارد . يا رب دعاى خسته‌دلان مستجاب باد . »\r\n\r\n","description":"","footnote":"","page_name":" 467 ","page_number":527},
  {"content":"\r\n\r\n19 - مثنوى در شكايت فلك و هجو محمد بيگ مذاقى ، با آغاز :\r\n دوش بودم بخواب وقت سحر * غفلتم بسته بود راه نظر \r\nو انجام :\r\n كشته گشتن بمفت بىدرديست * هم زدن هم گريختن مرديست \r\n20 - هجويات متفرقه ، با آغاز :\r\n چنان كه خم نشود ميل گردنش * بر سر اگر نهند كلاهى ز هاونش \r\nو انجام :\r\n از بهر آن مگو كه مرا با تو گفت‌وگوست * از بهر آن مگو كه مرا با تو داوريست \r\nنوع خط نسخهء تبريز : پخته و زيبا . ورق : 544 . نوع كاغذ : آهار مهرهء نخودى ، سطر : 19\r\nنوع جلد : زرافشان . اندازهء جلد : 5 / 14 * 5 / 24 .\r\nآرايش و يادداشتهاى تاريخى : هيچ نوع آرايش و يادداشت تاريخى ندارد . رئوس مطالب را با شنگرفت نوشته‌اند . از خاتمت و آخر قسمت اول مجمع الخواص و اواسط افتادگى دارد .\r\nتاريخ كتابت و نام كاتب را ننوشته‌اند ولى در خاتمهء مقدمه مىنويسد كه :\r\n« و آن فرزندان عزيز طبيعت چون بازماندگان بىحمايت از لباس ترتيب و تربيت عارى و برى ماند بنابراين در سنهء عشر و الف هجريه در دارالسلطنهء اصفهان به ترتيب اين اجزاء شروع نمود . » از سياق عبارت و نوع كاغذ رسم الخط به ظن قوى كاتب ، خود مؤلف مىباشد .\r\n( مقدمهء تذكرهء مجمع الخواص - فهرست كتابخانهء ملى تبريز ، ج 3 ، ص 1119 - 1123 - فرهنگ سخنوران . . . )\r\n\r\nصافى تبريزى\r\nآقا كريم متخلص به « صافى » از خانوادهء حاجى جعفر دايى معروف بوده و اشعارى به فارسى و تركى آذربايجانى سروده است . ديوانش به عنوان « گنجينهء حسينى » به سال 1336 ش . در تبريز چاپ شده . از اوست :\r\n از زلف به رخ تو تا نقاب افكندى * دل را به هزار پيچ‌وتاب افكندى\r\nبا بودن آفتاب كس سايه نديد * تو سايه به روى آفتاب افكندى \r\n« ذهنى » از شاعران تبريز در تاريخ فوتش چنين گفت :\r\n\r\n","description":"","footnote":"","page_name":" 468 ","page_number":528},
  {"content":"\r\n\r\n تاريخ سال فوتش « ذهنى » چنين سرايد * ( ما را گمان كه گردد جنت مكان صافى ) \r\n( از اين ماده تاريخ سال 1351 ق . استخراج مىشود ولى در دانشمندان آذربايجان تاريخ فوت او 1348 هجرى قمرى قيد شده است ) .\r\n( دانشمندان آذربايجان ، ص 214 - داستان دوستان ، ص 106 - 107 )\r\n\r\nصالح تبريزى\r\nمحمد صالح بيگ فرزند استاد غضنفر على تفنگ‌ساز تبريزى ، از شاعران سدهء يازدهم ه . ق . است پدر و پسر از ابتداى حال در خدمت خان احمد گيلانى بودند . پس از تصرف گيلان و فرار خان احمد به روم ، هر دو منظور نظر تربيت شاه‌عباس اول شدند . محمد صالح بيگ پس از فوت پدر به هندوستان سفر كرد و چندى در خدمت سپهسالار عبد الرحيم خان خانان بود و پس از آن به وسيلهء خان خانان در سلك ملازمان شاهزاده پرويز فرزند جهانگير درآمد .\r\nملا عبد الباقى نهاوندى مىنويسد : تفنگ كار او در ميانهء اهل روزگار اعتبار زياده از حد دارد .\r\nدر غايت اهليت و آدميت است ، و در روش منظومات نيز فهم درست و سليقهء عالى دارد .\r\nماده تاريخ ذيل را در فوت حكيم فغفور گيلانى گفته است :\r\n رفت فغفور سخن از ملك نظم * داغها بر سينهء احباب هشت\r\nتا دهد آب از سحاب چشم ما * گوهر يك‌دانه را در خاك كشت\r\nچون بهشتى بود شد تاريخ او * ( هم‌نوا با عندليبان بهشت ) - 1029 \r\n* * *\r\n مست مى تو طعنه به جمشيد مىزند * ديوانهء تو خنده به خورشيد مىزند \r\n* * *\r\n مى به ياد لعل آن خورشيدسيما مىكشم * بلبلم از شبنم گل جام صهبا مىكشم\r\nمىكنم گلگون ز اشك و مىزنم چون گل به سر * ره عشق تو هر خارى كه از پا مىكشم . \r\n( مآثر رحيمى ، ج 3 ، ص 1683 - 1688 - تذكرهء ميخانه ، ص 458 - 459 - دانشمندان آذربايجان ، ص 215 )\r\n\r\n","description":"","footnote":"","page_name":" 469 ","page_number":529},
  {"content":"\r\n\r\n\r\nصالح تبريزى\r\nاز سخنوران سدهء يازدهم ه . ق . است . از ابا و اجداد شيخ الاسلام بودند و خود در آن امر نوعى رفتار و سلوك مىنمود كه رضايت همه را فراهم مىساخت . به كمالات و تحصيل علوم دينى آراسته بود و طبعش در ترتيب نظم به تركى و فارسى قدرت داشت . از اوست :\r\n به صد منت در آباديش مىداديم نگرفتى * گرفتى كشور دل عاقبت ملك خراب ما \r\n* * *\r\n كم‌وبيش منظور درويش نيست * كه كم با قناعت كم از بيش نيست \r\n* * *\r\n دامنش وقتى به دست آمد كه گيرايى نداشت * كار سامان رفت هنگامى كه كار از دست رفت \r\n* * *\r\n غمت همچو من مبتلايى ندارد * بلا غير من آشنايى ندارد\r\nكسى نيست واقف بكن هرچه خواهى * شكست دل است اين صدايى ندارد \r\n* * *\r\n جهان به منت اهل جهان نمىارزد * هزار شكر كه نيكى ز كس نمىآيد \r\n* * *\r\n مىتوانستم كه سازم آسمان را زيردست * كينه با افتاده پيرى سخت نامردانه بود \r\n* * *\r\n تا رفته‌اى شمار شب و روز مىكنم * ايام عمر من همه يوم الحساب بود \r\n* * *\r\n با جام باده صاف نشستيم در چمن * گر پرده‌داريى نكند ابر ، چون كنيم \r\nنسخه‌يى از ديوانش در كتابخانهء مجلس به‌شمارهء 1010 ، نستعليق خوب آغاز سدهء 12 داراى غزل ، رباعى ، سروده‌هاى تركى ، تركيب ، ترجيع ، قطعه . روى هم در حدود 970 بيت سپس منتخب « رمز الرياحين » با تاريخ 1144 هست .\r\n\r\n","description":"","footnote":"","page_name":" 470 ","page_number":530},
  {"content":"\r\n\r\nدر جنگى مورخ 1081 متعلق به شادروان دهخدا نيز اشعارى از او نقل شده است .\r\n( تذكرهء نصرآبادى ، ص 103 - 104 - صحف ابراهيم ( نسخه عكسى ) - دانشمندان آذربايجان ، ص 215 - 216 - فهرست مجلس ( ابن يوسف ) ص 331 - 332 - الذريعة ، ج 9 ، ص 587 )\r\n\r\nصالح تبريزى\r\nمحمد صالح بيگ فرزند ميرزا مؤمن و برادر ميرزا امين متخلص به ساكت و از سخنوران سدهء يازدهم هجرى قمرى مىباشد . در اوايل جوانى در مشهد سكنى داشت و به سببى دلگيرى بهم رسانيد ، و به اصفهان رفت و در منزل خالوى خود حاج حسين ضرابى كه از درويشان بود رحل اقامت افكند ، سفرى به هندوستان كرد و وقت مراجعت كشتى دچار طوفان شد و هفت و هشت ماه در دريا سرگردان و از قلت آذوقه و بىآبى آزارى چند كشيد و بعد از آن به ديار فرنگ افتاد . نصرآبادى مىنويسد كه بعد از مراجعت نقلهاى غريب از او مسموع شد . اين رباعى را در باب دريا و كشتى گفته است :\r\n يا رب برهان ز شر اين عمانم * وز كشتى و ناخدا و ملاحانم\r\nنوعى ز دو بوسه خاطرم رنجيده * گر حور دهد دو بوسه من نستانم \r\n* * *\r\n تقصير بسى ، گنه فراوان دارم * اى منبع جود چشم احسان دارم\r\nاز كردهء زشت خويش تا روز جزا * انگشت تحيرى به دندان دارم \r\n* * *\r\n هرگز نشكفت اين دل زار از طرفى * نشنيد نويد وصل يار از طرفى\r\nالقصه مرا گرم كشاكش دارند * يار از طرفى و روزگار از طرفى \r\n( تذكرهء نصرآبادى ، ص 134 )\r\n\r\n","description":"","footnote":"","page_name":" 471 ","page_number":531},
  {"content":"\r\n\r\n\r\nصالح تبريزى\r\nشيخ صالح از معاصران صاحب تذكرهء ميخانه ( مؤلفهء 1028 ق . ) بوده است و به نوشتهء او جوانى آراسته به انواع فضائل انسانى و اصناف فنون نكته‌دانى بود مدام اوقات حياتش به مى كشيدن و نغمه شنيدن مىگذشت . اباعن‌جد از مشايخ تبريز است . در قزوين نشو و نما يافته و اكثر بلاد روم و اغلب شهرهاى آن مرز و بوم را سير كرده و با فصحاى آن ديار صحبتها داشته ، و بعد از سير ولايت مذكور به زيارت حرمين رفته و بعد به هند دكن رهسپار شده و مدتى در ملازمت سلاله دودمان خواجه بيگ ميرزاى صفوى بسر برده است . از رباعيات اوست :\r\n تا چين سر زلف توام منزل شد * صدگونه بلا بر دل‌وجان حاصل شد\r\nبا مهر رخت ، ماه فلك دعوى داشت * چون خط بنمود ، دعويش باطل شد \r\n* * *\r\n از دعوى حسن ، خط خموشش دارد * مخمور ، ز بدمستى دوشش دارد\r\nبر مصحف رويش نه خط ريحان است * دود دل ماست سر به گوشش دارد \r\nمصحح تذكرهء ميخانه در حاشيه قيد كرده است كه ترجمهء اين شاعر را در جاى ديگر نديده‌ام .\r\n( تذكرهء ميخانه ، ص 881 - 882 )\r\n\r\nصايب تبريزى\r\nميرزا محمد على صايب فرزند ميرزا عبد الرحيم و برادرزادهء شمس الدّين تبريزى ( مشهور به شمس ثانى و ملقب به شيرين قلم از اساتيد خط ) بود .\r\nخانوادهء او از مشاهير تبريز بودند هنگامى كه شاه‌عباس اول اصفهان را پايتخت خود قرار داد و اهل علم و ادب و بازرگانان و صنعتگران را به اصفهان كوچانيد آنها نيز تبريز را ترك گفتند . صايب به سال 1010 در عباس‌آباد اصفهان و به قولى در تبريز چشم به جهان گشود ،\r\n\r\n","description":"","footnote":"","page_name":" 472 ","page_number":532},
  {"content":"\r\n\r\nدر اصفهان تحصيل كمالات نمود و پس از رسيدن به سن بلوغ به زيارت حج نايل شد و پس از برگشت به آستان‌بوسى سلطان خراسان شتافت خود گويد :\r\n شكر للّه كه بعد از سفر حج صايب * عهد خود تازه به سلطان خراسان كردم \r\nبه سال 1034 از اصفهان به قصد سفر به هند عازم هرات و كابل شد در كابل ميرزا احسن اللّه متخلص به « احسن » و معروف به ظفر خان را ( كه از طرف سلطان هند حكمران آنجا بود ) ملاقات كرد و مورد كمال احترام و اكرام وى قرار گرفت و از راه شكرگزارى فرمود :\r\n خان خانان را به بزم و رزم « صايب » ديده‌ام * در سخا و در شجاعت چون ظفر خان تو نيست . \r\nظفر خان در اوايل سلطنت شاه جهان از كابل تغيير مأموريت پيدا كرد و صايب به‌وسيله او به دربار راه يافت و به لقب « مستعد خان » و منصب هزارى سرافراز گرديد . به لاهور و اگره و دكن سفر كرد . وقتى در برهانپور بود پدر پيرش طاقت دورى فرزند را نياورد و از اصفهان به هند رفت و صايب ضمن قصيده‌يى از ظفر خان استدعاى اجازهء مراجعت به ايران نمود و گفت :\r\n هفتادساله والد پير است بنده را * كز تربيت بود به منش حق بىشمار\r\nاين راه دور را ز سر شوق طى كند * با قامت خميده و با پيكر نزار\r\nدارم اميد رخصتى از آستان تو * اى آستانت كعبهء اميد روزگار \r\nدر همين اوقات ظفر خان به حكومت كشمير رسيد و صايب به همراهى او به كشمير رفت و پس از اندك زمانى به اصفهان بازگشت . مدتى هم در مشهد و قم و قزوين و اردبيل و يزد به سير و سفر پرداخت .\r\nمرحوم تربيت مىنويسد ظاهرا مولانا در سال 1050 در تبريز تشريف داشتند و اوليا چلبى سياح معروف عثمانى در سياحت‌نامهء خود نوشته است كه 78 تن از شعرا در تبريز وجود دارند كه از آن جمله‌اند : ياورى ، صايبى ، ادهمى ، چاكرى ، جانبى ، و غيره ، ولى آقاى اميرى فيروزكوهى متعرض اين قول شده و نوشته‌اند كه . . . معلوم نيست كه صايبى همين صايب بوده باشد . و داستان رنجشى كه به قول پاره‌يى از تذكره‌نويسان بين او و شاه سليمان اتفاق افتاده نيز به نظر اميرى فيروزكوهى مجعول و بىاساس مىباشد .\r\nتاريخ فوت او را تذكره‌نويسان به اختلاف از 1080 تا 1087 نوشته‌اند . غلام على آزاد ماده تاريخ ( بلبل گلزار جنت صايب عالىكلام - 1080 ) و محمد افضل سرخوش ( صايب\r\n\r\n","description":"","footnote":"","page_name":" 473 ","page_number":533},
  {"content":"\r\n\r\nوفات يافت - 1081 ) را آورده‌اند .\r\nملا محمد سعيد متخلص به اشرف فرزند محمد صالح مازندرانى كه در شاعرى از شاگردان صايب و در خوشنويسى از شاگردان عبد الرشيد ديلمى بوده است قطعهء مفصلى در فوت آن دو بزرگوار ساخته كه تيمنا قسمتى از آن نقل مىشود :\r\n كرده بود ايزد عنايت خوشنويس و شاعرى * كز وجود هر دو كردى افتخار ايام ما\r\nبود اسم و رسم آن عبد الرشيد ديلمى * بود نام اين على بيگ و تخلص صايبا\r\nآن پسر همشيرهء سيد عماد خوشنويس * اين برادرزادهء شمس الحق شيرين‌ادا\r\nشهر قزوين است از اقبال آن دار الكمال * كشور تبريز بود از نسبت اين عرش‌سا\r\nهر دو بودندى به هم چون صورت و معنى قرين * هر دو بودندى به هم چون لفظ و مضمون آشنا\r\nاتفاقا هر دو در يك سال باهم متفق * رخت بربستند از اينجا ، جانب دار البقا\r\nروى با من كرد و گفت اشرف بگو تاريخ آن * چون تو را بودند ايشان اوستاد و پيشوا\r\nگفتم از ارشاد پير عقل در تاريخ آن * ( بود باهم مردن آقا رشيد و صايبا ) \r\n1081\r\nو برخى اين رباعى منسوب به ملا محمد رفيع واعظ قزوينى را كه سال 1087 از آن استخراج مىشود آورده‌اند :\r\n شد « صايب » از اين جهان ويران صد حيف * ز آن درّ ثمين بحر عرفان صد حيف\r\nگفتند به ناله بلبلان تاريخش * ( اى حيف ز آن هزاردستان صد حيف ) \r\n1087\r\n\r\n","description":"","footnote":"","page_name":" 474 ","page_number":534},
  {"content":"\r\n\r\nروى سنگ قبر صايب هم تاريخ 1087 منقور است . ولى محتمل است كه اين ، سال نصب سنگ قبر او باشد .\r\nآقاى ممتاز حسن در مقدمهء ديوان صايب ، چاپ لاهور ، سال 1080 را مقرون به حقيقت دانسته است ، اما به عقيدهء آقاى گلچين معانى ظاهرا از ماده تاريخ ( صايب وفات يافت ) و از مصراع ( بود باهم مردن آقا رشيد و صايبا ) يك حرف ( هاء ) در كتابت اسقاط گرديده و صحيح آنها چنين است : ( صايب وفات يافته - 1086 ) ، ( بوده باهم مردن آقا رشيد و صايبا - 1086 ) و آقاى اميرى فيروزكوهى اين تاريخ را قاطع هرگونه ترديد و تأمل دانسته و نوشته‌اند كه « با اين احتمال كه چون ممكن است تاريخ ماه رحلت از ماه‌هاى آخر سال 1086 و مطلع سال 1087 با چند روزى فاصله بوده باشد كسانى هم كه سال اخير را سال وفات دانسته و ماده تاريخ ساخته‌اند مسامحه‌يى قابل گذشت كرده‌اند » .\r\nتربت پاكش امروز در باغ تكيهء اصفهان است و در روى سنگ مزارش ابياتى منقوش است كه اين دوسه بيت از آن جمله است :\r\n در هيچ پرده نيست نباشد نواى تو * عالم پر است از تو و خاليست جاى تو\r\nدر مشت خاك من چه بود لايق نثار * هم از تو جان ستانم و سازم فداى تو\r\nصايب چه ذره است و چه دارد فدا كند * اى صد هزار جان مقدس فداى تو \r\nپس از فوت صايب نام نامى وى در كليهء تذكره‌ها و كتابهاى ادبى به بزرگى ياد شده و محققان و مؤلفانى كه از اين شاعر نكته‌سنج نام برده‌اند همگى بر وسعت انديشه و بزرگى مقام او اذعان داشته‌اند .\r\nمرحوم تربيت با استفاده از 25 مأخذ ، ملخصى از شرح حال او را آورده آقاى اميرى فيروزكوهى در مقدمهء مشروح و مفصلى كه بر ديوان صايب نوشته دربارهء ترجمهء حال و شخصيت و سبك اشعار و معاصران و معاشران و استادان و شاگردان و ممدوحان وى به تفصيل بحث كرده است .\r\nهمچنين بنا به نوشتهء ممتاز حسن ( در مقدمه ديوان صايب كه در تاريخ اكتبر 1971 در كراچى به طبع رسيد ) . سيد حسام الدّين راشدى هم در تذكرهء شعراى كشمير مفصل‌ترين شرح حال و آثار صايب را آورده است .\r\nصايب فرزندى داشته است به نام ميرزا رحيم ( همنام جد خود ) . آقاى اميرى\r\n\r\n","description":"","footnote":"","page_name":" 475 ","page_number":535},
  {"content":"\r\n\r\nفيروزكوهى از ساير احفاد او نيز نام برده‌اند .\r\nاز اساتيد صايب حكيم ركناى كاشى و حكيم شفايى و از مشاهير شاگردان او مير عبد العالى متخلص به نجات و ملا محمد سعيد اشرف مازندرانى ، سعد الدّين محمد راقم مشهدى ، داراب بيگ جويا ، ميرزا محسن تأثير ، محمد افضل سرخوش قابل ذكرند .\r\n\r\nآثار او :\r\nديوانش در لكهنو به سالهاى 1901 م ، 1906 م ، 1919 م ، 1324 ق ، در 719 ص و در بمبئى به سال 1912 م . و در تهران به سال 1333 ش . به اهتمام اميرى فيروزكوهى در 839 صفحه چاپ شده است .\r\nهمچنين به سال 1345 ش ، با مقدمهء مفصل اميرى فيروزكوهى از طرف انجمن آثار ملى تهران به قطع وزيرى در 119 + 966 صفحه به چاپ رسيده است ( فهرست كتابهاى چاپى ، ص 1542 ) .\r\nآخرين چاپ منقح و مفصل آن به اهتمام آقاى محمد قهرمان در شش جلد صورت پذيرفته است . آقاى گلچين معانى هم فرهنگ اشعار صايب را تنظيم كرده و آن بوسيلهء مؤسسهء مطالعات و تحقيقات فرهنگى به سال 1365 ش . بچاپ رسيده است .\r\nنسخه‌هاى خطى ديوان او در كتابخانه‌هاى دانشگاه تهران ، ملى تبريز ، ملى تهران ، سپهسالار ( سابق ) ، آستان قدس رضوى ، ملك ، و . . . هست .\r\nو در خارج از كشور در كتابخانه‌هاى : استانبول ، موصل ، بنگال ، قاهره ، كيمبريج ، موزهء بريتانيا ، و نجف ، آصفيهء دكن ، هاروارد ، و موزهء ملى پاكستان به‌شمارهء 2 / 266 - 1958 هست و همين نسخه است كه در اكتبر 1971 م ، به چاپ رسيد . براى اطلاع از مشخصات ساير نسخ خطى ديوان او رجوع شود به ( فهرست نسخه‌هاى خطى ، ج 3 ، ص 2391 - 2395 ) .\r\nبياض صايب : جنگى است قريب 25 هزار بيت مشتمل بر مطالع غزليات و منتخبات اشعار خود او و زبدهء سخنان 800 تن از سخنوران معروف از متقدمين و متاخرين و معاصرينش .\r\nصايب سروده‌هايى از ديوان خود انتخاب كرده و به هريك نامى نهاده است به شرح زير :\r\nمرآة الجمال : مشتمل بر اشعارى است كه در وصف سرتاپاى محبوب گفته و نسخى از آن در مجموعات مدرسهء عالى سپهسالار ( سابق ) هست .\r\n\r\n","description":"","footnote":"","page_name":" 476 ","page_number":536},
  {"content":"\r\n\r\nميخانه : ابياتى راجع به مى و ميخانه در يك جا گرد آورده است .\r\nقندهارنامه : مثنوى است درباره جنگ شاه‌عباس دوم ( 1052 - 1077 ) و فتح قندهار در 1059 ، در دو بخش است 1 - دلاوريهاى شاه‌عباس . 2 - گزارش يك نبرد . آغاز :\r\n برازندهء تاج و تخت و كلاه * خديو جوان‌بخت عباس شاه \r\nنسخى از اين منظومه در كتابخانه‌هاى مجلس ، عبد الحسين بيات ، دانشگاه پنجاب پاكستان ، موزه بريتانيا هست و مشخصات آنها در فهرست نسخه‌ها ، ج 4 ، ص 3049 ضبط شده است .\r\nخوش‌گو شمارهء ابيات اين مثنوى را 135 بيت و مرحوم تربيت 135 هزار بيت نوشته است . اين مثنوى تقليد زشتى از شاهنامه و درست مقابل غزليات بلند خود او است .\r\nواجب الحفظ : مطالع پاره‌يى از غزلياتش را مرتب نموده و آن را واجب الحفظ ناميده و 401 بيت مىباشد و بدين بيت آغاز مىشود .\r\n نيست سوى حق به‌جز تسليم راهى بنده را * جستجوى اين گهر گم مىكند جوينده را \r\nنسخه‌يى از آن در كتابخانهء مجلس پيوستهء ديوان وى هست و بدين بيت آغاز مىشود :\r\n زد غوطه بس‌كه در تن خاكى روان ما * گرديد رفته‌رفته زمين آسمان ما \r\nآرايش‌نگار : ابياتى كه در آن نام آيينه يا شانه يا يكى از اعضاى بدن بوده نيز از ديوانش جدا ساخته و « آرايش نگار » نام نهاده است و بدين بيت شروع مىشود :\r\n ز وحدت است جهان وجود پابرجا * كه بىعلم نشود مستقيم لشكرها \r\nمنتخب اشعار : از كليهء اشعار خود انتخابى كرده و به ترتيب حروف تهجى مرتب نموده است و آن موافق نسخهء كتابخانهء مجلس كه ضميمهء ديوان اوست 2880 بيت است و چنين شروع مىشود :\r\n مكن بىبهره يا رب از قبول دل بيانم را * به زهر چشم خوبان آب ده تيغ زبانم را \r\nبراى اطلاع از نسخ خطى آنها رجوع شود به : ( فهرست نسخه‌هاى خطى ، ج 5 ، ص 3817 ) .\r\nقدغن شراب : دو رقعه است به نثر ، يكى هنگامى كه از شراب‌خوارى منع شده بود و يكى دربارهء توبهء خود و وصف غليان و تنباكو .\r\nنسخهء آن در كتابخانهء دانشگاه تهران به‌شمارهء 5645 در ضمن جنگى مورخ 1074 - 1083 هست و نسخه‌يى هم در كتابخانهء سلطنتى ( سابق ) به‌شمارهء 634 ( 750 ف ) شكسته\r\n\r\n","description":"","footnote":"","page_name":" 477 ","page_number":537},
  {"content":"\r\n\r\nنستعليق سدهء 12 هست . ( فهرست نسخه‌ها ، ج 4 ، ص 3591 ) .\r\nدر اين مورد مىگويد :\r\n شستم لب پياله ز آب شراب تلخ * كردم به دود تلخ قناعت ز آب تلخ \r\nمحمود و اياز : مثنوى است كه به صايب نسبت داده‌اند . ابن يوسف نوشته است كه تاكنون به نسخه‌يى از آن دست نيافته‌ام و اميرى فيروزكوهى اين نسبت را اصلا خطا پنداشته است .\r\nشبلى نعمانى مىنويسد كه وى مناعت طبع و خوى پاكيزه داشت و متواضع و شكسته‌نفس بود بر غزل اكثر شعرا جواب گفته و در مقطع ، مصراع شاعر مورد نظر را عينا نقل كرده است بدين شرح :\r\n اين ، آن غزل كه « فيضى » شيرين‌كلام گفت * « در ديده‌ام خليده و در دل نشسته‌اى » \r\n* * *\r\n اين جواب آن غزل « صايب » كه مىگويد « ملك » * « چشم بينش باز كن تا هرچه خواهى بنگرى » \r\n* * *\r\n به طرز تازه قسم ياد مىكنم « صايب » * « كه جاى « طالب آمل » در اصفهان پيداست » \r\n* * *\r\n اين جواب مصرع « نوعى » كه خاكش سبز باد * « سايهء ابر بهارى كشت را سيراب كرد » \r\n* * *\r\n اين آن غزل كه « اوحدى » خوش‌كلام گفت * « اى روشن از رخ تو زمين و زمان همه » \r\n* * *\r\n جواب آن غزل است اينكه « ميرشوقى » گفت * « چو شير ، از دو طرف مىكشند زنجيرم » \r\n* * *\r\n اين جواب آن غزل « صايب » كه « فتحى » گفته است * « از فراموشان مباد آن‌كس كه ما را ياد كرد » \r\n\r\n","description":"","footnote":"","page_name":" 478 ","page_number":538},
  {"content":"\r\n\r\n « صايب » اين تازه‌غزل آن غزل « شاپور » است * « كه گران مىرود آن‌كس كه توكل دارد » \r\n* * *\r\n جواب آن غزل است اينكه گفته است « مطيع » * « كليد كعبه و بتخانه در بغل دارم » \r\n* * *\r\n اين جواب مصرع « اوجى » كه وقتى گفته است * « پادشاهى عالم طفلى است يا ديوانگى » \r\n* * *\r\n جواب آن غزل « حاذق » است اين « صايب » * « بهار ديدم و گل ديدم و خزان ديدم » \r\n* * *\r\n اين جواب آن غزل « صايب » كه مىگويد « غنى » * « ياد ايامى كه ديگ شوق ما سرپوش داشت » \r\n* * *\r\n اين جواب آن غزل « صايب » كه « راقم » گفته است * « تيغ دايم آب در جو دارد و خون مىخورد » \r\n« صايب » اگرچه تمام استادان و معاصرانش را به ادب ياد مىكرده ، ليكن به بعض اساتيد سخن نهايت عقيده‌مند بوده است . زياده از همه به خواجه حافظ ارادت مىورزيده و اين دليل عمده‌يى است بر ذوق سليم او . با اصرار دوستان غزلى بر غزل حافظ نوشته ولى در مقطع ، چنين عذر خواسته است :\r\n « صايب » چه توان كرد به تكليف عزيزان * ور نه طرف خواجه شدن بىبصرى بود \r\nو در غزل ديگر مىگويد :\r\n رواست « صايب » اگر نيست از ره دعوى * تتبع غزل خواجه گرچه بىادبى است \r\nشاگرد حكيم ركنا و شفايى بوده است و لذا نام اين دو را به ادب مىبرد :\r\n اين آن غزل حضرت ركناست كه فرمود * « پاى ملخى پيش سليمان چه نمايد » \r\n* * *\r\n\r\n","description":"","footnote":"","page_name":" 479 ","page_number":539},
  {"content":"\r\n\r\n در اصفهان كه به درد سخن رسد « صايب » * كنون كه نبض‌شناس سخن « شفايى » نيست \r\n* * *\r\n اين آن غزل « سعدى » ست « صايب » كه همىفرمود * « مىگويم و بعد از من گويند به دورانها » \r\n* * *\r\n جواب آن غزل « مولوى » ست اين « صايب » * « ز عمر يك‌شبه كم گير و زنده دار ، مخسب » \r\n* * *\r\n اين جواب آن غزل « صايب » كه « اهلى » گفته است * « عاشق اندر پوست كى گنجد چو بيند روى دوست » \r\n* * *\r\n اين غزل آن غزل « خواجه سنايى » ست كه گفت * « خنده گريند همى سوختگان در بر تو » \r\nنظيرى را نسبت به عرفى بيشتر قبول دارد . چنان‌كه مىگويد :\r\n « صايب » چه خيال است شوى همچو « نظيرى » * « عرفى » به « نظيرى » نرسانيد سخن را » \r\nو در اشعار زير ضمن ترغيب و تشويق به همكارى از كليم و معصوم به نيكى ياد كرده است :\r\n خوش آن گروه كه مست بيان يكدگرند * ز جوش فكر مىِ ارغوان يكديگرند\r\nنمىزنند به سنگ شكست گوهر هم * پى رواج متاع دكان يكدگرند\r\nزنند بر سر هم گل ز مصرع رنگين * ز فكر تازه گل بوستان يكدگرند\r\nسخن‌تراش چو گردند ، تيغ الماسند * زند چو طبع به كندى ، فسان يكدگرند\r\nبه غير « صايب » و « معصوم » نكته‌سنج و « كليم » * دگر كه ز اهل سخن مهربان يكديگرند \r\nتعداد اشعار « صايب » را از هفتادهزار تا سيصد هزار نوشته‌اند .\r\n\r\n","description":"","footnote":"","page_name":" 480 ","page_number":540},
  {"content":"\r\n\r\nآقاى اميرى فيروزكوهى مىنويسد كه عارف تبريزى به تصريح نصرآبادى در خانهء « صايب » اقامت و به امور كتابت و كتابخانهء او اشتغال داشته است و غالب دواوين « صايب » خصوصا منتخباتش به خط اوست .\r\nعارف آن قدر از رسم الخط « صايب » تقليد مىكرده و شبيه به او مىنوشته است كه اغلب خط او را با خط « صايب » اشتباه مىكنند .\r\n« صايب » در چند جا به تبريزى بودن خود چنين اشاره مىكند :\r\n « صايب » از خاك پاك تبريز است * هست سعدى گر از گل شيراز \r\n* * *\r\n در بهار سرخ‌رويى همچو جنت غوطه داد * فكر رنگين تو « صايب » خطّهء تبريز را \r\n* * *\r\n ز حسن طبع تو « صايب » كه در ترقى باد * بلندنام شد از جمله شهرها تبريز \r\nنمونه‌يى از غزليات اوست :\r\n چشم مست يار شد مخمور و مدهوشيم ما * باده از جوش نشاط افتاده و درجوشيم ما\r\nفتنهء صد انجمن آشوب صد هنگامه‌ايم * گر به ظاهر چون شراب كهنه خاموشيم ما\r\nفرقهء درويشى ما چون زره زير قباست * پيش چشم خلق ظاهربين قباپوشيم ما\r\nنامهء پيچيده را چون آب خواندن حق ماست * كز سخن‌فهمان آن لبهاى خاموشيم ما\r\nاز شراب ما رگ خاميست « صايب » موج زن * گرچه عمرى شد در اين ميخانه در جوشيم ما \r\n* * *\r\n رتبهء عشق و هوس پيش بتان هر دو يكيست * خار خشك و مژهء اشك‌فشان هر دو يكيست \r\n\r\n","description":"","footnote":"","page_name":" 481 ","page_number":541},
  {"content":"\r\n\r\n به نسيمى ز گلستان سفرى مىگردد * برگ عيش من و اوراق خزان هر دو يكيست\r\nچه ضرور است كنى راست به آتش خود را * پيش اين كج‌نظران تير و كمان هر دو يكيست\r\nسخن ماست يكى گرچه دل ماست دونيم * خامهء يك دل ما را دو زبان هر دو يكيست\r\nپيش سروى كه به گل رفته مرا با « صايب » * اشك خونين من و آب روان هر دو يكيست \r\n* * * از اشعار تركى صايب\r\nاز صايب تبريزى 17 غزل تركى آذربايجانى در دست هست كه فقط به نقل مطالع آنها اكتفا مىشود :\r\n عاشقين گوز ياشينا رحم ايله‌مز اول آفتاب * آغالاماق ايلن آپارمز اود اليندن جان كباب \r\n* * *\r\n داغ اولدى درونيمده منيم ناز محبّت * مين دردلى صدا وئرمه‌ده‌دير ساز محبّت \r\n* * *\r\n اولمادى خورشيددن داغلاردا رنگين قاشلار * گوردولر لعل لبين قان ترله ديلر داشلار \r\n* * *\r\n گول كيمى هر كيم كه گولزار ايچره نقد جانى وار * سعى ايدر توكسون سنين يولوندا تا امكانى وار \r\n* * *\r\n عاشق قانينى وسمه‌لى قاشين نهان ايچر * جوهرلى تيغ قمين آرا پيوسته قان ايچر \r\n* * *\r\n منى محروم ايدن رخساردن زلف پريشاندير * بو درياى لطافت موج عنبر ايچره پنهاندير \r\n\r\n","description":"","footnote":"","page_name":" 482 ","page_number":542},
  {"content":"\r\n\r\n توتولموش كونلومى جام ايله شادان ايله‌مك اولماز * ال ايلن پسته نين آغزينى خندان ايله‌مك اولماز \r\n* * *\r\n چيخارتدى خطّ ، مَنَم زلفى مبتلاسى هنوز * دوگون صاقالدى و باشمده دير قاراسى هنوز \r\n* * *\r\n بيز نه ايمدى ذرّه تك جولانا گلميشلردن اوز * آفتابِ عشق ايلن دورانا گلميشلردن اوز \r\n* * *\r\n مىدن اول چهرهء زيبا عرق‌افشان اولموش * يا سراسر گوز اولوب اوزونه حيران اولموش \r\n* * *\r\n خط غبارى عارضين آيات قران ايله‌ميش * حسن صاحب شوكتين ، مورى سليمان ايله‌ميش \r\n* * *\r\n ايلدن چيخارام زلف پريشانينى گؤرجك * ايشدن گئده‌رم سرو خرامانينى گؤرجگ \r\n* * *\r\n دوتما دلبر دامنين محشر گونونده جان ايچون * اولما تسليم ، اگمه باش نامرده سن درمان ايچون \r\n* * *\r\n عمر گئچدى سفر اسبابينى آماده قيلين * هرنه سيزدن كسه تيغ اجل اوندان كسيلين \r\n* * *\r\n ساقيا مى دن رفو قيل چاك بولموش كونلومى * قيل يواسين قان ايلن پيوند اوزولموش كونلومى \r\n* * *\r\n مين دل محزون ايله بير تازه قربانيز هله * زخم تير غمزهء مستيله بيجانيز هله \r\n* * *\r\n\r\n","description":"","footnote":"","page_name":" 483 ","page_number":543},
  {"content":"\r\n\r\n نه احتياج كه ساقى وئره شراب سنه * كه اوز پياله سينى وئردى آفتاب سنه \r\n( تذكرهء نصرآبادى ، ص 217 - 220 - دانشمندان آذربايجان ص 217 - 226 - شعر العجم ، ج 3 ، ص 158 - 171 - فهرست مجلس ( ابن يوسف ) ص 326 - 327 - مقدمهء ديوان صايب نوشتهء اميرى فيروزكوهى - مقدمهء ديوان صايب ، چاپ كراچى نوشتهء ممتاز حسن - فهرست نسخه‌ها ، ج 3 ، ص 2391 ، 2395 ؛ ج 4 ، ص 3049 - 3591 ؛ ج 5 ، ص 3817 - فهرست كتابهاى چاپى ، ص 1542 - فرهنگ سخنوران ، . . . )\r\n\r\nصاين الدّين تبريزى\r\nيحيى فرزند خواجه عبد العزيز از جملهء اقطاب روزگار و مشايخ كبار سدهء هفتم هجرى قمرى است . با خواجه محمد كججانى و بابا حسن سرخابى و ساير مشايخ بزرگ معاصر بود و در دهم رجب سال 683 در تبريز وفات يافت و در گورستان چرنداب رخ در نقاب خاك كشيد . وى خرقه از دست پدر خود عز الدّين عبد العزيز پوشيده است و او از شيخ موفق الدّين محتسب و او از شيخ فخر الدّين چندرانى و او از شيخ الشيوخ محمد بن رمضان المدعو بفقيه زاهد تبريزى و . . .\r\nشيخ صاين الدّين به نام خود زاويه‌يى داشت كه مجمع اكابر و اوليا بود و گاهى شعر نيز مىسرود . اين رباعيها به وى منسوب است .\r\n دوش اين دلم از درد جدايى مىسوخت * ز انديشهء آن تا تو كجايى مىسوخت\r\nتا از شب تيره روز روشن بدميد * بيچاره دلم چو روشنايى مىسوخت \r\n* * *\r\n چشم ار نبود در تو نظر داشتنش * شد عين خطا بر سر سرداشتنش\r\nهر سر ، كه ز سوداى تو سودائى نيست * بارى است كه گران به دوش برداشتنش \r\nدر جنگ شماره 3047 ، ص 51 كتابخانهء مرحوم حاجى محمد نخجوانى كه ظاهرا در سدهء هشتم استنساخ شده اين چند بيت هم به نام شيخ صاين الدّين تبريزى ضبط شده است .\r\n مرا خداى ز ملك زمانه ملكى داد * كه از تغلب كس انتقال نپذيرد\r\nبه فضل خويش در آن ملك نعمتى بخشيد * كه هيچ‌گونه فنا و زوال نپذيرد \r\n\r\n","description":"","footnote":"","page_name":" 484 ","page_number":544},
  {"content":"\r\n\r\n هرآن‌كه اين همه شاهى و گنج و دولت يافت * عجب مدار گر از خواجه مال نپذيرد\r\nكه هركه بىتعبى گنج شايگان يابد * ز دست سفله به منت سفال نپذيرد \r\nرباعى زير هم در نزهة المجالس زير عنوان يحيى به نام وى مضبوط است :\r\n چشم تو كه نيست جز ستم ياد او را * از فتنه نديده‌ست كس آزاد او را\r\nزلف تو ، كه او به باد از هم نرود * در بردن دل ، چه مىدهى باد او را \r\nشيخ محمود شبسترى در سعادت‌نامه از او چنين ياد كرده است :\r\n آن شنيدى كه خواجه صاين دين * گفت رهبر كسى بود در دين\r\nكاو به خود راه امر را سپرد * وز ارادت به خلق مىنگرد\r\nسخنى گفت خوب و بس ظاهر * قدس اللّه سره الطاهر\r\nحق تعالى ازين دو بهره دهاد * مر تو را و مرا به دانش و داد \r\nصاحب روضات الجنان شمه‌يى از كرامات او را نيز نقل كرده است .\r\n( نزهة المجالس ، ص 282 - روضات الجنان ، ج 1 ، ص 296 - 298 - دانشمندان آذربايجان ، ص 226 )\r\n\r\nصبور تبريزى\r\nميرزا على اكبر از سادات موسوى و از سخنوران سدهء 13 ه . ق تبريز . و از دوستان عبد الرزاق بيگ دنبلى بود . خط شكسته را خوب مىنوشت و گاهى هم شعر مىگفت از اوست :\r\n افكند مرا دوش به تير نظر آنجا * امروز كشم حسرت زخم دگر آنجا \r\n* * *\r\n زلف با گوش تو در سرگوشيست * مردم از غيرت سرگوشىها \r\nبه نوشتهء عبد الرزاق بيگ از ابا و اجداد متولى مسجد صاحب‌آباد ( صاحب الامر ) بودند مرحوم تربيت مىنويسد از او ديوانى ديدم قريب به شش هزار بيت ، مشتمل بر قصايد و غزليات ، رباعيات . قصايدش منحصر به مدايح فتح على شاه و عباس ميرزا است و بيشتر\r\n\r\n","description":"","footnote":"","page_name":" 485 ","page_number":545},
  {"content":"\r\n\r\nقطعاتش هم تاريخهايى است كه به فضلا و مشاهير عصر خود موزون ساخته از رباعيهاى اوست :\r\n اى آنكه « صبور » از دل‌وجان زندهء توست * از جرم و گنه مدام شرمندهء توست\r\nگر بد كند او تو با وى از لطف مكن * با بندهء خود آنچه نه زيبندهء توست \r\nاين ميرزا على اكبر صبور غير از على اكبر صبور است كه معاصر حاجى ابو الحسن راجى ( متوفى 1239 ق ) بوده و قطعهء مفصلى در مرثيهء او گفته است .\r\n( نگارستان دارا ، ص 211 - دانشمندان آذربايجان ، ص 226 - 227 )\r\n\r\nصبورى تبريزى\r\nمحمد حسين صبورى فرزند قرابيگ زرگر از شاعران سدهء دهم هجرى قمرى است . به حسن اشعار و مكارم اخلاق و طرز غزل از امثال خود ممتاز بوده است .\r\nدر كتاب مكتب وقوع قول صاحب خلاصة الاشعار چنين نقل شده است :\r\n« در اين ايام كه سنهء هجريه به نهصد و هشتاد و هشت رسيده و اين كمينه به جمع اين خلاصه مشغول است . شعرى بهتر از اشعار وى به اينجانب نرسيده ، و همچو ابيات وى در ميان اشعار شعراى آن طرف ده بيت ديگر نديده ، ابيات خوب خصوصا در طرز غزل و خيالات تازه و افكار بكر بىاندازه سيّما در بيان حالات عشق بسيار دارد . ميان او و مولانا طوفى مؤاخات تمام است » .\r\nامين احمد رازى مىنويسد : خانه‌اش از در و جواهر مانند درياى عمان و كوه بدخشان بوده و صبورى در ثروت سخن از نظم و نثر خواجه تاش زمان خود بود سوار ساعد نظمش به جواهر جزالت ترصيع داشته و خاتم نثرش به فص استعارات زينت مىپذيرفت اين ابيات كه طوق گردن بلاغت و خلخال فصاحت را درخور است اثر دسترنج خيال اوست . . .\r\nدر تذكرهء لطائف الخيال مسطور است كه صبورى زرگر معير نقد سخن و صيرفى جوهر ادراك و فطن بوده والدش قرابيگ زرگر تبريزى است او در عهد شاه‌طهماسب صاحب\r\n\r\n","description":"","footnote":"","page_name":" 486 ","page_number":546},
  {"content":"\r\n\r\nجمعيت بوده با كمال معنوى و صورى ميل به صحبت فضلا و شعرا داشته به كثرت اختلاط ايشان كمال قابليت يافته است .\r\nنسخه‌يى از ديوان او تحت شماره 4667 در كتابخانهء مركزى دانشگاه تهران موجود است . نسخهء بسيار پاكيزه و گرانبهايى است كه به خط شكسته نستعليق خود شاعر به سال 985 در تبريز نگارش يافته و پيداست كه او هم در خوش‌نويسى و هم در نقاشى و هم در تذهيب سرآمد بوده است .\r\nآغاز ديوان :\r\n الهى طوطى باغ محبت كن زبانم را * به غير از وصف جانان و امكن درج دهانم را \r\nاو ضمن مفاخره از هنرهاى خود چنين ياد مىكند :\r\n شها به مدح تو گفتم قصيده‌يى كه ظهير * اگر شنيدى كردى ز شعر استغفار\r\nمرا خداى تعالى به يمن مدح تو داد * فصاحت و نظر و خط و فهم و نطق و وقار\r\nكمينه پايهء من شاعرى و صرافيست * گهرفروش چو من نيست كس در اين بازار \r\n\r\nرساله‌يى در تقويم :\r\nبنا به نوشتهء آقاى منزوى در فهرست نسخه‌هاى خطى « صبورى » مؤلف رساله‌يى در تقويم نيز مىباشد . اين رساله براى پير بداق خان پرناك و به نام شاه‌عباس صفوى ، در چهار فصل نوشته شده است . 1 - در آنچه پيش از شروع تقويم دانستن آن لازم است . 2 - معرفت خصوصيات صفحهء دست راست 3 - احوالاتى كه قمر يا كواكب سته را عارض مىشود . 4 - اختيارات . چنين شروع مىشود :\r\n« حمد و ثناى معبودى را سزاست كه اين جملهء مخلوقات را از براى انسان . . . اما بعد ، بر كافهء انام جمهور خواص . . . »\r\nنسخه‌يى از اين رساله به خط نستعليق سدهء 11 - 12 به‌شمارهء 1 / 4785 در كتابخانهء مركزى دانشگاه تهران وجود دارد . ( فهرست نسخه‌ها ، ج 1 ، ص 267 )\r\nنمونه‌يى از اشعار اوست :\r\n « صبورى » از ادب آخر تو مىرسى جايى * كه جمله نام تو گويند در عراق و عرب \r\n\r\n","description":"","footnote":"","page_name":" 487 ","page_number":547},
  {"content":"\r\n\r\n روم به هند كه دلگيرم از ولايت خويش * اگرچه در همه كشور سپهر يكرنگ است \r\n* * *\r\n تو شعر خويش « صبورى » به ملك هند فرست * كه اين متاع تو باب گهرفروشان است \r\n* * *\r\n به زير سايهء رلف از « صبورى » صراف * مپوش رخ كه نظر پيشهء هنرمند است \r\n* * *\r\n دگر عتاب مكن ، كآخرين وفاى من است * بهانه جويم و خشم تو مدعاى من است\r\nوفا شمرده‌ام از سادگى جفاى تو را * بكن كه هرچه به من مىكنى سزاى من است \r\n* * *\r\n ناله دزديدن « صبورى » تا به كى ، فرياد كن * عشق رسوا گشت و كار از نالهء پنهان گذشت\r\nخضر اگر بيند جمالى را كه در چشم من است * با حيات جاودان مىبايدش از جان گذشت \r\n* * *\r\n قاصد از حيله « صبورى » دگرت داد فريب * باز آن ديده به ره دوختن از يادت رفت \r\n* * *\r\n نيست مگر روز حشر ، جور تو را پرسشى * اى ز خدا بىخبر ، اين همه آزار چيست\r\nچون اثر قرب و بعد ، خون جگر خوردن است * فايدهء عاشقى وصل طلبكار چيست \r\n* * *\r\n قاصد ترحمى كه « صبورى » هلاك شد * بيچاره را تحمل اين انتظار نيست \r\n* * *\r\n\r\n","description":"","footnote":"","page_name":" 488 ","page_number":548},
  {"content":"\r\n\r\n فرياد كه شد پرده‌در راز « صبورى » * دزديده نگاهى كه به صد خون جگر داشت \r\n* * *\r\n بس‌كه در هر طرفى جلوه‌نماى دگر است * دل به جاى دگر و ديده به جاى دگر است\r\nنبود با سر كوى تو برابر كعبه * كعبه جاى دگر و كوى تو جاى دگرست \r\nدر تعريف اسب گويد :\r\n زود رو چون آرزو ، رهوار چون طبع سليم * نيك پى چون بخت مقبل ؛ چون سعادت خوش‌عنان\r\nجنبش او بر قوايم چون فلك بر چار طبع * گردش او را لوازم سبق سرعت بر زمان\r\nبر قضا افشرده پى همچون دعاى مستجاب * بر قدر آورده ره همچون قضاى ناگهان\r\nچون طمع خارا شكاف و چون هنر برچيده ناف * چون امل فربه سرين و چون هوس لاغرميان\r\nبس‌كه مىخيزد سبك در پويه چون شخص خيال * نه ركاب از پاى راكب رنجه ، نه دست از عنان \r\n* * *\r\n اكنون « صبوريا » به سخن دور دور توست * فلك‌فلك به قلزم طبع تو زورقى \r\nاز رباعيات اوست :\r\n وقت است كه پايم از جنون بسته شود * در ديده‌ام اشك لاله‌گون بسته شود\r\nخون در جگرم نمانده ، مشكن مژه را * نشتر چو شكست ، راه خون بسته شود \r\n* * *\r\n دشمن كه گذر بر سر آن كو مىكرد * انديشه ز بيداد تو بدخو مىكرد\r\nدى شد ز فريبى ز تو چندان مغرور * كامروز به جاى تو ستم او مىكرد \r\n* * *\r\n اى صبر ، عنان دل ناشاد بگير * وى گريه گره شو ، ره فرياد بگير\r\nمحروم من و رقيب محرم تا كى * اى عشق ، سرايت ز هوس ياد بگير \r\n\r\n","description":"","footnote":"","page_name":" 489 ","page_number":549},
  {"content":"\r\n\r\n او بىخبر وز ساده‌لوحى من زار * سويش نروم ، به خود دهم صبر قرار\r\nمحروم ز وصل گشتنم بس نبود * اين طرفه كه فارغ از خودم داند يار \r\n* * *\r\n بزم عجبى است باز و خوش جلوه‌گهى * هركس به فنى در دل او كرده رهى\r\nبيچاره « صبورى » كند از دور همان * آلودهء صدهزار حسرت نگهى \r\n* * * در فرهنگ سخنوران از او به خطا تحت عنوان صنوبرى تبريزى نيز ياد شده است .\r\n( هفت اقليم ، ج 3 ، ص 246 - 247 - لطائف الخيال ( نسخهء عكسى ) - دانشمندان آذربايجان ، ص 227 - 228 - مكتب وقوع ، ص 269 - 277 - فهرست دانشگاه تهران ، ج 14 ، ص 3615 - 3616 ، ص 3827 - فهرست نسخه‌ها ، ج 1 ، ص 367 - فرهنگ سخنوران ، ص 332 ، ص 342 )\r\n\r\nصبورى تبريزى\r\nحسين فرزند على ، متخلص به « صبورى » از شاعران و خوشنويسان سدهء سيزدهم هجرى قمرى بود . براى استنساخ دواوين شعرا به استانبول رفت و به سال 1269 در آنجا وفات يافت مؤلف هدية العارفين مىنويسد كه ديوانش مشتمل بر اشعار فارسى و تركى است .\r\nتخلص وى در قاموس الاعلام و دانشمندان آذربايجان « صبور » قيد شده است .\r\n( هدية العارفين ، ج 1 ، ص 329 - دانشمندان آذربايجان ، ص 227 )\r\n\r\nصحاف تبريزى\r\nحاجى حسين صحاف بسال 1290 شمسى در تبريز به دنيا آمد تحصيلات خود را در مكتب‌خانه انجام داد . از جوانى شروع بسرودن شعر نمود ، ديوانش در حدود « چهل‌هزار » بيت است كه بيشتر آنها به زبان تركى آذربايجانى است وى در سال 1315 به استخدام اداره فرهنگ درآمد و در سال 1337 بازنشسته شد . مردى متدين بود به استاد شهريار ارادت داشت از آثار او ( كواكب المصائب ) ، ( گلشن شهداء ) ، ( دهه عاشورا ) كه هر سه در مصائب ائمه اطهار ( ع ) نوشته شده ، به چاپ رسيده است صحاف در دوم شهريورماه سال 1364 به\r\n\r\n","description":"","footnote":"","page_name":" 490 ","page_number":550},
  {"content":"\r\n\r\nرحمت ايزدى پيوست . از اشعار اوست :\r\n\r\nكشف راز\r\n دلم ز روزنهء ديده ، ديده باز كند * كه تا نگه برخ يار دلنواز كند\r\nبه جويبار محبت نشسته مردم چشم * به صد نياز تماشاى سرو ناز كند\r\nبه گوش او كه سر زلف سر فروبرده * ز تيره‌بختى من قصهء دراز كند\r\nبيك نظاره كه ديده است زاهد ابرويش * تمام عمر بمحراب از آن نماز كند\r\nرسيد دوش به گوش از نواى چنگ و رباب * ترانهء كه بعشاق كشف راز كند\r\nهرآن‌كه عافيت خويش را طلبكار است * ز مهر روى بتان بايد احتراز كند\r\nبرون نمىشود اقبال خود ز شيرازه * بتار زلف تو « صحاف » اگر طراز كند \r\n\r\nغزل\r\n خيمه زد بر حرم دل ، شه فرزانهء عشق * پر ز آشوب و فتن گشت حرم‌خانهء عشق\r\nلشكر عقل برون تاخت ز سرحد كمال * منهزم گشت بيك حملهء مردانهء عشق\r\nعشق را كاخ بلنديست كه هرگز نرسد * عقل را راه به خلوتگه شاهانهء عشق\r\nسر نه پيچد ز پيمان وفا روز ازل * جرعه‌يى هركه بنوشيد ز پيمانهء عشق\r\nعيب بر عاشق مجنون مكن اى مفتى شهر * عاقل آن نيست زند طعنه بديوانهء عشق\r\nهمچو من پاى ز سر هيچ ندانى بجهان * گر تو يكدم گذرى بر در ميخانهء عشق\r\nعاشقان را چه غم از سوز چو پروانه كه خود * سوزش شمع بود ز آتش پروانهء عشق \r\n\r\n","description":"","footnote":"","page_name":" 491 ","page_number":551},
  {"content":"\r\n\r\n به سراپردهء وحدت نبود راه وجود * عارفى كو ؟ كه شود محرم كاشانهء عشق\r\nقصر فردوس برين را به جوى مىنخرد * آنكه شد با دل‌وجان طالب ويرانهء عشق\r\nحاصل تخم عمل كى برد آن‌كس كه نكشت * از ره عاطفه در مزرع دل ، دانهء عشق\r\nمرتبت بين كه بگيسوى خم اندر خم حور * زينت و زيب و شرف مىرسد از شانهء عشق\r\nكلك مشكين گهربار « صحاف » است كه زد * نقش زرين به سردفتر افسانهء عشق \r\n\r\nصدر اسكويى\r\nامير صدر الدّين محمد اسكويى با سه برادرانش : امير قمر الدّين محمود و امير نظام الدّين احمد و ابو المحارم از بزرگان دربار شاه‌طهماسب صفوى بودند صدر اسكويى هم طبع شعر داشت ، و هم خط نسخ و نستعليق را خواب مىنوشت . وى هنگام تأليف تحفهء سامى ( 957 - 968 ) در حال حيات بوده . از اوست :\r\n تا چو گل خندان تو را در روى هر خس ديده‌ام * غنچه‌وار از رشك آن بر خود بسى پيچيده‌ام « 1 » \r\n( تحفهء سامى ، ص 57 - 58 - روز روشن ، ص 73 - دانشمندان آذربايجان ، ص 303 )\r\n\r\nصدر تبريزى\r\nصدر الدّين محمد ( فرزند ملا رضا متخلص به شفاى تبريزى ) از ادبا و سخنوران سدهء 13 ه . ق . است . در علوم شرعى و فنون ادبى و لغت عربى يد طولايى داشت و تحصيل علم و ادب را اول در خدمت والد ماجد و بعد از آن در عتبات عاليات از آقا سيد مهدى بروجردى و\r\n\r\n\r\n","description":"","footnote":"\r\n( 1 ) - در روز روشن اين بيت به نام امير فخر الدّين محمد ثبت شده است .\r\n","page_name":" 492 ","page_number":552},
  {"content":"\r\n\r\nآقا سيد على مجتهد و ساير علماى عظام كرد . در اطلاع از مسايل شرعيه و آگاهى از فنون ادبيه بىنظير بود .\r\nصاحب نگارستان دارا مىنويسد : « مؤلف فقير را از ايام قديم با والد لازم التعظيم ايشان دوستى و يكدلى و محبت و و داد به سرحد كمال بود و با ايشان نيز آشنايى و مودت و يگانگى دور از ملال و خارج از افسردگى و كلال دارم » .\r\nطبعى موزون و نظم و نثرى باحلاوت به پارسى و عربى دارد .\r\nاز اوست :\r\n انيس الصب فى الحب العناء * فليس عن العناء له الغناء\r\nفان شئت احينى او شئت فاقتل * فعيش الصب و الموت سواء\r\nايا مرضى الهوى موتوا بغمّ * فداء الحب ليس له دواء \r\nفرهنگ عباسى : ابن يوسف در فهرست كتابخانهء سپهسالار ضمن معرفى اين كتاب مىنويسد . . . يقين پيدا مىكنيم كه مؤلف فرهنگ عباسى همين صدر الدّين مىباشد و مؤلف نگارستان از اين فرهنگ وى خبر نداشته كه در كتاب خود آن را ياد نكرده است .\r\nاز ديباچهء آن معلوم مىشود كه اين كتاب در تاريخ 1225 ق . به امر نايب‌السلطنه عباس ميرزا تأليف يافته و مشتمل بر لغات فارسى و موافق حروف آخر كلمات مرتب شده و لغات مترادف را در ذيل يكى از مشاهير آنها ذكر نموده است و در ترتيب كتاب گويد :\r\n ترتيب كتاب من چنين است * اى عدل تو در زمانه ظاهر\r\nاز فصل بگير حرف اول * وز باب بگير حرف آخر \r\n( نگارستان دارا ، ص 106 - دانشمندان آذربايجان ، ص 228 ، ص 370 - فهرست كتابخانهء سپهسالار ، ج 2 ، ص 224 - 226 )\r\n\r\nصراف تبريزى\r\nحاجى رضا متخلص به صراف از سخنوران تبريز و مردى عاشق‌پيشه و بىآزار بود . انجمن ادبى لنكرانى بيشتر اوقات در خانهء او تشكيل مىيافت وى از غايت علاقه بر علم و ادب برادر خود ميرزا جعفر صراف را از كسب و كار بازارى منع و براى اكمال فضل و دانش به عراق عرب روانه كرد و وى در محضر شيخ هادى تهرانى تحصيل نمود و در سلك علما درآمد .\r\n\r\n","description":"","footnote":"","page_name":" 493 ","page_number":553},
  {"content":"\r\n\r\nصراف به سال 1325 ه . ق . وفات يافت . شادروان حاجى محمد نخجوانى در تاريخ فوت او ماده تاريخ : ( مرد صراف سخن - 1325 ) را ساخته و مرحوم تربيت از سالك تبريزى ماده تاريخى به تركى آذربايجانى آورده و صفوت نيز در داستان دوستان دو بيت عربى در تاريخ فوت او انشا كرده است .\r\nمثنوى تهذيب الاخلاق وى به سال 1344 ق . در تهران و به سال 1334 ق . در تبريز به چاپ رسيده است . و ديوان اشعارش مشتمل بر قصايد و غزليات و مراثى به فارسى و تركى آذربايجانى به سال 1344 ق . و 1313 ش . در تبريز و سال 1334 ش . در تهران طبع شده است .\r\nنمونه‌يى از اشعار اوست :\r\n ز جمع نوخطان خوش‌خط و خالى كرده‌ام پيدا * ز خيل مهوشان ابرو هلالى كرده‌ام پيدا\r\nبت داود صنعت ، عيسوىمذهب ، ملك‌فطرت * سليمان‌حشمت و يوسف‌جمالى كرده‌ام پيدا\r\nنهال نااميدى عاقبت اميد بار آرد * بدين اميد من هم نونهالى كرده‌ام پيدا\r\nنشستم با قد همچون كمان اندر كمين آخر * به تير غمزه صيدافكن غزالى كرده‌ام پيدا\r\nز جان گر كاستم بر عشق افزودم بسى شادم * به حمد اللّه كزين نقصان كمالى كرده‌ام پيدا\r\nنه تنها من سپردم دل به چين طره‌اش كآنجا * هزاران همچو خط آشفته‌حالى كرده‌ام پيدا\r\nچو « صراف » از دل ديوانه‌اى غافل چه مىخواهى * در اين ديوانگى جاه و جلالى كرده‌ام پيدا \r\n* * *\r\n مىبرد نالهء زارم به فلك زارى دل * بين چه‌ها مىكشم از دست گرفتارى دل\r\nعاقبت خون شود از ديده برآيد بيرون * گر نيايد غم عشق تو به غمخوارى دل \r\n\r\n","description":"","footnote":"","page_name":" 494 ","page_number":554},
  {"content":"\r\n\r\n گله از نرگس بيمار تو دارم نه ز تو * تاكنون هيچ نپرسيده ز بيمارى دل\r\nاهل عالم همگى مست ز هم‌صحبت مست * شده سرمستى « صراف » ز هشيارى دل \r\nاز اشعار تركى صراف :\r\n چشم سيه يار ، دل پيريلن اوينار * آهوى خطا ديدييه باخ شيريلن اوينار\r\nآئينه‌ده اوز عكسينه ياريم اولوب عاشق * صورتگره باخ چكدوغى تصويريلن اوينار \r\n* * *\r\n معشوقه ده چون عشوه و ناز اولماسا اولماز * عاشقده او دور عجز و نياز اولماسا اولماز\r\nدرويشوم اى شه منه بير مرحمت ايله * شاهشته اگر بنده‌نواز اولماسا اولماز\r\nزاهد دئمه آخر ندو بو عشق مجازى * بيچاره حقيقتده مجاز اولماسا اولماز \r\n* * *\r\n اى جوان پير اولاسان يا خشى منى پيرائله دون * قوجالارتك بو جوانليقدا زمين‌گير ايله‌دون\r\nبو سينيق سينه‌مه ووردون نه گوزل سنگ جفا * ايوين آباد اولا ويرانه‌نى تعمير ايله‌دون \r\n( دانشمندان آذربايجان ، ص 230 - رجال آذربايجان در عصر مشروطيت ، ص 108 - 110 - داستان دوستان ، ص 45 - 46 - ديوان صراف )\r\n\r\nصفاى تبريزى\r\nميرزا فضل على آقا مولوى فرزند حاجى ميرزا عبد الكريم ( ملاباشى آذربايجان ) فرزند ميرزا ابو القاسم و او فرزند ميرزا محمد ايروانى اصل تبريزى مسكن در سيزدهم جمادى الاولى سال 1278 در تبريز تولد يافت و بعد از تحصيل صرف و نحو و معانى و بيان و بديع و عروض و قافيه و رياضيات ، در خدمت ميرزا محمد حسن زنوزى فقه و اصول را فراگرفت و نزد والد دانشمند خود به تحصيل تفسير و كلام پرداخت و بعد به قصد تكميل معلومات به عتبات عاليات مشرف و به درجهء اجتهاد نايل گشت و به سال 1307 ه . ق . به تبريز برگشت و به تدريس فقه و اصول و تفسير پرداخت . محفل وى مرجع استفادهء فضلا بود تا در سال\r\n\r\n","description":"","footnote":"","page_name":" 495 ","page_number":555},
  {"content":"\r\n\r\n1324 ه . ق . به نمايندگى مجلس شوراى ملى برگزيده شد و در سال 1326 ق . كه به دستور محمد على شاه قاجار مجلس به توپ بسته شد و آزادىخواهان مورد شكنجه قرار گرفتند خانه وى نيز به غارت رفت و به سال 1336 هجرى قمرى براى معالجه به اروپا رفت و چندى در استكهلم و لندن و برلين اقامت كرد و چون معالجات مؤثر نيفتاد شب چهارشنبه سلخ جمادى الاولى هزار و سيصد و سى و نه در برلين بدرود زندگى گفت و طبق وصيت وى در گورستان مسلمين آنجا مدفون گرديد .\r\nدر سنگ قبرش اين عبارات نوشته شده است :\r\n« قال اللّه تعالى فى الحديث قدسى لا إله إلّا اللّه حصنى فمن دخل حصنى امن من عذابى . وفات نمود عالم ربانى ميرزا فضل على تبريزى ايرانى ابن عالم صمدانى و عارف سبحانى ميرزا عبد الكريم ملاباشى آذربايجان طاب ثراه در شب چهارشنبه سلخ جمادى الاول سال يك هزار و سيصد و سى و نه مطابق يك هزار و نهصد و بيست و يك ميلادى » « 1 »\r\nميرزا محمد عليخان مولوى از نوادگان اين شادروان شرح حال جامعى در حق وى نوشته و در مجلهء يادگار سال چهارم شماره 6 و 7 انتشار داده و به تمام جهات زندگانى وى اشاره كرده است .\r\nعلامهء قزوينى در بيست مقالهء خود اشاره‌يى به سفر برلين و انجمن ايرانيان و هويت اعضاى آن كرده و دربارهء فضيلت ميرزا فضل على مىنويسد :\r\n« از فضلاى مبرز اين انجمن يكى مرحوم ميرزا فضل على مجتهد تبريزى وكيل سابق آذربايجان بود كه فى الحقيقة در ادبيات عربى او را صاحب يد طولى بل يد بيضا يافتم » .\r\n\r\nتاليفات او :\r\n1 - احكام الاراضى الخراجية 2 - احكام ربا و بعضى تجربيات آن 3 - الاستصحاب 4 - امر الآمر مع العلم بانتفاء الشرط 5 - حاشيهء رياض المسائل سيد على طباطبايى 6 - حدائق العارفين ، جلد اول آنكه در عقل و جهل است در سنهء 1324 ه . ق . در تبريز چاپ شده است 7 - ديوان اشعار عربى و فارسى 8 - رياض الازهار كه مانند كشكول و متفرقات است ( در دو مجلد ) 9 - سفرنامه اروپا 10 - شرح قصيدهء عينيهء سيد اسماعيل حميرى 11 - كليد دانش در\r\n\r\n\r\n","description":"","footnote":"\r\n( 1 ) - تاريخ وفاتش در دانشمندان آذربايجان به خطا 1337 قيد شده است .\r\n","page_name":" 496 ","page_number":556},
  {"content":"\r\n\r\nصرف پارسى 12 - مصباح الهدى فى حقيقة التقية و البداء 13 - منجزات المريض 14 - النفح العنبرى فى احوال السيد الحميرى .\r\nوى علاوه بر مراتب علمى و دينى داراى ذوقى سليم و طبع سرشار بود و به هر دو زبان فارسى و عربى شعر مىسرود و « صفا » تخلص مىكرد . در مدح حضرت على ( ع ) گويد :\r\n برخيز ساقيا كه مرا شور ديگر است * سوداى كفر عاشقيم باز بر سر است\r\nدر ده پياله ز آن مى بىغش كه درد وى * بهر مس وجود چو كبريت احمر است\r\nگشته است حال ، ميكده بيت الحرام ما * مستى كنونم از همه طاعات بهتر است\r\nواعظ مكن ممانعتم از طريق عشق * كاين راه يك‌رهى است ز وعظ تو برتر است\r\nتا كى به فكر جنت و كوثر بسر برى * فكر على و آل بهشت است و كوثر است\r\nآن سرور خديو ولايت كه مرو را * از هل اتى به فرق همايونش افسر است\r\nچون كاشته است تخم ولايت « صفا » به دل * با وى ورا چه باك ز ميزان و آذر است \r\nاز رباعيات اوست :\r\n خواهى كه اگر ببينى آيينهء ذات * بنگر ز على ظهور اسماء صفات\r\nانديشهء عقل كى به كنهش برسد * هيهات از اين خام خيالى هيهات \r\nاز غزليات اوست :\r\n زلفت چو از نسيم صبا اضطراب كرد * آغاز اضطراب دل شيخ و شاب كرد\r\nاز عشق عالمى شده آباد ازچه‌رو * ياران ، دل بلاكش ما را خراب كرد\r\nزاهد مزن به پير مغان طعنه از غرور * زهد ريا جهان همه پرانقلاب كرد\r\nتسبيح شيخ آنچه نموده است در جهان * مانند وى كجا نى و چنگ و رباب كرد\r\nاصلاح خويش كن تو « صفا » بهر تو چه سود * زاهد خطا و پير مغان گر صواب كرد \r\nو اين بند از نوروزيهء اوست :\r\n عيد فروردين و جمشيدى و نوروز است باز * داد آيين جوانى را جهان پيرساز\r\nجمعى از تزوير دور و دوستانى اهل راز * مجلسى زين به نباشد غم‌گداز و دل‌نواز\r\nزود بر مجمر بسوزان عود و بربط برنواز \r\n( دانشمندان آذربايجان ، ص 298 - 299 - ريحانة الادب ، ج 2 ، ص 480 - 481 - علماء معاصرين ، ص 120 - 121 - رجال آذربايجان در عصر مشروطيت ، ص 124 - 125 - چهره آذرابادگان در آيينهء تاريخ ايران ، ص 180 - 182 - يادگار سال 4 شماره 6 و 7 )\r\n\r\n","description":"","footnote":"","page_name":" 497 ","page_number":557},
  {"content":"\r\n\r\n\r\nصفايى تبريزى\r\nاز سخنوران اواخر سدهء دهم و اوايل سدهء يازدهم هجرى قمرى تبريز بود به سال 993 ه . ق .\r\nكه آذربايجان به تصرف روميان درآمد « 1 » ناگزير دل از زادگاه خود بركند و در قزوين رحل اقامت افكند .\r\nصاحب تذكرهء ميخانه مىنويسد : مرا در وطن با « صفايى » ملاقات واقع شد . در علم فقه مهارت تمام و در عمل آن جدوجهد بسيار داشت . و در قرائت قرآن مجيد ، قارى تمام عيارى بود و خط نسخ را به غايت خوب مىنوشت ، طرفه‌تر آنكه بااين‌همه هنر ، وجه معيشت خود را از كسب دلاكى مىگذرانيد ، اكثر فضلا و فقها و فصحا و شعرا به دكان او مىرفتند ، خدمت آن جماعت را بىطمع و توقع مىنمود ، و شبها به كتابت كلام ملك علام مشغول مىبود ، وقتى كه مصحفى به مرور ايام به اتمام مىرسانيد آن را به قاريان و حافظانى كه استعداد قرائت و استحقاق آن داشتند تكلف مىفرمود . پيمانهء عمرش در سنهء ست عشر و الف ( 1016 ) در دار الموحدين قزوين پر شد و در مزار شهر مذكورش دفن ساختند . اشعار خوب و ابيات مرغوب از آن فريد زمان خويش بسيار مانده و ليكن بر بياض نرفته و ديوانش ترتيب نيافته است . از اوست :\r\n بادهء وحدت « صفايى » درخور هر كام نيست * وحشيى بايد كه بر لب گيرد اين پيمانه را \r\n* * *\r\n تب در تن من دوش ز حرمان مىسوخت * چون شمع مرا ز سوز دل جان مىسوخت\r\nمن بىخبر و محبّت دوست به جان * آتش زده آشكار و پنهان مىسوخت \r\n* * *\r\n مرا در ديده خون چندان از آن لبهاى مىگون است * كه هر چشمى مرا بر سر مثال رود جيحون است \r\n* * *\r\n\r\n\r\n","description":"","footnote":"\r\n( 1 ) - ر ك : عالم‌آراى عباسى ، ص 223 .\r\n","page_name":" 498 ","page_number":558},
  {"content":"\r\n\r\n تا چند دلا به نفس مزدور شوى * خواهم ز لباس عاريت عور شوى\r\nخود را به شرار آتش عشق بسوز * تا شعله مثال سربه‌سر نور شوى \r\n( تحفهء سامى ، ص 317 - تذكرهء ميخانه ، ص 900 - 901 - دانشمندان آذربايجان ، ص 230 - 231 )\r\n\r\nصفوت تبريزى\r\nمحمد على صفوت در سال 1259 شمسى مطابق 1298 هجرى قمرى در شهر تبريز تولد يافت پدرش شيخ محمّد حسن از وعاظ معروف اين شهر بود . وى علوم ادبيّه و عربيه و فقه و اصول و منطق و حكمت را از محضر علماء و دانشمندانى چون سيد على يزدى و ميرزا على لنكرانى و ميرزا نصير قره‌باغى و آقا ضياء عراقى و سيد ابو الحسن اصفهانى و سيد كاظم عصّار فراگرفت و ازآن‌پس وارد خدمات فرهنگى گرديد و سالها به كار آموزش و پرورش مشغول بود و از سال 1327 شمسى پس از چهل سال فعاليتهاى فرهنگى مجاورت شهر قم را برگزيد و اوقاتش در اين شهر بتأليف آثار ادبى و اخلاقى و تاريخى مىگذشت . تا به سال 1335 شمسى . به رحمت ايزدى پيوست .\r\nصفوت شعر تركى و فارسى و عربى مىسرود و آثار چاپ‌شده‌اش بدين قرار است :\r\n1 - منابع الحكم 2 - دانش و پرورش 3 - شرح حال محمد بن زكرياى رازى 4 - ماء معين يا مباحث دين بضميمهء يادگار قم 5 - كلمات عليه و گوهر دانش 6 - دسته‌گل 7 - گل‌وبلبل 8 - تاريخ فرهنگ آذربايجان 9 - مرآة الاعتبار 10 - داستان دوستان 11 - نعم الرفيق 12 - اثر هزار و يك سخنور 13 - چهارده معصوم ( دو جلد ) 14 - ميزان الانسان ( دو جلد ) 15 - تربيت در اسلام .\r\n\r\nآثار خطى او :\r\n1 - خريطة الفصوص دو جلد ( اين كتاب را بكتابخانهء مجلس تقديم كرده است ) 2 - شرح حال شيخ محمد خيابانى 3 - بيست مقاله يا آه و ناله 4 - ملحقات اثر هزار و يك سخنور .\r\n\r\n","description":"","footnote":"","page_name":" 499 ","page_number":559},
  {"content":"\r\n\r\n\r\nاز اشعار اوست :\r\n\r\nارزش زندگى\r\n مرد حق‌گو هدف تير جفاست * خامشى اسپر صدگونه بلاست\r\nسخنى را كه نه كس باز شنيد * لب به گفتن نكنى باز بجاست\r\nآرى آن‌كس كه نباشد تشنه * نخورد آب اگر آب بقاست\r\nخير از آن جامعه امّيد مدار * كه نه بر علم و خرد قدر و بهاست\r\nخاك بر فرق چنين شهر گرى * كاندر آن مهر و وفا زشت و خطاست\r\nاز لغات آنچه ز قاموس جديد * شده محذوف يكى لفظ وفاست\r\nآنچه امروز نيرزد بجوى * گر ببازار بياريش حياست\r\nبيهده از پى اكسير مرو * گر مراد تو از آن صدق و صفاست\r\nكار هر پيشه‌ور و شحنه و شيخ * همگى حيله و تزوير و رياست\r\nهركه دارد شرف و نفس و ادب * عاطل و باطل بىچون‌وچرا\r\nرادمردى كه ره راست رود * طعنه‌ها مىشنود از چپ و راست\r\nهمه جا خانهء ظلم است و ستم * اى خدا خانقه عدل كجاست\r\nدى همىگفت يكى سوخته دل * مقصد از هستى ما رنج و عناست\r\nصفوت آئين درستى عجب است * ارزش زندگيم يكسره كاست \r\n\r\nبرگ و بر نادانى\r\n نه بروز است فراغت به من از غصّه نه شب * با شب و روز چنين آمده جانم بر لب\r\nكاروانى كه ز صحراى عدم تا بوجود * هم‌عنان بوده از آن تودهء همراه چه سود\r\nنه طبيبى كه نهد بر دل‌ريشم مرهم * نه حبيبى كه در اين غمكده گردد همدم\r\nهردم از سينه رود آه ز ماهى تا ماه * واى خون شد دلم از عصر تمدّن ، صد آه\r\nبا دل‌آزارى و بدخواهى و با كين و حسد * بار اين قافله مشكل كه به منزل برسد\r\nاز بد حادثه وز فتنهء اين عصر دريغ * به پناهى نگرائيد كسى جز سوى تيغ \r\n\r\n","description":"","footnote":"","page_name":" 500 ","page_number":560},
  {"content":"\r\n\r\n\r\nدد بهتر از آدمى بد\r\n اين سخن از من بيادگار نگهدار * اى كه حريصى به جمع كردن گوهر\r\nلب ز بدخلق مردوار فروبند * گوش همىدار از شنفتن آن كر\r\nگر بتوانى كه خوب و زشت بسنجى * ارزش خود را بسنج باش هنرور\r\nخويش بيارا بدانچه عقل پسندد * دو ركن از خود هرآنچه مكرُه و منكر\r\nاطلس زربفت نيست زيور انسان * حسن خداداد را چه زينت و زيور\r\nخاصيتى نام داده مر گل و مل را * سركه نگويند بر گلابِ معطّر\r\nبىاثر و رنگ و بو شراب نباشد * آب نريزند جاى باده بساغر\r\nخاصيت جان آدمى چو ندارى * ديو بود بىشك از تو برتر و بهتر \r\n\r\nآئينه و زنگى\r\n زنگى بدهيكل و زشت و سياه * ديد يك آئينه افتاده به راه\r\nگفت ماهست اين و يا خور در زمين * كاين‌چنين تابان و روشن باشد اين\r\nور نه اين خورشيد باشد يا قمر * بىگمان از گنج شاهست اين گهر\r\nاز زمين برداشت آن را با شعف * گفت گنج شايگان آمد به كف\r\nچون در آئينه نمود آن دم نظر * شد ز فرط زشتى خود باخبر\r\nدر كراهت صورتى مانند غول * هركس از ديدار او باشد ملول\r\nبانگ زد كه نرّه‌غول زشت‌رو * بر چنين صورت نزيبد جز تفو\r\nچون چنان بودى بدور انداختند * رايگان دادند از كف باختند\r\nناصحان آئينه ، مردم زنگيند * اهل دل صفوت بدين‌سان مىزيند\r\nهركجا روشن‌دلى بينى و راد * زنگى و آئينه را آور به ياد\r\nكس نبيند روى خود را بىمدد * خويشتن‌بينى رها كن تا ابد \r\n( سخنوران نامى معاصر ج 3 ، ص 176 - 178 )\r\n\r\n","description":"","footnote":"","page_name":" 501 ","page_number":561},
  {"content":"\r\n\r\n\r\nصوفى تبريزى\r\nمحمد صالح متخلص به « صوفى » از سخنوران روزگار شاه‌عباس دوم است محمد عارف شيرازى صاحب تذكرهء لطائف الخيال « 1 » ( مؤلفهء 1076 - 1078 ) اين بيت را به نام او ثبت كرده است :\r\n اى عزيزان گر صداى بال مرغى بشنويد * مرغ روح ماست در پرواز بر گرد شما \r\n( لطائف الخيال ( نسخهء عكسى ) - دانشمندان آذربايجان ، ص 217 )\r\n\r\nصوفى تبريزى\r\nمير محمد على از بذله‌سنجان تبريز بود . از اوست :\r\n بس‌كه از پيكان ناز او مشبك شد تنم * سايه‌ام از رهگذارش همچو دام افتد به خاك \r\n( روز روشن ، ص 398 - دانشمندان آذربايجان ، ص 237 )\r\n\r\nصهباى تبريزى\r\nميرزا عبد الغفار از سخنوران نيمهء اول سدهء دوازدهم هجرى قمرى است . قانع تتوى او را از نجباى تبريز معرفى كرده و نوشته است كه همراه نواب رضى محمد خان در بلده آمد به تمام حرمت بسر مىبرد ، به مناصب و خدمات عمده و فوجداريهاى پرگنات معيشت مىكرد نسبت دامادى با ديوان فضائل على خان درست كرد و همين‌جا اواخر عهد نواب سيف اللّه خان ( 1137 - 1142 ه . ق ) از صهباى كل من عليها فان نوش كرد و رخ در نقاب خاك كشيد . از اوست :\r\n\r\n\r\n","description":"","footnote":"\r\n( 1 ) - مرحوم تربيت در چند مورد از جمله ( ص 166 ، ص 192 دانشمندان آذربايجان و ذيل همين صوفى تبريزى ) به خطا « بقايى تفرشى » را مؤلف لطائف الخيال معرفى كرده است . براى اطلاع بيشتر رجوع شود به تاريخ تذكره‌ها ، ج 2 ، ص 620 .\r\n","page_name":" 502 ","page_number":562},
  {"content":"\r\n\r\n خدا به هركه نداده‌ست ، خلق هم ندهد * كشد هميشه مصور برهنه عريان را \r\nدر واقعهء كربلا گويد :\r\n هلال نيست ، ز بس دست زد به سر عيسى * شكست ناخن نورانى از يد بيضا\r\nز كربلا سخنِ هيچ‌كس شنيده نشد * كه همچو ابر سراپا ز گريه ديده نشد \r\n( مقالات الشعراء ، ص 366 - 367 )\r\n\r\nصيرفى تبريزى\r\nاز شاعران سدهء دهم هجرى قمرى است . صاحب مجمع الخواص مىنويسد در تبريز مقابل ميدان كشتىگاه به صرافى اشتغال داشت و يك چشمش معيوب بود . شعرا نيز در آنجا گرد آمده هنگامهء شعر را گرم مىساختند و ازاين‌جهت مشار اليه صورت ملك‌الشعرايى به خود مىگرفت و اگر شاعر غريبى مىآمد ره‌آورد را در پاى تخت وى به ياران تقديم مىكرد .\r\nاز قضا روزى « ميرصنعى نيشابورى » براى امثال و اقران خود شعر مىخواند مولانا اعتراض ناموجهى كرد و هرچند « مير » جوابهاى موجهى داد سودمند نيفتاد مير اين بيت « لسانى » را خواند :\r\n من مىِ بىغش و ارباب مروَّت بىذوق * زر من خالص و صراف سخن نابينا \r\nسام ميرزا از او تحت عنوان « صيرفى كور » ياد كرده و نوشته است كه در شعر و اداى شاعرى خسرو و سعدى و حافظ را از غايت خودبينى به خاطر نمىآورد .\r\nاو با مولانا فانى و معروف تبريزى مصاحبت داشت و در وادى سخنورى تتبع خواجه آصفى مىنمود . مردى پاكيزه‌روزگار بود و اوقات خود را به عبادت و رياضت صرف مىكرد .\r\nبه اين مطلع خواجه آصفى :\r\n دردى كه دل ز دست تو مىكرد مىكند * بر دل چگونه دست نهم درد مىكند \r\nچنين جواب گفته است :\r\n نامرد پيش تيغ تو رو زرد مىكند * تيغ تو فرق مرد ز نامرد مىكند \r\n\r\n","description":"","footnote":"","page_name":" 503 ","page_number":563},
  {"content":"\r\n\r\nاز اوست :\r\n به باد نيستى در داد عشقت خاكساران را * به رقص آورد مهرت همچو ذره شهر ياران را \r\n* * *\r\n دمى كه از تو به دل ناوك ستم ديدم * هزار مرتبه پيكان به روى هم ديدم\r\nسواد عمر مرا خط كشيده است اجل * چو بر صحيفهء رويش خط رقم ديدم\r\nبه كوه و دشت چو مجنون و كوه‌كن گشتم * نه در عرب چو تو شوخى ، نه در عجم ديدم\r\nچو غنچه سربه‌گريبان كشيده جمعى را * ز تنگى دهنش روى در عدم ديدم\r\nاگرچه در سر كويش فتاده بسيارند * چو « صيرفى » به رهش اوفتاده كم ديدم \r\n( تحفهء سامى ، ص 261 - مجمع الخواص ، ص 269 - 270 - دانشمندان آذربايجان ، ص 240 - 241 )\r\n\r\nضياى تبريزى\r\nضياء الدّين يوسف فرزند مولانا حاجى تبريزى در خدمت مقيم خان ابهرى بوده و از شعراى سده يازدهم هجرى قمرى است\r\n( مجلهء پارس دورهء اول شمارهء 4 - 1 صفحه 70 )\r\n\r\nضياء الدّين تبريزى\r\nشيخ ضياء الدّين تبريزى از شاعران اواخر سدهء هفتم و اوايل سدهء هشتم هجرى قمرى است . به سال 713 درگذشته و در چرنداب مدفون است . مؤلف هفت اقليم مىنويسد كه\r\n\r\n","description":"","footnote":"","page_name":" 504 ","page_number":564},
  {"content":"\r\n\r\nوى مستجاب‌الدعوه بود و با وفور زهد و تقوى گاهى زبان به شهد شعر شيرين مىساخت .\r\nدر دانشمندان آذربايجان به نقل از تاريخ گزيده رباعى معروف صاين الدّين تبريزى :\r\n « دوش اين دلم از درد جدايى مىسوخت » \r\nبه او نيز نسبت داده شده است .\r\n( هفت اقليم ، ج 3 ، ص 215 - دانشمندان آذربايجان ، ص 241 - تاريخ نظم و نثر ، ج 2 ، ص 769 )\r\n\r\nطالب تبريزى\r\nميرزا طالب فرزند حاج ميرزا خان كمال بيگ تبريزى از سخنوران سدهء يازدهم هجرى قمرى است . در عباس‌آباد اصفهان ساكن بود پدرش تجارت مىكرد و مشرب درويشانه داشت . ميرزا طالب هم از اكثر علوم خبردار بود اطوار دلنشين و حركات نمكين داشت بعد از فوت پدر اندوخته‌هاى او را خرج كرد و تهىدست شد .\r\nنصرآبادى مىنويسد : الحال به درد فقر و پريشانى ساخته در كمال سازگارى و رضامندى سلوك مىكند و زبان به شكوى و شكايت نمىگرداند و به اين معنى شاكر است .\r\nچنان‌كه خود گويد :\r\n دولت كون و مكان درخور اقبال نديد * اختر طالع ما تعبيهء ديگر داشت \r\nدر ترتيب نظم طبعش خيلى قدرت دارد در جواب تحفة العراقين يك مثنوى ساخته و ساقىنامه‌يى نيز در بحر ساقىنامهء « ظهورى » گفته است .\r\nاز مثنوى اوست :\r\n ماييم مقامران افلاك * محبوس قمارخانهء خاك\r\nسر در سر كار دل نهاده * كونين به داو عشق داده\r\nدر شش‌در شش‌جهت نشسته * از بست و گشاد دهر رسته\r\nدر پنجهء پنج حس مسخَّر * در دامن امهات مضطر\r\nمغلوب مثلث مواليد * از هر دوجهان گزيده تجريد\r\nاز كثرت خلق گشته منفك * از نقش جهان نديده جز يك\r\nز اين تختهء مهرهء خيالى * داريم كمال بىكمالى \r\n\r\n","description":"","footnote":"","page_name":" 505 ","page_number":565},
  {"content":"\r\n\r\n اين طرفه كه كعبتين گردون * نآورده به غير نقش وارون\r\nشطرنجى روز و شب برابر * از روم و حبش كشيده لشكر\r\nهر تفرقه‌يى كه هست با ماست * آسوده‌دلى نصيب اعداست\r\nمحبوس تعيّنات ماييم * رد كردهء كاينات ماييم\r\nآن روز كه اين طلسم بسته‌ست * منصوبهء ما چنين نشسته‌ست\r\nمانده به هزار ديده حيران * در حقّهء جسم و مهرهء جان\r\nاز عشق حقيقى و مجازى * قانع گشته به حقهء بازى \r\n\r\nمناجات :\r\n يا رب به دلى كه نور معنيست * آيينهء طلعت تجلّيست\r\nكز نور حقيقتم خبر ده * بيناييم از ره نظر ده\r\nحسرت‌زدهء لقاى خود كن * آيينهء رونماى خود كن \r\n\r\nخطاب به آفتاب\r\n اى جام جهان‌نماى بينش * جمشيد سواد آفرينش\r\nاى صورت جام و معنى جم * آيينهء رونماى عالم\r\nروشنگر صبح و صيقل ماه * بينايى ديدهء سحرگاه\r\nاز توست در اين بلندايوان * فانوس خيال چرخ‌گردان\r\nبحر از كف همّت تو در جوش * كان از كرم تو خانه بر دوش\r\nاز حكم تو كوه تا كمر بست * رنگ زر و نطفهء گهر بست\r\nدر حجرهء چرخ آبنوسى * هم ماشطه‌اى و هم عروسى\r\nدست تو كشيده از تجمل * دامان نقاب از رخ گل\r\nسبزه خط بندگيت داده است * پيش تو به خاك رو نهاده است\r\nهر لاله كه طرف باغ دارد * از بندگى تو داغ دارد\r\nمهر تو گشوده تا به دامان * پيراهن غنچه را گريبان\r\nقهر تو فكنده است گستاخ * دستار شكوفه از سر شاخ \r\n\r\n","description":"","footnote":"","page_name":" 506 ","page_number":566},
  {"content":"\r\n\r\n هر گل ز تو جسته آبرويى * از حسن تو برده رنگ و بويى\r\nنيلوفر و شنبليد و سنبل * رعنا و بنفشه ، خيرى و گل\r\nزين حجلهء هفت پرده هر هفت * در حجلهء ناز كرده هر هفت\r\nبر حسن تو والهست و مفتون * سرو ليلى و بيد مجنون \r\n\r\nدر تعريف كوه\r\n ابدال‌صفت به خود خزيده * چون منتهيان به حق رسيده \r\nاز ساقىنامه اوست :\r\n الهى به مستان صهباى عشق * به مجنون‌نهادان صحراى عشق\r\nبه نازك‌قبايان گل‌پيرهن * به آيينه‌سازان لطف بدن\r\nبه هموارى دشت افتادگى * به رعنايى نخل آزادگى\r\nبه شوقى كه كام روان مىدهد * به نازى كه منت به جان مىنهد\r\nكه پيمانه‌ام راز اندازه بيش * تهى ساز از خويش و پر كن ز خويش \r\nغزل :\r\n شاهراه عشق را باشد عصا افتادگى * غايت مطلب خموشى ، مدعا افتادگى\r\nنونهال گلشن قدسى و ما خاك رهيم * از تو ناز و گردن‌افرازى ، ز ما افتادگى\r\nجاده‌ها بر ره ز نعل واژگون افكنده‌ايم * مطلب ما مبهم است از پيش‌پاافتادگى \r\n* * *\r\n بااين‌كه بتان شكوهء ما گوش نكردند * جرمى كه نكرديم فراموش نكردند\r\nآغوش گشاديم برين كبك خرامان * يك جلوه به اندازهء آغوش نكردند \r\nرباعى :\r\n اى خلق تو بر خلق عيان از ره عين * موقوف شفاعت تو جرم كونين\r\nآنجا كه شفاعت تو باشد ، ترسم * از خلق حسن بگذرى از خون حسين \r\n( تذكرهء نصرآبادى ، ص 125 - 127 - دانشمندان آذربايجان ، ص 244 - 245 - الذريعة ، ج 9 ، ص 637 )\r\n\r\n","description":"","footnote":"","page_name":" 507 ","page_number":567},
  {"content":"\r\n\r\n\r\nطالب تبريزى\r\nابو طالب تبريزى ، شاعر و طبيب ( مقتول به سال 1014 ) . وى در تبريز در خانواده‌اى اصيل و سرشناس تولد يافت ، طب و ادب را همان‌جا فراگرفت و آنگاه به قزوين رفته ، به طبابت پرداخت ( اوحدى ، 150 ؛ تربيت ، 243 ) ، ولى چندى بعد ظاهرا به سبب آشفتگيهاى ناشى از مرگ شاه‌طهماسب اول صفوى ( 984 ق / 1576 م ) به زادگاهش مراجعت كرد و مدتى ملازم حمزه ميرزا بود . بعد از فترت تبريز ( 993 ق ) در اواخر سلطنت سلطان محمد خدابنده دوباره به قزوين بازگشت و در ميدان سنگ آنجا مطبى داير نمود و غالبا با ياران سخنور خود مجالس شعر ترتيب مىداد . چندى نگذشت كه به دربار شاه‌عباس اول راه يافت و در 998 ق كه شاه ، برادرزادهء خود حيدر ميرزا را به استانبول مىفرستاد ، ابو طالب را نيز جزء همراهان او كرد . حكيم به مصاحبت سلطان مراد سوم كه خود شاعر بود و « مرادى » تخلص مىكرد . سرافراز شد و مورد احترام و نوازش او قرار گرفت . در نتيجه ، شاعر كه اوضاع آن ديار را با طبع خود سازگار ديده بود ، از آستانهء ولىنعمت روگردانيد و با عثمانيها دوستى به هم رسانيد و به خدمت جعفر پاشا محافظ قلعهء تبريز درآمد . روزى در مجلس جعفر پاشا سخنان ناخوشايندى درباره صفويه بر زبان او گذشت و پس از آنكه تبريز در 1012 ق / 1603 م به دست سپاهيان شاه‌عباس مجددا فتح شد ، به سعايت بدخواهان و به فرمان شاه در 1014 ق كشته شد .\r\nابو طالب در شعر « طالب » تخلص مىكرد . از اشعارش نمونه‌هايى در تذكره‌ها ، از جمله عرفات اوحدى و تذكرهء ناظم تبريزى آمده است ، ولى در هيچ‌يك از منابع شناخته شده از ديوان اشعار و يا ساير آثار ادبى و علمى او يادى نشده است .\r\nتقى الدّين كاشانى تذكره‌نويس معاصر ابو طالب و مؤلف خلاصة الاشعار و زبدة الافكار ، شرح حال او را به رشتهء تحرير درآورده است . نيز به ملاقاتش با ابو طالب در اوايل سلطنت شاه‌عباس اول در قزوين اشاره كرده است . از شاعران ، كمال الدّين شيخ ابو الفضل معروف به چلبى بيگ و متخلص به « فارغ » ، غياث دراز يزدى ، حسن بيگ مقيمى ، و طوفى تبريزى با وى معاشرت و مصاحبت بيشترى داشته‌اند\r\n\r\n","description":"","footnote":"","page_name":" 508 ","page_number":568},
  {"content":"\r\n\r\nاين اشعار در جنگ شماره 2763 متعلق به كتابخانهء مرحوم حاجى محمد نخجوانى به نام وى ثبت شده است :\r\n در فرقت تو زنده نه از سخت‌جانيم * جان از كمال ضعف نيايد به لب مرا \r\n* * *\r\n سرايت بين محبت را كه با صدگونه بىمهرى * چو مىبيند ز دورم مىشود تغيير حال او را \r\n* * *\r\n بىهمرهى غمزهء خونريز او اجل * مشكل كه صرفه‌يى برد از جان سخت ما \r\n* * *\r\n « طالب » نداشت تاب نگاه تو روز وصل * پوشيد چشم و دادن جان را بهانه ساخت \r\n* * *\r\n خويش را زنده به اين حال از آن مىخواهم * كه مرا هركه ببيند هوس او نكند \r\n* * *\r\n دل را كى آن طاقت بود كز فكر جانان بگذرد * با يك جهان لب‌تشنگى از آب حيوان بگذرد\r\nمن راه هجران را به خود هرگز نمىدادم ولى * آتش ره خود واكند چون در نيستان بگذرد \r\n* * *\r\n يار با غير و غم عشق در آغوشم بود * مرگ صد بار به از زندگى دوشم بود \r\n* * *\r\n بازم از افسون زبان‌بند تمنا كرده‌اى * خوش در بىطاقتى بر روى ما وا كرده‌اى\r\nچون توانم از تو دل برداشتن اى غم كه تو * ترك عالم از براى خاطر ما كرده‌اى \r\n( مآخذ مذكور در دايرةالمعارف بزرگ اسلامى ( مقالهء نگارنده )\r\n\r\n","description":"","footnote":"","page_name":" 509 ","page_number":569},
  {"content":"\r\n\r\n\r\nطالب تبريزى\r\nميرزا ابو طالب خان از نويسندگان و سخنوران تبريزى اصل و اصفهانى مسكن سدهء 12 هجرى قمرى بود . پدرش حاجى محمد بيگ خان تبريزى در عهد نادر شاه از اصفهان به هندوستان رفت و ابو طالب به سال 1165 هجرى قمرى در لكهنو پا به عرصهء زندگى نهاد و در آنجا نشو و نما يافت عبد اللطيف شوشترى مؤلف تحفة العالم كه با وى معاشر و محشور بوده در كلكته ملاقاتش كرده و او را به استغناى طبع و استقلال مزاج ستوده و چنين نوشته است :\r\n« ميرزا ابو طالب خان بن بيگ خان تبريزى اصفهانى ، والد او در عهد نادر شاه به هند افتاده در لكهنو ماند و از او همين يك فرزند ذكور به وجود آمد ذهنى رسا و فطرتى عالى و بسى بزرگ‌منش و پسنديده اقبال است . از به دو شعور در حجر تربيت اعاظم و هوشمندان قزلباشيه تربيت يافته و به سخن‌سرايى و سخن‌سنجى رغبتى تمام دارد و مورخى بىنظير و نكته‌دانى بىمانند است ، قصورى كه در سخن‌سرايى دارد ، به فهم سخنان نيكو تدارك آن كرده به حافظهء قوى بسيار از اشعار مشكلهء قدماى شعرا را چون خاقانى و انورى و امثال ذلك از بر دارد و به سرانگشت فكرت دقيق مواضع مشكله را حل نموده است تذكرة الشعرايى دارد كه مقدار فهم و سليقه‌اش از آن هويدا است در صحبت و گرمى مجلس بىمانند است در سر كار آصف الدوله ، به استعداد ذاتى ترقى نموده در سلك امراى عظام منسلك گرديد ، ارادهء تفويض نيابت خود را به او داشت اشخاصى كه در پايهء آن كار بودند در شكست كار او كوشيدند تا او را از آن اراده بازداشتند و وى را به تدريج مضمحل ساختند و از نظر انداختند آن بلندهمت به كلكته آمده اقامت نمود پس از چندى به عزم سياحت عالم به انگلستان رفت و در آنجا از پادشاه ذى جاه و از امرا و اعاظم عزت و احتشام يافت اكنون ( 1216 ه . ق ) روزگارى به عزت دارد . مكتوبى از او از فرنگ رسيده ورود انگلستان و سلوك پادشاه و اعاظم را با خود نگاشته بود با من يگانه و دوست بىهمال و بيشتر اوقات را در كلكته با من بسر مىبرد و از صحبت روان‌پرور خويش محظوظ مىداشت در مردى و مردانگى و شجاعت و اخلاق پسنديده به كمال و در استقلال مزاج و استغنا قدوهء امثال است هرچه\r\n\r\n","description":"","footnote":"","page_name":" 510 ","page_number":570},
  {"content":"\r\n\r\nفلك بر وفق مرام نگرديد او به مذلت و مسكنتش تن درنداد و گردن به قلادهء منت و احسان اماثل و اقران ننهاد و با احدى از دنياداران فروتنى نكرد از روز مفارقت پيوسته در ياد دل اخلاص منزل اخلاق آن نيكوبنياد را فراموش نمىكند رزقنا اللّه فى اشرف الاماكن لقائه » ص 291 - 292 .\r\n« طامس و ليم بيل » هم كه از معاصران او بود چنين مىنويسد :\r\nميرزا ابو طالب خان لندنى پسر محمد بيگ خان بود ، چون در سنهء هزار و دو صد و سيزده هجرى قمرى مطابق سنهء 1899 عيسوى از راه درياى شور به ولايت فرنگ رفته بود از آن سبب او را لندنى مىگفتند . بعد از مراجعت از آن سفر كه در سنهء 1218 هجرى قمرى اتفاق شده كتابى موسوم به « مسير طالبى فى بلاد افرنجى » در وقايع سفر فرنگ تصنيف نموده و در سنهء 1220 هجرى قمرى مسافر ملك عدم گرديد . مؤلف حسب خواهش پسر او ميرزا يوسف باقر اين دو تاريخ در وفات او گفته :\r\n رخت سفر چو بست « ابو طالب » از جهان * هوش و حواس عالميان از دماغ رُفت\r\nهاتف ز غيب با دل‌افگار ناگهان * از بهر سال فوت « دو صد باره آه » گفت « 1 » \r\nايضا :\r\n برفت چون ز جهان « ميرزا ابو طالب » * دو ديده در غم مرگش به بحر اشك نشست\r\nبگفت هاتف غيبى ز بهر تاريخش * كه بود سال وفاتش هزار و دوصد و بيست \r\nوى ظاهرا در كلكته به رحمت ايزدى پيوسته است . مرحوم تربيت تاريخ فوت پدر او را سال 1180 ه . ق . و خود او را به خطا 1221 قيد كرده است .\r\n\r\nآثار ابو طالب :\r\nصاحب رياض الوفاق مىنويسد :\r\nآن گوهر بحار دقيقه‌يابى در جامعيت فنون فضائل و كمالات مشهور و به استقامت فكر و جودت ذهن مسلم جمهور بود . طبعى به حكمت آشنا و زبانى به سحر بيانى گويا و در شعر و شاعرى رغبتى رسا داشت چنان‌كه تذكره‌يى از كلام شعراى نامدار موسوم به\r\n\r\n\r\n","description":"","footnote":"\r\n( 1 ) - تعميهء اين تاريخ « دل‌افكار » است يعنى كاف كه عدد آن بيست است و با « دو صد آه » كه هزار و دويست است جمعا 1220 مىشود .\r\n","page_name":" 511 ","page_number":571},
  {"content":"\r\n\r\nخلاصة الافكار تسويد نموده در آن از منظومات خود غير از چند رباعيات درج نفرموده از آن است در وصف قحط سال :\r\n امسال وجود دانه از قلت آب * چون جنس وفا به دهر گشته ناياب\r\nچندان‌كه به مرگ دوست هم دانهء اشك * مشهود نمىشود به چشم احباب \r\n1 - خلاصة الافكار در 1206 - 1207 ه . ق . تأليف و در تاريخ تذكره‌ها چنين معرفى شده است : « تذكرهء عموميست در ذكر چهارصد و نود و دو شاعر قديم و جديد كه تقسيم به يك مقدمه دربارهء شعر فارسى و قواعدى كه در ذكر تذكره‌نويسى بايد ملحوظ داشت و بيست و هشت حديقه در ذكر سيصد و نه شاعر متقدم و متوسط و متأخر ( هر حديقه براى يك حرف ) و يك ذيل در ذكر نام و ثبت بيتى چند از يك‌صد و شصت شاعر كه در نظر مؤلف مجهول الحال بوده‌اند ، و يك خاتمه در احوال بيست و سه تن از معاصران و خود مؤلف .\r\nابو طالب خان در اين كتاب از هر نوع شعرى آورده است ، ولى مثنوى نسبت به ساير اقسام شعر بيشتر است . از كتب منثور و مكاتيب و منشآت صاحبان تراجم نيز آنچه دستياب شده است مسطور داشته ، و با آنكه منتخبات على قلى خان واله مؤلف رياض الشعراء را نپسنديده و بر او خرده گرفته است ، در نقل تراجم و اشعار از كتاب وى استفادهء بسيار كرده است .\r\nچنين آغاز مىشود : « لآلى منثور سپاس و ستايش به استحقاق نثار دامن كبرياى ناظمى تواند بود كه . . . الخ » .\r\nو بدين دو بيت مؤلف انجام مىپذيرد :\r\n چشمم كه بسان ابر نيسان گريد * تنها نه بر آن نوگل خندان گريد\r\nبىمنظر خوب آن انيس يكتا * بر حال بد خويش دوچندان گريد \r\nتاريخ شروع و ختم آن را نيز در پايان كتاب چنين آورده است :\r\n « گل بىخار و گنج بىرنج است » ( 1207 ) * سال تاريخ اين خجسته‌نگار\r\nور تو از مبدأش بخواهى ، گو * « جمع يك جا خلاصة الافكار ( - 1206 ) « 1 » \r\nبر روى هم مىتوان گفت اين تذكره به داشتن برخى اطلاعات سودمند - گرچه\r\n\r\n\r\n","description":"","footnote":"\r\n( 1 ) - حرف « تاء » را كه ملفوظ هم هست « ها » گرفته و عدد چهارصد را پنج به حساب آورده ، و اين خلاف قاعده است ( تاريخ تذكره‌ها ) .\r\n","page_name":" 512 ","page_number":572},
  {"content":"\r\n\r\nدر بسيارى جاها ، مختصر - دربارهء سرايندگان زبان و اشتمال بر نمونه‌هاى شعرى آنان ، ممتاز است و از تذكره‌هاى بسيار سودمند به حساب مىآيد ، اما گلچين معانى ضمن بررسى تحليلى اين اثر به پاره‌اى از اشتباهات آن اشاره كرده و اظهار داشته است كه تقريبا « آنچه ابو طالب خان در اين تذكره دربارهء شعرا نوشته ، بىاعتبار است و اين قسمت از تذكرهء او را با « ذيل » آن به كلى بايد حذف كرد . . . ، ولى خاتمهء آن اصيل و معتبر است »\r\n2 - رساله‌اى در علم اخلاق ، حدود 4 صفحه .\r\n3 - رساله‌اى در مصطلحات موسيقى ، در 3 صفحه .\r\n4 - رساله‌اى در علم عروض و قافيه ، در 2 باب .\r\n5 - رساله‌اى در فنون طب ، در حدود 30 صفحه . اين اثر ، نوشته‌اى است كوتاه از مقولهء مطالب مخزن‌الادويهء عقيلى خراسانى .\r\n6 - لب السير و جهان‌نما ، تاريخ مختصر عمومى جهان و زندگىنامهء گروهى از شخصيتهاى تاريخى و شرح كوتاهى از تاريخ عصر جديد اروپا و آمريكا كه ابو طالب آن را در 1208 ق 1794 م در 4 باب به نام آصف الدوله تأليف كرده است : باب اول ، در احوال انبياء ؛ باب دوم ، در وقايع خلفا ؛ باب سوم حاوى زندگىنامهء فلاسفهء يونان و روم ، صحابهء پيامبر اكرم ( ص ) و تابعين و علما و شعراى اسلام ؛ باب چهارم ، در شرح احوال سلسله‌هاى مشرق زمين كه معاصر خلفا بوده ، يا پس از آنان تشكيل شده‌اند . بخشى از اين باب به راجه‌هاى هند ، شاهان دكن و كشمير و بعضى پادشاهيهاى ديگر اختصاص يافته است 4 - رسالهء يادشده و لب السير به آخر غالب نسخه‌هاى خطى خلاصة الافكار منضم شده است . نسخه‌هاى مستقلى هم از لب السير در پاره‌اى از كتابخانه‌ها يافت مىشود .\r\n7 - تصحيح ديوان حافظ . ابو طالب خان ذيل شرح حال حافظ شيرازى در خلاصة الافكار ، گزارش مىدهد كه به پيشنهاد يكى از آشنايان انگليسى خود ، از روى 12 نسخهء خطى ، ديوان را تصحيح و در اواسط 1206 ق در 1200 نسخه به چاپ رسانده است اين چاپ ديوان حافظ بايد نخستين يا يكى از نخستين چاپهاى ديوان حافظ باشد .\r\n8 - تفضيح الغافلين . ابو طالب خان اين كتاب را كه شامل وقايع روزگار آصف الدوله محمد عليخان است ، در 1211 ق به سفارش سرگرد ريچارد سن انگليسى نوشته و در آن اوضاع سياسى و اجتماعى هند دوران آصف الدوله را به تصوير كشيده و نابسامانيهاى\r\n\r\n","description":"","footnote":"","page_name":" 513 ","page_number":573},
  {"content":"\r\n\r\nاقتصادى و فعاليتهاى عوامل شركت هند شرقى را گزارش كرده است . اين كتاب در 1302 ق / 1885 م توسط هوى به انگليسى ترجمه و با عنوان « تاريخ آصف الدوله » در الله‌آباد هند منتشر شد . متن فارسى اين كتاب را عابد رضا بيدار تصحيح و در 1343 ش . در دهلى منتشر كرد .\r\n9 - ديوان . از ابو طالب شمارى قصيده ، غزل و رباعى باقى مانده كه نسخه‌اى از آن در موزهء بريتانيا موجود است . ابو طالب بسيارى از سروده‌هاى خود را در خلال بعضى از آثار ديگرش گنجانده است . زبان شعر او فارسى ناب ايرانى نيست و تأثير فارسى هندوستانى و پاره‌اى انحرافات از دستور زبان فارسى اصيل در آن به چشم مىخورد .\r\n10 - معراج التوحيد ، رساله‌اى است منظوم در علم نجوم با مقدمه‌اى به نثر كه ابو طالب آن را به خواهش دوستى در 1219 ق 1804 م تصنيف و به ابو الفتح سلطان محمد صفوى اهدا كرده است .\r\n11 - مسير طالبى فى بلاد افرنجى ، معروف‌ترين اثر ابو طالب ، در 3 جلد شامل شرح سفرهاى پنج‌سالهء وى به اروپا و افريقاست . ابو طالب پس از بازگشت به كلكته ، يادداشتهاى سفر خود را در 1219 ق به صورت سفرنامه‌اى تنظيم كرد و نام مسير طالبى فى بلاد افرنجى بر آن نهاد .\r\nمسير طالبى كتابى است مفصل ، شيرين و خواندنى و شايد بتوان آن را يكى از بهترين سفرنامه‌هاى ايرانيان در سده‌هاى اخير شمرد . اطلاعاتى كه او دربارهء زندگى ملتها ، آداب و رسوم ، معمارى شهرها ، كتابخانه‌ها ، تماشاخانه‌ها و كارخانه‌هاى كشورهايى كه از آنها ديدن كرده بود ، به دست مىدهد ، ارزش تاريخى زيادى دارد . وصفهاى او از لندن - كه او بيش از 2 سال را در آن سپرى كرده - از همه مفصل‌تر است . از تركيبها و اصطلاحاتى كه در اين اثر به كار رفته ، تأثير لهجهء فارسىزبانان هند به خوبى مشهود است . از ويژگيهاى ديگر مسير طالبى اشتمال آن بر انبوهى واژه و تركيب از زبانهاى اروپايى است كه ابو طالب چون معادل فارسى براى آن نداشته ، عينا آنها را در گزارشهاى خود آورده است .\r\nپيش از چاپ متن فارسى مسير طالبى ، چارلز استوارت آن را در 1810 م به انگليسى ترجمه كرد و در 2 جلد در لندن منتشر ساخت . اين ترجمه در 1814 م همراه با اضافاتى مجددا چاپ شد . در 1812 م ، ميرزا حسنعلى پسر ابو طالب خان و مير قدرت على ، متن ، دست‌نوشتهء مسير طالبى را ويرايش كرده ، در كلكته به چاپ رساندند . علاوه ، در 1811 و\r\n\r\n","description":"","footnote":"","page_name":" 514 ","page_number":574},
  {"content":"\r\n\r\n1819 م ، ترجمه‌هايى به فرانسه از روى متن انگليسى انجام گرفت و در پاريس منتشر شد .\r\nدر 1813 م ترجمه‌اى در 2 جلد به هلندى و در همين سال ترجمه‌اى به آلمانى در وين به چاپ رسيد . بخش اول مسير طالبى در 1904 م به زبان اردو ترجمه و در مرشدآباد هند چاپ شد . در 1827 م خلاصه‌اى از متن فارسى مسير طالبى كه ديويد مك فارلين ترتيب داده بود ، در كلكته به چاپ رسيد . مسير طالبى در 1352 ش به كوشش حسين خديوجم براى نخستين بار ، اما نه چندان منقّح در تهران چاپ شد . در اين چاپ مجهولات روشن نشده و گفتنيهاى ناگفته بسيار دارد .\r\nاز اشعار اوست :\r\n زهى لندن ؛ و وضع بىمثالش * هم آن آب و هواى اعتدالش\r\nچو مسبارل به خوبى كس نديده * خدا از دست خويشش آفريده \r\nاين مثنوى با ترجمهء انگليسى آن به سال 1807 ميلادى در لندن به طبع رسيده است .\r\n( تحفة العالم ، چاپ حيدرآباد ، ص 291 - رياض الوفاق ، ص 57 - 58 - دانشمندان آذربايجان ، ص 243 - 244 - مؤلفين مشار ، ج 1 ، ص 157 - تاريخ تذكره‌ها ، ج 1 ، ص 564 - 574 ؛ ج 2 ، ص 733 - دايرةالمعارف بزرگ اسلامى ج 5 ، ص 625 - 628 )\r\n\r\nطالبوف تبريزى\r\nحاج ميرزا عبد الرحيم مشهور به طالبوف فرزند استاد ابو طالب نجّار بسال 1250 هجرى قمرى در تبريز زاده شده ولى بيشتر در تمرخان شورهء قفقاز بسر برده است و بسال 1328 قمرى در همان‌جا وفات يافته است . وى در حدود 16 سالگى به تفليس رفت و به تحصيل زبان روسى و ادبيات آن پرداخت و متدرجا نزد رجال و دانشمندان روسيه به درستكارى و راست‌گفتارى - شناخته شد و سپس در تمرخان شوره - دارالحكومهء داغستان اقامت كرد و مورد احترام جميع مسلمانان و جزو ايشان گرديد و خانه‌اش مقصد امرا و علما و اعيان و ملجاء نيازمندان و مستمندان شد .\r\nوى يكى از نخستين نويسندگان فارسى است كه ايرانيان را به تاليف رمانهاى علمى و تآتر و ترجمهء علوم و فنون و هنرهاى زيبا و مكارم اخلاق به زبان ساده آگاه كرد و اين امر روز به روز بر اعتبار و منزلت او نزد همه مىافزود .\r\n\r\n","description":"","footnote":"","page_name":" 515 ","page_number":575},
  {"content":"\r\n\r\nاز جمله تأليفاتش مسالك المحسنين ، مسائل الحيات ، ترجمهء پندنامهء ماركوس ، نخبهء سپهرى در احوالات حضرت رسول ( ص ) ، فيزيك ، تاريخ مختصر اسلام ، هيئت فلاماريون ، سفينهء طالبى ايضاحات در خصوص آزادى ، سياست طالبى قابل ذكرند وى با يوسف اعتصام و على اكبر دهخدا مكاتبه داشته است .\r\nطالبوف طبع شعر نيز داشته از آن جمله است :\r\n گر وطن ما كنون چنان و چنين است * آيهء لا تقنطوا اساس متين است\r\nدشمن ما روس و انگليس نباشد * وحشت ايران نه از يسار و يمين است\r\nجهل و نفاق و طمع ؛ نبودن قانون * مكنت اين ملك را عدوى مبين است \r\n* * *\r\n ميان دو خر بهر جو جنگ شد * لگد زد يكى ديگرى لنگ شد\r\nبرآشفت از زخم و گفتا همى * تو حقا كه خر نيستى ، آدمى\r\nسزا نيست خر خوانمت زان كه خر * نيازارد انباز خود چون بشر \r\nشرح حال طالبوف بطور مفصل در كتاب « از صبا تا نيما » مندرج است .\r\n( يادگار سال 5 شماره 4 - 5 - دانشمندان آذربايجان ص 254 - داستان دوستان ص 53 - 58 )\r\n\r\nطباطبايى تبريزى ( علّامه )\r\nعلامهء بزرگ آقا سيد محمد حسين طباطبايى از مفاخر كشورمان مىباشند زندگىنامهء اين شخصيت علمى و دينى بقلم خودشان كه كاتب صادق و ناظر حاذق در اين امر مىباشند چنين است :\r\n« در سال هزار و دويست و هشتاد و يك شمسى در تبريز در ميان يك خانوادهء علمى بوجود آمده‌ام در سن پنج‌سالگى مادر را و در سن نه‌سالگى پدر را از دست دادم و بمناسبت اينكه كم‌وبيش مايهء معاش داشتيم سرپرست ما ( وصى پدر ) وضع زندگى ما ( من و برادر كوچكتر از خودم كه داشتم ) را به هم نزد و تحت مراقبت و پرستارى يك نفر خادم قرار گرفتيم . كمى پس از درگذشت پدر به مكتب و پس از چندى به مدرسه فرستاده شديم و بالاخره بدست معلم خصوصى كه به خانه مىآمد ، سپرده گشتيم و به اين ترتيب تقريبا مدت\r\n\r\n","description":"","footnote":"","page_name":" 516 ","page_number":576},
  {"content":"\r\n\r\nشش سال مشغول فراگرفتن فارسى و تعليمات ابتدايى بوديم .\r\nآن روزها تحصيلات ابتدائى برنامهء معينى نداشت . همين‌قدر به ياد دارم كه در فاصله ميان 1296 - 1290 كه مشغول بودم ، قرآن كريم معمولا پيش از هر كتاب ديگر خوانده مىشد و كتاب گلستان و بوستان سعدى و نصاب و اخلاق مصور و انوار سهيلى و تاريخ معجم و منشآت امير نظام و ارشاد الحساب را خواندم .\r\nسال 1297 وارد رشته‌هاى علوم دينى عربى شدم و تا سال 1304 به قرائت متون سرگرم بودم . در ظرف همين هفت سال ، در علم صرف : كتاب امثله و صرف مير و تصريف ، و در نحو : كتابهاى عوامل و انموذج و صمديه و سيوطى و جامى و مغنى ، و در بيان : كتاب مطول ، و در فقه : كتاب شرح لمعه و مكاسب ، و در اصول : كتاب معالم و قوانين و رسائل و كفايه ، و در منطق ، كبرى و حاشيه و شرح شمسيه ، و در فلسفه : كتاب شرح اشارات و در كلام : كتاب كشف المراد را خواندم و به همين ترتيب دروس متن ( در غير فلسفه و عرفان ) خاتمه يافت .\r\nسال 1304 براى تكميل تحصيلات خود عازم حوزهء نجف گرديدم و به مجلس درس مرحوم آيت‌اللّه آقاى شيخ محمد حسين اصفهانى حاضر شده يك دورهء خارج اصول كه تقريبا شش سال طول كشيد و چهار سال نيز خارج فقه معظم‌له را درك نمودم و همچنين هشت سال در خارج فقه مرحوم آيت‌اللّه نائينى و يك دورهء خارج اصول معظم‌له حضور يافتم و كمى نيز به خارج فقه مرحوم آيت‌اللّه آقاى سيد ابو الحسن اصفهانى رفتم . كليات علم رجال را نيز پيش مرحوم آية اللّه حجت كوه‌كمرى ( ره ) رفتم .\r\nدر فلسفه نيز به درس حكيم و فيلسوف معروف وقت ، مرحوم آقا سيد حسين بادكوبى موفق شدم . در ظرف شش سال كه پيش معظم‌له تلمّذ مىكردم ، منظومهء سبزوارى و اسفار و مشاعر ملّا صدرا و دورهء شفاى بو على و كتاب اثولوجيا و تمهيد ابن تركه و اخلاق ابن مسكويه را خواندم .\r\nمرحوم بادكوبى از فرط عنايتى كه به تعليم و تربيت اينجانب داشت ، براى اينكه مرا به طرز تفكر برهانى آشنا ساخته و به ذوق فلسفى تقويت بخشد ، امر فرمود كه به تعليم رياضيات پردازم . در امتثال امر استاد ، من در درس مرحوم آقا سيد ابو القاسم خوانسارى كه رياضىدان زبردستى بود حاضر شدم و يك دوره حساب استدلالى از معظم‌له فراگرفتم .\r\nسال 1341 در اثر اختلال وضع معاش ناگزير به مراجعت شده ، به زادگاه اصلى خود\r\n\r\n","description":"","footnote":"","page_name":" 517 ","page_number":577},
  {"content":"\r\n\r\n( تبريز ) برگشتم و ده سال و خرده‌اى در آن سامان به سر بردم كه حقا بايد اين دوره را در زندگى خود دورهء خسارت روحى بشمارم . زيرا در اثر گرفتارى ضرورى به معاشرت عمومى وسيلهء تأمين معاش ( كه از مجراى فلاحت بود ) ، از تدريس و تفكّر علمى ( جز مقدارى بسيار ناچيز ) بازمانده بودم و پيوسته با يك شكنجهء درونى بسر مىبردم .\r\nدر سال 1325 از سروسامان خود چشم پوشيده ، زادگاه اصلى را ترك گفتم و متوجه حوزهء قم گرديده ، بساط زندگى را در آن حوزه گستردم و دوباره اشتغالات علمى را از سر گرفتم و تا سال 1341 روزگار خود را در اين سامان مىگذراندم .\r\nالبتّه هركسى حسب حال خود در زندگى خود خوشى و تلخى و زشت و زيباهايى ديده و خاطره‌هايى دارد . من نيز به نوبهء خود و خاصه از اين نظر كه بيشتر دورهء زندگانى خود را با يتيمى يا غربت يا مفارقت دوستان يا انقطاع وسائل و تهىدستى و گرفتاريهاى ديگر گذرانيده‌ام ، در مسير زندگى در فراز و نشيب‌هاى گوناگونى قرار گرفته‌ام . ولى پيوسته حس مىكردم كه دست ناپيدايى مرا از هر پرتگاه خطرناك نجات مىدهد و جاذبهء مرموزى از ميان هزارها مانع بيرون كشيده به‌سوى مقصد هدايتم مىكند .\r\n من اگر خارم و گر گل ، چمن‌آرائى هست * كه از آن دست كه مىپروردم مىرويم \r\nدر اوائل تحصيل كه به صرف و نحو اشتغال داشتم ، علاقهء زيادى به ادامهء تحصيل نداشتم و ازاين‌روى هرچه مىخواندم نمىفهميدم و چهار سال به همين نحو گذرانيدم . پس از آن يك‌باره عنايت خدايى دامن‌گير شده ، عوضم كرد . و در خود يك نوع شيفتگى و بىتابى نسبت به تحصيل كمال حس نمودم ، به‌طورى كه از همان روز تا پايان ايام تحصيل كه تقريبا هفده سال كشيد هرگز نسبت به تعليم و تفكّر درك خستگى و دلسردى نكردم و زشت و زيباى جهان را فراموش نموده و تلخ و شيرين حوادث را در برابر خود هيچ مىپنداشتم . بساط معاشرت غير اهل علم را به كلى برچيدم . در خورد و خواب و لوازم ديگر زندگى ، به حدّ اقل ضرورى قناعت نموده ، باقى را به مطالعه مىپرداختم . بسيار مىشد ( و به ويژه در بهار و تابستان ) كه شب را تا طلوع آفتاب با مطالعه مىگذراندم و هميشه درس فردا را شب پيش مطالعه مىكردم و اگر اشكالى پيش مىآمد ، با هر خودكشى كه بود حل مىنمودم و وقتى كه به درس حضور مىيافتم ، از آنچه استاد مىگفت قبلا روشن بودم و هرگز اشكال و اشتباه درس پيش استاد نبردم .\r\n\r\n","description":"","footnote":"","page_name":" 518 ","page_number":578},
  {"content":"\r\n\r\nاز آثار مختصرى كه هنگام تحصيل در نجف تهيه كرده‌ام :\r\n1 - رساله در برهان\r\n2 - رساله در مغالطه\r\n3 - رساله در تحليل\r\n4 - رساله در تركيب\r\n5 - رساله در اعتباريّات ( افكارى كه ساختهء خود انسان است )\r\n6 - رساله در نبوات و منامات\r\nاز آثارى كه اوقات اقامت در تبريز تأليف شده :\r\n7 - رساله در اثبات ذات\r\n8 - رساله در اسماء و صفات\r\n9 - رساله در قوّه و فعل\r\n10 - رساله در افعال\r\n11 - رساله در وسائط ميان خدا و انسان\r\n12 - رساله انسان قبل الدنيا\r\n13 - رساله انسان فى الدنيا\r\n14 - رسله انسان بعد الدنيا\r\n15 - رساله در ولايت\r\n16 - رساله در نبوّت\r\n( در اين رساله‌ها ميان عقل و نقل تطبيق شده است ) .\r\n17 - كتاب سلسلهء انساب طباطباييان آذربايجان\r\n18 - منظومه در رسم خط نستعليق\r\nآثارى كه در قم به رشته تحرير درآمده است :\r\n19 - تفسير الميزان كه در 20 مجلد منتشر شده است .\r\n20 - اصول فلسفه ( روش رئاليسم ) در اين كتاب فلسفهء شرق و غرب بررسى شده است .\r\n( در پنج جلد )\r\n21 - حاشيه كفاية الاصول\r\n\r\n","description":"","footnote":"","page_name":" 519 ","page_number":579},
  {"content":"\r\n\r\n22 - حاشيه بر كتاب « اسفار » ملا صدرا كه در 9 جلد منتشر شده است .\r\n23 - وحى يا شعور مرموز ( در ارتباط با مسئلهء نبوّت )\r\n24 - دو رساله در ولايت و حكومت اسلامى ( فارسى و عربى )\r\n25 - مصاحبه‌هاى سال 1388 با پرفسور هانرى كربن مستشرق فرانسوى ، در يك جلد ( تحت عنوان شيعه براى بار دوم اخيرا منتشر گرديد ( پايان نگارش استاد ) .\r\n26 - مصاحبه‌هاى سال 39 و سال 40 با معظم‌له در يك جلد .\r\n27 - رساله‌اى در اعجاز\r\n28 - على و الفلسفة الالهية ( به فارسى نيز ترجمه و منتشر شده است ) .\r\n29 - تشيّع در اسلام .\r\n30 - قرآن در اسلام .\r\n31 - مجموعه مقالات ، پرسشها ، پاسخها ، بحث‌هاى متفرقه علمى . فلسفى كه در مجلات ، مكتب تشيّع ، مكتب اسلام و راهنماى كتاب منتشر شده است .\r\n32 - سنن النبى كه اخيرا با ترجمه و تحقيق توسط آقاى محمد هادى فقهى در 400 صفحه منتشر شده است .\r\n\r\nرحلت :\r\nاين مرد بزرگ الهى ، پس از عمرى خدمت به اسلام و مسلمين و فرهنگ قرآن ، صبح روز يكشنبه 24 آبانماه 1360 شمسى مطابق 1402 ه . ق . به لقاء اللّه پيوست و جهان اسلام و حوزه‌هاى علميّه را عزادار ساخت .\r\nآقاى دكتر عقيقى بخشايشى در كتاب پرمحتواى « مفاخر آذربايجان » جلد اول ، ص 540 - 555 دربارهء اساتيد و شاگردان علامه - ايجاد تحول او در حكمت و فلسفه و . . . مطالب ممتع و مفصلى نوشته‌اند از آن جمله است :\r\n\r\nروش تفسيرى الميزان :\r\n« علامه طباطبايى در پيمودن راه بازگشائى مشكلات و پيچيدگيهاى قرآنى ، روش بسيار مفيد و طبيعى را طى نموده است و آن تفسير قرآن به وسيلهء خود قرآن مىباشد و آن روش\r\n\r\n","description":"","footnote":"","page_name":" 520 ","page_number":580},
  {"content":"\r\n\r\nاين است كه آيات متعددى كه پيرامون يك امر يا موضوع در قرآن مجيد آمده است ، كنار هم ديگر قرار دهيم و مفاهيم و معانى آنها را به همديگر عرضه نمائيم تا برداشت كلى و عمومى از تمام آيات مربوطه به دست بيايد و رهگشاى ما در فهم مقاصد آيات نورانى الهى گردد .\r\nسيرهء مفسران آيات الأحكام قرآن اين بود كه در استنباط يك حكم فقهى ، آيات مقيّده را شاهد تقييد آيات مطلقه قرار داده و آيات خاصّه را سند تخصيص آيات عامّه بدانند ، و نيز در مورد مجمل و مبيّن همين روش را اعمال مىنمودند . مفسّران ادبى قرآن نيز ، همين روش را داشتند . آنان موارد استعمال حقيقت و مجاز ، كنايه ، صراحت ، فصاحت و بلاغت را استقصا و شمارش مىنمودند ، سپس در جاىجاى خويش از آنها استفاده و بهره‌جوئى مىكردند .\r\nعلامه طباطبايى اين روش را تعميم دادند و در هر مورد كلامى ، فقهى ، ادبى و اقتصادى ، همين امر را به كار گرفتند و آيات را در هر موضوعى كنار هم و در مقام تفسير هم قرار دادند و به نتايج مهمّى نيز دست يافتند .\r\nعلامه طباطبايى در اثر آشنايى كامل به مبادى برهان ، و شرايط مقدّمات آن و در اثر آشنائى به عرفان و خطوط كلى كشف و شهود ، و در اثر پيمودن راههاى دشوار تهذيب نفس و تزكيهء روح ، به آسانى مىتوانستند روح كلّى و مسير هدايت الهى را كشف و درك نمايند و ظواهر آيات را با مفاهيم معمولى تطبيق نمايند و اسرار حروف مقطّعه را نيز به اين شكل حلّ نمودند كه حرف مقطعى رمزى است به محتواى سوره و اشاره‌اى است فشرده به مضمون آن .\r\n باش تا صبح دولتش بدمد * كاين هنوز از نتايج سحر است » \r\nاين عالم و عارف ربانى ، همانند اغلب مفاخر دينى و ادبى ، داراى قريحهء شاعرى نيز بودند و اينك نمونه‌يى از سروده‌هايش تيمنا و تبركا نقل مىشود :\r\n همىگويم و گفته‌ام بارها * بود كيش من مهر دلدارها\r\nپرستش به مستى است در كيش مهر * برونند زين جرگه هشيارها\r\nبشادى و آسايش و خواب و خور * ندارند كارى دل‌افگارها\r\nبجز اشك چشم و بجز داغ دل * نباشد بدست گرفتارها\r\nكشيدند در كوى دلدادگان * ميانِ دل و كام ديوارها \r\n\r\n","description":"","footnote":"","page_name":" 521 ","page_number":581},
  {"content":"\r\n\r\n چه فرهادها مرده در كوهها * چه حلّاج‌ها رفته بر دارها\r\nچه دارد جهان جز دل و مهر يار * مگر توده‌هايى ز پندارها\r\nدلى ، رادمردان و وارستگان * نبازند هرگز به مردارها\r\nمهين مهرورزان كه آزاده‌اند * بريزند از دام جان تارها\r\nبه خون خود آغشته و رفته‌اند * چه گلهاى رنگين به جوبارها\r\nبهاران كه شاباش ريزد سپهر * به دامان گلشن ز رگبارها\r\nكشد رخت سبزه به هامون و دشت * زند بارگه گل به گلزارها\r\nنگارش دهد گلبن جويبار * در آيينه‌ى آب رخسارها\r\nرود شاخ گل در بر نيلفر * برقصد به صد ناز گلنارها\r\nدرد پرده‌ى غنچه را باد سام * « هزار » آورد نغز گفتارها\r\nبه آواى ناى و به آهنگ چنگ * خروشد ز سرو و سمن تارها\r\nبه ياد خم ابروى گلرخان * بكش جام در بزم مىخوارها\r\nگره را ز راز جهان باز كن * كه آسان كند باده اسرارها\r\nجز افسون و افسانه نبود جهان * كه بستند چشم خشايارها\r\nبه اندوه آينده خود را مباز * كه آينده خوابست چون پارها\r\nفريب جهان را مخور زينهار * كه در پاى اين گل بود خارها\r\nپياپى بكش جام و سرگرم باش * بهل گر بگيرند پيكارها \r\n* * *\r\n مهر خوبان دل و دين از همه بىپروا برد * رخ شطرنج نبرد آنچه رخ زيبا برد\r\nتو مپندار كه مجنون سرخود مجنون گشت * از سمك تا به سهايش كشش ليلا برد\r\nمن به سرچشمه‌ى خورشيد نه خود بردم راه * ذره‌يى بودم و مهر تو مرا بالا برد\r\nمن خس بىسروپايم كه به سيل افتادم * او كه مىرفت مرا هم به دل دريا برد \r\n\r\n","description":"","footnote":"","page_name":" 522 ","page_number":582},
  {"content":"\r\n\r\n جام صهبا ز كجا بود ، مگر دست كه بود * كه درين بزم بگرديد و دل شيدا بود\r\nخم ابروى تو بود و كف مينوى تو بود * كه بيك جلوه ز من نام و نشان يك جا برد\r\nخودت آموختىام مهر و خودت سوختىام * با برافروخته‌رويى كه قرار از ما برد\r\nهمه ياران به سر راه تو بوديم ولى * خم ابروت مرا ديد و ز من يغما برد\r\nهمه دلباخته بوديم و هراسان كه غمت * همه را پشت سر انداخت مرا تنها برد \r\n* * *\r\n گذر ز دانه و دام جهان و خويش مباز * كه مرغ با پر آزاد مىكند پرواز\r\nبه كوهپايه‌ى « زان » بامداد با ياران * كه دور باد دل پاكشان ز سوز و گداز\r\nچه گويمت كه چه مىگفت باد مشك‌افشان * كه مىگشود به گفتار خود ، هزاران راز\r\nز من نيوش و مياسا در اين دو روز جهان * كه پيش روى تو راهيست سخت دور و دراز\r\nدرختهاى كهنسال « ورس » بر سر كوه * كه ديده‌اند به دامان كوه بس تك‌وتاز\r\nبه گوش هوش شنيدم كه ( ورس ) مىگفتند * كه همچو ناله‌ى نى بودشان نوا و نواز\r\nبسى دميده در اين جويبار سبزه‌ى نغز * بسى شكفته در اين بوستان شكوفه‌ى ناز \r\n\r\n","description":"","footnote":"","page_name":" 523 ","page_number":583},
  {"content":"\r\n\r\n بسى چميده در اين كوهسار كبك درى * بسى رميده بر آن آهوان مشك‌انداز\r\nنشان مهر كه ديده‌ست در سراى سپنج * جهان به كس ننمايد دو روز چهره‌ى باز\r\nهمىبرد پى امروز ، آنچه در ديروز * همىكند به سرانجام ، آنچه در آغاز\r\nبه ساز سوز بهار و خزان شكيبا باش * به تنگناى جهان باش ( ورس ) را انباز\r\nبه هرزه راه مپيما و خويش خسته مساز * كه پيش پاى تو باشد بسى نشيب و فراز \r\n( مفاخر آذربايجان جلد اول ص 540 - 555 - تذكرهء شعراى آذربايجان جلد 3 ، ص 516 - 521 )\r\n\r\nطفيلى تبريزى\r\nدر سدهء دهم هجرى قمرى مىزيست سام ميرزا مىنويسد اصلش از مملوكان جهان شاه پادشاه است . اوقات به دستاربندى مىگذرانيد اين مطلع از اوست :\r\n در باغ ناشكفته نه آن غنچهء گل است * بر چوب كرده گل سر خونين بلبل است \r\n( تحفهء سامى ، ص 253 - دانشمندان آذربايجان ، ص 246 )\r\n\r\nطوطى تبريزى\r\nعبد الحميد ملك پسر مرحوم حاج محسن آقا ملك در شوال 1303 قمرى در تبريز تولد يافته و پس از تحصيل مقدّماتى در اواخر سال هزار و سيصد و هفده قمرى مشغول تحصيل طب شد . در سال 1322 قمرى براى تعقيب تحصيل طب بطهران مسافرت نمود و بعد از پنج سال اكمال تحصيل و كسب اجازه به تبريز مراجعت و مشغول طبابت شد و قبل از جنگ بين المللى اوّل به اراك مراجعت و در آنجا به طبابت مشغول گرديد و چندى هم در تهران\r\n\r\n","description":"","footnote":"","page_name":" 524 ","page_number":584},
  {"content":"\r\n\r\nرحل اقامت افكند و بالاخره در اسفندماه 1334 دار فانى را وداع گفت . دكتر ملك از 13 سالگى به علت يك ماجراى خانوادگى نخستين شعر خود را سروده و از آن تاريخ هروقت فرصتى دست داده غزلى ساخته است و در شعر طوطى تخلص مىكرد . غزليّاتش داراى لطف خاصى است و بالغ بر دو هزار بيت مىشود . دكتر ملك از زمرهء اطباء انسان‌دوستى بود كه تمام دوران زندگى خود را بدون كمترين چشم‌داشتى وقف خدمت بمردم كرد مردم شهرستان اراك گواه صادق اين ادّعايند . نمونه‌اى چند از شعر او :\r\n\r\nگفتگو\r\n مىكنى هر قدر ناز اى سيم‌بر ، خواهم كشيد * هرچه نازت بيش باشد بيشتر خواهم كشيد\r\nبا مصور گفتگوى طرح گيسوى تو بود * گريه‌اش وا گفت من با مشك تر خواهم كشيد\r\nگفتم اندر شكل ابرويش چه فكرى كرده‌اى * گفت شكل خنجر ، امّا تيزتر خواهم كشيد\r\nگفتمش در باب مژگانش چه دارى در نظر * گفت مانند خدنگ تيز پر خواهم كشيد\r\nگفتمش جادوى چشمانش چه خواهى كرد گفت * نقشه‌اى از روىِ سحر مستمر خواهم كشيد .\r\nگفتم از باب دهانش چيست فكرت گفت هيچ * از براى هيچ رنج بىثمر خواهم كشيد\r\nگفتم آخر رنگ لب را با چه آميزى بگفت * لعل را با آب حيوان كرده‌تر خواهم كشيد\r\nگفتمش سازى چگونه آب و رنگ سينه را * گفت رنگ پرتو نور قمر خواهم كشيد\r\nگفتمش فكر كمر را كرده‌يى ، بايد چه كرد * گفت موهوم است او را مختصر خواهم كشيد \r\n\r\n","description":"","footnote":"","page_name":" 525 ","page_number":585},
  {"content":"\r\n\r\n گفتمش عكسى ز « طوطى » در كنار دوست كش * گفت با حالى كه مىخواهد شكر خواهم كشيد \r\n\r\nاى دوست\r\n رفتى اى دوست جسم و جانم سوخت * جسم و جان طاقت و توانم سوخت\r\nغم اشكم ز سوز دل برچيد * كاسهء خشك ديدگانم سوخت\r\nداغ هجران ز بس كبابم كرد * موقع گفتنش زبانم سوخت\r\nراز عشق آن‌قدر نهان كردم * كه دگر مغز استخوانم سوخت\r\nفكر كردم ز عارضت بوسم * آتشين بس‌كه كه بُد لبانم سوخت\r\nطوطى از سوز ناله‌ات آخر * آتشى جست و آشيانم سوخت \r\n\r\nناز مىكشم\r\n شد مدّتى ز دلبر كى ناز مىكشم * ناز بت ستمگر طنّاز مىكشم\r\nيك‌عمر راز عشق نهان داشتم بدل * امروز پرده از سر اين راز مىكشم\r\nتا صبح ناله‌هاى ضعيف جگرخراش * گنجشك‌سان به پنجهء شهباز مىكشم\r\nناخن به زخم سينهء صد چاك تا سحر * شبها چو زخمه بر زبر ساز مىكشم\r\nدل را خبر ز رنگ و رخ دلبران نبود * من اين بلا ز ديدهء غمّاز مىكشم\r\nطوطى ! چو افسر است نگارم ، بدين جهت * بار غمش بدوش چو سرباز مىكشم \r\nوى از مريدان جلال الدّين محمد مجد الاشراف ( متوفى 1331 ه . ق ) از اقطاب سلسلهء ذهبيه بوده ، و در ستايش او غزل و ترجيع و مثنوى سروده كه در كتاب « جلاليه » چاپ شده از اوست :\r\n گرفته لشكر حسن تو آفاق * تويى در ملك دل سلطان عشاق\r\nسحر هاتف چنينم مژده درداد * الا اى « طوطى » خوشخوان عشاق\r\nجلال الدّين محمد مجد الاشراف * گرفته ملك دلها قاف تا قاف \r\n\r\n","description":"","footnote":"","page_name":" 526 ","page_number":586},
  {"content":"\r\n\r\n اى خوش آن آتش كه زد بر جان حبيب * فارغم كرد از فراق و از رقيب\r\nآتشى كز عشق جانان برفروخت * غير مهرش هرچه در دل بود سوخت \r\n( سخنوران نامى معاصر ج 3 . ص 271 - 274 - جلاليه ، ج 2 ، ص 341 - 359 )\r\n\r\nطوفى تبريزى\r\nاز سخنوران سدهء دهم هجرى قمرى است ابتدا به سرّاجى اشتغال مىورزيد و بعد به كيمياگرى پرداخت . صاحب مجمع الخواص در لاهيجان با وى ملاقات كرده و نوشته است :\r\n« اوقاتش را به كيمياگرى مىگذرانيد و در آن فن رساله‌اى هم نوشته بود . . . »\r\nدر شاعرى طبعش در كمال بلندى است ، در طرز غزل تتبع مولانا ضميرى اصفهانى ( متوفى 973 ) مىكرد به جمع‌آورى اشعار ديگران نيز رغبت داشت و به نوشتهء تقى كاشى در خلاصة الاشعار ، تذكرة الشعرايى نيز در نهايت خوبى تأليف كرده و حالات بسيارى از سخنوران سدهء دهم را در آن شرح داده است .\r\nدر كتاب مكتب وقوع ، عين مندرجات خلاصة الاشعار و هفت اقليم و مجمع الخواص و عرفات العاشقين دربارهء « طوفى » نقل شده است .\r\nمؤلف عرفات العاشقين مىنويسد : « تا قريب به اين ازمنه ( 1022 ه . ق ) در قيد حيات مانده ، شاعرى قادر ، نادر ، ماهر ، باهر ، بامزه‌گوى ، سنجيدهء متين ، رزين ، درست‌طبيعت عالىفطرت بود . . .\r\nاما منشأ و موطن و مدفن وى اردبيل است ، چه از آن زمان كه به سبب فترات از تبريز برآمده در آنجا ساكن شده است . . . »\r\nو صاحب تذكرهء لطائف الخيال دربارهء او مىنويسد :\r\n« طوفى تبريزى غواص عمان گهرخيزى و نقاوهء نقود طبع لطايف‌انگيزى بود مشرب عاليش جرعه‌كش خمخانهء معرفت ، اشعار صوفيانهء محققانه‌اش صيقل مرآت دل اهل حقيقت سرآمد شعراى زمان خود بود و وجه معيشتش از زرگرى بهم مىرسيده در كيميا نيز دستى داشته وفات او بعد از واقعهء قتل عام تبريز در اردبيل واقع شده اكثر موزونان آن زمان مثل ملا وقوعى و حسن بيگ عجزى و صبورى و حكيم ابو طالب از شاگردان او بوده‌اند\r\n\r\n","description":"","footnote":"","page_name":" 527 ","page_number":587},
  {"content":"\r\n\r\nديوان غزليات او بيست هزار بيت است » .\r\nآذر بيگدلى ديوان او را ملاحظه كرده است . از اشعارش 316 بيت در خلاصة الاشعار آمده و در جنگ خطى شماره 2763 متعلق به كتابخانهء مرحوم حاجى محمد نخجوانى هم تعداد 226 بيت از اشعارش انتخاب و ثبت شده از اوست :\r\n اى ذات تو را جلوه در آيينهء اسما * ز آن آينه تابنده به صد وجه مسما\r\nاز فرط هويدايى خود از همه پنهان * وز غايت پنهانى خود بر همه پيدا\r\nچون بحر كه با كثرت امواج بود فرد * فرداست همان ذات تو با كثرت اشيا\r\nتا حسن رخت را هوس ديدن خود شد * در هر طرفى آينه‌ها گشت هويدا \r\n* * *\r\n اى نامهء سپاس تو بند زبان ما * گنجينهء ثناى تو درج دهان ما \r\n* * *\r\n اى همچو نامه مهر خطت در سرشت ما * حرف غم تو همچو قلم سرنوشت ما \r\n* * *\r\n همين بس است اثر شعلهء نگاه مرا * كه آفتاب جهان سوز كرده ماه مرا \r\n* * *\r\n تو آن بتى كه اگر پا نهى به خانهء ما * هزار كعبه كند طوف آستانهء ما\r\nبدان رسيده كه جان خانه را كند خالى * ز شوق آنكه قدم مىنهى به خانهء ما \r\n* * *\r\n اى كرده آفتاب رخ همچو ماه را * بر چهره فتنه ساخته خال سياه را\r\nحسن تو راست دست تصرف چنان بلند * كز فرق آفتاب ربايد كلاه را \r\n* * *\r\n نمىداند كسى در وصل قدر دوستداران را * جدايى مىكند ظاهر به ياران قدر ياران را \r\n* * *\r\n تا برگرفت از رخ چون مه نقاب را * از چشم روزگار فكند آفتاب را\r\nروى تو را نظاره كنم در ميان اشك * ديدن در آب خوب بود آفتاب را \r\n* * *\r\n\r\n","description":"","footnote":"","page_name":" 528 ","page_number":588},
  {"content":"\r\n\r\n منم و كوى عشق و خواريها * نااميد از اميدواريها\r\nخوشم از اضطراب عشق كزو * برقرار است بىقراريها \r\n* * *\r\n بيا كه با تو دلم بر وفاى خويشتن است * محبتى كه تو ديدى به جاى خويشتن است \r\n* * *\r\n كس باخبر ز حال دل غافل تو نيست * تو در همه دلى و كسى در دل تو نيست \r\n* * *\r\n بازم شكاف سينه ز تيغ نگاه كيست * روز دلم سياه ز چشم سياه كيست\r\nدل در وفا و عهد تو بستن گناه من * بيگانگى و عهد شكستن گناه كيست\r\nاز راه عهد پاى وفا چون كشيد يار * چشم اميدوارى « طوفى » به راه كيست \r\n* * *\r\n در محبت كى توان جام شكيبايى كشيد * هركه مست عشق شد كارش به رسوايى كشيد\r\nعشق را بيچارگى مىبايد و افكندگى * اين كمان نتوان به بازوى توانايى كشيد \r\n* * *\r\n به نوميدى چنان كرده است عادت نامراد او * كه هرگز آرزوى دل نمىآيد به ياد او\r\nچنانم كرده از خاطر برون آن تندخو « طوفى » * كه گر باشم مراد خاطرش نايم به ياد او \r\n* * *\r\n از حرف تهمتى كه تو آزرده‌خاطرى * « طوفى » خبر ندارد از آنها به جان تو \r\n* * *\r\n سياه روزم از آن چشم سرمه كرده بسى * سياه‌روزتر از من نديده است كسى\r\nدلم به ياد تو در كنج سينه خرسند است * چو بلبلى كه به پاى گل است در قفسى \r\n* * *\r\n\r\n","description":"","footnote":"","page_name":" 529 ","page_number":589},
  {"content":"\r\n\r\n نوميدم از وفاى تو اكنون به غايتى * كز بىوفايى تو ندارم شكايتى \r\n* * *\r\n چنانم در حريم قرب او از ناشكيبايى * كه حسرت مىبرم بر ساكنان كنج تنهايى\r\nكسى كاو در تكلف ماند ، عشق از وى نمىآيد * زبون ننگ و ناموسم ، خوشا رندى و رسوايى \r\n\r\nرباعى :\r\n تا درد بود ، دوا نمىداند عشق * آسودگى از بلا نمىداند عشق\r\nچون شعله به هركجا رسد مىسوزد * بيگانه و آشنا نمىداند عشق \r\n* * *\r\n رفتيم و به دل درد نهانى برديم * از خوى تو آن شكوه كه دانى برديم\r\nديديم دلت ز ما گرانى دارد * رفتيم و ز خاطرت گرانى برديم \r\n( هفت اقليم ، ج 3 ، ص 248 - 249 - مجمع الخواص ، ص 170 - 171 - تذكرهء ناظم ( نسخه عكسى ) - آتشكدهء آذر ، ص 35 - صحف ابراهيم ( نسخهء عكسى ) - شمع انجمن ، ص 280 - 281 - دانشمندان آذربايجان ، ص 247 - 248 - مكتب وقوع ، ص 316 - 324 - تاريخ تذكره‌ها ، ج 1 ، ص 312 - 313 - فرهنگ سخنوران )\r\n\r\nظريفى تبريزى\r\nاز سخنوران سدهء دهم هجرى قمرى است به خرده‌فروشى اوقات صرف مىكرد از اوست :\r\n نه به گريه رحم دارى نه به سينه پاره كردن * مه من نمىتوانم به تو هيچ چاره كردن\r\nچو اسير توست اين دل به دگر بتان چه بندم * منم و دلى كه نتوان به هزار پاره كردن \r\nدر « روز روشن » تخلص وى « ظرفى » قيد شده است .\r\n( تحفهء سامى ، ص 316 - هفت اقليم ، ج 3 ، ص 251 - روز روشن ، ص 418 - دانشمندان آذربايجان ، ص 249 )\r\n\r\n","description":"","footnote":"","page_name":" 530 ","page_number":590},
  {"content":"\r\n\r\n\r\nظهورى تبريزى\r\nاز سخنوران اواخر سدهء دهم و اوايل سدهء يازدهم هجرى قمرى است به تاريخ 1010 در حال حيات بود و از فضلا و مستعدان وقت خود بشمار مىرفت . صادقى افشار او را ديده و به بىآزارى و ملايمت ستوده است . آقا بزرگ ، ظهورى ترشيزى و تبريزى را يكى دانسته ولى در آتشكدهء آذر و شمع انجمن از آن دو بطور جداگانه نام برده شده است .\r\nنمونه‌يى از اشعار اوست :\r\n هنوز اول عشق است پرعتاب مكن * بناى عشق مرا از ستم خراب مكن\r\nچه رشك مىبرى اى دل به كشتگان غمش * تو هم به مقصد خود مىرسى شتاب مكن « 1 » \r\nدر جنگ خطى شماره 2793 متعلق به كتابخانهء مرحوم حاجى محمد نخجوانى اين رباعى به نام وى ثبت شده است :\r\n يا فكر دل فگار مىبايد كرد * يا كشتنم اختيار مىبايد كرد\r\nالقصه از اين بيش ندارم طاقت * يك كار از اين دو كار مىبايد كرد \r\n( مجمع الخواص ، ص 259 - آتشكدهء آذر ، ص 35 - شمع انجمن ، ص 288 - قاموس الاعلام ، ج 4 ، ص 3034 - دانشمندان آذربايجان ، ص 249 )\r\n\r\n\r\n","description":"","footnote":"\r\n( 1 ) - عارف قزوينى گويد :\r\n رسيد هركه ز دزدى به مطلبى « عارف » * « تو هم به مطلب خود مىرسى شتاب مكن » \r\n« عشقى » گويد :\r\n « هنوز اول عشق است اضطراب مكن * تو هم به مطلب خود مىرسى شتاب مكن » \r\n","page_name":" 531 ","page_number":591},
  {"content":"\r\n\r\n\r\nعارف تبريزى\r\nاز سخنوران سدهء يازدهم هجرى قمرى ساكن اصفهان و از معاصران و مصاحبان صايب تبريزى بود و كتابت ديوان او مىكرد . از جمله نوشته‌هاى او بياض بزرگ صايب است كه در تاريخ 1088 تحرير كرده و به نوشتهء تربيت نسخه‌يى از آن در كتابخانهء مدير مجلهء ارمغان موجود بوده است . نصرآبادى مىنويسد كه وى ارادهء هند نمود ولى در راه ، افغانها هرچه داشت به تاراج بردند و او مراجعت كرد و الحال ( 1083 ) در اصفهان است . نمونه‌يى از اشعار اوست :\r\n مىكند مستور صهبا آب و تاب عقل را * مشرق ميناست مغرب آفتاب عقل را \r\n* * *\r\n دوران شرابِ محنت و دردم به جام ريخت * دندان شكوفه‌وار ز باد ز كام ريخت \r\n* * *\r\n ز آب و آينه بيگانه‌وار مىگذرم * ز بس‌كه وحشتم از آشنايى خويش است \r\n* * *\r\n بىتأمل پايهء معنى نمىگردد بلند * مصرع برجستهء سرو از قدم افشردن است\r\nسبك‌سر از ترقى بر جهان سرور نمىگردد * شرر بر آسمان گرمى رود اختر نمىگردد \r\n* * *\r\n ازبس‌كه شد ضعيف ز درد گران تنم * آن قوتم نماند كه پرهيز بشكنم \r\n( تذكرهء نصرآبادى ، ص 392 - 393 - صبح گلشن ، ص 266 - 267 - قاموس الاعلام ، ج 4 ، ص 3039 - دانشمندان آذربايجان ، ص 256 - 253 - فهرست سپهسالار ، ج 2 ، ص 623 )\r\n\r\nعارف تبريزى\r\nميرزا ابراهيم متخلص به « عارف » برادر ميرزا آقاسى تبريزى و از سخنوران سدهء يازدهم ه . ق . است در عباس‌آباد اصفهان ساكن بود . نصرآبادى مىنويسد مدتى قبل از اين ( 1083 )\r\n\r\n","description":"","footnote":"","page_name":" 532 ","page_number":592},
  {"content":"\r\n\r\nبه هند رفت و ازآنجا به مكهء معظمه مشرف گشت و چنان مسموع شد كه اسباب خود را به قصد رضاى الهى به سيدى بخشيد و خودش پريشان‌حال به هند مراجعت نمود و بعد از مدت سهلى درگذشت . از اوست :\r\n از حوادث گرد غم ننشست بر رخسار ما * پاسبان خانه شد كوتاهى ديوار ما \r\n* * *\r\n از طپيدنهاى دل در كلبهء ويرانه‌ام * سقف همچون رنگ برخيزد ز روى خانه‌ام\r\nدر شبستان وفا شب‌زنده‌داران اميد * شمع روشن مىكنند از مى افسانه‌ام \r\n( تذكرهء نصرآبادى ، ص 431 - 432 - صبح گلشن ، ص 268 - قاموس الاعلام ، ج 4 ، ص 3039 - دانشمندان آذربايجان ، ص 17 - 18 )\r\n\r\nعارف تبريزى\r\nحاجى عبد الله متخلص به « عارف » از سخنوران سدهء 12 هجرى قمرى است در آغاز جوانى به هند رفت . با ميرزا محمد على فروغ ( متوفى در 1210 ) گفتگوى شاعرانه داشت بعد از زمانى دل از دنيا برداشت و به لباس درويشى درآمد و در بنارس سكنى گزيد و همان‌جا درگذشت . در روز روشن اين دو بيت به نام او ثبت شده است :\r\n غلام كاكل و خط تو تاج‌دارانند * اسير زلف كمند تو شهسوارانند « 1 »\r\nدو زلف در بر و كاكل به پيچ‌وتاب به سر * به گنج حسن و خطت هر دو مثل مارانند \r\n( روز روشن ، ص 421 - دانشمندان آذربايجان ، ص 253 - الذريعة ، ج 9 ، ص 667 )\r\n\r\n\r\n","description":"","footnote":"\r\n( 1 ) - حافظ فرمايد :\r\n غلام نرگس مست تو تاج‌دارانند * خراب بادهء لعل تو هوشيارانند . \r\nو شاه اسماعيل در تضمين آن گويد :\r\n توان گلى كه خراب تو گل‌عذارانند * اسير بند كمند تو شهوارانند . . . \r\n","page_name":" 533 ","page_number":593},
  {"content":"\r\n\r\n\r\nعالم تبريزى\r\nاز سخنوران سدهء 11 و از شاگردان ميرزا صايب بوده . از اوست :\r\n چه يارى بهتر از كردار نيك‌انديش مىخواهى * چه صنعى بهتر از حسن سلوك خويش مىخواهى \r\n( دانشمندان آذربايجان ، ص 253 )\r\n\r\nعبد الله تبريزى\r\nخواجه مير عبد الله ملقب به « شكرين قلم » فرزند خواجه مير على خطاط معروف سدهء نهم هجرى قمرى است كه واضع خط نستعليق بود عبد الله در زمان حيات پدرش پس از تحصيل حكمت و عرفان نزد وى به فراگرفتن خط پرداخت و در فن خود چنان مهارت پيدا كرد كه نامش در آذربايجان و خراسان و تركستان ورد زبانها شد و شيفتگان اين هنر براى استفاده به مكتبش روى آوردند . حكيم جعفر هراتى و مولانا اظهر از جملهء شاگردان او بودند از تذكره‌نويسان متقدم ، قاضى مير احمد ، نام او را عبيد الله قيد كرده و از متأخران :\r\n« سپهر » تاريخ درگذشتن را 860 ضبط نموده و شادروان دكتر بيانى صحت اين نوشته‌ها را چندان محرز ندانسته است . مؤلف دانشمند « فرهنگ سخنوران » هم در اثر خطاى تذكره‌نويسان او را از سخنوران و خوشنويسان سدهء 12 معرفى كرده است .\r\nمير عبد الله شعر نيز مىسرود صورت قطعه‌يى است كه او به وزير وقت خود نوشته است :\r\n اى وزيرى كه فلك حلقه‌به‌گوش در توست * خود فلك را چه درى بهتر از اين مىبايد\r\nپرتو راى تو را ديد خرد گفت مرا * چه مبارك‌سحرى بهتر از اين مىبايد\r\nتوأمان چون ز غلامان كمربستهء توست * بر ميانش كمرى بهتر از اين مىبايد \r\n\r\n","description":"","footnote":"","page_name":" 534 ","page_number":594},
  {"content":"\r\n\r\n خواست تا جلوه دهد ، وصف تو طاوس ضمير * ليكنش بال‌وپرى بهتر از اين مىبايد\r\nصاحبا خاطر وقاد قدر قدرت تو * با دعاگو قدرى بهتر از اين مىبايد \r\n( امتحان الفضلا ، ج 1 ، ص 53 - 60 - پيدايش خط و خطاطان ، ص 179 - 180 - آثار و احوال خوش‌نويسان ، ج 2 ، ص 352 - تاريخ تذكره‌هاى فارسى ، ج 2 ، ص 601 )\r\n\r\nعبدى تبريزى\r\nدر سدهء 10 ه . ق . مىزيست و به نوشتهء سام ميرزا مردى ديوانه‌صفت بود . از اوست :\r\n آن آه آتشين كه بود در جگر مرا * هر لحظه سوزد آه به نوعى دگر مرا \r\n( تحفهء سامى ، ص 369 - دانشمندان آذربايجان ، ص 268 )\r\n\r\nعتيقى تبريزى\r\nجلال الدّين محمد عتيقى فرزند قطب الدّين از دانشمندان و سخنوران اواخر سدهء هفتم و اوايل سدهء هشتم هجرى قمرى است « 1 » . به انواع علوم و فضائل و كمال آراسته ، فصاحت و بلاغتش بسيار رفيع و در وقت خود مرجع اكابر بود . گويند نسبش به برادر شيخ شهاب الدّين محمود تبريزى مىرسد « 2 » ، اولاد جلال الدّين هميشه معزز و محترم بوده و مناصب عالى\r\n\r\n\r\n","description":"","footnote":"\r\n( 1 ) - آقاى سلطان القرايى مصحح فقيد روضات الجنان در حاشيهء ص 356 اين كتاب مىنويسد : در نسخهء 1 - اسعد افندى در دو موضع نام وى « جلال الدّين عبد الحميد عتيقى » ذكر شده است . در مطاوى احوال رشيد الدّين فضل الله همدانى از روضهء پنجم در تمام نسخ كتاب بدون اختلاف : « جلال الدّين محمد عتيقى » است ، معلوم نشد كدام درست است و نام صحيحش محمد است يا عبد الحميد يا از عتيقيان محمد شخص ديگر است . صاحب ترجمه از كسانى است كه بر « توضيحات رشيديه » تقريظ نوشته در آخر تقريظ مىنويسد « كتبه احفر خلق الله و افقرهم الى عفوه جلال العتيقى احسن الله عاقبته بمنه و جوده و كرمه » .\r\n( 2 ) - نسب عتيقيان تبريز در بياض مؤلف روضات الجنان چنين ذكر شده است : نظام الدّين بن الحميد بن كمال الدّين عتيق بن شرف الدّين عبد الله بن نظام الدّين عبدك بن الخواجا عدة الدّين محمد بن شرف الدّين عبد الله بن كمال الدّين عتيق بن نظام الدّين عبد اللطيف بن بيربدل بن بير فرج بن شهاب الدّين محمود تبريزى بن عبد اللطيف بن الشيخ عماد الدّين محمد بن الشيخ على بن الشيخ يحيى بن الشيخ محمد بن الشيخ شهاب الدّين السهروردى بن عبد الله بن محمد المعروف بعمويه بن عبد الله بن سعد بن حسين بن عاصم بن نصر بن قاسم بن محمد بن عبد الله بن عبد الرحمن بن قاسم بن محمد بن ابى بكر بن ابى قحافة » ( روضات الجنان ، ج 1 ، ص 565 ) .\r\n","page_name":" 535 ","page_number":595},
  {"content":"\r\n\r\nداشته‌اند . خود مولانا هم غالب اوقات در عمارت غياثيهء تبريز كه از ابنيهء خواجه غياث الدّين محمد فرزند خواجه رشيد الدّين فضل الله بوده است وعظ مىفرمودند . فوتش در ربيع الآخر سال 741 هجرى قمرى واقع شده و در چرنداب تبريز رخ در نقاب خاك كشيده است .\r\nوى با خواجه رشيد الدّين معاصر و مصاحب بود و در تاريخ فوت او اين ماده تاريخ را سرود :\r\n رشيد دولت و دين چون رحيل كرد به عقبى * نوشت منشى تقدير او كه ( طالب ثراه ) \r\n- 718\r\nجلال الدّين از جملهء دويست نفرى است كه در تاريخ 706 بر « توضيحات رشيديه « 1 » » تقريظ نوشته و قطعه‌يى از آن را مرحوم تربيت در دانشمندان آذربايجان چنين نقل كرده است :\r\n« به ثناء آن رسائل كه جان معنى و روح رسائل كتب است دبير عطارد بيد احور از زر محلول آفتاب صفحات كيوان لاجوردى را مستغرق گردانيدى و سعد اكبر و اصغر به كف خضيب از دوات تبسّم ماه بر صفحات ميناى آسمان مدايح آن بر بياض بردى ، اگرچه ابكار الهامى و تأييدى احتياج به آرايش هيچ مشاطه ندارد سخنت خود معرّف هنر است . چون نسيمى كه آيد از گلزار\r\nخداوند اين درياى فضل و دانش را از آسيب روزگار مصون و محروس دارد . و آن چشمهء آفتاب داد و دهش را از عين الكمال در پناه جلال خود محفوظ به حق من لا نبى بعده »\r\n( مجموعه تقريظات )\r\nاز او ديوان بسيار بزرگى كه در تاريخ 744 استنساخ شده در كتابخانهء فاتح استانبول به شمارهء 3843 موجود است . سرورى عثمانى 16 غزل از وى برگزيده و در مجموعهء منتخبات خود نقل كرده و نيز در « فهرست ميكروفيلمهاى كتابخانهء مركزى دانشگاه تهران » از مجموعه‌يى به نشانى : ف 108 ، اياصوفيا 2051 ( 209 ) ياد شده است كه در آن ديوان قصايد و غزليات جلال الدّين عتيقى آمده است . ( ص 410 ) و در ص 503 همين فهرست از ديوان غزليات عتيقى نوشتهء عبد الرزاق بن ابراهيم ياد شده است ( 167 ر - 186 ب ) .\r\nدر جنگ شماره 487 كتابخانهء لالا اسماعيل مورخ 741 - 742 نيز در حدود 90 غزل\r\n\r\n\r\n","description":"","footnote":"\r\n( 1 ) - از اين اثر خواجه رشيد الدّين در كتاب دانشمندان آذربايجان ، ص 110 به « مجموعهء تفاسير » ، « مفتاح التفاسير » و در ص 270 به عنوان « تفسير خواجه رشيد الدّين » ياد شده است .\r\n","page_name":" 536 ","page_number":596},
  {"content":"\r\n\r\n( 700 بيت ) از اشعار او آمده است . ميكروفيلم آن هم به نشانهء ف 573 در كتابخانهء مركزى دانشگاه تهران هست و نسخهء عكسى آن را آقاى دكتر رشيد عيوضى در دسترسم گذاشتند .\r\nوى در اشعار خود « عتيقى » تخلص مىكند . از اوست :\r\n اى لبت داده چاشنى جان را * نيست چون تو گلى گلستان را \r\n* * *\r\n ماييم در هوايت جانى و صد ارادت * خسته‌دلى ز سودا با درد كرده عادت \r\n* * *\r\n ما را نه غم جان و نه سوداى جهان است * ما را سر مردن بر آن سرو روان است \r\n* * *\r\n عمر شيرين است آن لبهاش چيزى ديگر است * ماه خوب ، اما رخ زيباش چيزى ديگر است \r\n* * *\r\n دوشم آن سرو در كنار آمد * در برم همچو صد نگار آمد\r\nدم كه از زلف او « عتيقى » زد * همه جان‌بخش مشكبار آمد \r\n* * *\r\n عاشقان قبلهء خود كوى دل آرام كنند * بىدلان غسل قيامت به مى خام كنند \r\n* * *\r\n از خاك كف پايت هر گرد كه برخيزد * جانهاش فروبارد ، دلهاش فروريزد\r\nآن برق كه سوزد عقل از ابر غمت آيد * و آن بوى كه جان بخشد از خاك درت خيزد\r\nسوداى توام در خاك سرمست بخواباند * بوى تو ز خاكم باز ديوانه برانگيزد\r\nاز تو نبرم صد ره چون عود گرم سوزى * دود دلم آيد باز در دامنت آويزد \r\n\r\n","description":"","footnote":"","page_name":" 537 ","page_number":597},
  {"content":"\r\n\r\n اى جان « عتيقى » كى با عشق برآيد عقل * با شاه كجا يا رد هر سفله كه بستيزد\r\nجان از شراب عشقت مست خراب خوش‌تر * بر آتش غم تو دلها كباب خوش‌تر\r\nچون خرده كس نگيرد بر مست اى « عتيقى » * هنگام حشر رفتن مست از شراب خوش‌تر \r\n* * *\r\n اى دل هوس مسجد و ميخانه رها كن * در كوى خرابات رو افسانه رها كن\r\nاين دين و عبادت كه نخواهند پذيرفت * در رهن شراب آر به ميخانه رها كن\r\nاى زاهد اگر جست « عتيقى » سر زلفش * لطفى كن و زنجير به ديوانه رها كن \r\n* * *\r\n گرفت باز دل‌خسته راه ميخانه * ز عشق سلسله زلفى شديم ديوانه \r\n\r\nمثنوى :\r\n در انصاف او تا باز بودى * سماع كبك بانگ باز بودى\r\nبجز مطرب كسى رهزن نبودى * برهنه كس بجز سوزن نبودى\r\nنكردى هيچ آب از سنگ فرياد * قباى گل نگشتى پاره از باد\r\nكبوتر از عقاب آموختى پند * به جان گرگ خوردى ميش سوگند \r\n( تاريخ گزيده ، ص 817 - مجالس النفائس ، ص 329 - روضات الجنان ، ج 1 ، ص 356 - 358 - هفت اقليم ، ج 3 ، ص 226 - 227 - آتشكدهء آذر ، ص 350 - روز روشن ، ص 445 - دانشمندان آذربايجان ، ص 269 - 271 )\r\n\r\n\r\n","description":"","footnote":"","page_name":" 538 ","page_number":598}
  ]