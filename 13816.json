[
  {"content":"\r\n\r\nترجمهء شرح باب حادى عشر\r\nيا\r\nجامع شهرستانى\r\nمحشى\r\nمحسن صدر رضوانى\r\nحق طبع محفوظ محشى است\r\nليتوگرافى كرمانى\r\nقم خيابان انقلاب عشقعلى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبسم الله الرحمن الرحيم\r\nصلى الله عليك يا مولاى يا صاحب الزمان\r\nعجل الله تعالى فرجك الشريف به حق محمد ( ص ) وآله الطيبين الطاهرين\r\nعليهم السلام\r\nالسلطان على بن موسى الرضا\r\nآستان قدس رضوى\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ مقدمه مترجم 
  ]\r\nبسم اللّه الرّحمن الرّحيم\r\nالحمد للّه رب العالمين و الصلاة على محمّد خاتم النبيين و آله الطاهرين و اللعنة على اعدائهم اجمعين الى يوم الدين .\r\nو بعد چنين گويد : بندهء جانى و فانى محمّد على بن محمّد حسين الحسينى المرعشى الشهرستانى كه بر هر عاقلى واجبست به حكم عقل تحصيل علم و معرفت باصول دين خود از روى ادله و براهين قطعيهء عقليه اگرچه بر نحو اجمال باشد . و راهى نيست براى تقليد در اينمقام و عقول كامله سليمه را در اين مقام احتياجى بتعلم در كيفيت استدلال نيست بلكه خود مستقل است در ادراك آن بادلهء قطعيه .\r\nو علماء اعلام رضوان اللّه عليهم براى تذكر عقول ناقصه كتابها تأليف و تصنيف نموده‌اند در كيفيت استدلال بر وجود صانع و صفات او و واجب الوجود بودن او و ظاهر بودن آيات و علامات ثبوت و حقيقت او .\r\nو از جمله كتبى كه در اينباب تأليف شده است كتابيست كه آية اللّه فى العالمين علامهء حلى ( قدس سره ) تصنيف فرموده و محقق كامل فاضل مقداد طاب ثراه آن را شرح نموده بنام نافع ناميده و الحق كتابيست جامع و مانند اسم خود نافع ولى چون بلسان عربى بود و فارسى زبانانرا بهرهء كامل از آن حاصل نميشد لهذا اينحقير به خواهش بعضى از اهل خير و صلاح متصدى ترجمهء آن شدم نه بر وجه اقتصار بر تفسير مجرد الفاظ بلكه مراعات آن را هم دانستم تا نفع آن تام و فائده آن عام باشد .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nو ناميدم آن را بجامع در ترجمهء نافع و از خداوند مسئلت مينمايم كه نفع بدهد به آن ما و جميع بندگانرا و آن را ذخيره قرار دهد براى روز بازپسين انه خير معين .\r\nو اكنون شروع مينمايم در مقصود و ابتدا مىشود اولا بكلام علامه ( قدس سره ) بعنوان مصنف گويد و بعد بتفسير كلام شارح و اگر در مقامى احتياج ببسط زائدى باشد آن را بعنوان مترجم بيان خواهيم نمود .\r\nبنام خدا حمد بيحد ، و سپاس بيقياس خاص يزدانى كه نيازمندى ممكنات بر وجوب وجودش دليل و نظام موجودات بر قدرت و علمش گواه است ، علو شأنش رفيعتر از آنست كه با جسمانيات مشابه شود ، و جلال قدسش منزه‌تر از آنست كه با ناقصات مناسب گردد ، سپاس مينمايم او را بسپاسى كه اطراف زمين و آسمانها را پر نمايد ، و شكر مينمايم او را شكرى بر نعمتهاى بارز و شايعش ؛ و يارى مىطلبم از او بر دفع بديها ، و بر طرف شدن گرفتاريها ، در تمام حالات .\r\nو درود بىشمار بر پيامبرش محمّد ( ص ) صاحب نشانه‌ها ، و دليل‌ها كه بطريقت و شريعت خود ساير كمالات را بسرحد كمال رسانده است .\r\nو سلام دائم : بر آل آنحضرت ( ص ) كه هدايت‌كنندگان خلقند از اشتباهات ؛ و گمراهيها ، آنچنان اولاد ، و جانشينانى ( ع ) كه يزدان پاك آنسروران را : از پليديهاى : ( ذاتى و عرضى ) بر كنار ، و از لغزشهاى : ( علمى و عملى ) باز داشته است ، بنابراين درودهاى پى در پى مخلوقات بر آن بزرگواران باد مانند : پياپى بودن آنات .\r\nاما بعد ؛ يزدان پاك جهان را عبث ، و بيهوده نيافريده تا : ( نعوذ باللّه ) از بازىكنندگان محسوب گردد ، بلكه عالم را به منظور غايت ،\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nو حكمتى آفريده كه در نزد صاحبان نظر ، و اهل بصيرت آن غايت ، و حكمت منظور نظر است ؛ چنان كه يزدان پاك در قرآن مجيد غايت آفريدن خلق را تعيين ، و به آن نيز تصريح ، و فرموده است :\r\n وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ . \r\n( سورة الذاريات آية 56 ) .\r\nترجمه : و نيافريديم جن ، و انس را مگر آنكه بپرستند مرا ، يا بشناسند مرا .\r\nپس اطاعت از منظور پروردگار جهانيان بر هر شخصى كه در رديف صاحبان عقل است واجب است ، و نظر باينكه انجام اين امر بدون معرفت او يقينا بسى دشوار است ، لذا بر هر عارف صاحب تكليف ارشاد گمراهان ، و هشدارى بغافلان ، با تقرير مقدمات قابل فهم ، و روشن لازم است .\r\nو از آنمقدمات مقدمه‌اى است : كه باب حادى عشر ناميده شده و از تأليفات : بزرگ ؛ و پيشواى ما : عالم ، اعلم ، افضل ، اكمل ، سلطان ارباب تحقيق ، استاد صاحبان نظر و دقت ، تقريركننده‌ى مباحث عقليه ، تهذيب‌كننده‌ى دلائل شرعيه ، آيت يزدان در جهان ، وارث علوم پيامبران ، جمال ملت و دين : ابى منصور حسن بن يوسف فرزند على پسر مطهر حلى است ، ايزد يكتا روح او را پاك ، و آرامگاهش را نورانى گرداند .\r\nپس بدرستيكه اين كتاب با اينكه لفظش كم است ولى علم و معنايش زياد است ، و با اينكه از نظر تقرير مختصر است ولى از لحاظ استفاده پرفايده است بهر جهت از زمان سابق درصدد شرح اين باب بوده\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nو مطالبى هم با تقرير دلائل و برهان كه در حل نكات اين كتاب سهم بسزائى داشت به منظور اجابت مسئلت برخى از برادران دينى يادداشت نموده بودم .\r\nاما شغلها و گرفتاريهاى روزمره ، و صدمات روزگار حيله‌گر مرا از اتمام آن باز داشت ؛ زيراكه اين پيش‌آمدها مانع ، و حائل است از اينكه انسان بآرزو ، و مطلوب خود برسد .\r\nسپس در برخى از سفرها با زيادى اشتغالات ، و تشويش افكار اجتماع ، و مذاكره‌اى روى داد ، و در ضمن بعضى از اشخاص جليل القدر از من خواهش نمودند كه مراجعه ، و تجديدنظر در مطالب يادداشتى مزبور نموده ، و آن را باتمام رسانم ، پس درخواست آنان را بجا دانسته ، و تقاضاى آنها را اجابت نمودم ، زيرا كه انجام پيشنهاد اين گونه افراد بر ما لازم است .\r\nبنابراين با كمى سرمايه ؛ و زيادى گرفتارى كه با توانائى در اين كار منافات داشتند وارد به كار شدم ، و الان با درخواست تقرب و يارى از ايزد يكتا شروع بشرح درخواستى نموده و آن را بكتاب نافع روز حشر ، در شرح باب حادى عشر ناميدم ، و نيست توفيق من مگر به خدا ، بر او توكل نموده ، و به او بازگشت مىكنم .\r\nدرهرصورت گويا مصنف اين باب را : در يك مقدمه ، و پنج اصل :\r\n( هفت فصل ) و يك خاتمه ترتيب داده است ، چنان كه طبق آن ذيلا ترجمه مىشود :\r\n* * * *\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nمقدمه\r\nدر بيان وجوب معرفت اصول دين است ، كه در ضمن چند امر بشرح زير ياد مىشود :\r\n\r\nامر اول در بيان وجه تسميه‌ى اين كتاب ؛ و معناهاى وجوب ، و اصول ؛ و دين است :\r\nمصنف گويد باب يازدهم در چيزهائى است كه واجب است بر تمام مكلفين شناختن آنها و آن اصول دينست .\r\nشارح بعد از خطبه گويد : سبب ناميدن مصنف اين رساله را بباب حادى عشر يعنى باب يازدهم آنست كه مصنف مختصر نمود كتاب مصباح متهجد را كه از تأليفات شيخ طوسى رحمة اللّه عليه است در بيان اعمال و عبادات و ادعيه‌ايست كه از ائمه اطهار عليهم صلوات اللّه الملك الجبار وارد شده است و مرتب نمود آن را برده باب و ناميد آن را بكتاب صلاح در مختصر مصباح و چون بر هر عمل‌كننده واجب است كه بداند براى كه كار مىكند و هر عابدى اولا معبود خود را بشناسد و هر خواننده بايد معلوم نمايد كه چه كسرا ميخواند پس مصنف رحمة اللّه اين بابرا بر اين كتاب زياد نمود .\r\nو بايد دانست كه وجوب در لغت به دو معنى استعمال مىشود يكى بمعنى ثبوت و لزومست و باينمعنى است وجوب نماز و روزه و نحو آن .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nو يكى بمعنى سقوطست يعنى افتادن و فرود آمدن قول تعالى  « فَإِذا وَجَبَتْ جُنُوبُها »  يعنى چون پهلوهاى شتران بر زمين افتد از آن بخوريد . و در اصطلاح فقها واجب چيزيرا گويند كه تارك آن مستحق ملامت و مذمت باشد در بعض وجوه .\r\nمترجم گويد چيزى كه متعلق وجوب مىشود گاهى بسبب اختلاف اشخاص يا اماكن يا ازمان از وجوب ميافتد مانند نجات دادن كسى كه در آب افتاده و نزديك غرق شدن رسيده است كه عقل و شرع حكم ميكنند بوجوب آن ولى گاهست كه كسى شنا كردن را نميداند و چنين كس اگر خواسته باشد غريق را نجات دهد خود هلاك شود پس در حق او واجب نباشد و همچنين آنشخصيكه در شرف غرقشدن است اگر كافر حربى باشد واجب نيست نجات دادن او پس نجات دادن غريق در بعضى از وجوه واجب باشد و آن در صورتيستكه غريق صاحب نفس محترمه باشد و نجات‌دهنده شناورى بداند و مانعى در ميانه نباشد و مانند روزهء رمضان كه واجبست بر هر مكلف حاضرى كه مريض نباشد و نحو اينها .\r\nشارح گويد و واجب بر دو قسم است يكى واجب عينى است و آن واجبى را گويند كه ساقط نشود از بعضى بسبب وقوع آن از ديگرى . و دوم واجب كفائيست كه بر خلاف واجب عينى است .\r\nمترجم گويد : واجب كفائى واجبى را گويند كه چون از كسى واقع شد از ديگرى ساقط شود مانند تجهيز ميت از غسل و كفن و نماز و دفن و امثال آن و بالجمله هر فعلى كه غرض وجود آن فعل باشد در خارج و خصوص مكلف معينى منظور نباشد آن را واجب كفائى گويند .\r\nشارح گويد : و معرفت صانع از قسم اولست يعنى واجب عينى است\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nكه از تمام افراد مكلفين خواسته‌اند آن را و از هيچكس ساقط نميشود بسبب شناختن ديگران ، و از اينجهة مصنف فرمود كه واجبست بر تمام مكلفين و مكلف انسانى را گويند كه زنده و بالغ و عاقل باشد پس مرده و كودك و ديوانه مكلف نيستند .\r\nو اصول جمع اصلست و پايه و اساس هر چيزيرا اصل آنچيز گويند .\r\nو دين در لغت بمعنى جزا است ، و باينمعنى است فرمايش حضرت رسول صلى اللّه عليه و إله ( ( كما تدين تدان ) ) يعنى هرچه جزا دهى به همان نحو جزا يا بى ، و مضمون آن را شاعر بنظم درآورده :\r\n از مكافات عمل غافل مشو * گندم از گندم برويد جو ز جو \r\nو در اصطلاح فقهاء بمعنى طريقت و شريعت است و مراد از آن در اينمقام همين معنى است و علم معرفت را اصول دين گويند به جهت اينكه تمام علوم دينيه از علم حديث و تفسير و فقه مبتنى بر آنست و تا معرفت حاصل نشود هيچيك از اينعلوم تمام نشوند زيرا كه تمام اينعلوم متوقفند بر راستگوئى پيغمبر ، و راستگوئى او ثابت نميشود مگر بعد از اثبات وجود كسى كه او را فرستاده است ، و بعد از اثبات صفات ذات او از علم و قدرت و غير اينها ، و بعد از اثبات عدالت او و ممتنع بودن صدور قبيح از او .\r\nمترجم گويد : حديث خبريرا گويند كه از رسول صلى اللّه عليه و إله يا از ائمه وارد شده باشد . و فقه احكامى است كه پيغمبر صلى اللّه عليه و إله از جانب خدا آورده است متعلق بافعال مكلفين . و تفسير علم بمعانى كلام خدا است كه بر پيغمبر صلى اللّه عليه و إله نازلشده . و معلومست كه اولا بايد ثابت شود كه خدائى هست و اينكه عالم و قادر و زنده است و همچنين ساير صفات ثبوتيه او ثابت شود و هم معلوم شود كه كار لغو و بيهوده از او صادر نميشود و بر كسى ظلم\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nنميكند و دروغ نميگويد و گمراهى مردمرا نميخواهد . و تا اين امور معلوم نشود نبوت و رسالت پيغمبر ثابت نميگردد و صدق و راستى سخن او معلوم نميشود . و از اينجهت علم معرفت مقدم شد بر علم شريعت .\r\nشارح گويد : علم اصول علميرا گويند كه در آن گفتگو شود از يگانگى خداى تعالى و صفات او و عدالت او و از نبوت پيغمبران و اقرار به آنچه پيغمبر از جانب خدا آورده و بامامت امامان و معاد .\r\n\r\nامر دوم در بيان دليل عقلى و نقلى است بر وجوب معرفت اصول دين\r\nمصنف گويد : اجماع نموده‌اند تمام علماء بر وجوب معرفت خداى تعالى و شناختن صفات او از ثبوتيه و سلبيه و شناختن چيزهائى كه جايز است صدور آنها از ذات باريتعالى و اموريكه ممتنع است وقوع آنها از او و بر وجوب شناختن پيغمبران و ائمه و تحقق معاد .\r\nشارح گويد : اتفاق نموده‌اند اهل حل و عقد از امت محمّد صلى اللّه عليه و إله بر وجوب شناختن اين امور و اجماع ايشان حجتست باتفاق مسلمين .\r\nاما در نزد اماميه پس به جهت اينكه معصوم ( ع ) در بين ايشان داخلست و قول او حجت است . و اما در نزد غير اماميه پس به جهت چيزيست كه از حضرت رسول صلى اللّه عليه و إله روايت شده است كه فرمود ( ( لا تجتمع امتى على الخطاء ) ) امت من اتفاق و اجتماع نميكنند بر خطا .\r\nو دليل بر وجوب معرفت غير از اجماع دو امر است يكى دليل عقلى است و ديگرى دليل نقليست .\r\nاما دليل عقلى پس بر دو وجه است اول اينكه اختلاف در مذاهب سبب خوفست چون طوايف انسانى مختلفند در عقايد و شخص عاقل چون\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nملاحظهء عقايد مختلفهء ايشانرا نمايد نميداند كه اعتقاد كدام فرقه حق و مطابق با واقع است . و دفع خوف نميشود مگر به تحصيل معرفت از روى دليل و برهان تا بآنسبب يقين حاصل كند و دفع خوف او شود .\r\nو دفع خوف واجبست به حكم عقل زيرا كه آن زحمت و اذيت است بر نفس . چون تا يقين حاصل ننموده و در شك و ترديد است در ترس است كه مبادا آنچه به آن اعتقاد نموده از روى تقليد خلاف واقع باشد و موجب خسران شود و دفع اين اذيت ممكن است . پس به حكم عقل واجب باشد دفع آن .\r\nمترجم گويد : كه از واضحات و بديهيات است كه شخص عاقل خود را بدون جهت و سبب در مقام صدمه و زحمت درنميآورد و اگر صدمه بر او وارد شود تا ممكن است دفع آن را مىكند و اگر نكند عقلا حكم بسفاهت او ميكنند . و صدمه بر نفس شديدتر است از صدمه بر بدن بلكه صدمه بر بدن نيز بر روح وارد مىشود چونكه مدرك آن است و بدن آلتى است براى روح . و هر آنچه وارد شود بر بدن از لذايذ يا آلام مدرك تمام آن روحست و بواسطهء بدن روح متنعم مىشود يا در زحمت ميافتد .\r\nو خوف و ترس از اشد صدماتست بروح كه به اين واسطه از تمام كارها و اعمال خود باز ميماند بلكه تمام اعضاء و جوارح نيز از كارهاى خود باز ميمانند . و ايضا ما بقطع و يقين ميدانيم كه هرگاه شخصى كه متصف است بصفات كامله ادعا كند كه من پيغمبرم از جانب خدا و بر طبق ادعاى خود خارق عاداتى اظهار نمايد پس كسى كه صاحب عقل و شعور است البته خواهد ترسيد از اينكه شايد راست بگويد و ترك متابعت و پيروى او موجب خسران دنيا و آخرت باشد ، و چنين كسى البته در مقام\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nشناختن آنكسيكه پيغمبر ادعاء رسالت از جانب او نموده خواهد برآمد و نخواهد گفت كه من يقين ندارم باينكه چنين كسى كه تو ادعاء رسالت از جانب او مينمائى وجود دارد يا نه و نگويد كه من يقين ندارم بعلم و حكمت و قدرت او و از اينجهت بر من لازم نيست پيروى نمودن ، بلكه عقل حكم مىكند بر چنين شخص كه برود و تحصيل معرفت نمايد تا يقين حاصل كند و ضرر اين ترس را از خود دفع كند .\r\nشارح گويد : وجه دوم اينكه شكر منعم واجب است ، و نميتوان شكر نمود مگر بعد از شناختن انعام‌كننده اما وجوب شكر منعم پس بجهة آنست كه عقلاء مذمت ميكنند كسى را كه ترك نمايد آن را و او را مستحق ملامت و عقاب دانند ، و هر چيزى كه بر ترك آن چيز شخص مستحق ملامت و عقاب مىشود فعلش واجب است . و اما اينكه شكر منعم تمام نميشود مگر بشناختن انعام‌كننده پس به جهت آنست كه شكر را بايد بمناسبت حال مشكور بجا آورد و تا مشكور شناخته نشود و حال او معلوم نگردد شكر متحقق نشود . و خداوند تعالى منعم است بر بندگان پس واجب است شكر او و چون شكر او واجب باشد شناختن او نيز واجب باشد .\r\nو چون تكليف نمودن خدا بندگانرا واجبست بمقتضاى دليل حكمت چنانچه بيايد انشاء اللّه و واسطه لازمست در رسانيدن آن تكاليف بمكلفين و واجب است بر مكلفين عمل نمودن به آن احكام و تا آنشخصى كه تكاليف را از جانب خدا مىرساند بخلق شناخته نشود نميتوان اخذ تكليف نمود و به آن عمل كرد . پس به اين دليل معرفت رسول نيز واجب باشد .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nو چون پيغمبر هميشه در دار دنيا باقى نخواهد بود بلكه او نيز مانند ديگران دار فانيرا وداع خواهد نمود و شريعت او بايد باقى باشد بعد از او و از براى آن بايد حافظى باشد بعد از او تا آن را از شبهات معاندين نگاهدارى نمايد و مجملاترا براى مردم بيان كند و او امامست . پس او نيز بايد شناخته شود تا بتوان بعد از پيغمبر صلى اللّه عليه و إله رجوع نمود به او .\r\nو چون تكليف ثابت شد و هر عملى جزائى دارد و بر ترك آن مؤاخذه بايد بشود و معلومست كه در اين دنيا جزائى داده نميشود بلكه محلى ديگر بايد براى جزا باشد چنانچه بيايد انشاء اللّه پس بايد دانست كه محلى ديگر و زمانى ديگر هست تا در آنوقت و محل جزاى اعمال داده خواهد شد و آن معاد است . پس به اين دليل علم بمعاد نيز واجبست .\r\nو اما دليل نقلى پس آن نيز از دو راهست اول كلام خداى تعالى است كه ميفرمايد  ( ( فَاعْلَمْ أَنَّهُ لا إِلهَ إِلَّا اللَّهُ ) )  يعنى بدانكه خدائى نيست مگر اللّه و امر براى وجوبست . پس دانستن اينكه جز اللّه خدائى نيست واجب باشد .\r\nدوم اينكه چون اين آيهء شريفه نازلشد  ( ( إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ ) )  يعنى بدرستيكه در آفرينش آسمانها و زمين و در آمد شب و روز هر آينه علامات و آياتيست كه دلالت مىكند بر وجود صانع و يگانى او ولى صاحبان عقل و هوش آن را درك مينمايند .\r\nپس حضرت رسول صلى اللّه عليه و إله فرمود واى بر كسى كه اين آيه را بخواند و زبان خود را به آن حركت دهد و تأمل و تدبر و تفكر ننمايد در معنى آن و حضرت مذمت فرمود كسى را كه تدبر ننمايد در اين آيه يعنى استدلال نكند به آنچه آيهء شريفه متضمن آن است از ذكر آسمانها و زمين و آنچه در آنها\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nواقع شده است از آثار صنع حق و قدرت قادر متعال . و هركس در آنها تدبر نمايد خواهد دانست كه چنين صنايعى البته بىصانع موجود نميشود و صانع آنها عالم و قادر وحى خواهد بود بلكه از تأمل و تدبر در آثار صنع توحيد نيز ثابت مىشود چنانچه خواهد آمد انشاء اللّه و چون تارك تدبر مذمومست نظر و استدلال واجب شود و همين است مطلوب ما .\r\n\r\nامر سوم در بيان اينكه يزدان را بدليل بايد شناخت ، نه بتقليد\r\nمصنف گويد : بدليل بايد شناخت نه بتقليد .\r\nشارح گويد : دليل در لغت بمعنى مرشد و راهنما است و در اصطلاح چيزيرا گويند كه از علم به آن علم به چيز ديگر حاصل شود . و چون ثابت شد وجوب معرفت پس بايد كه به نظر و استدلال باشد زيرا كه آن ضرورى نيست چونكه ضرورى امريرا گويند كه عقلا را در آن خلافى نباشد بلكه باندك تأملى كه عقل در آن كند يا احساس نمايد آن را ، علم حاصل شود براى او مانند اينكه هريكى نصف دو است و اينكه آتش گرم است و آفتاب روشن است و اينكه ترس و غضب و قوت و ضعفى براى ما هست و غير اينها . و معرفت از اين قبيل نيست چونكه در آن اختلاف كرده‌اند و به مجرد توجه عقل به آن علم حاصل نميشود به جهت او و از امور محسوسه هم نيست . و چون ضرورى نباشد نظرى خواهد بود زيرا كه علم از اين دو قسم خالى نيست يا ضرورى است و يا نظرى است . پس باينمقدمات نظر و استدلال واجب خواهد بود چونكه آن مقدمه است براى معرفت و چون واجب مطلق كه مشروط بامرى نيست متوقف شود حصولش بر چيزى كه مقدور باشد پس تحصيل آنچيز نيز واجب خواهد بود مانند وضوء\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nكه واجبست براى نماز و بايد تحصيل آب نمود براى آن با تمكن چه گر آن چيزى كه وجود واجب مطلق متوقف بر آن است واجب نباشد پس از دو صورت خالى نخواهد بود . يا اينستكه آن واجب بر وجوبش باقى خواهد بود و در اين صورت تكليف ما لا يطاق لازم آيد و آن محالست چنانچه تفصيلش بيايد انشاء اللّه مثل اينكه بگوئيم تحصيل آب براى وضوء واجب نيست و مع ذلك وضوء واجبست . و يا اينستكه آنواجب از وجوبش افتاده باشد پس واجب مطلق نخواهد بود مثل اينكه در مسئلهء وضوء بگوئيم كه اگر تحصيل آب ننمود با تمكن از آن وضوء واجب نباشد و اين منافات دارد با واجب مطلق بودن .\r\nو چون وجوب معرفت ثابت شد بدون اينكه مشروط باشد به شرطى و حاصل نميشود معرفت مگر باستدلال و نظر پس اين دو امر نيز واجب باشند با تمكن از آن . و بايد دانست كه نظر آنست كه امور معلومه را بنحو معينى ترتيب دهند تا اينكه از ترتيب آنها امر مجهوليرا معلوم نمايند و تفصيل اين اجمال آنست كه اولا تصور مينمايند مطلوب را كه غرض اثبات آن است آنگاه تحصيل مينمايند مقدماتيرا كه قابل باشند براى اينكه استدلال شود به آنها آنگاه ترتيب ميدهند بين اينمقدمات به نحوى كه بسبب آنها علم بمطلوب حاصل شود . مثل اينكه چون خواسته باشيم ثابت نمائيم حدوث عالمرا اولا تصور مينمائيم معنى عالمرا و مراد از حدوث را و بعد از آنكه دانستيم كه عالم عبارت است از تمام موجودات غير از ذات واجب الوجود و معنى حدوث را هم تصور نموديم كه وجود بعد از عدم است آنگاه ملاحظه مينمائيم در لوازم آن و چون ديديم كه از لوازم آن تغير است و هم ديديم كه اين وصف تغير در تمام اجزاء عالم موجود\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nاست آنگاه نظر مينمائيم در معنى تغير و هم دانستيم كه هر چيزى كه متغير است البته از عدم بوجود آمده است پس بعد از تصور اينمقدمات آنها را ترتيب ميدهيم به اين نحو كه ميگوئيم عالم متغير است و هر متغيرى حادث است پس نتيجه ميدهد كه عالم حادث است .\r\nو جايز نيست تقليد نمودن در معرفت خداى تعالى و مراد بتقليد آن استكه قول و سخن ديگرانرا قبول كند بدون دليل اما اينكه گفتيم كه جايز نيست تقليد در معرفت خدا پس به جهت دو امر است اول آنكه هرگاه مردم مساوى باشند در علم و مختلف باشند در عقائد . پس اگر مكلف تقليد نمايد تمام ايشانرا در اعتقاداتشان و هركس هرچه ميگويد قبول كند اجتماع منافيات لازم آيد مثل اينكه بعضى ميگويند خدا ديده مىشود و جمعى ميگويند ديده نميشود و طايفهء ميگويند يكست و فرقهء ميگويند سه است و نحو اين اختلاف در عقايد . پس اگر قول تمام را قبول كند لازم آيد كه هم اعتقاد كند باينكه ديده نميشود و هم اعتقاد كند باينكه ديده مىشود و ايندو با هم منافات دارند و همچنين در ساير اوصاف و اگر تقليد كند بعضيرا پس اگر براى اختيار آن مرجحى داشته باشد همان مرجح دليل خواهد بود و اگر بدون مرجح باشد ترجيح بدون مرجح لازم آيد و آن محالست .\r\nمترجم گويد : دليلى بر بطلان بلا مرجح نيست مگر قبح عقلى و آن ممتنع نيست از غير حكيم و ايضا مرجح گاهى در ذات چيزيست كه ترجيح داده مىشود و گاهى از خارج و در مثل مقام ممكن است كه مرجح همان ارادهء شخصى باشد مانند كسى كه از شير فرار مىكند و به دو راه ميرسد و بىتأمل بيكى از آن دو راه ميرود و ملاحظهء ترجيح يكى را\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nبر ديگرى نميكند . و يا اينكه چون پدران خود را بر امر دينى ديده است همان موافقت با پدران سبب ترجيح او مىشود و اين نحو از مرجح دليل نيست بلكه نهى از آن نيز وارد شده است چنانچه اشاره به آن خواهد شد انشاء اللّه بلكه دليل بايد امرى باشد كه عقل حكم بحجيت آن كند پس بهتر آنست كه در مقام ترديد گفته شود كه اگر مرجحى در نزد عقل داشته همان مرجح دليل خواهد بود .\r\nشارح گويد : دوم آنكه خداوند مذمت فرموده است مقلدين را بسبب تقليدشان در آيهء شريفه  ( ( إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُقْتَدُونَ ) )  يعنى مشركين گفتند ما پدران خود را بر دينى يافتيم و بايشان پيروى و اقتدا مينمائيم ، و تأكيد فرموده است بر نظر و استدلال در كلام خود  ( ( ائْتُونِي بِكِتابٍ مِنْ قَبْلِ هذا أَوْ أَثارَةٍ مِنْ عِلْمٍ إِنْ كُنْتُمْ صادِقِينَ ) )  يعنى بياوريد براى من كتابيرا كه پيش از اين نازل شده است يا بقيه از علم كه از علوم اولين نزد شما باقى مانده است اگر راستگو هستيد در ادعاى خود .\r\nمترجم گويد : كه صدر آيه چنين است  ( ( قُلْ أَ رَأَيْتُمْ ما تَدْعُونَ مِنْ دُونِ اللَّهِ أَرُونِي ما ذا خَلَقُوا مِنَ الْأَرْضِ أَمْ لَهُمْ شِرْكٌ فِي السَّماواتِ ائْتُونِي  الآية ) ) بگو يا محمّد بمشركين كه اين چيزهائيرا كه شريك با خدا قرار داده‌ايد خبر دهيد از حال ايشان بعد از تأمل و تفكر در آن آيا مدخليتى از براى ايشان هست در آفرينش چيزى از اجزاء عالم از زمين و آسمان تا بسبب آن مستحق عبادت شوند .\r\nپس خداوند مقرر فرمود كه مدعاى خود را بيكى از سه دليل باثبات رسد .\r\nاول - دليل عقلى كه از آثار پى بمؤثر بردن است .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nدوم - كتاب خدا كه بر انبياء سابقين نازل شده است .\r\nسوم - خبر متواتر كه از پيشينيان بايشان رسيده است و ادعا بدون دليل مسموع نيست . پس بمضمون اين آيه بايد عقايد را از روى دليل اثبات نمود .\r\n\r\nامر چهارم در بيان اينكه مسلمانان بايد خدا را بشناسند\r\nمصنف گويد : پس لابد است از بيان نمودن چيزيرا كه بر هيچيك از مسلمين جايز نيست جهل به آن و كسى معذور نيست در ندانستن آن و هركس آن را از درجه و زمرهء خارج كند مستحق عقاب دايم باشد .\r\nشارح گويد : چون ثابت شد وجوب تحصيل معرفت به آنچه گذشت بدليلى كه بيان شد . پس واجب خواهد بود بر هر مسلمى كه اقرار بشهادتين نموده است اينكه اينمعارف را هم بداند تا آنكه در زمرهء مؤمنين محسوب شود ، زيرا كه خداوند در كلام مجيد خود فرموده است  ( ( قالَتِ الْأَعْرابُ آمَنَّا قُلْ لَمْ تُؤْمِنُوا وَ لكِنْ قُولُوا أَسْلَمْنا وَ لَمَّا يَدْخُلِ الْإِيمانُ فِي قُلُوبِكُمْ ) )  يعنى اعراب گفتند ايمان آورديم بگو بايشان كه ايمان نياورده‌ايد و لكن بگوئيد كه اسلام آورديم و هنوز ايمان در دلهاى شما داخل نشده است . خداوند عالم نفى فرمود ايمانرا از ايشان با اينكه اقرار داشتند بشهادتين چونكه اسلام ايشان از روى نظر و استدلال نبود . و چون استحقاق ثواب مشروطست بايمان پس كسى كه جاهل باشد باينمعارف مستحق عقاب خواهد بود زيرا كه هركس هيچگونه مستحق ثواب نباشد با آنكه شرايط تكليف در او جمع باشد البته مستحق عقاب خواهد بود باتفاق و اجماع تمام مسلمانان .\r\n* * * * *\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nاصل اول [ توحيد 
  ]\r\nفصل اول : در توحيد و در آن فصولى است : فصل اول : در اثبات واجب الوجود است لذاته ، و در آن دو مقصد است :\r\n\r\n[ فصل اول : در اثبات واجب الوجود است لذاته 
  ]\r\n\r\nمقصد اول در بيان خواص واجب و ممكن است\r\nمصنف گويد : و اين باب را مرتب نمودم بر چند فصل :\r\nفصل اول در اثبات واجب الوجود : يزدان پاك است لذاته\r\nپس ميگوئيم كه هرچيزيرا كه عقل تصور كند چون نسبت بخارج داده شود يا واجب الوجود است بالذات و يا ممكن الوجود است بالذات .\r\nشارح گويد : عمدهء مطلب و اهم مقصد در اينمقام اثبات صانع است و از اينجهت مصنف ابتداء نمود به آن و براى بيان آن مقدمه ترتيب داد در تقسيم عقلى تا چون شروع در استدلال كند مطلب واضح گردد . و تقرير مقدمه بدين نحو است كه آنچه در تصور عقل آيد يا اينست كه جايز است اثبات نمائيم وجود را براى ذات او يا آنكه جايز نيست ، پس اگر جايز نباشد متصف نمودن ذات او را بوجود پس چيزى ممتنع الوجود بالذات خواهد بود مانند شريك بارى تعالى ، و در صورتى كه جايز باشد متصف نمودن او را بوجود پس يا اينستكه وجود واجب خواهد بود براى ذات\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nاو يا واجب نباشد ، اول واجب الوجود بالذات است و آن خداى تعالى است نه غير او و دومى را ممكن الوجود بالذات گويند و آن ماسواى خداى تعالى است از موجودات . و اينكه در واجب و ممتنع مقيد نموديم كه بالذات باشند براى اينستكه واجب الوجود بالغير خارج شود مانند معلول كه چون علت او موجود شود وجودش واجب گردد و لكن وجودش بسبب غير باشد نه بالذات و همچنين ممتنع بالغير خارج شود مانند امتناع وجود معلول در نزد انتفاء علت آن . و اين دو قسم يعنى واجب الوجود بالغير و ممتنع بالغير داخل در قسم ممكن خواهد بود . و چون ممكن بالغير تصور ندارد پس فايده در مقيد نمودن آن نباشد مگر براى همين مقدار كه معلوم شود كه هر ممكنى ذات او مقتضى امكانست .\r\nمترجم گويد : كه اينمقدمه را به دو نحو ديگر ميتوان تقرير نمود يكى آنست كه هر چيزى كه متصور شود يا ذات او قابليت دارد كه موجود شود يا آنكه ابدا قابليت وجود ندارد . دومى را ممتنع الوجود بالذات گويند چونكه ذات او قابل وجود نيست مانند شريك باريتعالى و دراين‌صورت ديگرى هم نميتواند او را موجود كند . و اگر ذات او قابل باشد براى موجود بودن پس يا اينستكه در خارج نيز وجود دارد يا اينكه وجود ندارد ولى قابلست براى اينكه موجود شود دومى را ممكن الوجود گويند .\r\nو اگر در خارج وجود داشته باشد پس يا اينست كه ذات او مقتضى وجود او است و يا اينستكه مقتضى وجود او امريست خارج از ذات او ، پس آنكه ذات او مقتضى وجود او است آن را واجب الوجود بالذات گويند . و آنكه ذات او مقتضى وجود او نيست بلكه بسبب امرى خارج از ذات موجود شده است آن نيز داخل در ممكن الوجود بالذات باشد ولى چون علت\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nوجود او موجود شده است واجب الوجود بالغير باشد . و دراين‌صورت اگر آن علت معدوم گردد او نيز معدوم شود چون خود وجودى نداشت و ممتنع الوجود بالغير شود كه انتفاء علت باشد .\r\nو تقرير ديگر آنكه آنچه بتصور عقل درآيد چون آن را نسبت دهيم بوجود خارجى پس از سه صورت خالى نخواهد بود زيرا كه يا بين ذات آنچيز و بين اصل وجود تلازم است و بهيچوجه از يكديگر جدا نميشوند در حكم عقل پس آنچيز را واجب الوجود بالذات گويند . و اگر ملازمه برعكس باشد يعنى عدم لازم ذات آنچيز باشد و هيچوقت وجود بر آن ملحق نگردد آن را ممتنع الوجود بالذات گويند . و اگر هيچيك از وجود و عدم لازم ذات او نباشد آن را ممكن الوجود بالذات گويند .\r\nو حاصل اين سه تقرير آنست كه هر چيزى كه بتصور آيد يا در خارج واجب الوجود باشد ، و يا ممكن الوجود باشد ، و يا ممتنع الوجود باشد و ممكن الوجود آنست كه نسبت وجود و عدم بذات او مساوى باشد به اين معنى كه ذات او نه مقتضى وجود باشد و نه مقتضى عدم بلكه در وجود محتاج باشد به علت و در عدم هم محتاج باشد به علت نهايت آنست كه همين قدر كه علت براى وجود او يافت نشود همان كفايت مىكند در بقاء آن بر عدم يعنى تا علت وجود او موجود نشود بر عدم باقى خواهد بود . و واجب الوجود آنست كه نسبت وجود براى او رجحان داشته باشد بر عدم : و آن بر دو قسم است زيرا كه مرجح آن يا ذات او است پس او واجب الوجود بالذات باشد و آن منحصر است در ذات باريتعالى ، و يا مرجح وجود او خارج از ذات او است كه وجود علت باشد و آن را واجب الوجود بالغير\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nگويند مانند ساير موجودات غير از ذات باريتعالى . و ممتنع الوجود آن است كه نسبت عدم براى او راجح باشد : و آن نيز بر دو قسمت است زيرا كه مرجح عدم او يا ذات او است پس آن را ممتنع الوجود بالذات گويند ، و اگر مرجح عدم او خارج از ذات باشد آن را ممتنع بالغير گويند مانند ممكناتيكه هنوز علت آنها موجود نشده است .\r\nو بعد از اين بيانات معلوم شد كه هر ممكنى : يا واجب الوجود بالغير است و آن ممكنى است كه علت آن موجود شده باشد ، و يا ممتنع بالغير است و آن ممكناتيست كه علت وجود آنها هنوز موجود نشده است . پس متصورات بر چهار قسم باشند واجب الوجود بالذات ، و بالغير و ممتنع الوجود بالذات ، و بالغير ، و اين تقسيم نسبت بخارج است و اما نسبت بذات پس از سه قسم خارج نيست چنانچه مشروحا بيان شد .\r\nشارح گويد : و ختم كنيم اين مبحث را بذكر دو فايده كه متوقفست مباحث آينده بر ذكر آنها .\r\nفايده‌ى اول : در خواص واجب بالذات است ، و براى آن پنج خاصيت است :\r\nاول آنكه واجب بالذات نميشود كه هم واجب بالذات باشد و هم واجب بالغير باشد زيرا كه معنى واجب بالغير آنست كه متوقف باشد وجود او بر وجود آن غير بنحويكه چون آن غير موجود باشد او موجود شود و چون آن غيرمعدوم گردد او هم معدوم گردد و در اين صورت واجب بالذات نخواهد بود و آن خلاف فرض است .\r\nدوم آنكه وجود و وجوب او زايد بر ذات او نيستند و اگرنه محتاج باشد به آنها و هر محتاجى ممكن خواهد بود .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nسوم آنكه مركب نيست زيرا كه مركب محتاج است به اجزائى كه هريك غير ديگريست و در اين صورت نيز ممكن خواهد بود و ممكن واجب بالذات نشود .\r\nچهارم آنكه جزء براى ديگرى نميشود زيرا كه جزء جدا مىشود از كل و محتاجست به آن و هر محتاجى ممكن است .\r\nپنجم آنكه واجب الوجود منحصر در يك كس باشد چنانچه تفصيل آن در ذكر ادلهء توحيد خواهد آمد انشاء اللّه .\r\nفايده‌ى دوم : در خواص ممكن است ، و براى آن سه خاصيت است .\r\nاول آنكه نسبت وجود و عدم به آن على السويه است و هيچيك اولىتر نيستند به او از ديگرى مانند دو پلهء ترازو پس اگر يكطرف رجحان يابد و اولىتر شود بايد بسبب امرى خارج از ذات او باشد . زيرا كه اگر يكى از وجود يا عدم اولىتر باشند به او پس اگر وقوع ديگرى ممكن باشد پس اولويت كافى در رجحان نخواهد بود و اگر ديگرى ممكن نباشد براى او پس آن امريكه اولويت آن فرض شده است از عدم يا وجود واجب خواهد بود براى او ، و در اين‌صورت لازم آيد كه ممكن يا واجب الوجود بالذات شود اگر وجود اولىتر باشد به جهت او و يا ممتنع بالذات شود اگر عدم اولى باشد براى او ، و انقلاب ممكن بواجب بالذات يا ممتنع بالذات محالست .\r\nدوم اينكه محتاج است بمؤثر ، به جهت آنكه هريك از وجود و عدم نسبت بذات او على السويه است و در اين صورت محال باشد رجحان يكى بر ديگرى مگر بسبب مرجحى و اينمطلب بديهى است .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nسوم اينكه ممكن در بقاء نيز محتاج است بمؤثر ، زيرا كه امكان لازم ذات او است و محال است رفع شدن او و اگر نه لازم آيد انقلاب او از امكان بوجوب يا امتناع ، ثابت نموديم كه احتياج لازمهء امكان است و امكان هم لازمهء ذات ممكن است و لازم لازم هر چيزى لازم آنچيز است پس احتياج لازم مهيت ممكن خواهد بود و همين است مطلوب ما .\r\n\r\nمقصد دوم در اثبات يزدان پاك است ، و براى اثبات او دو طريق است\r\n\r\nطريق اول در بيان اينكه وجود اثر دليل بر وجود مؤثر است\r\nمصنف گويد : شكى نيست در اينكه در خارج موجودى هست بالضرورة پس اگر اين موجود بالذات باشد پس مطلوب ما ثابت خواهد بود چون غرض اثبات ذات واجب الوجود است . و اگر ممكن باشد محتاج خواهد بود بالبداهة بكسيكه آن را موجود كند پس اگر آنكس واجب باشد بالذات مطلوب ثابت شود . و اگر او نيز ممكن باشد محتاج باشد بكسيكه او را موجود كند ، پس اگر موجودكنندهء او همان موجود اول باشد دور لازم آيد و آن بالضرورة باطلست ، و اگر ممكنى ديگر باشد تسلسل لازم آيد و آن نيز باطلست زيرا كه تمام افراد چنين رشتهء كه جامع جميع ممكناتست ممكن است بالضرورة ، پس تمام شريك خواهند بود در اينكه ممتنع است كه بخودىخود موجود شوند پس لابد بايد كسى اينها را موجود كند كه خود خارج باشد از ايشان بالضرورة . و موجوديكه از جملهء ممكنات نيست البته واجب خواهد بود بالضرورة و همين است مطلوب .\r\nشارح گويد : كه علماء را در اثبات صانع دو طريق است :\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nاول آنست كه از وجود آثار استدلال مينمايند بر وجود مؤثر چونكه هر اثرى لابد مؤثرى دارد مانند اينكه چون دود را ديدند حكم ميكنند باينكه آتشى بايد باشد و چون صدائى شنيدند ميدانند كه صاحب صدائى هست ، و به اين دليل اشاره فرموده است خداوند در كلام خود  ( ( سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ ) )  يعنى زود است كه بايشان بنمائيم آيات و ادله بر وجود و كمال قدرت خود را كه آفاق عالم و اطراف آسمان و زمين را پر كرده است از آفتاب و ماه و ستارگان و خسوف و كسوف و زلزله و كوهها و درياها و درختان و حيوانات و ساير آنچه كه در آسمان و زمين حادث مىشود و آياتى را كه ظاهر است در نفوس انسانى از گرسنگى و تشنگى و سيرابى و صحت و مرض و فقر و غنى و رضايت و غضب و ترس و ايمنى و غير اينها از تغيير حالات ايشان تا بدانند كه وجود صانع فرد واحد قديم قدير حق است . و باينراه استدلال نمود حضرت ابراهيم عليه السّلام بر خصم خود چونكه استدلال نمود بفرو رفتن ماه و آفتاب و ستارگان ، بر حدوث اينها و وجود صانع قدير ، چون فرو رفتن لازم دارد حركت را و هر متحركى حادث است و هرچه حادث است محتاج است بصانع .\r\n\r\nطريق دوم در بيان تقسيم وجود بواجب و ممكن است\r\nطريق دوم آنست كه وجود را قسمت مينمايند بواجب و ممكن تا اينكه به همين تقسيم ثابت مينمايند وجود واجب الوجوديرا كه تمام ممكنات صادر از او باشند و باينطريق اشاره است كلام خداى تعالى  ( ( أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ ) )  يعنى آيا كفايت نميكند گواه\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nبودن پروردگار تو بر هر چيزى در دلالت بر او .\r\nمترجم گويد : طريق استدلال نمودن به اين آيه بر واجب الوجود بودن صانع بر نحو اختصار آنست كه چون ثابت است گواه بودن بارى تعالى بر هر چيزى . پس بايد وجود او سابق باشد بر تمام اشياء تا اينكه صحيح باشد اينكه گفته شود كه بر چيزى گواه است و چنين كسى بايد واجب الوجود باشد ، زيرا كه اگر حادث باشد محتاج باشد بكسيكه او را موجود كند پس وجود آنكس سابق باشد پس گواه بر او نباشد و چون معلوم شد بر تمام اشياء گواهست پس چيزى سابق بر او نباشد و چون ثابت شد واجب الوجود بودن او پس تمام خواص واجب الوجود در او ثابت شود .\r\nشارح گويد : و مصنف در اينباب هر دو طريقرا ذكر نموده است .\r\nپس اشاره نموده است بطريق اول در آن جائى كه اتيان قدرت به جهت او مينمايد چنانچه بيان خواهد آمد انشاء اللّه ، و راه قديم دوم را در اينجا ذكر نموده ، و تقريرش بدين نحو است ميگوئيم اگر واجب الوجودى موجود نباشد لازم آيد يا دور و يا تسلسل و چون هردو باطلند پس ملزوم آنها نيز كه عدم واجب الوجود است باطل خواهد بود .\r\nپس در اينمقام دو چيز بايد بيان شود يكى معنى دور و تسلسل و كيفيت لزوم . دوم وجه بطلان آنها .\r\nاما بيان امر اول پس بدين نحو است كه بالضرورة ميبينيم چيزهائى را كه متصفند بصفت وجود و هستى در خارج ، پس اگر با اينها واجب الوجودى باشد مطلوب ما ثابت شد و اگر در ميان اينموجودات واجب الوجودى نباشد لازم ميآيد كه تمام شريك باشند در صفت امكان چونكه واسطه بين واجب و ممكن نيست و چون تمام ممكن شدند محتاج\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nبمؤثر باشند بالضرورة و نقل كلام در مؤثر اينها مينمائيم .\r\nپس ميگوئيم كه اگر مؤثر اينها واجب الوجود باشند مطلوب ثابت شود و اگر آن نيز ممكن باشد محتاج باشد بمؤثر آنگاه نقل كلام ميكنيم در مؤثر او پس اگر مؤثر او همان مؤثر اول باشد دور لازم آيد و اگر چيزى ديگر باشد نقل كلام در آن ميكنيم و همچنين تا آنكه منتهى شود بواجب الوجود و اگر منتهى نشد تسلسل لازم آيد و به اين تقرير دور و تسلسل و كيفيت لزوم آنها معلوم شد .\r\nو اما بيان امر دوم كه وجه بطلان دور و تسلسل باشد پس بدين نحو تقرير مىشود .\r\nاما دور پس آن عبارتست از اينكه امرى متوقف باشد بر چيزى كه آنچيز متوقف است بر آن امر چنانچه فرض كنيم كه الف متوقفست بر با و با متوقف باشد بر الف و اين بالبداهة باطلست زيرا كه لازم ميآيد از آن كه يكچيز در يكزمان هم موجود باشد و هم معدوم به جهت اينكه اگر الف مثلا متوقف باشد بر باء البته متوقف خواهد بود بر باء و بر هرچه كه متوقف بر آنست و از جمله چيزهائى كه باء متوقفست بر آن همان الف است ، پس لازم آيد كه الف متوقف باشد بر خودش و البته هر چيزى كه متوقف شد بر امرى البته آن امر مقدم خواهد بود بر آنچيز پس لازم ميآيد كه آنچيز مقدم باشد بر نفس خود ، و هر مقدمى وجودش سابق است بر وجود متأخر پس در اين صورت الف موجود باشد پيش از وجود خودش و چون فرض كرديم وجود او را پس در يكزمان هم موجود باشد و هم معدوم و آن محال است .\r\nمترجم گويد : كه براى توضيح اين امر مثالى بياوريم ، حميدى در جمع بين صحيح بخارى و صحيح مسلم روايت مىكند به اين لفظ كه\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n( ( سئل النبى صلى اللّه عليه و إله مم ربنا قال خلق اللّه تعالى خيلا عرابا فاجراها فاعرقت فخلق نفسه من عرقها ) ) يعنى از حضرت رسول صلى اللّه عليه و إله سؤال كردند كه پروردگار ما از چه آفريده شده است حضرت فرمود كه خداوند اسبان عربى چند آفريد و آنها را دوانيد تا آنكه عرق كردند پس خود را از عرق آن اسبان آفريد ، و بنابر صحت اين خبر لازم ميآيد كه خداوند پيش از آفريدن خود موجود باشد ، زيرا كه اگر موجود نباشد پس كى اسبان را آفريد و اگر موجود باشد پس كيرا از عرق اسبان آفريد و اين است معنى تقدم شىء بر نفس خود ، و فساد اين اعتقاد بر هيچ عاقلى پوشيده و مخفى نيست بعلاوه بر راههاى ديگر در فساد آن .\r\nشارح گويد : و اما تسلسل پس آن ترتب علل و معلولها است بنحويكه هركدام كه سابقست علت باشد براى لاحق ، مثل اينكه بگوئيم كه وجود زيد علت است براى وجود پسرش عمرو و وجود عمرو علتست براى وجود پسرش بكر و همچنين تا بدون نهايت و اين امر نيز باطل است زيرا كه تمام اجزاء آن رشته كه مركب است از ممكنات البته ممكن خواهند بود چونكه تمام محتاجند ، پس شريك باشند در امكان و محتاج باشند بمؤثر .\r\nو مؤثر در اينها از سه چيز بيرون نيست يا تمام آنها است كه در خود تأثير ميكنند و يا جزء آنها است كه در باقى تأثير ميكنند و يا چيزيستكه در خارج از آنها است .\r\nپس اگر مؤثر خود آنها باشد لازم ميآيد تقدم شىء بر نفس خود زيرا كه مؤثر بايد پيش از متأثر باشد و بطلان آن را دانستى .\r\nو اگر مؤثر در كل بعض از اجزاء آن باشد آن نيز لازم دارد تأثير در نفس خود را زيرا كه او خودش نيز از جملهء آحاد سلسلهء ممكناتست\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nو محتاج است بمؤثر و همچنين بايد موثر در علت خودش نيز باشد پس لازم ميآيد كه مقدم بر نفس خود و بر علتهاى خود و اين نيز باطل است .\r\nو اگر مؤثر در اين سلسله امرى باشد خارج از آن ، بايد آنچيز واجب باشد زيرا كه چون فرض كرديم تمام ممكنات را در يكرشته ، پس آنموجوديكه بيرون است از اين رشته واجب باشد چون واسطهء بين واجب و ممكن در وجود نيست و دراين‌صورت تسلسل كه بمعنى ترتب علتهاى متعدده است باطل شود ، و اگرنه لازم آيد اجتماع دو علت بر يك معلول و آن محال است .\r\nبيان اين اجمال آنكه فرض كرديم در معنى تسلسل اينكه هريك از آحاد سلسله مؤثر باشد در لاحق خود ، و هم فرض شد كه آن امريكه خارج است از سلسله مؤثر است در تمام اين سلسله و در هريك از آحاد اين سلسله ، پس لازم آيد كه هريك از آحاد سلسله دو علت تامه داشته باشد و اين امر محال است ، چونكه لازم مىآيد از آن اينكه در حالى كه محتاج است بهردو بينياز باشد از هردو ، زيرا كه معنى علت تامه آنست كه از وجود او وجود معلول لازم آيد و از عدم او عدم معلول و در اين صورت اگر آن امر خارج علت علت باشد پس با بودن او احتياجى بتأثير خود سابقى نباشد ، و اگر همان جزء علت باشد احتياجى به آن امر خارج نباشد پس لازم آيد كه يكچيز در يكزمان هم به او احتياج باشد هم نباشد و اين اجتماع نقيضين و محال است .\r\nپس بدين تقرير ثابت شد بطلان تسلسل به جهت لزوم تقدم شىء بر نفس خود ، يا اجتماع نقيضين ، پس مطلوب ما كه وجوب واجب الوجود بالذات است ثابت شد .\r\n* * * * * *\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n\r\nفصل دوم در صفات ثبوتيه‌ى يزدان پاك است ، و آن هشت صفت است :\r\n\r\nصفت اول يزدان پاك قادر مختار است ، و در آن دو مقصد است :\r\n\r\nمقصد اول در بيان اينكه يزدان پاك قادر مختار است :\r\nمصنف گويد : فصل دوم در صفات ثبوتيه‌ى يزدان پاك است ، و آن هشت صفت است :\r\nاول آنكه خداوند تعالى قادر مختار است ، زيرا كه عالم حادث است چونكه جسم است و هر جسمى جدا نميشود از حوادث مانند حركت و سكون و اين دو حادثند چون هريك مسبوق است به ديگرى و هر چيزى كه جدا نيست از حوادث او نيز حادث است بالضرورة ، پس مؤثر در او يعنى خداى تعالى قادر مختار خواهد بود ، زيرا كه اگر مختار نباشد لابدا مجبور خواهد بود ، و بايد اثر او تخلف نكند از او بالضرورة ، و از اين امر لازم ميآيد كه يا عالم قديم باشد و يا آنكه خدا حادث باشد و اين هردو باطل است .\r\nشارح گويد : چون مصنف فارغ شد از اثبات ذات واجب الوجود شروع نمود در بيان اثبات صفات او و مقدم داشت بيان صفات ثبوتيه را به جهت اينكه آنها صفات ثبوتيه هستند و صفات سلبيه عدميه هستند و وجود اشرف است از عدم و اشرف مقدم است بر غير اشرف پس از اينجهت\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nبيان صفات ثبوتيه را مقدم داشت بر صفات سلبيه و ابتداء نمود بذكر قدرت به جهت اينكه هر صفتى لازم دارد قدرت را و صانع بايد قادر باشد بر صنعتى كه از او صادر مىشود و براى توضيح مطلب مقدمه را ذكر مينمائيم تا مطلب روشن گردد .\r\nپس ميگوئيم قادر مختار كسى را گويند كه هر كاريرا كه خواسته باشد بكند بتواند و فعل و ترك او از روى قصد و اراده باشد ، و در مقال آن موجب و مجبور باشد و آن كسى را گويند كه فعلى كه از او صادر مىشود با اختيار و قصد و ارادهء او نباشد بلكه اگر خواسته باشد نكند نتواند و فرق بين مختار و موجب از چند راه است :\r\nيكى آنكه به جهت مختار امكان دارد فعل و ترك بالنسبة بيكچيز و موجب چنين نيست ، بلكه هيچ يك از فصل و ترك بدست اختيار او نيست .\r\nدوم فعل مختار از روى علم و اراده صادر مىشود و موجب چنين نيست .\r\nسوم آنكه فعل مختار مىشود از او جدا شود و فعل موجب ملازم است با وجود او و خود نتواند آن را از خود جدا كند مانند آتش در سوزانيدن كه بدون اختيار او است و اگر خواسته باشد نسوزاند ممكن نيست براى او و در سوزاندن قصد و اراده ندارد و علم به آن هم شرط در سوزانيدن او نيست و هرگز سوزاندن از او منفك نميشود بلكه اگر در محل تأثير ننمود يا بسبب وجود مانع است مانند رطوبت محل و نحو آن يا آنكه از آتش بودن بيرون ميرود مانند آنست كه بر ابراهيم عليه السّلام سرد و سلامت شد بامر خدا و يا آنكه آنكسى كه اين اثر را در او موجود نمود\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nهم خود او آن را بردارد .\r\nو عالم هر موجوديرا گويند جز خداى تعالى ، و حادث چيزيرا گويند كه پيش از آن چيز ديگر باشد و يا مسبوق باشد بعدم و نيستى ، و قديم بخلاف آنست ، و جسم آنچيزيرا گويند كه در مكان باشد و قابل باشد براى اينكه آن را بدونيم كنند از طول و عرض و عمق ، و حيز و مكان بيك معنى است و آن محليرا گويند كه چون جسم در آن واقع شود احاطه كند بر او ، و حركت بودن جسم است در مكانى بعد از بودنش در مكان ديگر ، و سكون بودن دومى است در يك مكان زيرا كه چون حركت ننمود هر آنى براى وى بودن تازه‌ايست .\r\nو چون اينمطلب را دانستى اكنون ميگوئيم كه هرگاه عالم حادث باشد مؤثر در آن كه خداى تعالى است قادر و مختار خواهد بود ، پس دو ادعاء در اينجا است ، يكى آنكه عالم حادث است ، دوم آنكه حدوث آن لازم دارد اينكه مؤثر در او قادر و مختار باشد .\r\nاما بيان دعوى اول پس بدين‌نحو است كه عالم در نزد علماء كلام آسمانها و زمينها را گويند با آنچه در آنها است و آنچه در ما بين آنها است و تمام اين اشياء از دو قسم بيرون نيستند ، زيرا كه يا جسمند و يا عرض و هردو حادثند ، اما حادث بودن جسم پس به جهت آنست كه هيچ جسمى خالى نيست از حركت و سكون و اين هردو حادثند و هرچه كه خالى نيست از حوادث حادث خواهد بود ، اما اينكه جسم خالى نيست از حركت و سكون پس به جهت آنست كه هر جسمى را مكانى لازم است بالضرورة و دراين‌صورت يا در آن مكان ثابت و متوقف است پس ساكن باشد و يا منتقل شود به مكان ديگر پس متحرك خواهد بود ، چونكه واسطه\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nبين سكون و حركت نيست بالضرورة و ممكن نيست كه جسمى نه متحرك باشد و نه ساكن .\r\nو اما اينكه حركت و سكون حادثند پس به جهت آنست كه هردو مسبوقند به غير و قديم مسبوق نيست به غير ، پس هيچيك از حركت و سكون قديم نباشند ، پس حادث خواهند بود چونكه واسطه بين حادث و قديم متصور نيست ، اما اينكه گفتيم كه حركت و سكون مسبوقند به غير پس به جهت آنست كه حركت عبارتست از حصول اول در مكان دوم ، پس مسبوق باشد به مكان اول بالضرورة ، و سكون عبارتست از حصول دوم در مكان اول پس مسبوق باشد بحصول اول بالضرورة ، و اما اينكه هرچه از احادث خالى نيست پس به جهت آنست كه اگر حادث نباشد قديم خواهد بود و در اين صورت يا اينست كه چيزى از آنحوادث با او خواهد بود در قديم يا نه پس در صورت اول لازم آيد كه يك چيز هم قديم باشد و هم حادث زيرا كه معنى قديم آنست كه اولى براى او نباشد و معنى حادث آنست كه اولى براى او باشد و اجتماع حدوث و قديم در يك چيز اجتماع نقيضين است و محال است ، و در صورت دوم لازم آيد انفكاك عالم از حوادث و آن محال است بالبداهة .\r\nو اما حادث بودن اعراض پس به جهت آنست كه عرض محتاجست در وجود خود بجسم چون قيام عرض به غير جسم محال است ، و آنچه كه محتاج است اولى است باينكه حادث باشد و چون جسم حادث است پس عرض كه محتاج است به او بطريق اولى حادث باشد .\r\nو اما دعوى دوم كه حادث بودن عالم لازم دارد قدرت و اختيار صانع را پس بيان آن بدين‌نحو است كه ماهيت حادث چون گاهى متصف\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nمىشود بعدم و نيستى و گاهى متصف مىشود بوجود ، پس ممكن خواهد بود و محتاج باشد بمؤثر ، پس اگر آنمؤثر مختار باشد مطلوبرا ثابت باشد ، و اگر موجب و مجبور باشد بايد اثر او جدا نشود از او ، پس لازم ميآيد كه مؤثر در او نيز حادث باشد چون بين اثر و مؤثر تلازمست ، و هردو اين امر يعنى قديم بودن عالم يا حادث بودن صانع محال است ، پس ظاهر شد كه اگر خداى تعالى موجب باشد و بدون اختيار اثر از او صادر شود لازم ميآيد كه يا عالم قديم باشد يا خدا حادث و اين هردو باطل است ، پس ثابت شد كه خداى تعالى قادر و مختار است و همين است مطلوب ما .\r\n\r\nمقصد دوم در بيان اينكه قدرت يزدان پاك به تمام مقدورات تعلق ميگيرد\r\nمصنف گويد : قدرت خدا تعلق ميگيرد به آنچه كه مقدور است زيرا كه آنچه كه سبب احتياج است همان امكان است و نسبت ذات حق بجميع ممكنات على السويه است ، پس قدرتش عام خواهد بود .\r\nشارح گويد : چون مصنف اثبات نمود قدرت خداى تعالى را فى الجمله شروع نمود در بيان عموم قدرت او و نزاع مصنف در اينمقام با چند طايفه است يكى با حكماء فلاسفه است كه گمان نموده‌اند كه چون خداى تعالى واحد است پس از او جز يكچيز صادر نشود ، و ديگر با فرقه ثنويه است چون گمان نموده‌اند كه خداوند قادر بر شر نيست ، و ديگر با نظام است كه اعتقاد نموده بر اينكه خداوند قادر بر فعل قبيح نيست ، و ديگر با بلخى است كه گفته است خداوند قادر نيست بر آنچه كه ما قدرت بر آن داريم و ديگر با جبائيان است كه محال دانسته‌اند قدرت او را بر عين مقدور ما ، و حق آنست كه هيچكدام از سخنان ايشان\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nتمام نيست .\r\nو دليل ما : بر عموم قدرت او آنست كه نه از جهت ذات عز و جل مانعى از قدرت هست ، و نه از جانب مقدورات و چون مانع مفقود باشد و مقتضى موجود ، پس واجب باشد تعلق قدرت بعموم مقدورات .\r\nاما اينكه از جانب خدا مانعى نيست ، پس به جهت اينكه مقتضى براى قدرت خدا همان ذات او است و نسبت ذات او به تمام اشياء مساويست چون مجرد است از زمان و مكان و جهت ، و غير اينها از چيزهائى كه سبب احتياجند ، پس چيزى نسبت به او نزديكتر نيست از چيزى تا آنكه به آن سبب قدرت به آن اولى باشد از ديگرى ، و چون نسبت ذات باشياء مساوى شد قدرت او هم نسبت به آنها مساوى باشد ، و همين است مطلوب ما .\r\nو اما عدم مانع از طرف مقدورات ، پس به جهت آنست كه سبب مقدور بودن اشياء همان امكان آنها است و تمام ممكنات شريكند در امكان پس تمام شريكند در مقدور بودن ، و همين است مطلوب ما ، و چون مقتضى تمام شد و مانع از طرفين بر طرف گشت واجب است كه قدرت تعلق گيرد بر تمام ممكنات ، و بايد دانست كه آن محض تعلق قدرت لازم نميآيد كه واقع نيز باشد ، بلكه آنچه كه واقع است بقدرت باريتعالى بعض است اگرچه خدا قادر بر تمام است ، و اشاعره اتفاق نموده‌اند با ما در عموم تعلق قدرت ولى ادعاء نموده‌اند وقوع آن را هم به تفصيلى كه خواهد آمد انشاء اللّه .\r\n\r\nصفت دوم يزدان پاك عالم است ، و در آن دو مقصد است :\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nمقصد اول در بيان اينكه يزدان پاك عالم است\r\nمصنف گويد : دوم آنست كه خداوند تعالى عالم است ، زيرا كه افعال محكمهء متقنه از او صادر شده است و هركس كه چنين افعالى از او صادر شود عالم باشد بالضرورة .\r\nشارح گويد : از جمله صفات ثبوتيه عالم بودن خداى تعالى است ، و عالم كسى را گويند كه تمام چيزها بر او ظاهر و آشكار باشد ، و در نزد او حاضر باشد و غايب و پنهان نباشد از او ، و فعل محكم و متقن آن فعلى است كه مشتمل باشد بر امور غريبه و عجيبه و جامع باشد خواص بسيار را و دليل بر اينكه خداى تعالى عالم است دو چيز است ، اول آنكه خدا مختار است و هر مختارى عالم است ، اما اينكه مختار است پس بيان آن گذشت .\r\nو اما اينكه فعل مختار تابع قصد او است ، و محال است كه كسى قصد كند امريرا و عالم به آن نباشد ، دوم آنكه از خداوند افعال محكمهء متقنه صادر شده است و هركس كه چنين افعالى از او صادر شود البته عالم خواهد بود .\r\nاما صدور افعال محكمهء متقنه از او پس ظاهر و آشكار است براى كسى كه تدبر و تفكر نمايد در مخلوقات او و آنچه كه از عالم عدم بعرصهء وجود آورده از آسمانها و افلاك و كيفيت حركت آنها و آثاريكه بر آن مترتب مىشود از چهار فصل و حدوث روز و شب و كيفيت نظم حركات آنها كه با اختلاف حركات خاصه هيچوقت نظم كلى آن بهم نميخورد ، چنانچه در فن هيئت و علم نجوم بيان شده است مفصلا ، و از\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nزمينها و حكمتهائيكه در آن به كار برده شده است از حيوانات و كيفيت خلق آنها و خواص اجزاء و سر افعال و حكمت منجعل او تدبير در كيفيت آنها و نباتات و كيفيت تكون و نمو و خواص اجزاء و ترتيب اشكال و اختلاف طعوم و الوان آنها با اتحاد زمين و آب و آفتاب و معادن ، و امور غريبه و حكمتهاى بديعه كه در هريك از آنها به كار برده و خواص عجيبهء كه در آنها تدبير شده .\r\nو اگر نبود از آثار قدرت نامتناهيه باريتعالى : مگر همان خلقت انسان هر آينه كافى بود حكمتهائيكه در آن مقدر شده در كيفيت ايجاد و ترتيب خلقت و حواسيكه در او بوديعت نهاده ، و منافع و خواصى كه در آنها قرار داده چنانچه در كلام خود به آن اشاره فرموده  ( ( أَ وَ لَمْ يَتَفَكَّرُوا فِي أَنْفُسِهِمْ ما خَلَقَ اللَّهُ السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ ) )  آيا تفكر و تدبر نمينمايند در نفسهاى خود كه خداوند نيافريده است آسمانها و زمينها را مگر به حق و از عجايبى كه در خلقت انسانى قرار داده شده است يكى اينست كه از براى هر عضوى از اعضاء او چهار قوه است جاذبه و ماسكه و هاضمه و دافعه .\r\nو حكمت قوه جاذبه : آنست كه چون بدن انسان هميشه در تحليل است ، و هر آنى كاهيده مىشود . پس محتاجست بقوهء كه غذا را به خود جذب كند تا آنكه بدل شود براى آنچه بتحليل رفته ، تا قوام او فاسد نگردد . و حكمت جعل قوهء ماسكه : آنست كه چون عضو لزجست و غذا نيز لزج و لغزنده است و اگر چيزى آن را نگاه ندارد هر آينه از عضو بگذرد و فائده بر آن مرتب نشود ، پس قوهء ماسكه را قرار داد تا غذا را نگه دارد بمقداريكه قوهء هاضمه بتواند در آن تصرف كند . و فائدهء\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nقوهء هاضمه : آنست كه غذا را تغيير دهد به آنچه صلاح عضو است تا جزء آن گردد . و قوهء دافعه . براى آنست كه زيادتى غذائى كه هاضمه در آن تصرف كرده از آن عضو بيرون كند و بعضوى ديگر كه محتاج است به آن برساند و فضلات آن را بخارج دفع كند .\r\nو اما اينكه هر كسى كه افعال محكمهء متقنه از او صادر مىشود بايد دانا و عالم باشد پس بديهى و واضح است براى كسى كه در امورات تدبر نمايد .\r\n\r\nمقصد دوم در بيان اينكه قدرت يزدان پاك به تمام مقدورات تعلق ميگيرد\r\nمصنف گويد : علم خداى تعالى تعلق ميگيرد بهر معلومى ، زيرا كه تمام معلومات نسبت بذات او مساوى هستند ، زيرا كه خداى تعالى زنده است و هر زنده ممكن است كه هر معلومى را بداند پس واجبست آنعلم براى ذات واجب و اگرنه لازم آيد كه محتاج باشد به غير و آن محالست بر خدا .\r\nشارح گويد : خداوند تعالى عالمست به آنچه كه جايز است معلوم بودن آن خواه واجب باشد يا ممكن قديم باشد يا حادث و اين قول مخالفست با قول جمعى از حكماء فلاسفه ، چه ايشان خدا را عالم بجزئيات نميدانند بنحو جزئى زمانى .\r\nمترجم گويد : تعلق علم خداى تعالى بجزئيات به دو نحو متصور مىشود ، يكى آنكه بگوئيم خدا عالمست باينكه فلانچيز در فلان زمان واقع شده يا مىشود يا واقع شد الان . و دويم آنكه بگوئيم كه علم خدا بجزئى مقرونست بسبب آنچيز ، مثل علم باينكه چون قرص ماه يا آفتاب بفلان نقطهء معين برسد خسوف يا كسوف شود . و آنچه حكماء در آن\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nنزاع كرده‌اند همان قسم اولست و دليل ايشان بر امتناع آن بنحويكه شارح بيان نموده اينست كه اين جزئيات متغير ميشوند ، و بسبب تغير آنها علم ذاتى نيز متغير مىشود و چون علم ذاتى عين ذاتست پس ذات نيز متغير خواهد شد .\r\nمترجم گويد : كه مراد ايشان از اين دليل آنست كه چون آنمعلوم در خارج واقع شد و معدوم گشت مانند اينكه واقع شد و معدوم شد پس اگر علم خدا باز باقى باشد لازم مىآيد كه جهل باشد ، چونكه مطابق با خارج نيست ، زيرا كه آن‌كه خسوف است مثلا معدوم شده است ، و اگر علم او بر طرف شود لازم مىآيد كه علم او منفك شود از ذات او و اين منافى است با ذاتى بودن آن ، و محصل جواب آن چنانچه شارح بيان فرموده آنست كه آنچه متغير مىشود از تعلق اعتباريست نه علم ذاتى .\r\nمترجم گويد : كه علم بمعنى دانستن است . و دانائى چون تعلق گيرد به چيزى پس نسبت آن به تمام حالات آنچيز على السويه است .\r\nيعنى پيش از وجود و در حال وجود و بعد از معدوم شدن و همچنين نسبت بكسيكه داراى آن علم است ، پس همچنانيكه پيش از وجود آنچيز علم به آن ثابت مىشود براى عالم به آن يعنى صحيح است كه بگويند او دانا است به اين چيز ، و همچنين در حال وجود او نيز گويند دانا است به آن ، همچنين در حال معدوم شدن او نيز صحيح است كه بگويند دانا است ، به آنچه ما در خود مشاهده مينمائيم ، مثلا ميدانيم كه فردا آفتاب طالع خواهد شد و چون فردا شود آفتاب طلوع كند ميدانيم كه آفتاب طالع است و چون غروب كند و شب شود باز ميدانيم كه آفتاب طالع بوده است ، و اختلاف حالات معلوم سبب تغير علم نميشود چون دانستن متغير\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nنميشود بسبب تغير دانسته شده ، و دانا هم متغير نميشود بسبب تغير آن ، چنانچه در قدرت نيز همچنين است و فرقى نيست در آن از اينجهت بين علم ذاتى و غير آن چنانچه در مثال مذكور معلوم شد و چون اينمطالب را دانستى خواهى دانست كه مراد از تعلق اعتبارى همان نسبت عالم بودن و دانائى است ، و همين است آنچه كه متغير مىشود نه اصل دانائى كه معنى علم است .\r\nپس محصل مطلب اين شد كه معلوم چه موجود باشد و چه معدوم در هرصورت گويند خدا عالم است به آن ، نهايت آنست كه اگر آنچيز موجود باشد خدا عالم خواهد بود به چيز موجود ، و اگر آنچيز معدوم باشد خدا عالم باشد به چيز معدوم نه اينكه چون آنچيز معدوم شد ديگر خدا عالم نباشد به آن ، و از علم بمعدوم جهل لازم نيايد زيرا كه جهل بر دو قسم است : يكى جهل بسيط است آن بمعنى ندانستن است و ديگر جهل مركب است : و آن‌چنان است كه شخص اعتقاد كند وجود چيزيرا با آنكه آنچيز موجود نباشد ، و درهرصورت علم خدا بمعدوم جهل نباشد .\r\nاما بمعنى اول پس واضح است ، زيرا كه فرض آنست كه خدا عالم و دانا است بمعدوم .\r\nو اما بمعنى دوم پس به جهت آنكه معنى جهل مركب آن بود كه معلوم مخالف باشد با واقع ، مثل اينكه اعتقاد كند وجود چيزيرا با آنكه در واقع معدوم باشد يا اعتقاد كند عدم چيزيرا كه با آنكه درواقع موجود باشد ، پس اگر اعتقاد كند عدم چيزيرا و در واقع هم معدوم باشد آن را جهل نگويند ، پس اگر چيزى موجود شد و دوباره معدوم گشت پس\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nعلم بآنچيز در حال معدوم بودن او جهل نباشد .\r\nشارح گويد : دليل ما بر اينكه علم خداى تعالى به تمام معلومات تعلق ميگيرد آنست كه جايز است كه خداوند بداند هر چيزيرا كه قابل دانستن است ، و چون جايز شد دانستن او واجب مىشود اينكه بداند ، اما اينكه جايز است كه بداند تمامرا پس به جهت آنكه او زنده است و هر زنده جايز و ممكن است بداند هر معلومى را ، و نسبت اين جواز و امكان به تمام ماسوى على السويه است پس نسبت معلومات به او على السويه باشد اما دليل بر حيات او پس خواهد آمد .\r\nو اما دليل بر اينكه چون چيزى براى او جايز شد واجب مىشود پس به جهت آنست كه صفات او عين ذات او هستند و چون جايز شد براى ذات اينكه متصف شود بصفتى ، واجب باشد اتصاف او بآنصفت ، زيرا كه اگر واجب نباشد متصف بودن او به آنصفت لازم آيد كه محتاج باشد در متصف شدن او به آنصفت باينكه ديگر آن صفت را در او موجود كند و آن محال است .\r\nمترجم گويد : كه صفات ذاتى صفاتى را گويند كه مستند باشد بنفس ذات و علتى جز او نداشته باشد خواه از صفاتى باشد كه ذات به آن متصف مىشود ، مانند علم و قدرت و حيات و نحو آن يا فعل ذات متصف شود به آن ، مانند خلق و رزق و تكلم و نحو آن ، و در هر دو قسم نميشود كه علت وجود آن امرى خارج از ذات باشد ، و اگرنه لازم آيد كه ذات محتاج باشد در اتصاف به آنصفت به آن امر خارج ، و چون جايز شد اتصاف ذات بصفتى ، نميشود مصنف نباشد به آن زيرا كه معنى جواز قابليت اتصاف و عدم مانع از آنست ، و اگر مقتضى ثبوت آن وصف نفس ذات باشد\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nمنفك نشود از او و مطلوب ما ثابت باشد ، و اگر امرى خارج از ذات باشد ، محتاج خواهد بود به آن و منافى است با واجب الوجود بودن ، چون علم خدا ذاتيست نميشود كه منفك از او باشد ، و اگرنه محتاج شود در علم خود به ديگرى چنانچه دانستى .\r\n\r\nصفت سوم يزدان پاك زنده است\r\nمصنف گويد : سوم از صفات ثبوتيه آنست كه خداوند عالم حى و زنده است زيرا كه او قادر و عالم است پس بالضرورة زنده خواهد بود .\r\nشارح گويد : سوم از صفات ثبوتيه زنده بودن خداى تعالى است و علماء اختلاف كرده‌اند در آن پس حكماء و ابو الحسن بصرى گويند كه معنى زنده بودن خدا اتصاف او است بصفت علم و قدرت ، و اشاعره گويند حيات صفتى است زايد بر ذات حق و آن غير از صحت اتصاف است بعلم و قدرت ، و حق قول اول است زيرا كه قاعدهء در نزد عقلا چنان است كه چون شك كنند در ثبوت چيزى پس بنا را بر عدم آن گذارند تا دليلى بر ثبوت آن برسد ، و در اينمقام دليلى نرسيده است بر اينكه حيات خدا زايد بر ذات او است ، پس حكم مىشود باينكه عين ذات او است ، و چون ثابت شد كه خداوند قادر و عالم است پس زنده نيز باشد بالبداهة زيرا كه علم و قدرت و حيات موجود نباشد .\r\nمترجم گويد : ميتوان استدلال نمود بر زايد نبودن حيوة بر ذات باينكه اگر زايد بر ذات باشد لابد غير ذات خواهد بود پس اگر قديم باشد تعدد قدماء لازم آيد ، و اگر حادث باشد دو فساد بر آن مترتب شود ، يكى آنكه لازم آيد كه ذات محل حوادث باشد ، و ديگر آنكه لازم آيد\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nكه پيش از حدوث آن ، ذات متصف بحيوة نباشد و قبل از اتصاف به آن صحيح نباشد اتصاف او بصفت علم و قدرت ، و چون هر سه باطل است پس ثابت شد كه زايد بر ذات نيست ، و اين سخن در صورتى است كه حيات صفتى باشد در مقابل صفت علم و قدرت ، و اما اگر صفت انتزاعى باشد بمعنى صحت اتصاف بعلم و قدرت پس وجود آن تابع وجود آينده و وصف است و امريست انتزاعى كه عقل آن را انتزاع مينمايد از ذات و وصف ، و وجودى ندارد تا بتوان گفت كه زايد است بر ذات يا عين آن است پس حكم باينكه عين ذات او است نيز مسامحه خواهد بود .\r\n\r\nصفت چهارم يزدان پاك مريد و كاره است\r\nمصنف گويد : چهارم از صفات ثبوتيه اراده و كراهت است ، زيرا كه تخصيص دادن ايجاد افعال را بوقتى دون وقتى لابد بايد علتى و سببى داشته باشد و آن نيست مگر اراده حقتعالى ، و ايضا خداوند امر فرموده است بطاعت و نهى فرموده است از معصيت ، و امر لازم دارد اراده را چنانچه نهى لازم دارد كراهت را و هردو اين امر ضرورى بديهيست .\r\nشارح گويد : اتفاق نموده‌اند مسلمين بر اينكه خداوند متصف باراده است ، ولى در معنى آن اختلاف نموده‌اند ، پس حسن بصرى گفته كه اراده عبارتست از علم خدا بمصلحتى كه در فعل است كه داعى شده است براى ايجاد آن ، و بخارى گفته كه معنى اراده آنست كه خداى تعالى مغلوب نيست و كسى او را اكراه و اجبار نميكند بر كارى ، و بنابراين اراده از صفات سلبيه خواهد بود نه از ثبوتيه و اين قائل معنى لازمرا بجاى ملزوم قرار داده .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمترجم گويد : كه اراده امريست وجودى و لازمهء آن عدم اكراه است زيرا كه فعلى كه مقرون بكراهت است از روى اراده نخواهد بود ؟ پس تفسير اراده بعدم كراهت تفسير بلازم باشد .\r\nشارح گويد : و ابو القاسم بلخى گفته كه ارادهء خدا در افعال او بمعنى علم او است به آنفعل ، و در افعال ديگران امر او است به آن ، و اين سخن صحيح نيست زيرا كه اگر مقصود او از علم علم مطلقست پس آن غير از اراده است چنانچه بيان آن خواهد آمد انشاء اللّه ، و اگر مقصود علم بمصلحت در فعل است پس همان سخن ابو الحسن بصرى است ، و اينكه گفته چون اراده متعلق بفعل غير شود بمعنى امر است به آن نيز فاسد است زيرا كه امر مستلزم اراده است نه عين آن .\r\nمترجم گويد : كه امر بمعنى طلب است و آن مسبوق است باراده و تا اراده متحقق نشود طالب متحقق نميشود ، پس در بين اين دو تغاير باشد نه اتحاد ، نهايت آنست كه يكى لازم ديگريست .\r\nشارح گويد : و اشاعره و جمعى از معتزله گفته‌اند كه اراده صفتى است زايد بر ذات باريتعالى و مغاير است با علم و قدرت و غير آنها ، ولى علم سبب تخصص آنست بزمانى دون زمانى : و ايشان در بين خود اختلاف نموده‌اند در اينكه آيا اين صفت قديم است يا حادث پس اشاعره آن را معنى قديم دانسته‌اند ، و معتزله و كراميه آن را حادث شمرده‌اند و از اين جمله كراميه آن را قائم بذات باريتعالى دانند ، و معتزله براى آن محلى ندانند بلكه آن را قائم بنفس خود دانند ، و بعد از اين خواهد آمد انشاء اللّه بيان بطلان زيادتى آن بر ذات پس قول حق قول ابو الحسن بصرى خواهد بود .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nو دليل بر ثبوت اراده از براى ذات باريتعالى از دو وجه است : اول آنكه مشاهده مينمائيم كه اشياء را ايجاد فرموده بر وجوه مختلفه در ازمنهء مختلفه و بر حالات متفاوته ، با آنكه نسبت اوقات و ازمنه و امكنه متساويست هم بذات و هم باشياء موجوده و هيچكدام اولويت ندارند بذات واجب و نه بنفس مخلوقات ، پس لابد است از اينكه سببى باشد براى اختصاص ايجاد آنها به زمان خاص و مكان مخصوص و وضع معين و آن سببى كه مخصص است نميتوان نفس قدرت ذاتى باشد زيرا كه نسبت آن به تمام اشياء على السويه است ، پس صلاحيت ندارد از براى مخصص بودن .\r\nو ايضا شأن قدرت - تأثير نمودن و ايجاد كردن اشياء است بدون ترجيح ، و مرجح بايد امرى باشد غير از قدرت - زيرا كه قدرت هميشه حاصل است پس نبايد تخلف كند از اثر ، و به همين دليل علم مطلق نيز نميتوان علت و مخصص باشد - چونكه او نيز هميشه موجود است و علاوه بر علم مطلق تابع معلوم است و مستفاد است از آن ، و بايد مخصص مقدم باشد نه مؤخر و متبوع باشد نه تابع .\r\nو اما باقى صفات : مانند حيوة و قديم بودن و ازلى بودن و متكلم بودن و صادق بودن و غير اينها - پس ظاهر است عدم قابليت آنها براى مخصص بودن و محتاج بدليل نيست ، پس ثابت شد كه مخصص علم خاصيست كه مقتضى تعيين ممكنات است و سبب است براى وجوب صدور آنها بنحو خاص ، و آن علم باريتعالى است باشتمال آن فعل بر مصلحتى كه حاصل نيست مگر در آنوقتيكه آن را ايجاد نموده يا در مكان مخصوص و بنحو مخصوص : و اين علم خاص همان ارادهء حقتعالى است كه متعلق\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nمىشود باشياء و سبب ايجاد آنها ميگردد .\r\nوجه دوم آنست كه خداوند تعالى امر فرموده است در كلام خود چنانچه فرموده  ( ( أَقِيمُوا الصَّلاةَ ) )  يعنى به پا داريد نماز را و همچنين نهى فرموده بقول خود  ( ( وَ لا تَقْرَبُوا الزِّنى ) )  يعنى مرتكب زنا نشويد ، و معلوم است كه تا اراده متحقق نشود امر متحقق نميگردد ، و امر كننده تا اراده نكند چيزيرا كه به آن امر مىكند نميتواند امر كند به آن ، و نهى كردن از چيزى لازم دارد مكروه داشتن آن را ، و اينمطلب ضروريست و محتاج باستدلال نيست ، پس ثابت شد كه باريتعالى مريدكار هست :\r\nو در اينمقام دو فايده بيان مىشود :\r\nاول آنكه كراهت خداى تعالى - علم او است باشتمال فعل هر مفسدهء كه سبب ترك ايجاد آن مىشود چنانچه اراده - علم او است باشتمال فعل هر مصلحتى كه داعى مىشود براى ايجاد فعل .\r\nفايده دوم - آنكه ارادهء همان علم خاص است بنحويكه بيان آن گذشت و غير آن نيست ، زيرا كه اگر غير آن باشد يا قديم خواهد بود يا حادث پس اگر قديم باشد چنانچه اشاعره گفته‌اند لازم ميآيد تعدد قدماء و آن محال است ، و اگر حادث باشد پس يا اينستكه محل آن ذات خدا است - چنانچه - كراميه گفته‌اند ، پس لازم ميآيد كه خداوند محل حوادث باشد و آن باطل است چنانچه خواهد آمد انشاء اللّه : و اگر محل آن غير ذات خدا باشد پس لازم ميآيد كه اراده از صفات آن چيز باشد و او مريد باشد نه خدا : و اگر بدون محل باشد چنانچه معتزله گمان كرده‌اند ، پس از دو جهت فاسد است - يكى آنكه از آن تسلسل لازم مىآيد ، زيرا كه اين اراده دراين‌صورت حادث است و حدوث\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nهر حادث بايد باراده خدا باشد ، پس آن اراده نيز مسبوق خدا خواهد بود بارادهء ديگر و نقل كلام در آن اراده ميكنيم و همچنين در ارادهء ديگر تا بحديكه نهايتى براى آن نباشد و آن تسلسل است ، و در سابق گذشت بطلان آن .\r\nدوم آنكه اراده صفت است ، و هر صفتى از اعراض است و هر عرضى را محلى لازم است و محال است وجود عرض بدون محل ، پس ثابت شد كه اراده نميشود غير از علم باشد .\r\n\r\nصفت پنجم يزدان پاك مدرك است\r\nمصنف گويد : پنجم از صفات ثبوتيه آنست كه خداى تعالى مدركست - زيرا كه زنده است ، پس صحيح است كه مدرك باشد و در قرآن نيز وارد شده است اتصاف خداوند بصفت ادراك ، پس واجب است ثابت نمودن آن را براى ذات او .\r\nشارح گويد : بادلهء نقليه ثابت شده است اتصاف ذات باريتعالى بصفت ادراك ، و ادراك صفتى است غير از علم - زيرا كه بالضرورة فرق ميبينيم بين علم - ما بالوان مانند سياهى و سفيدى و باصوات مانند صوت هولناك زشت و صداى خوش - و بين ادراك ما اين اشياء را فرق واضحى :\r\nو محصل فرق آنست كه مرجع ادراك تأثر حواس ظاهره است ، و اما در علم چيزى متأثر نميشود ، و اين تأثر حواس در كسانى است كه قوهء حاسه براى ايشان بوده باشد ، و اما در ذات اقدس پس بادلهء قطعيه ثابت شده است كه ذات اقدس منزه است از حواس و آلات آن - مانند گوش و چشم و بينى و دهان كه درك اشياء محسوسه به آنها مىشود ، و اينجمله بر ذات\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nاقدس باريتعالى محال است زيرا كه تمام اين آلات از لوازم جسمند و خداوند جسم نيست ، پس نميشود كه ادراك اوامرى باشد زايد بر ذات او ، و چون ثابت شده است اتصاف ذات او به اين صفت پس ناچاريم از اينكه آن را بمعنى علم گيريم .\r\nو دليل بر صحت اتصاف ذات باريتعالى بصفت ادراك همان دليلى است كه دلالت دارد بر اينكه او عالم است به تمام معلومات و آن دليل حيوة او است ، پس صحيح است كه ذات اقدس او مدرك باشد يعنى عالم باشد بمدركات - و قرآن مجيد نيز ناطق است بمدرك بودن او چنانچه فرموده است  ( ( وَ هُوَ يُدْرِكُ الْأَبْصارَ ) )  پس واجب است كه ما نيز ثابت دانيم اين صفت را براى او ، پس ادراك او بمعنى علم بمدركات باشد نه آنكه مانند ادراك ما كه به آلات و حواس است - و همين است مطلوب از اثبات آن در اينمقام .\r\n\r\nصفت ششم يزدان پاك قديم ازلى ، باقى و ابدى است\r\nمصنف گويد : ششم از صفات ثبوتيه آنست كه ذات باريتعالى قديم ازلى است كه هميشه بوده و باقى ابديست كه هميشه خواهد بود ، زيرا كه او واجب الوجود است - پس محال باشد عدم بر او چه در سابق و چه در لاحق يعنى هر زمانى كه فرض شود ، چه از گذشته و چه آينده خالى نخواهد بود از وجود ذات اقدس جل شأنه .\r\nشارح گويد : اين چهار صفت است كه لازمهء ذات واجب الوجود است ، و آن قديم است و ازلى بودن - و باقى - و ابدى بودن است ، و معنى قديم و ازلى بودن آن است كه خداوند تعالى در تمام زمانهاى گذشته\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nبوده است چه زمانهاى تحقيقى و چه فرضى .\r\nمترجم گويد : كه زمان حقيقى آنست كه از گردش افلاك و طلوع و غروب آفتاب و ماه و كواكب حادث مىشود ، و آن مخلوق است و حادث و مسبوق است بعدم ، و مراد از زمان فرضى پيش از خلق اشياء است كه اگر فرض كنيم وجود افلاك را مثلا هر آينه بوده است و مقصود آن است كه خداوند هميشه بوده است چه پيش از وجود زمان و چه در حال وجود آن .\r\nشارح گويد : و باقى كسى را گويند كه مستمر و برقرار باشد در تمام زمانها و در هيچ زمانى معدوم نباشد ، و ابدى كسى را گويند كه فنا و زوال از براى وجودش تصور نشود در هيچ زمانى خواه تحقيقى و خواه فرضى بنحويكه در ازلى گفته شد : و سرمدى يعنى هميشه بوده و هميشه خواهد بود پس سرمدى بودن داراى تمام اين چهار معنى است ، و دليل بر ثبوت اين صفات براى ذات اقدس آنست كه چون ثابت شد واجب الوجود بودن او پس محال خواهد بود نيستى او مطلقا چه در گذشته و چه در آينده ، پس اگر قديم و ازلى نباشد لازم آيد كه يكزمانى از زمانهاى گذشته بتوان فرض نمود كه ذات واجب در آن موجود نباشد ، و اگر باقى و ابدى نباشد بايد ممكن باشد كه يكزمانى معدوم گردد ، و چون عدم درهرحال بر او محال است ثابت مىشود قديم و ازلى بودن و هم باقى و بودن او و همين است مطلوب ما .\r\n\r\nصفت هفتم يزدان پاك متكلم است\r\nمصنف گويد : هفتم از صفات ثبوتيه آنست كه خداى تعالى متكلم\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nاست باجماع مسلمين - و كلام آن حروفيست كه به يكديگر پيوند شده و شنيده مىشود ، و معنى اينكه خدا متكلم است آنست كه او ايجاد ميفرمايد سخن را در جسمى از اجسام : و آنچه كه اشاعره گفته‌اند در تفسير كلام معقول نيست .\r\nشارح گويد : يكى از صفتهاى خداى تعالى متكلم بودن او است و اجماع نموده‌اند بر ثبوت آن ولى اختلاف نموده‌اند در چهار مقام اول - در دليل ثبوت اين صفت براى ذات باريتعالى است كه آيا بدليل عقلى ثابت شده است يا بدليل نقلى ، پس اشاعره آن را عقلى دانند و عقل را حاكم در اثبات آن دانند ، و معتزله آن را بطريق نقل ثابت نمايند و دليل آن را كلام خداى تعالى دانند كه ميفرمايد  ( ( وَ كَلَّمَ اللَّهُ مُوسى تَكْلِيماً ) )  و حق همين است زيرا كه دليلى از عقل نيست كه بتوان به آن استدلال نمود بر ثبوت آن ، و دليل ايشان كه استدلال نموده‌اند به آن تمام نيست .\r\nمترجم گويد : كه دليل اشاعره بر ثبوت اين صفت از راه عقل آنست كه خداوند حى است و هر صاحب حياتى صحيح است كه متكلم باشد :\r\nو اين دليل تمام نيست - زيرا كه تكلم از صفات فعل است به اين معنى كه چون مصلحتى در ايجاد آن متحقق شود ايجاد كند آن را ، نظير خلق ساير اشياء و به مجرد قدرت بر ايجاد سخن و كلام صدق متكلم نكند ، و اين مطلب كه ذكر شد ملازمه با حيوة ندارد - و عقل ادراك مصلحت در خلق كلام نميكند تا بتواند به آن حكم كند ، و از صفات ذات نيست تا آنكه بمحض جواز اتصاف لازم باشد وجوب اتصاف : و اين امر واضح است و علاوه بر اين - دليل ايشان بر خلاف مدعا است كه فائده تكلم فهمانيدن مقصود است ، و آن منحصر نيست در تكلم بلكه ممكن است كه خداوند\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nلوحى بيافريند كه اوامر و نواهى او در آن ثابت باشد و ملائكه در آن نظر كنند و بانبياء يا بهر كس كه مقصود باشد برسانند .\r\nشارح گويد : اتفاق نموده‌اند پيغمبران بر اتصاف ذات باريتعالى بصفت تكلم ، و ثبوت نبوت ايشان متوقف نيست بر ثبوت كلام - پس واجب است بر ما كه ثابت دانيم براى او .\r\nمترجم گويد : كه بعضى گمان نموده‌اند - كه استدلال به قرآن بر ثبوت متلكم بودن خدا مستلزم دور است زيرا كه تا ثابت نشود اينكه خدا متكلم است ثابت نميشود كه قرآن كلام خدا است و تا ثابت نشود اينكه قرآن كلام خدا است ثابت نميشود اتصاف خدا بصفت متكلم بودن و اين دور است . و جوابش آنست كه در حجت بودن قرآن كفايت مىكند همين قدر كه از جانب خدا است - اگرچه بنحو خلق در لوح باشد ، و چون همينقدر ثابت شد حجت مىشود ، آنگاه چون در آن مشاهده نموديم كه اثبات صفت تكلم نموده است براى خود - ما هم ثابت بايد بدانيم براى او و الّا تصديق به قرآن نكرده باشيم .\r\nشارح گويد : مقام دوم در ماهيت كلام خدا است كه چيست ، پس اشاعره گمان كرده‌اند كه كلام او معنى است و قائم است بذات اقدس او ، كه تعبير مىكند از آن بالفاظ مختلفه ، و اينمعنى غير از علم و قدرت است و نه امرونهى و نه خبر دادن و نه خبر گرفتن و نه غير اينها از اقسام سخن گفتن ، و معتزله و كراميه و حنابله گفته‌اند كه كلام خدا مانند كلام ديگران است ، و آن عبارتست از حروف و صداهائيكه با يكديگر مركب ميشوند بنحويكه از آن معنى فهميده شود و مقصود از آن معلوم گردد ، و اين قول حق است از دو راه :\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاول آنكه : آنچه بذهن عقلاء سبقت ميگيرد - در وقت شنيدن لفظ كلام همين معنى است ، كه آواز مركب از حروفيست كه فهمانندهء معنى باشد ، و از اينجهت كسى را كه نميتواند اداى اين صدا و حروف نمايد او را متكلم نميگويند ، مانند كسى كه ساكت است و يا گنگ است كه قدرت بر تكلم ندارد ، اگرچه در دل هزار گونه سخن گويد .\r\nوجه دوم : آنكه آنچه كه اشاعره ذكر كرده‌اند در تفسير كلام تصور آن ممكن نيست ، زيرا كه آنچه را كه ميتوان تصور نمود در معنى كلام يا قدرت - ذاتيه است كه از آن قدرت صادر مىشود اصوات و حروف يا علم است ، و اشاعره هيچكدام را كلام ندانند ، و اما باقى صفات پس صلاحيت ندارد كه مصدر چنان كلامى باشند كه اشاعره مدعى شده‌اند ، پس چون چيزى تصور نشود اثبات آن صحيح نباشد ، زيرا كه تصديق هر چيزى بعد از تصور آنست ، و تصديق بدون تصور جايز نيست .\r\nمترجم گويد : كه اشاعره مدعى شده‌اند بر اينكه كلام خدا نفسى است ، و آن عبارتست از معانى الفاظ ، و الفاظ را كلام لفظى نامند ، و گويند آن محال است نسبت بذات خدا زيرا كه ، بايد به زبان باشد ، و محصل جوابش آنست كه كلام بمعنى سخن است ، و متكلم را سخنگو گويند ، و كسى كه سخن نگويد او را متكلم ننامند اگرچه در دل تصورات كند ، و قبول نداريم كه بايد سخن به زبان سخنگو باشد ، بلكه سخنگو كسى را گويند كه ايجاد سخن كند ، و اين امر در خدا ممكن است چنان كه در درخت ايجاد سخن فرمود ، در زمان تكلم نمودن با حضرت موسى عليه السّلام :\r\nو اگر كلام خدا را غير از الفاظ دانيم چنانچه اشاعره مدعى شده‌اند . بايد آن را يكى از صفات ذات يا مستند به آن دانيم ، و هيچيك از صفات ذات\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nنميشوند كه مصدر آن باشد ، زيرا كه علم و قدرت را اشاعره قبول ندارند كه مصدر آن باشند ، و باقى واضح است عدم صلاحيت آنها براى مصدر بودن ، پس واضح شد بطلان ادعاء ايشان . و اما اينكه گفتيم كه لازم نيست كه سخن به زبان سخنگو باشد ، پس سببش آنست كه كلام كيفيتى است در هوا كه بسبب عبورش بر مخارج حروف احداث الفاظ مىشود از آن ، و زبان آلتيست براى گردانيدن آن هوا كه عبور كند بر مخارج حروف ، پس ممكن است كه اينمخارج در محلى ديگر كه غير از دهان موجود شود ، و چيزى ديگر غير از زبان هوا را حركت دهد بنحويكه احداث حروف از آن شود ، و دليل بر امكان بلكه وقوع آن اينستكه هرگاه مىشود كه شخص مصروع سخن ميگويد ، و مردم ميگويند كه جن بر زبان او نشسته و به زبان او سخن ميگويند .\r\nشارح گويد : مقام سيم - در بيان آنچيزيستكه كلام قائم به آنست و در آن موجود مىشود ، اما اشاعره پس چون قائل شده‌اند باينكه كلام عبارتست از معنى ، گويند كه صفت تكلم قائم است بذات باريتعالى ، و اما كسانى كه آن را عبارت از اصوات و حروف دانسته‌اند ، پس در آن اختلاف نموده‌اند از آن جمله حنابله و كراميه گفته‌اند كه آن قائمست بذات باريتعالى ، و ايشانرا گمان آنست كه ذات اقدس خود سخن گويد و حروف را خود ادا نمايد و صدا از او برآيد مانند ساير سخنگويان .\r\nو قول حق آنست كه معتزله گفته‌اند كه كلام خدا قائم نيست بذات او ، بلكه قائم به غير او است و خود سخن نگويد بلكه ايجاد سخن كند در چيزى چنانچه ايجاد سخن نمود در درخت و موسى شنيد آن را ، و معنى متكلم بودن خداى تعالى آنست كه او خالق و موجد كلامست چنان كه دانستى ، نه آنكه كلام قائم به او است ، و دليل به اين قول\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nآنست كه ايجاد سخن در چيزى امريست ممكن ، و خداوند قادر است بر ايجاد ممكنات .\r\nو آنچه كه حنابله و كراميه گفته‌اند باطلست از دو راه - اول آنكه اگر متكلم كسى باشد كه كلام به او برپا است ، بايد هوائيكه حروف و صدا به آن برپا است متكلم باشد و آن را سخنگو نامند و آن باطل است زيرا كه اهل زبان متكلم نگويند مگر كسى را كه ايجاد سخن كند آنچه را كه كلام به آن برپا است ، و از اينجهت صدا را متكلم ننامند .\r\nمترجم گويد : چون كسى در بيابان يا كوهستان صدا كند آوازى در جواب او شنيده مىشود مطابق همان صدا ، و آن را صدا بفتح صاد گويند ، و با آنكه اين سخنانيكه شنيده مىشود از بيابان و كوه قائمست به آنها با وجود اين بيان و كوه را متكلم و سخنگو نميگويند .\r\nشارح گويد : و همچنين ميگويند كه جن بر زبان شخص مصروع سخن ميگويد ، چون اعتقاد ايشان آنست كه كلاميكه از شخص مصروع شنيده مىشود فاعل و قائل آن جن است كه بر زبان مصروع سخن ميگويد .\r\nوجه دوم - آنست كه كلام از دو وجه خالى نيست ، يا معنى است كه از لفظ فهميده مىشود ، و يا اصوات و حروف است كه معنى از آن فهميده مىشود ، اما بمعنى اول : پس بطلان آن را دانستى ، و اما بمعنى دوم :\r\nپس جايز نيست قيام آنها بذات باريتعالى و اگرنه لازم ميآيد كه خداوند صاحب آلت حاسه باشد ، زيرا كه وجود آواز و حروف موقوف است بر وجود آلت آنها بالضرورة پس باريتعالى داراى حاسه بايد باشد و آن باطل است .\r\nمترجم گويد : كه آلت چيزيرا گويند كه واسطهء در ايجاد كارى\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nباشد ، مثل دست كه به آن چيزها را بردارند و ايجاد صنايع كنند ، و پاى كه به آن حركت كند و از جائى به جائى روند ، و چشم كه به آن ببينند ، و گوش كه به آن آوازها و سخنانرا بشنوند ، و هكذا . و از براى تكلم چند آلت است : يكى هوا است كه ايجاد صوت به آن شود ، و يكى ريه است كه آن را شش گويند ، و آن محل هوا است كه مانند دم آهنگر است و هوا را به خود جذب نمايد به جهت ترويح قلب و به قدر حاجت در وقت تكلم بيرون دهد و چون هوا از آن بيرون آيد احداث صوت شود ، و يكى قصبهء ريه است ، و يكى حلقومست كه آن را ناى گويند و بمنزله دهان شيپور است كه صدا در آن جوهر پيدا مىكند ، و يكى دندانها و مخارج حروف است كه چون صدا به آنها رسد حروف از آن فهميده مىشود ، و يكى زبانست كه صدا را در دهان ميغلطاند براى احداث حروف مختلفه ، و چون اين مطالب را دانستى خواهى فهميد مقصود شارح را .\r\nو محصلش آنست كه اگر كيفيت تكلم خدا هم مانند تكلم مخلوق باشد لازم مىآيد كه داراى ريه و قصبه آن و مخارج حروف و زبان و دهان و تنفس و غير آن باشد ، و اين امور از لوازم جسم است و خداوند جسم نيست ، پس محالست كه صاحب اين اعضاء باشد و چون صاحب اعضاء و جوارح نشد پس تكلم او به مثل تكلم مخلوق نباشد .\r\nشارح گويد : مقام چهارم - در بيان اين است كه كلام خدا قديم است يا حادث ، پس اشاعره آن را قديم دانند بمعنائيكه خود براى آن قائل شده‌اند ، و حنبليان قائل شده‌اند بقديم بودن حروف ، و معتزله قائل بحدوث آنند ، و همين قول حق است به چند وجه :\r\nاول آنكه اگر كلام قديم باشد لازم آيد تعدد قدماء و آن باطلست\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nزيرا كه قول بقديم بودن غيرذات باريتعالى كفر است باجماع مسلمين ، و از اينجهت نصارى كافر شدند چونكه قائل شدند بقديم بودن سه اصل و اقنوم ، كه خدا و عيسى و روح القدس باشد .\r\nوجه دوم آنكه كلام مركبست از اصوات و حروف بنحويكه تا حرف سابق معدوم نشود حروف بعد از آن موجود نگردد ، و همچنين تا صدا و صوت اول معدوم نشود صوت بعد از آن موجود نشود ، و چون حروف و صوت بعد موجود شود البته حروف و صوت پيش از آن معدوم شود ، و قديم ممكن نيست معدوم شدن آن .\r\nوجه سوم آنكه اگر كلام خدا قديم باشد لازم آيد كه خداوند دروغ گفته باشد در كلام خود كه فرموده است   ( ( إِنَّا أَرْسَلْنا نُوحاً إِلى قَوْمِهِ ) )   يعنى ما فرستاديم نوح را بسوى قومش ، زيرا كه اگر كلام خدا قديم باشد لازم آيد كه اينكلام در ازل صادر شده باشد ، و چون اين آيه اخبار از گذشته است پس بايد در ازل نوح را فرستاده باشد بسوى قومش و حال آنكه پيش از ازل كذبست و كذب محالست بر خدا ، و قديم بودن كلام چون مستلزم كذب بر خدا است محال خواهد بود .\r\nوجه چهارم آنكه اگر كلام خدا قديم باشد لازم ميآيد صدور فعل عبث از خدا زيرا كه فرموده است  ( ( أَقِيمُوا الصَّلاةَ وَ آتُوا الزَّكاةَ ) )  يعنى نماز را برپا داريد و زكات بدهيد ، و اين آيه خطاب است بمكلفين و در ازل مكلف و مخاطبى نبوده كه به او خطاب شود و تكليف كند او را به اين امر ، و خطاب بمعدوم عبث و لغو است و فعل عبث و قبيح است و صدور آن از خدا محال است .\r\nوجه پنجم آنكه خدا كلام خود را بحدوث وصف فرموده در آيه\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nشريفه  ( ( ما يَأْتِيهِمْ مِنْ ذِكْرٍ مِنْ رَبِّهِمْ مُحْدَثٍ إِلَّا اسْتَمَعُوهُ ) )  يعنى نميآيد ايشانرا ذكريكه حادث شده است از جانب پروردگار ايشان مگر آنكه شنيدند آن را ، و مراد از ذكر قرآن است بدليل قول تعالى  ( ( إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ ) )  بدرستيكه ما نازل نموديم ذكر را و ما هم آن را نگهدارى و حفظ مينمائيم ، و قول تعالى  ( ( وَ إِنَّهُ لَذِكْرٌ لَكَ وَ لِقَوْمِكَ ) )  بدرستيكه اين قرآن ذكر است براى تو و براى قوم تو ، و چون خدا وصف فرموده است كلام خود را بر حدوث پس قديم نخواهد بود ، و قول مصنف كه فرموده آنچه اشاعره تفسير كرده‌اند كلامرا به آن غيرمعقولست اشاره است به اين چهار مقام .\r\n\r\nصفت هشتم يزدان پاك صادق است\r\nمصنف گويد : هشتم - از صفات ثبوتيه آنست كه خداى تعالى صادق و راستگو است زيرا كه كذب و دروغ قبيح است . و ذات خدا منزه است از قبيح زيرا كه صدور قبيح از او نقص است بر او ، و نقص بر ذات بارى محال است .\r\nشارح گويد : از جمله صفات ثبوتيه - راستگو بودن خدا است و صدق و راستى خبريست كه مطابق باشد با واقع و كذب و دروغ آن خبرى است كه مطابق با واقع نباشد ، و دليل بر صادق بودن خدا آنست كه اگر صادق نباشد كاذب خواهد بود ، و ممكن نيست كاذب بودن خدا زيرا كه كذب و دروغگوئى قبيح است بالبديهة ، و از دروغگوئى ذات اقدس لازم مىآيد اينكه متصف شود بقبيح و آن هم محال است چنانچه خواهد آمد انشاء اللّه ، و ايضا : دروغگوئى نقص است و خداوند منزه است از نقص .\r\n* * * * * *\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nفصل سوم در صفات سلبيه‌ى يزدان پاك است ، و در آن هفت صفت است :\r\n\r\nصفت اول يزدان پاك مركب نيست\r\nمصنف گويد : فصل سوم : در صفات سلبيه‌ى يزدان پاك است و در آن هفت صفت است .\r\nاول : آنكه خداوند مركب نيست ، زيرا كه هر مركبى محتاج است باجزاء و هر محتاجى ممكن است ، و خداوند ممكن نيست و منزه است از احتياج .\r\nشارح گويد : چون مصنف فارغ شد از بيان صفات ثبوتيه شروع نمود در بيان صفات سلبيه ، و صفات ثبوتيه را صفات اكرام نامند ، و صفات سلبيه را صفات جلال نامند ، و اگر خواهى تمام صفات را صفات جلال توانى گفت ، زيرا كه اثبات قدرت براى ذات باريتعالى باعتبار نفى عجز است از او ، و اثبات علم براى او سلب جهل است از او ، و همچنين باقى صفات ، و فى الحقيقة آنچه امكان دارد براى ما تصور و تعقل آن ، از صفات سلبيه و صفات اضافيه چيزى نيست ، و تصور غير اينها امكان ندارد ، زيرا كه تصور و تعقل كنه ذات ممكن نيست ، و همچنين صفاتيكه عين ذات اويند تمام محجوبند از نظر عقل ، و بجز ذات اقدس تعالى كسى درك آن را نتواند كرد : و مصنف هفت صفت را از صفات سلبيه بيان فرمود .\r\nاول آنكه ذات واجب الوجود مركب نيست و مركب در اينمقام\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nچيزيرا گويند كه براى جزء باشد ، و نقيض آن بسيط است و آن چيزى را گويند كه براى او جزئى نباشد ، و مركب بر دو قسمست يكى مركب خارجى است مانند جسم كه مركب است از جوهرهاى فرد و اجزائيكه چون به يكديگر منضم شوند جسم از آنها حادث شود ، دوم : مركب ذهنى مانند ماهيات و حدود كه مركبند از جنس و فصل مانند انسان كه مركب است از حيوانيت و ناطقيت ، و مركب بهر دو معنى محتاجست بجزء خود زيرا كه وجود مركب ممكن نيست بدون وجود جزء آن و جزء هر مركبى غير آن مركبست زيرا كه جزء را سلب كنند از كل و گويند كه جزء كل نيست و هم گويند كه كل جزء نيست و هرچيزيكه سلب شد از چيزى غير آن باشد .\r\nمترجم گويد : كه اينمطلب در مركبات خارجيه واضح و آشكار است ، پس مانند انسان كه مركب است از اجزاء خارجيه - از قبيل گوشت و پوست و استخوان و ساير اجزاء تا اين اجزاء موجود نشوند بدن انسان موجود نشود و همچنين ساير اجسام ، و اما در مركبات ذهنيه ، پس مانند انسان اگر حيوانيت يا ناطقيت نباشد انسان متحقق نشود ، پس احتياج انسان بهردو جزء خود معلوم شد ، و همچنين توان گفت - كه انسان غير حيوانيت است ، چنان كه توان گفت كه انسان گوشت نيست ، و توان گفت كه گوشت انسان نيست پس غير او باشد .\r\nشارح گويد : و چون مركب محتاج شد به غير خود كه جزء باشد ، پس ممكن خواهد بود ، و اگر ذات باريتعالى مركب باشد لازم آيد كه محتاج باشد و ممكن باشد ، و آن محالست .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nصفت دوم يزدان پاك جسم و عرض و جوهر نيست ، و در آن ابحاثى است :\r\n\r\nبحث اول در بيان اينكه يزدان پاك جسم و عرض و جوهر نيست\r\nمصنف گويد : دوم از صفات سلبيه آنست كه خداى تعالى نه جسم است و نه عرض ، و اگرنه محتاج خواهد بود به مكان و محل ، و محال شود انفكاك و جدا شدنش از حوادث ، چنان كه از لوازم جسميت است ، پس حادث شود و آن محالست .\r\nشارح گويد : باريتعالى جسم نيست ، و مجسمه در اين امر مخالفت كرده‌اند با اماميه ، و جسم آنچيزيرا گويند كه براى آن طول و عرض و عمق باشد و محتاج باشد بمحليكه در آن موجود باشد ، و دليل بر اينكه خداوند تعالى جسم و عرض نيست دو وجه است :\r\nاول آنكه اگر جسم يا عرض باشد لازم ميآيد كه از جملهء ممكنات باشد ، و آن محال و باطلست ، پس جسم و عرض بودنش نيز باطلست ، بيان ملازمة آنكه بالبديهة هر جسمى محتاجست به مكان و هر عرضى محتاجست به محل و جسم و عرض غير آن مكان و محلند ، پس محتاج خواهند بود به غير خود ، و هرچه محتاجست به غير داخل است در ممكنات ، و ذات باريتعالى اگر يكى از اين دو باشد محتاج خواهد بود به غير خود و داخل در ممكنات شود و آن محالست .\r\nوجه دوم - آنكه اگر ذات باريتعالى جسم باشد لابد حادث خواهد بود ، و حدوث خداى تعالى محالست . پس جسم بودن او نيز محال باشد : بيان ملازمه - آنكه هيچ جسمى خالى نيست از حوادث ، و هرچه\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nكه از حوادث خالى نيست البته حادث است چنان كه بيان آن گذشت ، پس اگر خداى تعالى جسم باشد حادث باشد ، و ما در سابق بيان نموديم قديم بودن او را ، پس از جسم بودن او لازم ميآيد اجتماع دو نقيض در يكچيز چون حدوث و قدم نقيض يكديگرند و اجتماع نقيض محال است پس جسم بودن او محال باشد .\r\n\r\nبحث دوم در بيان اينكه جايز نيست كه يزدان پاك در محل و يا در جهتى باشد\r\nمصنف گويد : و جايز نيست كه ذات باريتعالى در محلى باشد ، زيرا كه اگر محلى براى او باشد هر آينه محتاج باشد بآنمحل و جايز نيست كه در جهت و سمتى باشد و الا محتاج باشد به آنجهت .\r\nشارح گويد : اين دو صفت - سلبى است براى ذات باريتعالى اول :\r\nآنكه ذات اقدس در محلى نيست و محلى براى او نبوده و نيست بخلاف فرقهء از نصارى كه قائل شده‌اند بحلول خداوند در عيسى عليه السّلام و طايفهء از صوفيه كه قائل شده‌اند بحلول خداوند در دل مرشد و شيخ ، و دليل بر اينكه خدا را محلى نيست آنست كه حلول برپا بودن موجوديست بسبب موجود ديگر بنحويكه وجود او تابع وجود آنديگر باشد و جز اينمعنى براى حلول تعقل و تصور نميشود ، پس اگر مقصود نصارى و صوفيان از حلول همين معنى است لازم مىآيد كه خداوند محتاج باشد و تابع ديگرى باشد و آن محال است و اگر مقصود ايشان غير از اينمعنى است پس اولا بايد تصور نمود آن را و بعد از آن اثبات يا نفى نمود ، چون تصور نميشود تصديق نيز نميتوان نمود به آن .\r\nمترجم گويد : كه اساس كلمات صوفيه بر دو امر است ، يكى حلول\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nكه طايفهء از ايشان برآنند و ديگر اتحاد كه غالب قائلند به آن و معتقد فرقهء ديگر كه فى الواقع از فروع اتحاد است وحدت وجود است و آن را از كلمات حكماى فلاسفه اخذ نموده‌اند ، و بعضى از كلمات حق را با باطل خود مخلوط نموده به جهت فريب دادن آن را به لباس حق جلوه دهند ، و محصل كلام ايشان آنست كه وجود تمام موجودات رشحهء از رشحات حق و جزئى از جزئيات واجب مطلق هستند ، و اين تشخصات عوارض هستند كه بمنزلهء لباس بر اشياء پوشيده شده است ، پس چون آن لباس را از خود دور كند جز حق چيزى باقى نماند ، و بعضى آن را تشبيه كنند بموج دريا ، و برخى بآفتابى كه از شيشه‌هاى الوان تابيده باشد ، و آنهائيكه در ظاهر خود را متشرع قلم داده‌اند ، ميگويند كه عبادات ظاهريه مقدمه براى تحصيل كمال معنوى نيستند بلكه اينها آدابى هستند به جهت حفظ ظاهر و آنچه كه مقدمه است و ميتوان بسبب آن بمقام قرب حق رسيد اذكار خفيه و عبادات معنويه هستند كه از سينه‌بسينه رسيده است ، و عمدهء آنها توجه بجانب مرشد است كه در مقام عبادات او را به نظر آوردند ، و در  ( ( إِيَّاكَ نَعْبُدُ وَ إِيَّاكَ نَسْتَعِينُ ) )  خطاب به او كنند ، و گويند چون مدتى بر اين نحو عمل نمود و كامل شد ديگر احتياجى به هيچ نحو از عبادات ندارد ، و هيچ چيزيرا بر او حرام نيست بلكه خود نفس حق شود و معبود خلق گردد ، و شاهد بر صحت اين سخنان آنست كه ملا سلطان محمّد كون آبادى در اول كتاب خود گويد - غيرتش غير در ميان نگذاشت لاجرم عين جمله اشيا شد ، و هم گويد كه اشاره و خطاب مشار اليه و مخاطب لازم دارد ، و چون خداوند جسم نيست پس قابل اشاره و خطاب نباشد ، و بايد در مقام عبادت مرشد را منظور داشت چون او است واسطهء فيض ، و هم گويد كه\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nوجود امام غايب بيثمر است چون دست كسى به او نرسد ، و هم گويد كه عمل باخبار جايز نيست چون اين اخبار صادرند از امام ميت و تقليد ميت جايز نيست ، و بالجمله از اين گونه مهملات در كلام او و ديگران بسيار است ، و در اخبار وارده از ائمه اطهار منع اكيد وارد شده است از حضور در مجلس ايشان و گوش دادن بسخنان ايشان بلكه نهى شده است از سلام كردن به آنها .\r\nو ما اكتفاء ميكنيم در اينمقام بذكر يكچيز كه شيخ مفيد عليه الرحمه روايت نموده است بسند خود از محمّد بن الحسين ابى الخطاب كه از خواص اصحاب چند امام است كه او ذكر نموده خبريرا كه محصل مضمونش اين است كه گفت با حضرت امام على النقى عليه السّلام بودم و آنحضرت نشسته بود در مسجد پيغمبر صلى اللّه عليه و إله در مدينه پس جماعتى از اصحاب آنحضرت در آمدند ، و يكى از ايشان ابو هاشم جعفرى بود و او مردى بود فصيح و بليغ و او را نزد آنحضرت منزلتى عظيم بود ، بعد از آن داخل مسجد شدند جماعتى از صوفيه و در يكجانب حلقه زده نشستند و به ( ( لا إله الا اللّه ) ) گفتن مشغول شدند ، پس امام عليه السّلام باصحاب خود خطاب نموده ، فرمود كه التفات نكنيد به اين فريبندگان كه ايشان خليفه‌هاى شياطنند ، و خراب كننده‌هاى قواعد دينند ، اظهار زهد ميكنند از براى آسايش دادن چشمها و شب‌بيدارى ميكشند به جهت شكار كردن چهارپايان - يعنى مسخر كردن كسانى كه مانند چهارپايانند ، چنان كه حقتعالى ميفرمايد  ( ( إِنْ هُمْ إِلَّا كَالْأَنْعامِ بَلْ هُمْ أَضَلُّ سَبِيلًا ) )  گرسنگى ميخورند عمرى تا دام كنند از براى پالان كردن خرى چند را ( ( لا إله الا اللّه ) ) نميگويند مگر از براى فريب دادن مردمان ، و كم نميخورند مگر از براى پر كردن كاسه‌هاى بزرگ\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nو ربودن دل مردمان احمق ، سخن ميگويند با مردمان باملاء خود در دوستى خدا ، مياندازند ايشانرا بنرم و پنهان رفتن خود در چاه بلا ، اوراد ايشان رقص كردن و دست زدن است ، و اذكار ايشان سرائيدن و غنا كردن است ، پيروى نميكنند ايشانرا مگر سفيهان ، و اعتقاد نميدارند بايشان مگر بيخردان و احمقان ، پس هركس برود به زيارت يكى از ايشان در حالتى كه زنده باشد - يعنى بديدن يكى از ايشان رود ، يا به زيارت يكى از ايشان برود در حالتى كه مرده باشد - يعنى بر سر قبر يكى از ايشان بدعا كردن برود حكم آن دارد كه به زيارت شيطان و عبادت بتان رفته است ، و هركس كه يارى كند و مدد نمايد يكى از ايشانرا حكم آن دارد كه يزيد و معويه و ابو سفيان را مدد نموده ، پس مردى از اصحاب آنحضرت عرض كرد كه اگرچه آنكس معترف بحقوق شما باشد - يعنى اگرچه بامامت شما اعتراف داشته باشد آنحضرت مانند كسى كه غضبناك باشد بر او نگريست و فرمود كه اين گفتار را بگذار آنكس كه معترف بحقوق ما باشد به راه نافرمانى و مخالفت ما نميرود آيا نميدانى كه اين طايفه خسيس‌ترين طايفه‌هاى صوفيه‌اند و صوفيه همه از مخالفان مايند و راه و روش ايشان غير راه و روش ما است و نيستند ايشان مگر نصارى و مجوس اين امت ، بعد از آن فرمود ايشان كسانى هستند كه كوشش مينمايند در فرونشانيدن نور خدا و خداوند تمام مىكند نور خود را و اگرچه مكروه ميدارند كافران .\r\nو ايضا از حضرت امام رضا عليه السّلام روايت است : كه فرمود ( ( لا يقول بالتصوف احد الا لخدعة او ضلالة او حماقة و اما من سمى نفسه صوفيا للتقية فلا اثم عليه و علامته ان يكتفى بالتسمية و لا يقول بشىء من عقايدهم الباطلة ) )\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nيعنى قائل نميشود بتصوف احدى مگر از روى خدعة و مكر يا گمراهى و ضلالت يا جهل و حماقت و اما كسى كه خود را صوفى نام نهد از روى تقيه پس بر او گناهى نيست ، و نشان آنكس آنست كه اكتفاء نمايد به همان نام گذاشتن بر خود و قائل نشود به چيزى از عقيده‌هاى باطل صوفيه . پس شيعه بايد كه از جميع اين طوايف بيزار باشد ، و بسخنان زراقيه و بسالوسهاى عوام‌فريب ايشان فريب نخورد تا در ورطهء ضلالت و گمراهى نيفتد .\r\nو چون كلام باينجا رسيد - پس مناسب است كه برخى از عقايد ايشانرا بر نحو اجمال بيان نمائيم تا شخص ديندار عاقل ملتفت شود بسوء عقيدهء ايشان و ندانسته خود را بچاه ضلالت نيفكند و فريب بعض از كلمات خوبشانرا كه در ظاهر موافق با شرعست نخورد زيرا كه هيچ طايفهء از طوايف ضاله نيستند مگر اينكه در بين سخنان ايشان كلمات خوب يافت مىشود مانند مدح سكوت و كم‌گوئى و كم‌خوردن و كم‌خوابيدن و حسن خلق و مواسات با خلق و امثال آن و ذم ستم و ظلم و بددلى و بدگوئى و نظاير آن خصوصا اين طوائف كه هر كجا الفاظ خوب و اخلاق مرغوبه و كلمات حكمت‌آميز كه از حكماء رسيده يا در كلمات انبياء و ائمه اطهار ( ع ) وارد شده آن را وسيلهء اجراء باطل خود قرار داده به خود نسبت دهند ، و در ضمن آنمطالب باطله خود را درج نموده مانند عسل مخلوط بزهر افعى بكام احمقان و نادانان ميريزند و جاهلان كلمات حقه را شنيده بدون تأمل و تدبر در باقى مطالب ايشان حسن اعتقادى بايشان حاصل مينمايند و شكم‌پرستان به جهت ليسيدن كاسهء مريدان مكاشفات و كراماتى براى ايشان جعل و وضع نموده و ديگرانرا بچاه ضلالت اندازند ، و بيدينان بسبب حب رياست در مقام غوايت برآيند ، اينستكه رفته‌رفته بازار كفر\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nو ضلالت رونق گرفته ، متاع دين و ايمان كساد شود ، و داعيان شيطان از هر گوشه و كنار دم علم كنند و براى از راه بدر بردن مسلمين از هرطرف آوازها برآورند ، و مرشدان شرع و هاديان راه آخرت در هر گوشه خمول و پنهان شوند .\r\nهرچند كه مقام مقتضى اين گونه تطويل نبود لكن به جهت قطع عذر عوام واجب دانستم كه اشاره ببعضى از مفاسد عقايد اينفرقهء ضاله و مضله بنمايم ، پس ميگوئيم كه منشأ بروز و ظهور اين بدعت سيئه و فرقهء هالكه در بين اسلام آن شد كه جمعى از ملحدين كه غرض ايشان تخريب شريعت سيد المرسلين بود بمطالعهء كتب فلاسفه مشغول شدند چون بر اقوال افلاطون قبطى و اتباع او اطلاع يافتند از غايت ضلالت گفتار غوايت شعار او را اختيار كردند ، و از جهت آنكه كسى پى نبرد كه ايشان دزدان مقالات و اعتقادات قبيحهء فلاسفه‌اند آنمعنى را لباس ديگر پوشانيده وحدت وجودش نام نهادند ، و چون معنى آن را از ايشان پرسيدند از روى تلبيس گفتند كه اينمعنى بر بيان در نميآيد ، برياضت بسيار و خدمت پير كامل به آن نميتوان رسيد .\r\nو بعضى ديگر بسبب مجالست با فرقهء مجوس و خبث باطن عقايد فاسدهء اختيار نموده آن را لباس ديگر پوشانيده حلولش نام نهادند ، و ديگران بر آن اضافات نموده رفته‌رفته اين طريقه شيوعى يافت و چون اصل اينمذهب بر حريت و عدم التزام به احكام شرع است ، لهذا كسانى كه طالب آزادى و فساد بودند دور ايشانرا گرفته بازار كفر رونق گرفت و متاع ضلالت رواج يافت ، و خلفاء زمان ايشانرا دواعى بسيار بود بر ترويج اينمذهب .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاز آن جمله اينكه چون غالب ايشان جبرى هستند و تمام اعمال عباد را از خدا دانند ، پس خلفاء به جهت اصلاح امر خود و سابقين آن را رواج دادند كه ديگر بر سيئات اعمال ايشان ايرادى وارد نشود ، از آن جمله آنكه رواج ايشانرا وسيلهء براى اخفاء نور ائمهء اطهار قرار دهند تا ديگر كسى بايشان ميل نكند ، و از اينجهت براى اين مضلان كرامتها اختراع نمودند تا كرامات ائمه را در انظار وقعى نماند .\r\nو بالجمله دواعى بسيار بود براى خلفاء در ترويج ايشان مانند اينكه چون ميل داشتند به ملاهى و شرب خمور و ساير محرمات و نميتوانستند آشكارا مرتكب آن شوند ، لهذا متوسل به اين اسم شده آشكارا به مقصد خود رسيدند ( ( و بمقتضاى الناس على دين ملوكهم ) ) رعيت هم طبعا يا به جهت بعضى اغراض دنيويه ميل نمودند بايشان .\r\nو بايد دانست كه تمام اين طوايف ابدا اعتقاد به خدا و رسول ندارند و شاهد بر اينمطلب آنست كه سادات و علماء در نزد ايشان خوارند ، و ملحدان و فريبندگان نزد ايشان بغايت صاحب اعتبار ، بلى اگر عالمى يا سيدى از روى گمراهى دم از تصوف زند يا بنابر مصلحت روزگار و مكر خدعت خود را صوفى نام كرده ريشخندشان كند او را عزيز دارند ، و كلمات كفرآميز فرنگيان و كفار فلاسفه را تأويلات كنند ، و آيات و اخبار وارده از حضرت رسول صلى اللّه عليه و إله و ائمه را بر طبق ادعاء خود تأويلات بعيده نمايند ، و مدعى دانستن غيب شوند و آن را كشف نام نهند ، و علماء حق را تخطئه كنند و نسبت بجهالت و ضلالت دهند ، و مدعيان الوهيت را مانند فرعون و نمرود و شداد را مدح كنند و شيطان را رئيس موحدين دانند .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nو عمده چيزى كه سبب فريب خوردن عوام شيعه شده است آنست كه تمام فرق صوفيه مدح كنند حضرت امير المؤمنين عليه السّلام را و مبالغه كنند در مدح آنحضرت ، و عوام كالانعام گمان كنند كه اين مدح بسبب تشيع ايشان است ، ديگر غافلند از اينكه اين مدح نه از راه تشيع است بلكه ايشان هيچكس را بد نميدانند چنان كه مبانى مذهب ايشان برآنست ، و دادن اختصاص آنحضرت را بمدح نه از بابت محبت است ، بلكه چون به اعتقاد باطل خود آنحضرت را موافق با مذهب خود فهميده‌اند در كلاميكه ميفرمايد ( ( من عرف نفسه فقد عرف ربه ) ) از اين جهت آن حضرت را بسيار مدح ميكنند ، ولى عمدهء غرض ايشان فريب دادن عوام است .\r\nو اما معنى خبر پس هيچ مناسبتى با مقصود ايشان ندارد ، زيرا كه معنيش اينستكه هر كس بداند كيفيت خلق نفس خود را كه در آن چه حكمتها به كار برده شده است هر آينه خواهد فهميد كه خالق او عالم و قادر و حكيم و قديم ازلى خواهد بود .\r\nو بالجمله اصل اين مذهب دو مذهب است يكى حلول و دوم اتحاد ، و باقى فروع اين دو مذهب است و هردو اين اصل باطل است .\r\nاما حلوليه پس گويند كه خدا در ما حلول كرده است و همچنين در ابدان همهء عارفان حلول مىكند ، و بطلان اين مذهب ظاهر است از دو راه :\r\nاول - آنكه حلول‌كننده محتاج است به محل چنان كه در كلام شارح گذشت و هرچه محتاج است به غير ممكن است .\r\nدوم - آنكه ممكن است كه در يكزمان زياده از هزار عارف\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nموجود باشد پس لازم آيد كه خدا متعدد شود ، زيرا كه ضرورت حاكم است باينكه آنچه در زيد حلول كرده است غير از آن است كه در عمرو حلول نموده .\r\nو اما اتحاديه پس ايشان گويند كه ما با خدا يكى شده‌ايم - و همچنين خداى تعالى با جميع عارفان يكى مىشود ، و بطلان اينمذهب واضح است زيرا كه لازم مىآيد از آن تعدد الهه - و در حقيقت ايشان تكثريه باشند ، و اصل اين دو مذهب از گبرانست و حال اين دو مذهب در شرك بدتر است از حال نصارى چونكه ايشان زياده بر سه خدا قائل نيستند ، و هم از بت‌پرستان زيرا كه خدايان ايشان منحصر است در عدد معلوم ، اما اينطايفه پس عدد معينى براى خدايان ايشان نيست ، خصوصا فرقهء كه قائل بوحدت وجود شده‌اند چونكه ايشان تمام اشياء را خدا دانند حتى حيوانات بلكه اعيان نجسه را  ( ( تَعالى عَمَّا يَقُولُونَ عُلُوًّا كَبِيراً ) ) . \r\nو اينطايفه تمام مجبره و مجسمه هستند : و كلمات ايشان متناقض است ، زيرا كه گاه ميگويند تمام اشياء خدا هستند ، و گاه ميگويند كه خدا متحد مىشود با عرفاء ، و گاه مدعى ميشوند كه در عالم مكاشفات خدا را به صورت تركى قبا بسته و موتافته ، كلاه كج گذاشته ديده‌اند و اين مطلب از كلمات ايشان واضح است .\r\nو از جمله عقايد ايشان آنست كه لعنت را عين رحمت دانند ، و بعضى از ايشان ميگويند كه لعنت چهار حرف است از حروف تهجى ل ع ن ت و هريك از اينچهار اسمىاند از اسماء اللّه ، پس لعنت عين رحمت است و گروهى از ايشان گويند نقطهء ذات حق در جميع حروف حلول كرده .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nپس شيعه چون بينند كه يكى از اين فرقه را كه لعن مىكند دشمنان خدا و رسول را نبايد فريب او را بخورد - چون به اعتقاد ايشان لعنت عين رحمت است ، و عجب آنست كه با اينكه لعنت را عين رحمت دانند مع ذلك اگر كسى يكى از مخالفين را خصوصا يكى از كسانى را كه اين جماعت پير خود ميدانند لعنت كند بغايت مضطرب ميشوند و با آن مرد كمال دشمنى ورزند .\r\nو چون بر اصل مذهب اين فرقه ضاله مطلع شدى : پس مناسب است كه بر شمهء از فروع آن نيز مطلع شوى تا كفر باطنى ايشان بر تو واضح گردد ، پس ميگوئيم كه اين طايفه منشعب شده بشعب عديده و جامع تمام ايشان همان دو اصل است كه در سابق گذشت ، و سنى و شيعه ايشان دو اصل مذهب با يكديگر شريكند . نهايت آنست كه در مقام سالوسى و عوام‌فريبى سنيان عبادت ظاهريهء خود را بر طبق فتاوى ائمه اربعهء خود بجا آورند ، و مدعيان تشيع عمل به فتواى علماى شيعه كنند و بعضى از ايشان بجهة فرار از اين امر ادعاء اجتهاد نمايند و مدعى عمل براى خود شوند ، و گاهست كه از بعض از علماء اجازهء روايتى در دست داشته و آن را دليل اجتهاد خود گيرند ، و عوام كالانعام چون امتيازى بين اجازهء روايتى و اجتهادى نميگذارند تصديق ايشان كنند و آن را دليل بر صدق ادعاء ايشان در دعاوى باطله گيرند .\r\nو بالجمله از جمله اينفرق ضاله چنانچه محقق اردبيلى ( ره ) : در كتاب حديقة الشيعه ذكر نموده است فرقهء وحدتيه‌اند ، و ايشان قائل بوحدت وجود شده‌اند و همه كس و همه چيز را خدا ميدانند ، و اگرچه تمام فرق صوفيه معتقد ايشان همين است الا اينكه اين فرق چون مبدأ\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nاين اعتقاد فاسد گشته‌اند و امتيازى در بعض عقايد با ديگران دارند ، لهذا به اين اسم مسمى شده‌اند .\r\nو ديگر واصليه‌اند : و ايشان گويند ما واصليم به خدا - يعنى بحقتعالى رسيده‌ايم و به او پيوسته‌ايم ، و ايشان از فروع و شعب اتحاديه‌اند و فساد عقيدهء خود را به لباس وصول خواسته‌اند بپوشانند ، و گويند نماز و روزه و حج و ساير احكام شرعيه را از آنجهت وضع كرده‌اند كه آدمى تهذيب اخلاق نمايد - پس چون ما تهذيب اخلاق نموده‌ايم و خدا را شناخته و به او و اصل شده‌ايم تكاليف شرعيه از ما برخواست و هيچ چيز ما واجب نيست ، و تمام محرمات بر ما حلال است و وطى با محارمرا جايز دانند و ارتكاب محرمات را حلال شمارند ، و گويند كه اگر بر يكى از ما شهوت غالب شود و خواهد كه با ديگرى مجامعت كند و آنشخص امتناع نمايد و اصل نباشد بلكه كافر باشد ، و اگر اجابت كند خواه مرد باشد و خواه زن بدرجهء ولايت رسد و از اولياى عظيم القدر شود .\r\nو ديگر حبيبيه‌اند : و ايشان گويند كه چون بنده بدرجهء معرفت اشياء رسيد و بدوستى حق پيوست و از دوستى ديگران بريد ، قلم تكليف از او برداشته شود و از بندگى و قيد عبوديت خلاص گردد ، پس در آن هنگام حرامست بر او مقيد بشريعت و احكام آن بودن ، و اينطايفه عورتين زنان خود را از خلق نپوشند ، و گويند دوست‌ترين خلق عالم نزد حقتعالى مائيم .\r\nديگر ولائيه‌اند : كه چون بنده بدرجهء ولايت رسيد با خداى تعالى شريك شده - پس در جميع صفات ثبوتى و سلبى با خدا شراكت دارد ، و گويند مرتبهء ولايت از مرتبهء نبوت بالاتر است ، و چون از ايشان پرسند\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nكه ولايت چيست گويند بيخانمان بودن ، و اينجماعت زن گرفتن را حرام دانند : و گويند ما بر زنده كردن مرده‌گان و ميراندن زنده‌گان قادريم و به غير اين لافها بسيار زنند .\r\nديگر مشركيه كه خود را مشاركيه و افضليه نام نهاده‌اند : و ايشان گويند ما با انبياء در مرتبهء پيغمبرى شريكيم ليكن خداى تعالى ما را عزيز داشته و مأمور بدعوت نساخته ، و اگر خواهيم خلق را دعوت و هدايت كنيم و اگر نخواهيم نكنيم ، و گويند ما را بر پيغمبران فضيلتى ديگر هست و آن فضيلت اين است كه ملك واسطه است بين پيغمبران و خدا ، و ميان ما و خدا واسطه نيست ، و ايشان نيز دعوى احياء اموات و اماتهء احياء كنند .\r\nديگر شمراخيه‌اند : و مذهب ايشان آنست - كه چون صحبت قائم شود و حال در دلها راه يابد امرونهى و ساير امور شرعيه باطل شود ، و شنيدن سازها و ارتكاب ملاهى و مناهى جمله حلال گردد ، و گويند زنان و كودكان ما و ديگران چون گل و ريحانند كه بوى آن نيز خاص و عام مباحست .\r\nديگر قلندريه‌اند : و ايشان مانند واصليه گويند همه چيز بر عارف حلال و مباحست و امر بمعروف و نهى از منكر در مذهب ايشان باطلست ، و بردن و خوردن مال مردم را بدزدى و هر وجه ديگر كه باشد حلال ميشمارند ، و جميع فروج را بر خود مباح ميدانند حتى وطى با مادر و و خواهر و پسر و دختر ، و گويند شك و يقين هردو حجاب راه است .\r\nديگر ملامتيه‌اند : ايشان بعلانيه مرتكب معاصى و مناهى شوند - و در آن مبالغه تمام نمايند ، اگر خمر نيابند آب انار و مانند آن در\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nشيشه كنند و برابر مردم خورند تا مردمانرا بمذمت خود اندازند ، و چون باقى طوايف صوفيه خيروشر را از خدا دانند و گويند ارباب معاصى را بر اصحاب طاعات و عبادات شرف و مزيتى هست از آنجهت كه مردمان ايشانرا بسبب ارتكاب و عصيان ملامت ميكنند ، و اين درجه‌ايست بغايت بلند كه دست هيچكس از عابدان به آن نرسد ، و اين گروه نزد جميع طوايف صوفيه عزيزند .\r\nديگر حاليه‌اند : و ايشان رقص و سماع را حال نامند و گويند دست زدن و رقص كردن و نعره‌زدن اختيارى نيست ، و گويند چون ما بيهوش شويم خدا نزد ما آيد و سر ما را در كنار گيرد و با ما راز گويد و ما با او راز گوئيم و او دست در گردن ما كند و ما دست در گردن او كنيم ، و گويند رقص كردن و نعره‌زدن و شادى و طرب نمودن ما بواسطهء تجلى حقست در ما و در حالت سماع صفات خدا را در ما ميتوان يافت ، و اعتقاد ايشان آنست كه از روى شهوت روى پسران ديدن و بوسيدن ايشان بلكه زنا و لواط كردن ثوابست و روى پسران و شاهدانرا مصحف نام كنند .\r\nديگر حوريه‌اند : ايشان گويند كه در محل سماع و بيهوشى حوريان بهشتى بما نازل ميشوند و ما با ايشان در آنوقت نزديكى ميكنيم و ايشان با ما همزبانى ميكنند و از غيب ما را خبر ميدهند و بسا باشد كه بعد از به هوش آمدن غسل كنند تا سفيهانرا فريب دهند .\r\nديگر توقفيه‌اند : كه خود را واقفيه و وقوفيه نام نهاده‌اند ، و اعتقاد ايشان آنست كه هيچكس را به غير ايشان بر اسرار معرفت وقوف حاصل نشده است و خدايرا به غير ايشان كسى بر سر وحدت واقف نگشته ، و گويند كه خدايرا بدليل عقلى و نقلى نتوان شناخت ، و اگر كسى خواهد كه\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nخدايرا ببيند و بشناسد و بر اسرار و معرفت وقوف يابد بايد كه از كسب علوم دينيه روى بتابد و در خدمت پير كامل سعى نمايد تا هرچه خواهد از او حاصل شود .\r\nديگر تسليميه‌اند : ايشان گويند كه تا كسى بمقام تسليم نرسد بمرتبهء عاليهء عرفان نرسد و او را عارف نتوان گفت ، و گويند تسليم عبارت از آنست كه هرچه پير گويد و طلبد مريد اجابت كند و علامت تسليم آنست كه چون پير خواهد با مريد وطى كند مريد گردن رضا و تسليم بنهد ، تا پير حاجت خود را حاصل كند و بر خلاف رضاى پير عمل ننمايد .\r\nديگر تلقينيه‌اند : و ايشانرا نظريه نيز گويند ايشان گويند نگاه كردن بكتب علوم حرامست مگر كتابيكه در علم تصوف باشد و در پيش پير كامل خوانده شود ، و گويند معرفت جز بتلقين پير حاصل نشود و خواندن علوم دينيه را مطلقا حرام دانند ، و گويند هرچه مردان راه و سالكان طريق موصل بدرگاه الهى يافته‌اند به نظر و ارشاد پير كامل يافته نه به خواندن و تعليم گرفتن از علماى ظاهر ، و ايشان ايمانرا مخلوق ندانند و مرتبهء ولايت و نبوت را كسى دانند ، و ايشان مريدان را مانند ساير طوايف صوفيه كلاه و خرقه و رشته دهند و ايشانرا چهار روز در خلوت نشانند و از خوردن حيوانى منع كنند و آن خلوت نشستن را چله نامند ، و اين امر را در برابر اعتكاف وضع كرده‌اند .\r\nديگر كامليه‌اند : كه خود را كامليه ناميده‌اند و ايشان طلب علم و كسب وجه معاشر احرام دانند ، و مانند ساير صوفيان خوانندگى و رقص را عبادت دانند و خود را تارك دنيا نامند ولى هر كجا آش و پلو احتمال دهند مريدان شكمپرست را بدنبال خود اندازند و شكم از غذا درآورند\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nو طلب دنيا و آخرت را حجاب راه دانند .\r\nو ديگر الهاميه‌اند : ايشان گويند هرچه جميع اهل عالم در مدت به خواندن و تعليم گرفتن و مطالعه حاصل كرده‌اند و ميكنند ما در يك دم بهمهء آن ملهم ميشويم ، و اعتقاد بمعاد و حشرونشر ندارند و عمر را به خواندن شعر و بذله‌گوئى و ترنمات و نغمات و مطربى و غنا و سرود صرف كنند ، و حرام و حلال نزد ايشان يكسانست .\r\nديگر نوريه‌اند : و ايشان گويند دو حجابست يكى نورى و آن اشتغال است باكتساب صفات حميده ، و ديگر نارى است و آن مشغوليست بافعال شيطانى ، و گويند مرد بايد كه در رضا و تسليم و مراقبة و وجد و توكل كوشد اگرچه اين نيز حجابست اما آخر در اين پرده دوست ديده شود ، و گويند نه اميد برحمت و لطف خدا بايد داشت و نه بيم از عذاب و عقاب او ، و گويند هرچه در عالم واقع مىشود نتيجه نور و نار است ، و اين بعينه مذهب ديصاينه از مجوس است كه نور و نار را دو خدا دانند .\r\nو ديگر باطنيه‌اند : ايشان دعوى علم باطن كنند ، و ديوانگانرا صاحب باطن دانند و ايشانرا مجذوب نام كنند و بغايت دوست دارند ، و گويند هر چيزى از عبادات معنى دارد و آن معنى را نداند مگر اهل باطن .\r\nو ديگر جسوريه‌اند : ايشان گويند ما عارفيم و هرچه گوئيم و كنيم پسنديده باشد و آنچه از فسق و فجور و ستم ميكنيم از جهت دفع ريا ميكنيم ، و اين جماعت اگر دست يابند بقهر و ظلم و تعدى مال مردمرا بستانند ، و بجز خوردن حرام و افعال ناشايست كارى نكنند و اگر بعضى از ايشان بعضى از نيكوئيها كنند البته للّه نباشد و اگر نتواند مال مردمرا بظلم و ستم و رشوه گيرند بدزدى و خيانت مال ايشانرا ببرند و اگر به آن نيز قادر نباشند به قرض گيرند و پس ندهند ، و اين فرقه بسيار باشد كه\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nبسيارى از واجبات و مستحباترا عمل كنند بلكه به نماز جماعت حاضر شوند و با آنكه مانند پيران خود معتقد بشرع و دين نباشند از روى ريا كارى بانواع عبادات پردازند بآنوسيله شايد خود را نيكنام سازند .\r\nديگر عشاقيه‌اند : كه دوستى خدا را عشق نام كنند و هريك از اين جماعت خود را عاشق گويند و با پسران و دختران مردمان عشق ورزند ، و گويند المجاز قنطرة الحقيقة يعنى مجاز پل حقيقت است و گويند عشق حقيقى است ، و اكثر اين طايفه در عشق ورزيدن با مردان و زنان مردمان مبالغه عظيم نمايند و خود را به تكليف بر آن دارند ، و اين گروه با پيغمبران بغايت دشمن باشند - و گويند انبياء و رسل خلق را بتكاليف از خدا بازداشته‌اند ، و گويند مرد بايد كه التفات بقول پيغمبران و اوصياى ايشان ننمايد كه بزرگترين سديكه در اينراه است پيغمبران و اوصيا و خلفاى ايشانند ، و با اينحال چون بسنيان رسند اظهار دوستى خلفاى ثلثه كنند و چون بشيعيان برخورند از براى فريب دادن ايشان اظهار دوستى ائمه معصومين ( ع ) كنند ، و عداوت پيغمبران و اوصياء ايشان را نزد همه كس اظهار نكنند .\r\nديگر ذراقيه‌اند : كه ايشانرا خداعيه نيز گويند ، اكثر ايشان وضعهاى شيادانه و فريبنده سازند و كلاههاى نمد كه پيران ملحد ايشان اختراع كرده‌اند بر سر نهند بيشال و دستار ، و منكر سادات و علماء باشند و اكثر مذاهب طوايف صوفيه را درهم آميخته از براى خود يكمذهب سازند ، و اگر كسى از اهل علم به جهت بعضى از مصالح با ايشان همراهى كند او را مدح بسيار گويند و در ميان عوام شهرت دهند .\r\nديگر جمهوريه‌اند : اينطايفه مذاهب و عقايد اكثر طوايف صوفيه\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nرا برهم زده ، و از هر فرقهء از فرق صوفيه چيزى كسب كرده عقايد و مذاهب و قبايح ايشانرا درهم آميخته و همه را از براى خود يكمذهب ساخته‌اند ، و گويند هيچ چيز را نبايد رد كرد و بد نبايد گفت ، بلكه همه را دوست بايد داشت زيرا كه در هركس و هرچيز جزئى از اجزاء الهى هست ، و گويند كفر و اسلام و ابراهيم و نمرود و موسى و فرعون و محمّد صلى اللّه عليه و إله و ابو جهل و على عليه السّلام و ابن ملجم و حسين عليه السّلام و يزيد و مطيع و عاصى و ظالم و مظلوم و موحد و ملحد همه خوبند و تماميرا نيك دانند و چون نصارى سگ و خوك و ساير چيزهائيرا كه در شريعت نجس است پاك دانند و هيچ كسرا با هيچكس نامحرم ندانند .\r\nو در جبر و تشبيه و تجسيم و صورت و رؤيت و وحدت وجود مبالغهء تمام دارند و دوستى خدا را عشق نامند و دعوى علم باطن كنند و علوم دينيه را علم ظاهر نامند و آن را مذمت نمايند و چون بوحدت وجود قائلند با فرعون و نمرود و ابن ملجم و غير ايشان از ساير ظلمه و اشرار و منافقين و كفار محبت دارند و آن را دوستى خدا ميشمارند و اگر در بعضى از اوقات بعضى از بدانرا مذمت كنند مصلحتى در آن مىبينند و در آن هنگام بنابر مصلحت بر خلاف اعتقاد خود كار ميكنند تا سفيهانرا فريب دهند و ايشان نيز با پسران و دختران و زنان مردم عشق ورزند و گويند با ايشان عشق نورزيده‌ايم بلكه با خدا عشقبازى كرده‌ايم زيرا كه ما هرچه مينگريم خدا را در آن ميبينيم و گاه گويند كه عشق با دختران و پسران و زنان مردم ورزيدن عشق مجازيست و اين عشق مجازى بعشق حقيقى ميكنند و ما را بمطلوب مىرساند .\r\nو اين طايفه نيز در چله نشينند و ديوانگانرا دوست دارند و ايشان را از اكابر اولياء اللّه ميشمارند و غناء و سرود و دف و نى و ساير سازها را\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nحلال شمارند و دعوى كشف و كرامات كنند و بر يكديگر معجزات بندند و اگر صوفيه كه امروز هستند از اين طايفه جمهوريه‌اند مانند قادريه و نقشبنديه و رفيعيه و بكتاشيه و نور بخشيه و شاه نعمة اللهى و صفى عليشاهى و شيشه‌گرى و گون‌آبادى و ساير ايشان كه در تمام بلاد اسلام متفرقند و تمام از فروع مذهب اتحاد و حلولند و اكثر باقى فروع منقرض شده‌اند .\r\nپس شخص عاقل با شعور ديندار كه طالب آخرت و حيوة ابديست نبايد فريب اين جماعت را بخورد و خود را دانسته و فهميده بچاه ضلالت و وادى هلاكت اندازد زيرا كه به اعتقاد اين فرقه مطيع و عاصى در عرض يكديگرند و هردو از اهل نجاتند و اما در اعتقاد عقلاء و اهل شرع مطيع ناجى است و عاصى هالكست پس طريقهء احتياط در اطاعت است زيرا كه در معصيت اگر يقينا هلاك نباشد اقلا احتمال هست پس عاقل نبايد راه احتياط را از دست بدهد تا موجب پشيمانى و خسران دنيا و آخرت نشود و كلام را در اين مقام كوتاه كنيم تا بيش از اين موجب ملال نگردد .\r\nشارح گويد : صفت سلبى دوم آنست كه خداوند در جهتى و سمتى نيست و جهت آن طرفيرا گويند كه حركت‌كننده بآنطرف قصد كند در حركتش - و بتوانى به آن اشاره نمود و فرقه كراميه گمان كرده‌اند كه خداوند در طرف بالا است و منشأ توهم ايشان ظواهر بعضى از آيات و اخبار است و اين باطلست زيرا كه اگر خداوند در جهتى باشد پس يا اينستكه بىنياز و مستغنى است از آن و يا آنست كه محتاج است به آن ، پس اگر بىنياز باشد از آن حلول و زيست نكند در آن و اگر محتاج باشد به آن لازم آيد كه ممكن باشد و آن محالست و آيات و اخباريكه\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nظاهر آنها مخالف با عقلست بايد تأويل نمود بنحويكه در محل خود مذكور است .\r\nو چون بادلهء قطعيه عقليه ثابت شده است امتناع جسم بودن خداوند و آنچه از لوازم جسم بودنست مانند مكان و محل و ديده شدن و امثال اينها پس هر خبر و آيهء كه ظاهر آن مخالفست با حكم عقل بايد تأويل نمود چون از عمل نمودن به حكم عقل و ظاهر نقل هردو لازم ميآيد اجتماع نقيضين - در اين صورت عمل به آنها محال شود و اگر بسبب تعارض هردو را طرح كنيم لازم مىآيد ارتفاع نقيضين و آن نيز محالست ، پس معين باشد عمل به حكم عقل زيرا كه اگر حكم عقلرا طرح كنيم دليل نقلى نيز مطروح شود چونكه حجيت دليل نقلى بايد از دليل عقلى ثابت شود و هر دليل نقلى كه از طريق عقل ثابت نشود ممكن نباشد عمل نمودن به آن پس دليل نقلى فرع دليل عقلى باشد و دليل عقلى اصل باشد و چون اصل ساقط شود و از اعتبار بيفتد از براى فرع اعتبارى باقى نماند و بطريق اولى ساقط شود از اعتبار و تا ممكن باشد جمع نمودن بين دو دليل طرح كردن هيچيك نشايد پس متعين شد عمل بعقل و تأويل نقل .\r\n\r\nبحث سوم در بيان اينكه اسناد خوشى و ناخوشى بر يزدان پاك صحيح نيست\r\nمصنف گويد : و ممكن نيست لذت و الم بر ذات باريتعالى براى ممتنع بودن مزاج بر او .\r\nشارح گويد : لذت و الم دو امرى هستند كه بحس و وجدان ادراك ميشوند و حاجت بتعريف ندارند ، و بعضى گفته‌اند كه لذت عبارتست از ادراك نمودن چيزى كه ملايم طبعست از جهتيكه ملايم طبع است و الم\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nدرك نمودن چيزيست كه منافى است با طبع از جهت منافى بودن ، و اين لذت و الم بر دو قسمست يكى حسى ظاهرى است و ديگرى عقلى - زيرا كه ادراك لذت و الم اگر بواسطهء حواس ظاهره باشد حسى باشند و اگر به غير حواس ظاهره ادراك شوند عقلى باشند .\r\nمترجم گويد : كه حواس ظاهره پنج است : باصره كه به آن ادراك شود آنچه كه قابل ديدنست مانند الوان و صورتهاى خوب و زشت و محل اين قوه در چشمست : و سامعه كه به آن ادراك مىشود آنچه شنيدنيست مانند آوازهاى خوب و بد و كلمات و الفاظ ، و محل اين قوه در گوش است و ذايقه كه به آن ادراك مىشود طعمها و مزه‌ها از شيرينى و شورى و تلخى و امثال آن و اين قوه در سطح زبان مفروش است و شامه كه به آن ادراك مىشود بويهاى خوب و بد و اين قوه در مقدم دماغ موضوع است و لامسه كه به آن ادراك مىشود نرمى و زبرى و گرمى و سردى و امثال اينها و اين قوه در سطح ظاهر تمام بدن پهن شده است .\r\nو لذت و الميكه بواسطهء يكى از اينحواس باشد آن را حسى گويند و اين قوه را حواس ظاهره نامند و غير اينحواسرا حواس باطنه نامند و آن نيز پنجست چنان كه در محل خود مذكور است : و لذت و الميكه از غير طريق حواس ظاهره ادراك شود و مدرك آن عقل باشد مانند لذت علم و الم جهل و امثال آنست و لذت عقلى الذ لذايذ است و همچنانكه الم عقلى نيز اشد آلام است .\r\nشارح گويد : چون اينمطلب را دانستى ميگوئيم كه الم بر ذات خدا محال است باجماع تمام عقلا زيرا كه چيزى كه منافى با ذات او باشد و سبب تألم او شود وجود ندارد - پس الم بر او تصور نشود و اما لذت پس حسى آن نيز محال است بر خدا - زيرا كه آن از توابع مزاج\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nاست و ثبوت مزاج بر ذات باريتعالى محالست چونكه آن از لوازم جسم است و هر جسمى ممكن است و اگر خداوند داراى مزاج باشد جسم خواهد بود و ممكن باشد و آن محالست .\r\nمترجم گويد : كه لذت جسمانى عبارتست از ميل مزاج بسوى اعتدال چنان كه انسان در وقت خوردن غذاى لذيذ لذت ميبرد و الم جسمانى عبارتست از ميل و انحراف مزاج از طريق اعتدال چنان كه در وقت خوردن دواى تلخ متنفر مىشود و ايضا اركان بدن انسان و غير او از حيوانات بلكه معادن و جمادات نيز چهار چيز است كه آنها را عناصر چهارگانه گويند و آن آتش - و هوا - و آب - و خاكست و چون اين عناصر مخلوط به يكديگر شوند و اجزاء آنها در يكديگر داخلوشند و به يكديگر بچسبند و جزء هريك تصرف كند در جزء ديگرى بسبب قوهء كه خداوند در آنها قرار داده و كيفيت آن را تغيير دهد مثل اينكه آتش تصرف كند در آب و برودت و رطوبت آن را بشكند و آب تصرف نمايد در آتش و آن را از حدت حرارت و يبوست بيندازد پس چون بسبب اين تصرفاتيكه در يكديگر مينمايند كيفيتى حاصلشود در تمام اجزائيكه به يكديگر متصل شده‌اند و اين كيفيات حادثه شبيه بيكديگرند مثل اينكه جسمى كه مركب از اين چهار چيز است تمام اجزاء آن سرد و تر شود مثلا با اينكه يكجزء آن آتش است و آن گرم و خشك است و يكجزء آن خاكست و آن سرد و خشكست و بسبب تركيب اين كيفيت و طبيعت ثانويه در آن جسم پيدا شده است پس اينحالت را مزاج گويند .\r\nو از اين تقرير معلوم شد سبب اختصاص مزاج بجسم چنان كه شارح بيان نمود و لذت و الم جسمانى از خصايص اين مزاجست كه عبارت از\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nملايمت يا منافرت آن باشد .\r\nشارح گويد : و اما لذت عقلى را پس حكماء و مصنف كتاب فص - الياقوت كه از متكلمين اماميه است ثابت نموده‌اند براى ذات باريتعالى و دليل ايشان آنست كه خداوند متصف است بكمالاتيكه لايق به او است زيرا كه از عدم اتصاف او بصفات كماليه نقص لازم ميآيد بر ذات اقدس و آن محالست و علاوه بر آن ادراك مىكند ذات خود را و ادراك مينمايد كمالات خود را و لذت او از لذت هر لذت‌برندهء بيشتر است زيرا كه او مدركيست عظيم كه درك نموده است چيزيرا كه اعظم و اجل است از تمام اشياء به نحوى از ادراك تمامتر و عظيمتر از هر ادراكيست و گويند كه مقصود ما از لذت نسبت بذات اقدس همين معنى است .\r\nو اما متكلمين پس نفى لذت نموده‌اند از ذات بنحو اطلاق و هيچ نحو از لذت را براى او جايز نميدانند و انكار بعضى از ايشان بسبب آنست كه لذات عقلى را نفى كرده‌اند و براى عقل لذتى نميدانند .\r\nو طايفه ديگر كه لذت عقليرا جايز ميدانند در غير ذات باريتعالى پس دليل ايشان بر نفى آن از ذات اقدس آنست كه در شرع وارد نشده است ، و شارع اثبات لذت براى او ننموده و چون صفات و اسماء خداوند توقيفى هستند و بايد از شرع ثابت شود ، پس تا دليلى از شرع نرسد جايز نيست اثبات آن براى ذات اقدس هرچند كه عقل جايز داند آن را ، ولى خلاف ادب و از طريقهء احتياط دور است - زيرا كه محتملست كه درواقع جايز نباشد از جهتى كه ما آن را نميدانيم و سبب خسران و زيانكارى شود .\r\n\r\nبحث چهارم در بيان اينكه يزدان پاك با غير خود متحد نميشود\r\nمصنف گويد : و متحد نميشود با غير خود ، زيرا كه محالست كه\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nدو چيز يكچيز شود .\r\nشارح گويد : اتحاد به دو معنى استعمال مىشود - يكى مجازيست و آن مبدل شدن چيزيست به چيز ديگر بسبب كون و فساد ، و اين بر دو قسم است : يكى آنكه خود آنچيز مبدل مىشود بدون اينكه چيزى با آن ممزوج شود مانند آب كه بسبب رسيدن حرارت به آن مبدل مىشود به صورت هوا ، و ديگر آنكه بسبب مخلوط و ممزوج شدن با چيز ديگر حالتى براى او حاصل مىشود ، و صورتى بر آن عارض ميگردد غير از صورت اوليه مانند خاك كه چون با آب مخلوط شود گل مىشود و از صورت خاك بيرون ميرود - و اين دو قسم را مجازى گويند چونكه در حقيقت آب با هوا يكى نشده است بلكه خودش هوا شده است - و همچنين خاك ، و ديگر اتحاد حقيقى است - كه دو چيز موجود يكچيز موجود شوند يا آنكه هردو بر حالت خود باقى باشند ، مثلا خاك آب شود درحاليكه بر خاك بودن خود باقى باشد - و آب خاك شود در حالى كه بر آب بودن خود باقى باشد .\r\nو چون اينمقدمه را دانستى پس بدانكه اتحاد مجازى بر ذات باريتعالى محالست - زيرا كه كون و فساد بر ذات او محالست و اتحاد مجازى بدون كون و فساد محالست ، و مراد بفساد متغير شدن او از صورتى و حالتيست كه بر آن است - و كون متبدل شدنست به حالت و صورت ديگر ، و اما اتحاد حقيقى پس بعضى از نصارى اعتقاد نموده‌اند باينكه خداى تعالى با مسيح متحد شد باينمعنى كه لاهوتيت خدا - يعنى روح او با ناسوتيت مسيح يعنى جسم او يكى شد .\r\nپس اگر مقصود ايشان از اتحاد غير از اينمعنى است كه ما بيان\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nنموديم پس بيان كنند تا تصور شود و بعد از تصور آن حكم باثبات يا نفى آن شود ، و اگر مقصود همان معنيست كه ما ذكر كرديم پس آن باطل است قطعا زيرا كه اتحاد در اصل محالست پس اثباتش براى غير نيز محال خواهد بود .\r\nاما محال بودن اصل اتحاد پس به جهت آنست كه دو چيزى كه فرض اتحاد آنها مىشود اگر بعد از متحد شدن هردو موجود باشند پس اتحاد نخواهد بود - چونكه دراين‌صورت دوچيزند نه يكچيز ، و اگر هردو معدوم شوند و مبدل به چيز ديگر شوند باز اتحاد نباشد - زيرا كه هيچيك باقى نماندند تا متحد باشند بلكه آنكه موجود است چيز ديگر باشد ، و اگر يكى معدوم شده و ديگرى باقى باشد بر وجود خود باز اتحاد نباشد - زيرا كه موجود يكى نشود با معدوم ، و چون ثابت شد محال بودن اصل آن پس اثباتش براى ذات اقدس نيز باطل و محال باشد بلكه براى غير او نيز محال باشد .\r\n\r\nصفت سوم يزدان پاك محل حوادث نيست\r\nمصنف گويد : سوم از صفات سلبيه آنست كه خداوند محل از براى حوادث نيست ، زيرا كه ممتنع است منفعل شدنش از غير و ممتنع است نقص بر او .\r\nشارح گويد : كه براى صفات دو اعتبار است - يكى بملاحظهء نفس صفات مانند قدرت ذاتى و علم ذاتى و نحو آن از صفات ذات ، و ديگرى بملاحظهء تعلق آنصفات بمقتضيات خود - مثل تعلق قدرت بمقدور و تعلق علم بمعلوم ، و در اين نزاعى نيست كه اين صفات بمعنى دوم - امورى\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nهستند اعتبارى اضافى كه از براى آنها تغير و تبدل حاصل مىشود بحسب تغير و تبدل متعلقات آنها ، و خلافى كه هست در حادث بودن صفاتست باعتبار اول .\r\nپس كراميه گمان كرده‌اند كه صفات ذاتيه حادثند و تازه ميشوند بحسب تازه شدن متعلقات آنها ، و گويند كه خداوند در ازل قادر نبود و پس از آن قادر شد و عالم نبود و پس از آن عالم شد - و همچنين در ساير صفات ، و حق خلاف آنست زيرا كه آنچه متجدد مىشود همان تعلق اعتباريست كه قسم دوم باشد پس اگر مقصود ايشان نيز همين معنى است - ما را كلامى نيست ، و اگر مرادشان تجدد نفس صفات ذاتيه است باعتبار اول پس آن باطلست از دو راه :\r\nاول آنكه اگر صفات خدا حادث باشد و متجدد شود لازم آيد اينكه ذات باريتعالى متغير و منفعل شود - و انفعال و تغير محالست بر ذات اقدس پس ملزوم آن‌كه تغير و تجدد صفات است نيز محال باشد ، و بيان ملازمه از دو وجه است :\r\nاول آنكه صفات خداى تعالى ذاتى او هستند و از تجدد آنها لازم متغير شدن ذات باريتعالى و مستلزم انفعال او باشد ، دوم آنكه از حادث شدن صفتى در چيزى لازم آيد كه قابليتى تازه در آنچيز موجود شود براى آنصفت ، و از حدوث اين قابليت تازه آنچيزيكه محل صفتست منفعل و متغير خواهد شد ، و چون تغير ذات باريتعالى و منفعل شدنش محالست پس صفات او حادث نباشند و همين است مطلوب .\r\nراه دوم آنكه صفات ذات باريتعالى صفات كمالند ، و واجبست در حكم عقل اتصاف خدا بآنصفات - زيرا كه اگر داراى اين صفات نباشد\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nنقص وارد آيد بر او و آن محالست ، و اگر اينصفات حادث باشند البته پيش از حدوث آنها ذات خالى خواهد بود از اينصفات و ناقص باشد از اينكمال ، و اين امر بر ذات اقدس نقص است و نقص بر او محالست ، پس لازم است كه هميشه ذات اقدس داراى اين صفات باشد و همين است مطلوب .\r\nمترجم گويد : كه لازمهء حدوث صفات آنست كه مسبوق باشند بعدم يعنى در ازل زمانى فرض شود كه ذات اقدس داراى اينصفات نباشد چنان كه گذشت و در حدوث آن محتاج باشد به علت و نميشود كه خود آنها به خودى خود موجود شوند بلكه محتاج باشند به آنكه كسى آنها را ايجاد كند و علت موجدهء آنها نميشود كه نفس ذات باشد زيرا كه در ايجاد آنها بايد متصف باشد بصفت قدرت و علم چون بدون اين دو صفت ممكن نيست آفرينش اشياء پس در ايجاد صفت قدرت محتاج شود بقدرت و علم ديگر و نقل كلام در آنها ميكنيم پس يا مطلوب ما ثابت مىشود و يا مستلزم دور يا تسلسل مىشود .\r\nو در سابق ثابت شد بطلان هردو و اگر علت آنها غيرذات باشد لازم آيد احتياج ذات باريتعالى به غير خود و ايضا نقل كلام در آن غير ميكنيم پس اگر آن غير حادث باشد پس حدوث او بايد از روى قدرت و علم باشد و همان محذور لازم آيد و اگر قديم باشد تعدد قدما لازم آيد و آن باطل و محالست .\r\n\r\nصفت چهارم محال است كه يزدان پاك به چشم ديده شود\r\nمصنف گويد : چهارم از صفات سلبيه آنست كه محالست بر خداى\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nتعالى اينكه به چشم ديده شود ، چونكه هرچه به چشم ديده مىشود لابد در جهتى خواهد بود - زيرا كه يا در مقابل بيننده است و يا در حكم مقابل است و اين امر بديهيست و هرچه در جهت است جسم خواهد بود و اين امر بر ذات باريتعالى محالست ، و همچنين خداوند در قرآن مجيد فرموده است به حضرت موسى عليه السّلام  ( ( لَنْ تَرانِي ) )  يعنى هرگز نخواهى ديد - كلمهء لن در لغت عرب نفى ابد مىكند .\r\nشارح گويد : حكماء و معتزله را اعتقاد آنست كه ديدن خدا محال است ، و مجسمه و كراميه را گمان آنست كه خدا را روبرو به چشم توان ديد ، و اشاعره با آنكه خدا را مجرد دانند و او را جسم ندانند با وجود اين ديدن او را جايز دانسته‌اند ، و بعضى از ايشان زيركى و حذاقت به خود بسته و گفته است كه مراد ما از رؤيت نه اينستكه صورت مرئى در چشم بيننده نقش ميبندد - يا آنكه خط شعاعى از چشم بيرون ميآيد و متصل مىشود به صورت مرئى بلكه مراد ما برؤيت آن حالتى است كه حاصل مىشود از براى شخص بيننده بعد از علم او بآنچيز ، و بعضى از ايشان گفته معنى رؤيت آنست كه حقتعالى در آخرت آشكار و منكشف مىشود براى بندگان مؤمنين خود - مانند ماه در شب چهارده براى بيننده ، و حق آنست كه اگر مقصود ايشان از اين انكشاف كشف تام و علم ضروريست در روز قيامت بوجود خداى تعالى پس قول ايشان مسلم است و در آن نزاعى نيست ، چونكه در آن روز علم بذات و صفات باريتعالى ضرورى مىشود ، و بر هر كسى واضح و آشكار ميگردد حتى براى كسانى كه ابدا معرفت بوجود باريتعالى و صفات او نداشته‌اند در دنيا و شبههء براى احدى باقى نماند ، و اگر مرادشان غير اينمعنى است پس غير از رؤيت به چشم از كلامشان چيزى متصور نميشود و آن باطلست بدليل عقلى و نقلى .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nاما دليل عقلى : پس به جهت آنكه اگر مرئى باشد لابد بايد در جهتى باشد و اگر در جهت باشد جسم خواهد بود ، و در سابق گذشت بطلان آن : اما اينكه اگر مرئى باشد در جهتى باشد پس به جهت آنست كه هرچيزيكه ديده مىشود لابد بايد در مقابل بيننده باشد يا در حكم مقابل باشد مانند صورتى كه در آينه ديده مىشود ، و اين امر محسوس و از بديهيات است و محتاج بدليل نيست و هرچه كه مقابلست يا در حكم مقابل البته در يكطرفى واقع است ، و اگر ذات باريتعالى ديده شود لابد بايد در جهت باشد و آنچه كه در جهت است لابد جسم خواهد بود ، و چون در سابق ثابت شد كه جسم نيست و هم ثابت شد اينكه در جهت نيست پس ثابت مىشود كه ديده نخواهد شد .\r\nمترجم گويد : از براى ديدن نه شرطست و تا تمام اين نه شرط متحقق نشود در چيزى ابدا ديده نشود ( اول ) آنكه شخص بيننده قوهء باصره داشته باشد و سالم باشد كه بتوان به آن بينند ( دوم ) آنكه آنچيزيكه ارادهء ديدن آن مىشود بايد چيزى باشد صاحب رنگ و كثيف كه قابل باشد براى انعكاس شعاع از آن زيرا كه اگر لطيف باشد مانند هوا مثلا شعاع در آن نفوذ كند و ديده نشود ( سوم ) آنكه بايد مرئى در روشنائى باشد تا شعاع به آن بتابد زيرا كه هيچ چيز در تاريكى ديده نشود ( چهارم ) آنكه روشنى از حد اعتدال خارج نباشد چونكه اگر از حد اعتدال خارج شود ديده خيره گردد مانند آفتاب كه چشم آن را نتوان ديد ( پنجم ) آنكه حايل و حاجبى نباشد بين چشم و مرئى ( ششم ) آنكه زياد دور نباشد ( هفتم ) آنكه زياد نزديك نباشد ( هشتم ) آنكه روبروى بيننده باشد تا شعاع چشم به آن برسد ، و يا آنكه در حكم مقابل باشد مانند صورتى كه در آينه ديده مىشود با اينكه اصل صاحب صورت در برابر\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nبيننده نيست ولى چون مقابل آينه است پس بواسطهء آينه ديده مىشود ( نهم ) آنكه بيننده ملتفت باشد بمرئى .\r\nپس اگر يكى از اينشروط مفقود شود رؤيت متحقق نگردد - و چون تمام اينشروط موجود شد رؤيت متحقق شود ، و بايد دانست كه بعد از اجتماع شرايط رؤيت اختلاف شده است در كيفيت رؤيت ، پس بعضيرا اعتقاد آنست كه نور از چشم بيرون ميآيد و چون به چيزى رسيد كه قابل ديده شدنست قوهء باصره آن را درك مىكند و اگر آنجسمى كه نور چشم به آن رسيد مانند آينه باشد در اين صورت نور از آن برميگردد ، پس در وقت برگشتن بهرچه بخورد قوهء باصره آن را درك مىكند بنحويكه گمان ميرود كه آنچيز در آينه است در اين صورت تا آن چيز برابر آينه نباشد شعاع چشم به آن نخواهد رسيد .\r\nو بعضيرا اعتقاد آنست كه نور خارج چون بتابد بجسمى كه قابل رؤيت است نورى از آن ميتابد - و چون آن نور به چشم رسد چشم آن را ادراك مىكند ، و اگر آن نور بآينه رسد از آن نيز برميگردد پس اگر به چشم رسيد آن را ادراك مىكند . و اينكه گفته شد در مقام بيان اختلاف اقوال اينكه صورت مرئى در چشم بيننده نقش ميبندد - يا خط شعاعى از چشم بيرون ميآيد و متصل مىشود به صورت مرئى اشاره است به اين دو قول و درهرصورت تمام اين اموريكه گفته شد از لوازم جسميت است ، و چون ملازمهء بين مقابله و بين جهت واضحتر است از اينجهت مصنف اكتفا نمود بذكر آن در اينمقام .\r\nشارح گويد : و اما دليل نقلى پس از چند وجه است : اول آنكه چون حضرت موسى عليه السّلام به خواهش بنى اسرائيل استدعاى رؤيت نمود و گفت  ( ( رَبِّ أَرِنِي أَنْظُرْ إِلَيْكَ ) )  يعنى پروردگارا خود را به من بنما تا بر تو\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nنظر افكنم خطاب رسيد  ( ( لَنْ تَرانِي ) )  يعنى هرگز مرا نخواهى ديد و اهل لغت گفته‌اند كه كلمهء لن در لغت عرب افادهء نفى ابد مىكند ، همچنانكه لفظ هرگز در لغت فارسى افادهء نفى ابد مىكند ، و هرگاه مانند حضرت موسى عليه السّلام كسى او را نديده باشد و هرگز نبيند پس ديگران بطريق اولى نخواهند ديد او را نه در دنيا و نه در آخرت ، زيرا كه اگر در آخرت ديدن او ممكن باشد نفى ابد صحيح نباشد و اگر مراد نفى ابد در دنيا باشد بايد بگويد لن ترانى فى الدنيا يعنى ابدا و هرگز در دنيا مرا نخواهى ديد ، و چون آن را مقيد نفرموده است بدار دنيا پس معلوم مىشود كه در آخرت نيز ديده نخواهد شد وجه دوم : قول خداى تعالى است كه  ( ( لا تُدْرِكُهُ الْأَبْصارُ ) )  يعنى ديده‌گان او را درك نميكنند و خداوند در اين آيه مدح فرموده است خود را باينكه ديده نميشود ، پس اثبات رؤيت بر او نقص باشد و نقص بر او محالست .\r\nمترجم گويد : در خبر از حضرت امام محمّد باقر عليه السّلام در تفسير اين آيه بدينمضمون وارد شده است كه فرمود : اوهام دلها باريكتر است از ديدن چشم چنان كه - بوهم مىبينى سند و هند و شهرهائيرا كه در آن داخل نشدهء و آنها را به چشم نديدهء ، و چون اوهام درك نكند ذات اقدس باريتعالى را پس چگونه او را به چشم سر توان ديد ، و از حضرت رضا عليه السّلام سؤال كردند از آنچه مردم اختلاف كرده‌اند در آن از رؤيت پس حضرت فرمود : كسى كه وصف كند خداى تعالى را به غير آنچه خود او جل شأنه خود را به آن وصف فرموده پس بهتان بزرگ بر خدا زده - و اين آيه را تلاوت فرمود  ( ( لا تُدْرِكُهُ الْأَبْصارُ ) )  و فرمود اين ابصار كه در اين آيه مذكور است نه مراد اينچشم ما است بلكه آن ديده‌هائيست كه در دلها است ، وهمها بر ذات اقدس راه نيابند و چگونگى او را درك نكنند .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nشارح گويد : وجه سوم اينستكه خداوند بزرگ شمرده است خواهش نمودن بنى اسرائيل رؤيت او را ، و بر آن خواهش مذمت فرموده ايشانرا و وعده عذاب داده بايشان و فرموده است  ( ( فَقَدْ سَأَلُوا مُوسى أَكْبَرَ مِنْ ذلِكَ فَقالُوا أَرِنَا اللَّهَ جَهْرَةً فَأَخَذَتْهُمُ الصَّاعِقَةُ بِظُلْمِهِمْ ) )  .\r\nمترجم گويد : چون كعب بن اشرف و جماعتى از يهود گفتند با محمّد اگر براستى پيغمبرى از براى ما كتابى نازل كن از آسمان يكجمله ، چنانچه خداوند خبر داده بقول خود  ( ( يَسْئَلُكَ أَهْلُ الْكِتابِ أَنْ تُنَزِّلَ عَلَيْهِمْ كِتاباً مِنَ السَّماءِ ) )  پس اين آيه نازلشد و محصل مضمون اين آيه آنست كه اهل كتاب از تو خواهش ميكنند كه براى ايشان كتابى نازل نمائى از آسمان پس بر تو دشوار نشود اينخواهش ايشان زيرا كه يهود از موسى سؤال بزرگتر كردند - پس گفتند بما بنما خدا را آشكارا پس صاعقه برايشان نازلشد بسبب ظلمشان ، پس خواهش امريكه وعدهء عذاب بسبب آن داده شود و ظلم ناميده شود البته حرام خواهد بود و اعتقاد به آن نيز حرام باشد - چونكه خواهش امريكه جايز و ممكن است حرام نيست ، پس از حرمت كشف محال بودن مىشود .\r\nشارح گويد : و خداوند فرموده است  ( ( وَ قالَ الَّذِينَ لا يَرْجُونَ لِقاءَنا لَوْ لا أُنْزِلَ عَلَيْنَا الْمَلائِكَةُ أَوْ نَرى رَبَّنا لَقَدِ اسْتَكْبَرُوا فِي أَنْفُسِهِمْ وَ عَتَوْا عُتُوًّا كَبِيراً ) )  خلاصهء معنى آنكه گفتند كسانى كه اميدوار رحمت ما نيستند يعنى منكر حشرونشرند كه چرا فروفرستاده نميشود بر ما فرشتگان برسالت يا باخبار از صدق و رسالت محمّد صلى اللّه عليه و إله و چرا نمىبينيم پروردگار خود را آشكارا هر آينه بدرستيكه استكبار كردند در نفسهاى خود و خود را بزرگ شمردند يا تكبر ورزيدند از قول حق ، يعنى اضمار و استكبار نمودند كه آن كفر و عناد است در دلهاى ايشان و درگذشتند از\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nحد و اندازهء درگذشتنى بزرگ ، خلاصه آنكه اگر رؤيت امرى بود جايز بر ذات اقدس هر آينه بنى اسرائيل مورد هلاك و عقوبت نميشدند ، و كفار مكه باينخواهش محل سخط و مورد وعيد و مذمت نميگرديدند .\r\n\r\nصفت پنجم يزدان پاك شريك ندارد\r\nمصنف گويد : از صفات سلبيه نفى شريكست از باريتعالى بسه دليل اول : دليل سمعى است كه در آيات و اخبار وارد شده است دوم :\r\nدليل تمانع است كه هريك خواهد ديگرانرا منع كند از عملش پس نظام عالم بر هم مىخورد سوم : آنكه از وجود شريك تركيب لازم ميآيد زيرا كه هردو در واجب الوجود بودن شريكند ، پس بايد چيزى ديگر در هريك باشد كه آن را از ديگرى امتياز دهد ، پس هريك مركب شوند از وجوب وجود آنچيزيكه تميز ميدهد او را از ديگرى .\r\nشارح گويد : اتفاق نموده‌اند متكلمين و حكماء در اينكه خداى تعالى را شريكى نيست به چند دليل اول : آيات و اخباريست كه در اينباب وارد شده است مثل قول تعالى  ( ( ما لَكُمْ مِنْ إِلهٍ غَيْرُهُ ) )  شما را جز او خدائى نيست و قول تعالى  ( ( إِلهٌ واحِدٌ ) )  اينست و جز اين نيست كه ذات واجب الوجودى كه داراى جميع صفات كماليه است منحصر است در يكذات - و غير اينها از آيات ، و تمام پيغمبران اجماع نموده‌اند بر يگانگى او و اجماع ايشان در اين امر حجتست زيرا كه راستگوئى ايشان متوقف بر وحدت واجب الوجود نيست تا دور لازم آيد ، دليل دوم :\r\nدليلى است كه متكلمين اقامه نموده‌اند بر اين امر و آن را دليل تمانع گويند و آن را از آيهء شريفهء  ( ( لَوْ كانَ فِيهِما آلِهَةٌ إِلَّا اللَّهُ لَفَسَدَتا ) )  اخذ\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nنموده‌اند بدين تقرير كه اگر خدا را در خدائى شريكى باشد نظم عالم برهم مىخورد . و چون عالمرا منظم مىبينيم پس معلوم مىشود كه خدا را شريكى نيست .\r\nبيان ملازمه : اينكه اگر خدا را شريكى باشد و يكى از اين دو خواسته باشد كه جسم متحرك بيافريند - پس يا اينستكه خداى ديگر ميتواند اراده نمايد ساكن بودن او را يا نميتواند ، و اگر بتواند پس يا اينست كه مراد هردو واقع مىشود يا مراد هيچيك واقع نميشود اما وقوع مراد هردو پس محالست - زيرا كه اجتماع حركت و سكون در يك جسم در يكزمان اجتماع متناقضين است و آن محالست و همچنين محال است كه مراد هيچكدام واقع نشود - زيرا كه لازم ميآيد خالى بودن جسم از حركت و سكون در يكزمان و اين رفع متناقضين است و محال است و اگر مراد يكى به تنهائى واقع شود پس از آن دو فساد لازم آيد .\r\nاول ترجيح بدون مرجح - زيرا كه چنين فرض شد كه هردو در قدرت و ساير صفات مانند يكديگر و ترجيح يافتن ارادهء يكى بر ديگرى مرجح ندارد و ترجيح بدون مرجح محالست .\r\nدوم آنكه لازم ميآيد كه آنديگرى عاجز باشد چون نتوانست ارادهء خود را موجود كند و اگر خداى ديگر ارادهء سكون آن را نداشته باشد لازم ميآيد عجز او زيرا كه مانعى از ارادهء سكون ندارد مگر همين كه آنخداى ديگر ارادهء حركت آن را كرده و چون عجز واجب الوجود باطل و محالست چون مستلزم نقص است و ترجيح بدون مرجح محال است ، پس از تعدد خدايان لازم آيد كه هيچ موجودى وجود نيابد و نظم عالم برهم خورد و چون نظم عالم برقرار است پس تعددى نباشد و خدا را شريكى نباشد .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nمترجم گويد : دليل تمانعرا به چند وجه ديگر ميتوان تقرير نمود - يكى آنكه لازمهء واجب الوجود بودن آنست كه او را قدرت و قوت كاملى باشد بر تمام ممكنات بنحويكه بتواند ايجاد نمايد آنچه را كه بخواهد و دفع نمايد هر چيزيرا كه مانع او است در ايجاد ، و بعبارت ديگر مانعى براى او نباشد از آفرينش آنچه بخواهد ، و اگر قدرت او به اين نحو نباشد نقص باشد بر او و نقص بر واجب الوجود محالست بالبداهة - زيرا كه تمام عقلاء بر آن اجماع و اتفاق نموده‌اند ، و محال است كه تمام عقلاء اتفاق نمايند بر امريكه بديهى نباشد و بر فرض كه نظرى باشد و محتاج باستدلال باشد لابد مطابق براهين قاطعهء عقليه خواهد بود .\r\nزيرا كه محال است كه تمام عقلا اتفاق نمايند بر امريكه نظرى باشد و مخالف حكم عقل باشد .\r\nو چون اينمطلب معلوم شد ميگوئيم كه اگر در عالم دو وجود واجب الوجود باشد البته بايد هردو در غايت قوت و قدرت باشند ، و از قوت هردو لازم ميآيد ضعف هردو ، زيرا كه معنى كمال قوت و قدرت آنست كه بتواند ديگريرا دفع كند از ارادهء خلاف مقصود او - از خلق ممكنات و چنين كسى كه دفع شود از اراده‌اش صاحب قوت نباشد ، پس واجب الوجود نخواهد بود - چون سلب قوت از او نقص باشد در او ، و چون هريك ممنوع شدند پس هيچ ممكنى نبايد موجود باشد در عالم و چون بمشاهده و وجدان مىبينيم كه ممكنات بلانهاية از عالم عدم بعرصهء وجود آمده‌اند - پس ثابت مىشود كه آفريننده آنها را مانعى از ايجاد مراد خود نيست ، پس منحصر خواهد بود در فرد و همين است مطلوب ما .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nو تقرير ديگر آنكه اگر واجب الوجود منحصر در فرد نباشد و زياده بر يك باشد پس بمقتضاى واجب الوجود بودن بايد هريك در نهايت قدرت و قوت باشند ، و دراين‌صورت يا اينست كه قدرت و ارادهء هريك كافيست در وجود عالم ، يا قدرت و اراده هيچيك به تنهائى كافى نيست بلكه بايد بشراكت يكديگر ايجاد كنند عالمرا ، يا اينكه قدرت و اراده يكى به تنهائى كافيست و قدرت و ارادهء ديگرى به تنهائى كافى نيست ، پس اگر قدرت و اراده هريك به تنهائى كافى باشد لازم ميآيد اجتماع دو مؤثر و علت تامه بر يكمعلول و آن محالست چنانچه در مبحث ابطال تسلسل معلوم شد ، و اگر قدرت و ارادهء هيچيك كافى نباشد لازم ميآيد كه هردو عاجز باشند چونكه هيچكدام نتوانستند مستقلا مراد خود را ايجاد كنند بلكه بايد بشراكت يكديگر ايجاد كنند ، و اگر كمال قوت و قدرت منحصر در يكى باشد و اراده او كفايت كند در ايجاد پس آنديگرى خالق نخواهد بود - پس خدا نباشد چنانچه در قرآن نيز اشاره شده است به آن در قول تعالى  ( ( أَ فَمَنْ يَخْلُقُ كَمَنْ لا يَخْلُقُ ) )  آيا كسى كه خلق مىكند و اشياء را از عدم بوجود ميآورد مانند كسيست كه قدرت بر خلق ندارد .\r\nو اگر كسى بگويد كه عجز در صورتى لازم ميآيد كه هريك را مستقلا قدرت بر آفريدن نباشد ، و اما اگر هريك قادر باشند و ليكن اتفاق نموده باشند بر اينكه باشتراك يكديگر ميآفرينند پس دراينصورت عجز لازم نيايد ، مانند اينكه دو نفريكه هريك به تنهائى قدرت دارند بر برداشتن چوب سنگينى را از زمين ولى اتفاق كند در برداشتن آن با يكديگر پس همچنانكه از شراكت در برداشتن چوب عاجز بودن هيچيك لازم نميآيد همچنين در اينمقام : كه از اشتراك در خلق لازم نميآيد عاجز بودن هيچكدام ، پس جوابش آنست كه كلام ما در اينست كه آيا اشتراك\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nارادهء هريك به تنهائى كفايت مىكند در ايجاد يا نه پس اگر كفايت كند - اجتماع دو علت تامه بر يكمعلول لازم آيد و اگر كفايت نكند عجز لازم آيد و فرق است بين خلق نمودن باراده و بين برداشتن چوب .\r\nزيرا كه در برداشتن چوب هريك تمام زور و قوت خود را به كار نميبرند بلكه قدرى از زور هريك كاسته مىشود مثلا اگر برداشتن چوب زور يك خروار لازم داشته باشد و هريك از ايشانرا زور يك خروار باشد پس اگر به تنهائى خواسته باشد چوب را بردارد بايد زور يك خروار به كار برد و اگر باتفاق يكديگر بخواهند بردارند هريك به زور پانصد من به كار برند ، و در مقام آفرينش چنين نيست زيرا كه آنچه كه تأثير مينمايد در ايجاد اشياء همان تعلق قدرت و اراده است و در آن زيادتى و نقصان تصور ندارد كه در وقت استقلال زياد شود و در وقت اشتراك كم گردد - پس به اين تقرير نيز وحدت ثابت شد .\r\nتقرير ديگر آنكه اگر خالق متعدد باشد لازم آيد كه هردو خلق كنند و يكى ارادهء آفريدن كند و ديگرى ارادهء آفريدن نكند و هريك خواهد كه بر ديگرى غلبه كند فرض كنيم كه يكى بخواهد انسانى بيافريند و ديگرى بخواهد كه آن را به شكل گاو مثلا خلق كند پس اگر مراد هردو واقع شود لازم آيد كه يك حيوان هم انسان باشد و هم گاو در يكزمان و آن محال است و اگر هيچكدام موجود نشوند لازم آيد كه هردو عاجز باشند و اگر مراد يكى به تنهائى واقع شود عجز ديگرى لازم آيد و چون اين هر سه باطلشد ثابت شد - كه تدبير و خلق منحصر است در يك مدبر صانع و به اين تقرير اشاره است قول تعالى  ( ( مَا اتَّخَذَ اللَّهُ مِنْ وَلَدٍ وَ ما كانَ مَعَهُ مِنْ إِلهٍ إِذاً لَذَهَبَ كُلُّ إِلهٍ بِما خَلَقَ وَ لَعَلا بَعْضُهُمْ عَلى بَعْضٍ سُبْحانَ اللَّهِ عَمَّا يَصِفُونَ ) )  پروردگار را فرزندانى نيست و با او\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nخدائى نيست و اگر با او خدائى ديگر بود هر آينه هر خدائى خلق خود را رسيدگى ميكرد و هريك بر ديگرى بلندى و برترى ميجست منزه است خداوند از آنچه كه او را وصف ميكنند به آن .\r\nو تقرير ديگر آنكه تمام عالم بمنزلهء يك نفريست كه اجزاء بسيارى داشته باشد مانند انسان كه دست - و پا - و چشم - و گوش - و زبان - و ساير اعضاء دارد كه هريك از آنها را براى كارى مقرر فرموده كه از عضو ديگرى ساخته نميشود ، مثلا چشم براى ديدنست و گوش به جهت شنيدن زبان براى گفتن و چشيدن و از زبان يا گوش نميتوان ديد و از چشم نميتوان چشيد يا شنيد و همچنين نسبت بساير اعضاء كه كار هيچيك از ديگرى ساخته نميشود ، و اگر عضوى ناقص شود نقص در انسان شود و امر معاش او مختل گردد ، و اجزاء عالم به همين نحوست كه كار هريك از ديگرى ساخته نميشود .\r\nو بوجدان مىبينيم كه اجزاء عالم با اينكه طبايع آنها اختلاف دارد و صفات و افعال آنها از يكديگر در نهايت مباينت است با وجود اين تمام آنها به يكديگر مربوطست و هريك به ديگرى محتاج است و هريك ديگرى را اعانت مينمايد ، مثلا انسانرا آفريده و از براى او زمين را مسكن قرار داده و چون محتاج بطعام و شراب و لباس است پس طعام و لباس او را در حيوان و نبات قرار داده و شراب او آبست و آن از ابر نازل مىشود و همچنين بقاء حيوان و رسيدن نبات متوقف بر آبست و كوهها را منبع آب نموده تا چون از ابر نازل مىشود زيادى آن در كوهها جمع شود و بتدريج از چشمه‌ها بيرون آيد و آفتاب و ماه و ستارگان را مربى حيوان و گياه مقرر نموده .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nو بجهة شناختن روز و شب و سال و ماه و براى شناختن حساب وضع فرموده و روز را به جهت حركت و تحصيل معاش مقرر داشته و شب را بجهة استراحت وضع نموده و درياها و كوهها را معدن بسيارى از معادن و مسكن بسيارى از حيوانات قرار داده و چه از خواص كه در تمام اشياء مقرر نموده و چه حكمتها كه در كيفيت و وضع خلقت هريك به كار برده و چه نعمتها كه بجهة معاش انسان مقرر شده - كه هريك از آنها به ديگرى مربوطست بنحويكه اگر خللى در آن راه يابد خاصيت آن ديگرى ظاهر نشود ، و بسبب آن امر معاش انسان مختل گردد .\r\nمثلا اگر آب نباشد گياه نرويد و حيوانات فانى شوند بلكه انسان نيز زيست نكند ، و اگر زمين نباشد مسكنى از براى آنها نباشد و اگر ابر نباشد آب نباشد ، و اگر هوا نباشد حيوانى باقى نماند ، و اگر باد نباشد بخارات كثيفهء عالم را پر كند - و حيوانات را هلاك گرداند - و كشتيها حركت نكنند - و خرمنها پاك نشوند ، و اگر آتش نباشد بسيارى از لوازم معاش انسان مختل ماند ، و اگر آهن نباشد هيچ كارى از پيش نرود ، و اگر درخت نباشد بناهاى ايشان برقرار نماند و كشتيها ساخته نشود ، و اگر حيوانات باركش نباشند نتوانند اثقال خود را ببلاد بعيده حمل نمايند ، الى غير ذلك از حكمتهائيكه در خلق اشياء مقرر شده .\r\nو اگر خالق اين اشياء متعدد باشند مفاسد بسيارى بر آن مترتب شود ، يكى آنكه اگر اراده نكند خلق آنچيز را كه خود خلق نموده امور مختل ماند ، مثلا اگر خالق او غير خالق انسان باشد و او اراده نكند فروفرستادن آب را خلق ساير اشياء مفيد نباشد ، و يكى آنكه در صورت تعدد ممكن است كه در غير محل حاجت و زياده بر حاجت آن را نازل كند\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nو سبب هلاك اشياء شود ، و همچنين است حال در ساير اشياء و چون بالمشاهده ميبينيم كه نظم و ترتيب تمام برقرار است و تأثير هريك بمناسبت و اقتضاء وقت بانجام ميرسد ، پس ميدانيم كه خالق تمام اشياء يكى است و صانع و مدبر منحصر است در فرد و اينست محصل مضمون آيهء شريفه  ( ( لَوْ كانَ فِيهِما آلِهَةٌ إِلَّا اللَّهُ لَفَسَدَتا ) )  .\r\nتقرير ديگر براى دليل تمانع آنست كه اگر خالق عالم زياده بر يك باشد بايد رسول او هم بيايد بسوى مردم و ايشانرا دعوت كند بر اعتقاد بخدائى او ، و استقلال يك خالق در دعوت كشف از انحصار در او مينمايد - زيرا كه اگر فرض كنيم كه هردو شريكند در خلق پس هردو شريك باشند در خدائى ، و در دعوت خلق بر اعتقاد بخدائى او ، و دراين‌صورت اگر يكى مستقل شود بدعوت بر نحو استقلال و منع كند مردم را از اعتقاد بتعدد پس يا اينست كه آنخداى ديگر عالم به اين دعوت هست يا نيست ، پس اگر عالم نباشد خدا نباشد ، و اگر عالمست پس يا اينستكه نميتواند دعوت كننده را منع كند از اين دعوت پس باز خدا نباشد ، و اگر ميتواند منع كند پس علاوه بر اينكه ميبينيم كه منع نميكند لازم ميآيد كه ممنوع خدا نباشد چون عاجز شده است از اجزاء اراده كه نموده در دعوت باستقلال عبوديت ، و اگر هردو در يك اندازه از قدرت باشند بايد هميشه در جنگ‌وجدال باشند ، و اينست محصل مضمون آيهء شريفه  ( ( إِذاً لَذَهَبَ كُلُّ إِلهٍ بِما خَلَقَ وَ لَعَلا بَعْضُهُمْ عَلى بَعْضٍ ) )  .\r\nو اگر فرض شود كه خالق ديگر عالمى غير از اينعالم آفريده و براى اهل آن رسول فرستاده ، پس آن فرضى است موهوم و به مجرد خيال وهمى نميتوان اعتقاد نمود به آن ، و ثانيا دراين‌صورت نيز همان سخنان سابق گفته مىشود كه آيا قادر است بر دفع خالق اينعالم يا قادر نيست ، و در\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nهرصورت فساد لازم آيد چنان كه گذشت .\r\nو بعضى خواسته‌اند مناقشه كنند در دليل تمانع باينكه ممكن است كه دو خدا با يكديگر قرار داده باشند بر خلق اشياء بمقتضاى مصلحت ، و چون هردو حكيمند پس خلف وعده نخواهد نمود و جدال و نزاعى در ميان ايشان واقع نخواهد شد ، مثلا اگر قرار بر اين دادند كه حيوانات را يكى خلق كند و لازمهء زندگانى آن را ديگرى بيافريند بمقتضاى صلاح حال آن حيوان ، پس ما دامى كه حيوان وجود دارد لوازم زندگانى او را موجود خواهد نمود و بنابراين فسادى لازم نيايد و جوابش اينست كه :\r\nاولا ميگوئيم آنكسى كه حيوان را آفريده است آيا قادر هست بر اينكه لوازم زندگانى او را فراهم آورد يا نه اگر قادر نيست پس خدا نيست ، و اگر قادر است پس ترك آن و تفويض به ديگرى نقص است در او - و چنين كسى كه فعل عبث كند خدا نخواهد بود .\r\nثانيا ميگوئيم كه در مقام دعوت چه قرار داده‌اند اگر قرار بر اين داده‌اند كه خلق با يكى باشد ، و آنديگرى مخلوق او را بخدائى خود بخواند و مردم او را ستايش كنند به تنهائى با نفى شريك ، پس راضى شده است بذلت و كوچكى و اين يا بسبب خوفست پس خدا نباشد ، و يا چون او را مستحق‌تر از خود دانسته پس باز خدا نباشد و يا كارى لغو كرده باز هم خدا نباشد و اگر قرار بر دعوت از براى هردو داده شده پس تخلف از آن - هم خلف وعده باشد - و هم سبب جدال و نزاع - و هم موجب فساد در نظم زيرا كه در صورت مخاصمه اگر خلق خود را منع كند نظم برهم خورد و اگر منع نكند احسان و اعانت دشمن بدون جهة و سبب عقلائى كرده باشد و چون فرض حكمت او شده است پس البته منع\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nخواهد كرد و فساد دو عالم واقع شود .\r\nشارح گويد : دليل سوم دليلى است كه حكماء اقامه نموده‌اند بر نفى شريك بدين تقرير كه اگر در عالم وجود واجب الوجودى ديگر باشد غير از ذات اقدس باريتعالى لازم آيد كه هردو ممكن الوجود باشند زيرا كه هردو در واجب الوجود بودن شريك خواهند بود پس اين دو يا از يكديگر امتياز دارند يا ندارند پس اگر امتياز نداشته باشند يكى باشند نه دو و اگر تميز داده شوند پس بايد مميز ايشان امرى باشد غير از واجب الوجود بودن تا دو بودن متحقق شود و دراين‌صورت لازم آيد كه هريك مركب باشند از دو جزء يكى واجب الوجود بودن كه شريكند در آن - و ديگر آن چيزى كه مميز او است از ديگرى و هر مركبى داخل است در زمرهء ممكنات چنان كه در سابق گذشت پس هردو ممكن باشند و فرض اينست كه هردو واجبند پس ممكن نباشند و نه مركب پس نفى شريك ثابت شود .\r\nمترجم گويد : كه يكى ديگر از ادله بر نفى شريك آنست كه تمام انبياء اتفاق نموده‌اند بر نفى شريك و از كلام خداى تعالى خبر داده‌اند بر آن ، و در سابق ثابت شد كه يكى از صفات واجب الوجود صادق بودن او است و چون خبر داده است بوحدت خالق و صانع عالم بلكه بوحدت ذات واجب الوجود پس بايد تصديق نمودن به آن و اگرنه لازم آيد كذب او و آن منافى است با خدائى .\r\nو بعضى گمان كرده‌اند كه دليل متكلمين تمام نيست و گفته است كه ميتوان گفت كه هردو خدا چون حكيمند و عالم پس هريك كه اراده نمايد ايجاد چيزيرا آنديگرى اراده ننمايد و جوابش اينستكه اولا كلام در امكان اراده است نه در وقوع آن و ثانيا مانع از ارادهء خداى دوم چه\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nخواهد بود جز عجز او از معارضه و مزاحمت و در سابق گذشت كه ارادهء علم بصلاحت در امريكه اراده شده ، پس آنديگرى عالم بمصلحت آن باشد پس عدم اراده چه معنى دارد ، و اگر عالم نيست خدا نخواهد بود و اين واضح است ، و ثالثا : اين نحو از علم چون مقدم بر خلقست و علت آنست و تابع معلوم نيست ذاتى خواهد بود ، و دراينصورت تقدم در يكى و تأخر در ديگرى معنى ندارد ، پس در مقابل اراده بايد هردو با هم اراده كنند :\r\nو همان اشكالهائيكه گذشت لازم آيد .\r\n\r\nصفت ششم يزدان پاك معانى و احوال ندارد\r\nمصنف گويد : ششم از صفات سلبيه نفى معانى و احوالست از ذات باريتعالى ، زيرا كه اگر قدرت و علم در ذات غير ذات باشد و قادر بودن او بسبب قدرت باشد و همچنين عالم بودن او بسبب علم باشد يا غير اينها از صفات : هر آينه محتاج باشد در صفات خود بآنمعنى پس ممكن باشد و آن خلاف فرض است زيرا كه واجبست .\r\nشارح گويد : كه اشاعره را اعتقاد آنست كه خداوند قادر است بسبب قدرت : و عالم است بسبب علم : و زنده است بسبب حيوة : و همچنين ساير صفات كه اتصاف ذات او بآنصفات بسبب معنى آن صفات است ، و اين صفات را معانى قديمه دانند - و آن را زايد بر ذات شمارند - و قيام آن را بذات دانند .\r\nمترجم گويد : كه معنى چون در مقابل ذات استعمال شود مراد مبدء انتزاع اوصاف باشد مثلا علم بمعنى دانش يا دانستن است - و چون ذاتى متصف به آن باشد او را عالم و دانا گويند ، و قدرت بمعنى توانائى يا توانا بودن است و چون ذاتى به آن متصف شد او را قادر و توانا گويند ،\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nو حيوة بمعنى زندگى يا زنده بودن است و چون ذاتى متصف به آن شد او را حى و زنده نامند ، و همچنين ساير صفات - و اين صفات در غير ذات باريتعالى زايد بر ذاتند زيرا كه انفكاك آنها از ذات غير باريتعالى ممكن است ، پس عالمبودن آنها بصفت علمست چون ممكن است تفكيك علم از ذات ايشان ، بلكه آن غير از ذات ايشان است ، و همچنين ساير صفات و اين است مراد بمعانى و احوال كه سلب آن از ذات محل خلاف شده است .\r\nشارح گويد : ابو هاشم و اتباع او گويند كه خداى تعالى مساويست ديگران بحسب ذات ، و امتيازيكه هست بين او و بين ساير اشياء در حالتيست كه آن را الوهيت و خدائى نامند ، و اينحالت خدائى چهار حالت را براى خدا ثابت مىكند - و آن قادر بودن - و عالم بودن - و زنده بودن - و موجود بودنست ، و گويند حالت صفتيست براى موجوديكه آن صفت نه موجود است و نه معدوم ، و خداى تعالى باعتبار آن صفت قادريت قادر است ، و باعتبار آنعالميت عالمست و همچنين در ساير صفات و بطلان اين سخن بديهيست - زيرا كه ايشان حال عالمرا نه موجود دانسته‌اند و نه معدوم و حال آنكه واسطه بين وجود و عدم تصور نميشود .\r\nو حكماء و محققين از متكلمين گويند : كه خداوند بذات خود قادر است : و بذات خود عالمست : و همچنين در ساير صفات - نه اينست كه اين صفات امرى باشند زايد بر ذات ، و آنچه تصور مىشود زياد بودن آن از اينكه گوئيم ذات داراى علم است - و داراى قدرتست - امورات ساريه ذهنيه‌اند نه آنكه در خارج زايد بر ذات باشند .\r\nمترجم گويد : مثل آن مانند نور است كه : روشنى هر چيزى به آن است و روشنى خود نور به خود است ، و اينكه ميگوئيم خدا قادر است مثل\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nاين است كه ميگوئيم نور روشن است - پس چنان كه روشنى در نور زايد بر ذات او نيست همچنين است صفات خدا ،  ( ( وَ لِلَّهِ الْمَثَلُ الْأَعْلى ) )  .\r\nشارح گويد : و همين است قول حق ، و دليل بر اينكه همين قول حقست آنست كه اگر قادر بودن خدا بسبب قدرت يا قادريت باشد ، و عالمبودن بسبب علم يا عالميت باشد : و همچنين ساير صفات او لازم آيد كه خداى تعالى محتاج باشد به غير خود ، زيرا كه آنمعانى و احوال غير از ذات او است قطعا - و هرچه محتاج است به غير خود ممكن خواهد بود ، پس اگر صفات باريتعالى زايد بر ذات او باشند هر آينه ذات اقدس ممكن باشد و اين خلاف فرض وجوب او است و باطل و فاسد است .\r\n\r\nصفت هفتم يزدان پاك غنى و بىنياز است\r\nمصنف گويد : هفتم از صفات سلبيه آنست كه باريتعالى بىنياز است از غير و محتاج نيست زيرا كه واجب الوجود بودن به تنهائى مقتضى آنست كه بىنياز باشد از ديگران - و تمام اشياء محتاج باشند به او .\r\nشارح گويد : از جملهء صفات سلبيهء حقتعالى محتاج نبودن او است به غير خود مطلقا نه در ذات - و نه در صفات او زيرا كه چون ثابت شد واجب الوجود بودن او - پس مقتضاى واجب الوجود بودن آنست كه بىنياز باشد از تمام ماسوى پس اگر بىنياز نباشد لازم آيد احتياج او و احتياج از خواص ممكن است پس ممكن خواهد بود و اين باطل است بلكه خداوند عظيم بىنياز است از تمام ماسوى خود - و تمام عالم امكان رشحه‌ايست از رشحات وجود او و ذره‌ايست از ذرات بخشايش جود او\r\n* * * *\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nاصل دوم [ عدل 
  ]\r\n\r\nفصل چهارم در عدل و در آن مباحثى است :\r\n\r\nمبحث اول در بيان اينكه عقل بحسن و قبح اشياء حكم مىكند\r\nمصنف گويد : فصل چهارم در عدل ؛ و در آن چند مبحث است :\r\nمبحث اول : عقل حاكمست بالبديهة باينكه بعضى از كارها خوبست مانند - رد امانت - و نيكى كردن - و راستگوئيكه در آن نفع باشد - و هم حاكمست بقبح بعض از افعال مانند - ظلم كردن و ستم نمودن - و دروغ گفتن كه در آن ضرر باشد - و از اينجهتست كه كسانى كه اعتقاد بشريعتى ندارند و متدين بدينى نيستند مانند ملحدان و حكماء فلاسفهء هند ايشان هم حكم بحسن اول و قبح دوم نموده‌اند و اگر عقل حكم نكند بحسن و قبح اشياء هر آينه در شرع نيز نتوان ثابت نمود آن را زيرا كه ممكنست دراين‌صورت صدور كذب از شارع چون عقل حكم نميكند بقبح آن پس اگر شارع حكم كند بقبح ظلم مثلا ثابت نشود قبح آن - چونكه احتمال دروغ در آن ميرود و اين باطلست .\r\nشارح گويد : چون مصنف فارغ شد از مباحث توحيد شروع نمود در مباحث عدل : و مراد بعدل منزه بودن خدا است از فعل قبيح و اخلال بواجب يعنى كار قبيح از او صادر نشود و آنچه لازمهء واجب الوجود بودن است بجا آورد و چون اين امر متوقفست بر شناختن معنى حسن و قبح\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nعقلى از اينجهت بيان آن را مقدم داشت .\r\nپس بدانكه فعل بمعنى كار است و معنى آن بديهى است و حاجة بتعريف ندارد و هر فعلى و كارى از دو قسم خالى نيست زيرا كه يا همان مجرد حدوث است و صفت زايدى در آن نيست - مانند فعلى كه از شخصى كه در خوابست صادر مىشود يا حركتيكه از روى سهو واقع ميگردد يا آنكه علاوه بر حدوث وصف زايدى نيز دارد - و اين صفت زايد يا امرى است كه سبب تنفر طبع مىشود ، پس آن را قبيح گويند ، و يا چيزيست كه سبب تنفر طبع نميشود - و آن نيز بر دو قسمت زيرا كه يا نسبت فعل و ترك آن على السويه است و هيچيك ترجيحى بر ديگرى ندارد ، پس آن فعل را مباح گويند ، و يا اينكه مساوى نيست : و دراين‌صورت اگر ترك آن رجحان داشته باشد پس اگر فعل آن ممنوع باشد آن را حرام نامند ، و اگر فعل آن ممنوع نباشد آن را مكروه گويند ، و اگر فعل آن رجحان داشته باشد - پس از دو قسم خالى نيست يا آنست كه ترك آن ممنوع است پس آن واجب باشد ، و اگر منعى از ترك آن نباشد و آن را مستحب و مندوب نامند .\r\nو چون اينمطلب را دانستى پس بدانكه حسن و قبح بسه معنى استعمال مىشود :\r\nاول : آنكه حسن گويند و از آن صفت كمال خواهند مثل اينكه گويند علم حسن است يعنى صفت كمالست ، و در مقابل آن قبيح است كه از آن صفت نقص را خواهند مانند جهل .\r\nدوم : آنكه حسن گويند و مراد ايشان ملايم طبع باشد مانند اينكه گويند خربزه حسن است يعنى ملايم طبع است ، و در مقابل آن قبيح گويند و مراد منفر طبع باشد مثل اينكه گويند مرض قبيحست\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nيعنى طبيعت از آن نفرت دارد .\r\nسوم : آنكه از حسن اراده كنند فعلى را كه فاعل آن مستحق مدح باشد در دنيا و مستحق ثواب باشد در آخرت ، و قبيح فعلى را گويند كه فاعل آن مستحق ذم باشد در دنيا و مستوجب عقاب باشد در آخرت .\r\nخلافى نيست در عقلى بودن حسن و قبح باعتبار معنى اول :\r\nدر اينكه عقل حكم مىكند به آنها ، و اما باعتبار معنى سوم : پس متكلمين در آن اختلاف نموده‌اند ، و از جملهء ايشان اشاعره گفته‌اند كه عقل حكم نميكند بحسن و قبح باينمعنى و آن را ادراك نميكند بلكه بايد از شرع برسد ، پس آنچه را كه شرع حكم بحسن آن كرده حسن باشد ، و آنچه را كه حكم بقبح آن نموده قبيح باشد ، و معتزله و اماميه برآنند كه عقل مستقل است در حكم به آن ، و چيز خوب - و حسن را فى حد ذاته خوب دانند و بد را فى نفسه بد شمارند هرچند كه شارع حكم به آن نكرده باشد .\r\nو متكلمين بر حكم عقل بحسن و قبح اشياء بمعنى سوم چند دليل اقامه نموده‌اند :\r\nاول : آنكه بالبداهة ميدانيم حسن بعضى از افعالرا - مانند راستى كه در آن نفع باشد و احسان - و انصاف - و رد كردن امانت - و نجات دادن كسى كه در هلاكت افتاده - و امثال اينها : و بالبداهة ميدانيم قبح بعضى از كارها مانند دروغ گفتن كه در آن ضرر باشد - و ستم نمودن و بدى كردن با كسى كه سزاوار آن نيست - و امثال اينها ، و شكى در آنها نيست بلكه اين حكم در فطرت انسان مخمر شده است و فطرى انسان گشته ، و از اينجهت اگر كسى را مخير كنند بين راست گفتن و دروغ گفتن و بگويند به او كه اگر راست بگوئى يك دينار به تو ميدهيم و اگر دروغ هم بگوئى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nيكدينار به تو ميدهيم . پس چنين كسى به مجرد عقل خود ميل براستى مىكند و آن را ترجيح ميدهد بر دروغ گفتن .\r\nدوم : آنكه اگر مدرك حسن و قبح غير از شرع ديگرى نباشد لازم ميآيد كه كسانى كه اعتقاد بشرعى ندارند حكم به آن نكنند با آنكه ميبينيم كه ملحدان و حكماء هند با اينكه معتقد بشرعى نيستند - حكم ميكنند بحسن بعضى از چيزها و قبح بعضى از كارها و آن نيست مگر بسبب حكم عقل به آن و اگر منحصر بود طريق رسيدن و حكم به آن در رسيدن از شرع - هر آينه اينجماعت كه ابدا اعتقاد بشرعى ندارند حكم آن نميكردند .\r\nسوم : آنكه اگر حسن و قبح عقلى منتفى شود لازم آيد كه حسن و قبح شرعى نيز منتفى گردد زيرا كه اگر عقل حكم نكند بقبح چيزهاى قبيح پس حكم بقبح كذب نيز نكند و دراين‌صورت قبيح نداند صدور كذب را از خداى تعالى و باريتعالى نيز حكم بقبح كذب خود نفرموده ، وهميكه قبح كذب از او منتفى شد ديگر اعتماد بگفتهء او نشود پس اگر خبر دهد بحسن چيزى يا بقبح امرى باور نتوان كرد زيرا كه دراينصورت محتمل است كه بدروغ خبر داده باشد و آنچيزيكه گفته حرامست حرام نباشد و حلاليكه خبر داده حلال نباشد پس حسن و قبح شرعى نيز ثابت نشود - و اين باطلست بالبديهه .\r\n\r\nمبحث دوم در بيان اينكه كارهاى ما از روى اختيار است\r\nمصنف گويد : مبحث دوم در بيان اينستكه از ما بندگان افعالى صادر مىشود و ضرورت و بداهت عقلى حاكم است به اين امر زيرا كه فرق بديهى و آشكار است ميان افتادن انسان از بام و بين فرو آمدن او\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاز پله‌هاى بام و اگر صدور افعال ما به اختيار ما نباشد هر آينه جايز نباشد تكليف نمودن ما به چيزى و ما ترك كنيم آن را يا نهى نمايد از عملى و ما بجا آوريم آن را معصيت نكرده باشيم و قبيح است از خدا كه فعلى را در ما خلق كند آنگاه ما را عذاب نمايد بر آن و دليل نقلى نيز وارد شده است بر اينكه افعال بندگان از خود ايشان است و بر اينكه ايشان مختارند در افعال خود .\r\nشارح گويد : ابو الحسن اشعرى و اتباع او را گمان آنست كه بندگان را از خود فعلى نيست و آنچه صادر مىشود از ايشان تمام بقدرت خداى تعالى است و فاعل آن خدا است و بعضى از اشعريان گفته‌اند كه ذات فعل از خدا است - و از براى بنده كسب نمودن فعل است و كسبرا تفسير كرده‌اند باينكه فعلرا از راه طاعت بجا آورده يا از راه معصيت مثلا سيلى زدن از خدا است ليكن بنده ميتواند كه آن را بعنوان تأديب بجا آورد يا بعنوان ظلم و همچنين ساير افعال .\r\nو بعضى ديگر از اشاعره معنى كسب را چنين گفته‌اند كه چون بنده عزم خود را مصمم نمايد بر فعلى پس خداوند خلق مينمايد آنفعلرا عقب عزم او و معتزله از زيديه و اماميه گويند كه هر كاريكه از بندگان صادر شود - اصل فعل - و صفات آن - و كسبى كه اشاعره بيان كرده‌اند - تمام بقدرت و اختيار خود بندگان صادر مىشود ، و هيچ بنده مجبور نيست در فعل خود بلكه مختار است اگر خواهد بجا آورد فعل خود را ميتواند و اگر نخواهد ميتواند ، و همين است قول حق به چند دليل :\r\nاول : آنكه ما فرق واضح ميبينيم بين فعلى كه از ما صادر مىشود از روى قصد و داعى و ميل خود - مانند فرود آمدن از بام از راه‌پله بتدريج و بين كارهائى كه صادر مىشود از ما بدون قصد و اختيار - مانند افتادن از\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nبام و بلنديها ، خواه كسى ما را بيندازد يا آنكه غفلة بيفتيم و خود را در اول قادر ميدانيم بر ترك بنحويكه اگر بخواهيم بجا بياوريم ميتوانيم ، و در دوم قادر بر ترك نيستيم و اگر كارهاى صادر از ما از خود ما نباشد بايد تمام بر يكنحو باشد و فرقى بين آنها نباشد ، و چون فرقست بين افعال صادرهء از ما - پس ثابت مىشود كه افعاليكه به قصد و داعى صادر مىشود از ما تمام از خود ما است و مجبور نيستيم بر آن ، و همين است مطلوب ما .\r\nدليل دوم : آنكه اگر بنده فاعل فعل خود نباشد ممتنع شود تكليف نمودن او ، و اگر خداوند تكليف كند او را به چيزى تكليف بما لايطاق خواهد بود - زيرا كه بنابراين بنده قادر بر فعلى نيست و تكليف بامرى كه غير مقدور است تكليف بما لا يطاق است و آن باجماع باطلست ، و اگر مكلف نباشد پس بر فرض مخالفت عاصى نخواهد بود ، و چون بندگان بسبب مخالفت عاصى شمرده ميشوند باجماع تمام ملل - پس تكليف متحقق و ثابت باشد و بر نحو طاقت باشد ، و ثابت مىشود كه افعال ايشان صادر از خود ايشان است .\r\nدليل سوم : اينكه اگر بنده فاعل فعل خود نباشد و خداوند آفرينندهء افعال او باشد - لازم آيد كه خداوند از تمام ستمكاران ستمكارتر باشد  ( ( تَعالى عَمَّا يَقُولُونَ عُلُوًّا كَبِيراً ) )  زيرا كه اگر فعل قبيح صادر از خدا باشد محالست كه بنده را عقاب كند بر آن چونكه او بجا نياورده آن را ، و چون اتفاقا عقاب خواهد نمود او را پس ظالم خواهد بود در اين عقاب نمودن ، زيرا كه خود فعل قبيح كرده و بندهء ضعيفرا عقاب نمود ( ( تعالى الله عن ذلك ) ) .\r\nدليل چهارم : آنكه در قرآن مجيد كه فرق گذارنده بين حق و\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nباطلست ، پر است از نسبت دادن فعل بندگانرا به خود ايشان ، و اينكه باراده و مشيت خود بجا ميآورند اعمال و افعال خود را مانند قول تعالى  ( ( فَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ ثُمَّ يَقُولُونَ هذا مِنْ عِنْدِ اللَّهِ ) )  يعنى عذاب شديد بر كسانى باد كه مينويسند كتاب را بدستهاى خود آنگاه ميگويند كه اين كتاب از جانب خدا است ، و آيهء شريفهء  ( ( إِنْ يَتَّبِعُونَ إِلَّا الظَّنَّ ) )  يعنى متابعت و پيروى نميكنند مگر گمانرا ، و آيهء شريفهء  ( ( إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ ) )  يعنى خداوند تغيير نميدهد نعمتيرا كه بقومى عطا فرموده تا آنكه تغيير دهند آنصفتهاى نيك را كه در خود داشتند ، و آيهء كريمهء  ( ( مَنْ يَعْمَلْ سُوءاً يُجْزَ بِهِ ) )  يعنى هركس عمل بدى كند جزا داده شود بسبب آن ، و آيهء شريفهء  ( ( كُلُّ امْرِئٍ بِما كَسَبَ رَهِينٌ ) )  يعنى هركسى به آنچه كرده است پابند است و آيهء شريفهء  ( ( جَزاءً بِما كانُوا يَعْمَلُونَ ) )  محصل معنى آنكه آنچه بشما ميرسد جزاى اعمال شما است كه در دنيا بجا ميآوريد ، و غير اينها از آياتى كه نسبت افعال بندگانرا به خود ايشان داده است ، و همچنين آياتى كه وارد شده است در وعدهء ثواب - يا ترسانيدن از عذاب - يا در مقام مدح بر اعمال حسنه - يا ذم بر افعال قبيحه ، و اين آيات زياده از آنست كه احصاء شود .\r\nمترجم گويد : كه در بعض از آيات نسبت حسنات و سيئات را به خدا داده مانند آيهء شريفهء  ( ( إِنْ تُصِبْهُمْ حَسَنَةٌ يَقُولُوا هذِهِ مِنْ عِنْدِ اللَّهِ وَ إِنْ تُصِبْهُمْ سَيِّئَةٌ يَقُولُوا هذِهِ مِنْ عِنْدِكَ قُلْ كُلٌّ مِنْ عِنْدِ اللَّهِ ) )  يعنى اگر حسنهء بايشان رسد گويند اين از جانب خدا است و اگر سيئهء بر ايشان وارد شود گويند اين از جانب تست بگو اى محمّد صلى اللّه عليه و إله تمام از جانب خدا است ، ولى مراد از حسنه نعمت و فراوانيست و مراد از سيئه قحط و بليه است و واضح است كه تمام از جانب خدا است ولى نعمت احسان و\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nتفضلست از او ، و بلا بسبب سوء اعمال بندگان است ، اينست كه در آيهء بعد ميفرمايد  ( ( ما أَصابَكَ مِنْ حَسَنَةٍ فَمِنَ اللَّهِ وَ ما أَصابَكَ مِنْ سَيِّئَةٍ فَمِنْ نَفْسِكَ ) )  يعنى هر چيزى كه به تو رسد از خدا است و هر بدى كه به تو رسد پس سبب آن توئى .\r\n\r\nمبحث سوم در بيان اينكه صدور قبيح از خدا محال است و در آن دو مقصد است\r\n\r\nمقصد اول در بيان اينكه صدور كارهاى زشت از ايزد يكتا قبيح است\r\nمصنف گويد : مبحث سوم در محال بودن صدور قبيح است از خداى تعالى - زيرا كه علم او باز ميدارد او را از فعل قبيح و داعى هم ندارد بارتكاب قبيح - زيرا كه داعى بر ارتكاب امر قبيح يا حاجتست و آن در خداى تعالى محالست ، و يا حكمت است و حكمت اقتضاى فعل قبيح ندارد ، و ايضا اگر جايز باشد صدور قبيح از خداى تعالى ممتنع شود اثبات نبوت پيغمبران .\r\nشارح گويد : محال است صدور قبيح از خداى تعالى و اين مذهب معتزله است ، و اشاعره گويند خداى تعالى فاعل همه كارها است خواه نيك و خواه بد و دليل بر صحت قول ما دو چيز است .\r\nاول : آنكه مانع از فعل قبيح موجود است و داعى بر آن مفقود ، و چون مقتضى مفقود شود و مانع موجود باشد بالبديهة ممتنع شود وجود فعل ، و علم بقبح فعل مانع است از ايجاد آن و چون خداى تعالى عالمست بقبح آن پس مانع باشد از ايجاد آن ، و اما فقدان داعى پس بجهة آنست كه داعى و مقتضى براى ايجاد قبيح يكى از دو چيز تواند بود يكى احتياج به آنست و اين نسبت بذات باريتعالى محال است و ديگر وجود حكمتست\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nدر فعل و در قبيح حكمتى نيست كه داعى شود براى ايجاد آن .\r\nدوم : آنكه اگر صدور قبيح از خدا جايز باشد هر آينه اثبات نبوت پيغمبران ممتنع شود - زيرا كه بنابراين تصديق نمودن دروغگو قبيح نباشد بر او ، و چون ممكن شود كه تصديق كند دروغگويانرا پس يقين به صحت قول پيغمبران حاصل نشود اگرچه اظهار معجزات هم بنمايند و پيغمبران صادق از كاذب امتياز داده نشوند ، و چون ممتنع نيست اثبات نبوت پيغمبران پس صدور قبيح از خدا محال باشد .\r\n\r\nمقصد دوم در بيان اينكه محال است كه يزدان پاك اراده‌ى كار زشت نمايد\r\nمصنف گويد : چون معلوم شد محال بودن صدور قبيح از خدا ، پس محال خواهد بود بر او اراده نمودن فعل قبيح زيرا كه ارادهء قبيح نيز قبيح است .\r\nشارح گويد : اشاعره گويند كه خداى تعالى اراده فرموده تمام آن چيز كه موجود است و موجود خواهد شد ، خواه خوب باشد يا بد - و خواه شر باشد يا خير ايمان باشد يا كفر زيرا كه آفرينندهء تمام اشياء او است پس ارادهء آنها را نموده و معتزله قائلند باينكه محال است بر خدا اينكه ارادهء قبح و كفر نمايد و اينقول حق است زيرا كه اراده نمودن قبيح نيز قبيح است - چونكه بالبداهة ميبينيم عقلا را كه همچنانى كه مذمت ميكنند فاعل قبيح را همچنان مذمت مينمايند كسى را كه ارادهء آن كند يا امر به آن نمايد .\r\n\r\nمبحث چهارم در بيان اينكه افعال يزدان پاك از روى غرض و حكمت است و در آن مطالبى است :\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nمطلب اول در بيان اينكه كارهاى ايزد يكتا از روى غرض و حكمت است :\r\nمصنف گويد : مبحث چهارم : در اينست كه كارهاى از روى غرض و حكمت است و دليل بر آن آيات قرآنيست كه دلالت بر آن دارد ، و ايضا اگر بدون غرض و حكمت كارى كند لغو و عبث باشد و آن قبيح است به حكم عقل .\r\nشارح گويد : كه اشاعره گفته‌اند كه كارهاى خداى تعالى از روى غرض نيست ، چونكه اگر از روى غرض باشد لازم آيد كه ذات او ناقص باشد و بسبب آن غرض تحصيل كمال كند براى خود ، و معتزله گويند كه كارهاى خدا از روى اغراض و حكمتست ، و اگر چنين باشد لازم آيد كه بيهوده و عبث كند و بزرگست خدا از آن ، و اينست مذهب اماميه و حق همين است به دو دليل - نقلى و عقلى .\r\nاما دليل نقلى پس آيات چندى است از قرآن مجيد كه دلالت آنها ظاهر است در اينكه افعال خدا از روى حكمت و غرض است مانند آيهء شريفهء  ( ( أَ فَحَسِبْتُمْ أَنَّما خَلَقْناكُمْ عَبَثاً ) )  يعنى آيا گمان كرده‌ايد كه شما را بيهوده و عبث آفريده‌ايم ، و آيهء شريفهء  ( ( وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ ) )  يعنى نيافريدم جن و انس را مگر از براى اينكه بشناسند مرا و پرستش كنند مرا و آيهء  ( ( وَ ما خَلَقْنَا السَّماءَ وَ الْأَرْضَ وَ ما بَيْنَهُما باطِلًا ذلِكَ ظَنُّ الَّذِينَ كَفَرُوا ) )  يعنى نيافريدم آسمان و زمين را و آنچه در آن است از روى باطل و بيهودگى اين گمان كسانيست كه كافر شدند .\r\nو اما دليل عقلى : پس به جهت آنست كه اگر غرضى در افعال او نباشد لازم آيد كه فعل عبث كند ، زيرا كه فعليكه از روى غرض نباشد عبث و لغو است و فعل عبث قبيح است - و صدور آن از حكيم محال است ، و\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nچون خداى تعالى حكيم است پس محال است كه بيغرض فعلى از او صادر شود ، و اينكه اشاعره گفته‌اند كه اگر افعال او از روى غرض باشد لازم آيد كه ناقص باشد و به آن غرض طلب كمال كند ، اين اشكال وقتى لازم ميآيد كه آنغرض به خود ذات باريتعالى راجع باشد ، و چنين نيست بلكه داعى بر آن يا منفعت بندگانست و يا منظم بودن عالمست ، و دراينصورت اشكالى لازم نيايد .\r\n\r\nمطلب دوم در بيان اينكه غرض يزدان پاك رساندن نفع است نه ضرر\r\nمصنف گويد : و غرض خداى تعالى در افعالش ضرر رسانيدن بر بندگان نيست ، بلكه غرض او منفعت رسانيدن بايشانست - زيرا كه ضرر رسانيدن قبيح است و صدور آن از حكيم محالست .\r\nشارح گويد : چون ثابت شد كه افعال خداى تعالى از روى حكمت و غرض است ، و هم ثابت شد كه آن اغراض راجع به غير او است پس بايد دانست كه غرض ضرر رسانيدن نيست - زيرا كه ضرر رسانيدن قبيح است در نزد عقلاء مانند اينكه كسى طعام زهرآلودى در نزد كسى بگذارد و خواهد او را بكشد به آن ، و چون غرض ضرر رسانيدن نباشد پس غرض رسانيدن منفعت خواهد بود و همين است مطلوب .\r\n\r\nمطلب سوم در بيان شرايط نيكو بودن تكليف است\r\nمصنف گويد : پس ناچار است در رسانيدن منفعت ببندگان از اينكه تكليف كند ايشانرا ، و معنى تكليف آنست كه : كسى كه اطاعت او ابتدا بدون واسطه نميشود واجبست بعث كند بندگانرا بر كاريكه در آن مشقت است به شرط اينكه ايشانرا اعلام كند به آنچه كه ايشانرا در\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nآن افكنده و واجب نموده بر ايشان .\r\nشارح گويد : چون ثابت شد كه غرض از فعل باريتعالى نفع بردن بندگانست ، و نفع حقيقى كه ميتوان غرض باشد - ثواب اخروى و رسيدن ايشانست بمقامات قرب كه از براى آن زوالى نيست ، نه نفع دنيوى زيرا كه آن يا دفع ضرر است - و يا جلب منفعتى كه آن دو پايدار نيست و زايل مىشود ، و هيچيك از اين دو نتواند كه غرض از آفريدن خلق باشد و ثوابرا ببهانه دادن قبيح است چنان كه خواهد آمد انشاء اللّه ، پس بمقتضاى حكمت بايد تكليف كند ايشانرا و تكليف در لغت مأخوذ است از كلفت بمعنى مشقت و معنى اصطلاحى همانست كه مصنف ذكر نموده ، پس مقصود از بعث بر كار اينستكه بنده را بر كارى وادارد و او را الزام كند بر آن ، و كسى كه اطاعت او ابتداء يعنى بدون واسطه واجب است همان خداى تعالى است - و از اينجهت مقيد نمود اطاعت را بر اينكه بر نحو ابتدا باشد ، زيرا كه وجوب اطاعت غير خدا مانند - پيغمبران - و ائمه - و آقا - و ولينعمت تابع وجوب اطاعت خدا است و فرع آنست ، زيرا كه اطاعت ايشان بامر خدا واجب شده .\r\nو اينكه مصنف فرمود كه بر نحو مشقت باشد براى بيرون كردن كارهائيست كه در آنها مشقت نيست مانند نكاح لذيذ - و خوردن چيزهاى لذيذ - چونكه واداشتن بنده را بر امثال آنچيزها تكليف نباشد ، چون در آنها مشقتى نيست .\r\nو اينكه مصنف فرمود به شرط اينكه ايشانرا اعلام كند ، مقصودش آنست كه بندگانيرا كه تكليف فرموده - اعلام نمايد بايشان آنچه را كه تكليف باز كرده و بايشان برساند تكليف خود را ، و اين قيد از شرايط نيكوئى و حسن تكليف است .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nو شرايط حسن تكليف سه امر است :\r\nاول : آنكه به خود تكليف برميگردد و آن چهار چيز است ( اول ) آنكه در تكليف مفسده نباشد چونكه مفسده قبيح است ( دوم ) آنكه زمان تكليف مقدم باشد بر زمان عمل تا در وقت رسيدن زمان عمل بتواند عمل كند ( سوم ) آنكه آنچه به آن تكليف مىشود از چيزهائى باشد كه ممكن باشد وقوع آن ، زيرا كه تكليف بمحال قبيح است ( چهارم ) آنكه در آن صفتى زياده بر حسن تكليف باشد ، زيرا كه تكليف بمباح كه فعل و ترك آن مساويست معنى ندارد .\r\nدوم : از شرايط حسن تكليف برميگردد بتكليف‌كننده و آن نيز چهار است ( اول ) آنكه تكليف كننده بداند خوبى و بدى كاريرا كه به آن تكليف مىكند ، چه اگر نداند - مىشود كه امر كند به كار بد - و نهى كند از كار خوب و اين قبيحست ( دوم ) اينكه مقدار و اندازهء استحقاق ثواب و عقاب هريك از مكلفين را بداند ، زيرا كه اگر نداند مقدار آن را مىشود كه از ثواب يا عقاب يكى كم كند بدون جهت و بر ديگرى بيفزايد بدون استحقاق و اين قبيحست ( سوم ) آنكه قادر باشد بر رسانيدن حق هركس را به او از ثواب و عقاب ، چه اگر قادر نباشد بر آن عوض تكليف بمكلف نرسد پس تكليف بدون عوض لازم آيد ( چهارم ) آنكه از خود تكليف كننده فعل قبيح صادر نشود و جايز نباشد صدور قبيح از او ، و گرنه مىشود كه خلف وعده كند - پس اطمينان بوعدهء او حاصل نشود .\r\nسوم : از شرايط حسن تكليف برميگردد بكسيكه مكلف‌به را بايد به عمل آورد و آن سه امر است ( اول ) آنكه بتواند آن فعليرا كه تكليف به آن شده است به عمل آورد ، زيرا كه تكليف نمودن بكاريكه از قدرت مكلف بيرونست قبيحست - مثل تكليف كردن كور را به نوشتن و نقطه و\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nاعراب گذاشتن قرآن - و تكليف نمودن زمين‌گير را بر پريدن ( دوم ) آنكه عالم باشد بآنچيزيكه تكليف شده است به آن - يا قادر باشد بر تحصيل علم به آن ، و از اينجهتست كه فقهاء معذور نميدانند جاهلى را كه متمكن است از تحصيل علم به احكام تكليفيه و عذرش را نميپذيرند ( سوم ) آنكه اسبابيكه فعل مكلف‌به به آن موجود مىشود از برايش ممكن باشد .\r\nمترجم گويد : مثلا در تكليف به غسل يا وضوء بايد آب داشته باشد يا قدرت بر تحصيل آب داشته باشد ، پس كسى كه نه آب دارد و نه تمكن از تحصيل آن دارد تكليف نمودن او را به غسل يا وضوء قبيح است ، و از اينجهت است كه چنين كسى در شرع مكلف است بتيمم براى نماز و نحو آن ، و اگر چيزهائى كه به آن تيمم صحيح است نيز مفقود شود تكلف بتيمم نيز ساقط شود از او .\r\nشارح گويد : و آنچه تكليف به آن شده يا تحصيل علمست به چيزى و يا تحصيل ظنست - و يا نفس عملست و علم - و يا عقليست كه تكليف به تحصيل آن بسبب حكم عقل است ، چون علم بوجود ذات واجب الوجود و صفات او - و عدالت او - و علم بنبوت انبياء و امامت ائمه ( ع ) .\r\nمترجم گويد : و از اين قبيل است علم بمعاد هرچند كه مصنف آن را ذكر ننموده ، ولى ميتوان آن را به نحوى داخل در عدل نمود .\r\nشارح گويد : يا سمعى است كه تكليف به آن از شرع رسيده است مانند احكام شرعيه ، و اما آنچه كه بنده مكلف است به تحصيل ظن در آن پس مانند تحصيل ظن به طرف قبله است كه چون تحصيل علم به آن ممكن نيست غالبا پس ظن به آن اكتفاء شده است در شرع ، و اما آنچه كه بنده مكلف شده است به عمل به آن عباداتست .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nمطلب چهارم در بيان وجوب تكليف است ، بمقتضاى حكمت\r\nمصنف گويد : اگر خداوند تعالى تكليف نميكرد بندگان را هر آينه ايشانرا واگذاشته بود بر افعال قبيحه ، چونكه در ايشان خلق فرموده است شهوت و ميل بقبيح را ، و در فطرت ايشان خوابيده است نفرت از حق بسبب قواى شهوانيه ، پس ناچار بايد مانعى و زاجرى باشد تا ايشانرا از قبايح بازدارد و منع نمايد ، و آنچيزيكه منع و زجر كند ايشانرا از افعال قبيحه جز تكليف نباشد .\r\nشارح گويد : اينكلام مصنف اشاره است باينكه حكمت مقتضى تكليفست و عدم آن مخالفت است با حكمت ، پس در حكمت واجب باشد تكليف و اينمذهب معتزله است و همين است قول حق ، و اشاعره مخالفت كرده‌اند با ايشان در اينمقام - زيرا كه ايشان هيچ چيز را بر خدا واجب ندانند نه تكليف كردنرا و نه چيز ديگر را ، و دليل ما اينستكه اگر خداى تعالى تكليف نميفرمود بندگانرا هر آينه كار قبيحى كرده بود - زيرا كه در بندگان خلق فرموده است شهوات و ميل بقبايح و نفرت از حق و امتناع نمودن از كارهاى نيك را چونكه اين اشياء از لوازم قوهء حيوانيه است ، پس اگر تكليف نكند بندگانرا بفعل واجب و اجتناب از حرام و وعدهء ثواب ندهد و از عقاب نترساند هر آينه خود باريتعالى ايشان را بر فعل قبيح واداشته باشد ، و واداشتن بر فعل قبيح قبيح است ، پس بمقتضاى حكمت واجب باشد تكليف و همين است مطلوب ما .\r\n\r\nمطلب پنجم در بيان اينكه علم انسان بحسن و قبح اشياء كفايت از تكليف نميكند\r\nمصنف گويد : و علم انسان بحسن و قبح اشياء كفايت نميكند\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nاز تكليف - زيرا كه بسيار گمان مذمت بر فعل قبيح را به جهت برآمدن حاجت خود آسان ميشمارند .\r\nشارح گويد : اين كلام مصنف جوابست از سؤال مقدر كه اگر فرض شود كه كسى بگويد چرا علم باستحقاق مذمت زاجر و مانع نباشد انسان را از ارتكاب قبيح - و همچنين علم به استحقاق مدح داعى نشود بر فعل خوب ، و دراينصورت احتياجى به تكليف نباشد - زيرا كه غرض از تكليف كه اجتناب از قبيح و ارتكاب حسن است بسبب علم به آنها حاصل شود ، پس جوابش آنست كه مصنف بيان نموده باينكه مجرد علم كفايت نميكند از تكليف - زيرا كه بسيار كسان مذمت بر قبيح را سهل شمرده هواى نفسانى خود را پيروى كنند و كام دل برآورند خصوصا اگر دواعى جسميه باشد كه در اغلب مردم غالبست بر دواعى عقليه ، و دراين‌صورت هواى نفس جلوه ميدهد فعل قبيح را و ديگر اعتنائى بعقل و زجر او نميكند ، پس باز محتاج باشد به تكليف .\r\n\r\nمطلب ششم در بيان جهت نيكو بودن تكليف است\r\nمصنف گويد : و جهت نيك بودن تكليف آنست كه بنده را در معرض تحصيل ثواب درميآورد ، و ثواب نفعى است كه از جهت استحقاق بعبد ميرسد و مقارنست با بزرگ داشتن او - و چنين نفعى محال است كه بدون تكليف به كسى داده شود .\r\nشارح گويد : اين نيز جوابست از سؤال مقدر كه بر فرض اگر كسى بگويد كه جهت حسن و نيكوئى تكليف يا حصول عقابست و آن باطلست قطعا - و يا حصول ثوابست و آن نيز باطلست به دو سبب .\r\nاول : آنكه كافرى كه بر كفر خود بميرد مكلفست و حال آنكه\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nثوابى براى او حاصل نيست .\r\nدوم : آنكه خداوند قادر است بر اينكه ثواب بدهد ببندگان بدون اينكه تكليف كند ايشانرا - پس فائده در واسطه بودن تكليف براى ثواب نباشد ، پس جوابش از سؤال اول آنست كه سبب نيكوئى تكليف نه دادن ثوابست بلكه بنده را در معرض ثواب درآوردنست - و تعريض ثواب نسبت بمؤمن و كافر يكسانست ، مسلم است كه خداوند قادر است بر دادن ثواب ابتداء به كسى دهد بدون اينكه تكليف كند او را زيرا كه ثواب دادن مشتملست بر بزرگ داشتن بنده ، و بزرگ داشتن كسى را كه استحقاق آن را ندارد قبيح است در نزد عقل - و صدور فعل قبيح از خداى تعالى محالست و اين جوابست از سؤال دوم . و اينكه مصنف فرموده در تعريف ثواب كه آن نفعيست كه از جهت استحقاق باشد و مقارن باشد با بزرگ داشتن ، و پس نفع شامل مىشود ثواب - و تفضل - و عوض - هر سه را ، و چون آن را مقيد نمود باستحقاق پس نفعى كه بعنوان تفضل داده مىشود به او خارج شد و بقيد تعظيم عوض نيز خارج شد .\r\n\r\nمبحث پنجم در بيان اينكه لطف بر خدا واجب است\r\nمصنف گويد : مبحث پنجم در اينست كه لطف بر خدا واجبست و لطف چيزيرا گويند كه نزديك كند بنده را بطاعت و دور كند از معصيت و نصيبى براى او در تمكين فاعل بر ايجاد فعل نباشد - و به حدى نباشد كه ناچار كند بنده را بر عمل و دليل بر وجوب لطف آنست كه غرض تكليف كننده حاصل نشود مگر به آن - زيرا كه هركس چيزيرا بخواهد از كسى و بداند كه آنشخص بجا نخواهد آورد آنكار را مگر اينكه تكليف‌كننده فلان كار را بكند مثالا و مشقتى بر تكليف‌كننده نباشد در بجا آوردن\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nآنكار پس دراين‌صورت تكليف‌كننده آنكار را بجا خواهد آورد ، و اگر نكند نقض غرض خود كرده باشد و كارى كه موجب نقض غرض است قبيح است عقلا و از خداوند صادر نشود .\r\nشارح گويد : آنچه كه فعل طاعت و ترك معصيت بر آن توقف دارد بر دو قسم است ، يكى آنست كه وجود آن لازم و بدون آن وجود فعل ممكن نيست مانند قدرت بر فعل و آلات و اسباب آن ، و ديگر آنكه وجود فعل متوقف نيست بر آن و چنان نيست كه بدون آن فعل موجود نشود - بلكه مكلف باعتبار آن نزديكتر مىشود بفعل طاعت و دورى از معصيت و اينرا لطف گويند ، و اينكه مصنف فرموده در تعريف لطف كه نصيبى براى آن نباشد در تمكين اشاره به قسم اولست مانند : قدرت مثلا ، زيرا كه آن لطف نيست در فعل بلكه شرطست در ممكن بودن ايجاد آن و بدون آن ممكن نخواهد بود ايجاد فعل ، و اينكه مصنف فرمود كه بدرجهء الجاء نرسد بجهة آنست كه اگر بدرجهء الجاء و ناچارى رسد منافى با تكليف خواهد بود .\r\nمترجم گويد : در تكليف افتاده است كه به اختيار باشد يعنى بنده مكلف‌به را بميل خود بجا آورد يا ترك كند ، تا فرمان‌بردارى و نافرمانيش معلوم شود و مستحق ثواب يا عقاب گردد - و اگر مجبور شد بر فعل يا ترك مستحق ثواب و عقاب نخواهد بود .\r\nشارح گويد : چون اينمطلب را دانستى پس بدانكه لطف يا از فعل خدا است ، پس واجب است بر او مانند فرستادن پيغمبران و جارى نمودن معجزه بر دست ايشان و تعليم احكام بايشان - و يا از فعل مكلف است مانند پيروى كردن پيغمبران و اوصياء ايشان و نظر نمودن در احكام و ياد گرفتن حلال و حرام و امثال اينها ، و بمقتضاى حكمت واجب است\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nبر خداى تعالى كه بنده را مطلع نمايد بر آن و واجب نمايد آن را بر او ، و گاهست كه لطف نه از فعل خدا است و نه از فعل مكلف بلكه فعل ديگريست مانند تبليغ رسالت انبياء و تعليم اوصياء و حاملين علم ايشان از علماء و راويان اخبار .\r\nو دراينصورت شرطست در تكليف اينكه خدا بداند كه آن غير :\r\nآن فعل لطفرا از براى مكلف بجا خواهد آورد - زيرا كه اگر بداند كه بجا نخواهد آورد و با وجود اين تكليف كند بنده را نقض غرض شود و نيز شرطست كه خداوند واجب كند بر آنغير كه آنفعل را اداء كند زيرا كه اگر واجب نشود بر او و جايز باشد بر او ترك آن - ممكن است كه ترك كند و نقض غرض شود ، و نيز واجب است كه آنغير را ثواب دهد بر اداء آنفعل زيرا كه زحمت دادن كسى را بجهة اينكه نفعى به ديگرى برسد بدون اينكه فايدهء از براى آنكس داشته باشد قبيحست ، و سبب اينكه گفتيم كه تمام اينكارها واجب است بر خدا - آنست كه اگر واجب نباشد و بجا نياورد نقض غرض خود كرده باشد و آن قبيح است عقلا .\r\nو بيان آن بدين‌نحو است كه اگر شخصى كارى از كارها را از كسى بخواهد و بداند كه آنكس آنكار را نخواهد كرد مگر آنكه فلان كار را خود آنشخص بكند از براى آنكس مانند اينكه : زيد عمرو را مهمانى دعوت كند و بداند كه عمرو نخواهد آمد مگر آنكه زيد رقعهء به او بنويسد يا ملاطفتى كند يا كسى را بفرستد - يا خود برود مثلا و مشقتى در اين كارها بر زيد نباشد ، پس اگر زيد از كردن اين كارها ابا كند با وجود اينكه عزم و جزم دارد بر حاضر نمودن عمرو را بمهمانى خود هر آينه نقض غرض خود كرده باشد و آن قبيح است - چونكه او خود ميداند كه عمرو نخواهد آمد مگر باظهار ملاطفت ، پس اگر ملاطفت نكند\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nخواستن عمرو بيمعنى و لغو باشد : و همچنين نسبت به خداوند تعالى كه با وجود اينكه خواسته است كه اطاعت او شود و معصيت كرده نشود - پس اگر آنچه را كه ايندو امر متوقف برآنست بجا نياورد هر آينه نقض غرض خود كرده باشد و آن قبيح است ، و خداوند بزرگتر است از اينكه فعل قبيح از او صادر شود .\r\n\r\nمبحث ششم در بيان اينكه واجب است خدا چيزى عوض آلام ببندگان عطا فرمايد\r\nمصنف گويد : مبحث ششم در بيان اينست كه بر خدا واجبست كه عطا فرمايد ببندگان عوض آلام و صدماتى را كه بايشان رسانيده است ، و معنى عوض همان نفعى است كه بنده استحقاق آن يافته و خالى از تعظيم و اجلالست و اگر عوض ندهد ظالم خواهد بود و خداوند منزه است از ظلم ، و بايد آنعوض زيادتر باشد از صدمه كه به او رسيده است و اگرنه عبث و لغو كرده باشد در رسانيدن زحمت و صدمه .\r\nشارح گويد : صدمات و آلاميكه بر حيوان وارد مىشود بر دو قسم است يكى قبيح است و ديگرى حسن و نيك است ، و اما آنصدمه كه قبيح است پس آن صدماتى است كه عبث و بيفايده باشد يا ظلم و ستم يا موجب مفسده باشد ، و آنچه از آلام و صدمات كه در آنها يكى از وجوه قبح باشد صدور آن مخصوص است بخلق - و از خداوند حكيم هرگز صادر نگردد و هر صدمه كه داراى وجوه قبح نيست پس آن حسن و نيك است و آن بر چند قسم است .\r\nيكى آنكه كسى مستحق الم و صدمه باشد و باستحقاق به او برسد چون زدن آقا غلام نافرمان خود را .\r\nدوم آنكه الم و صدمه نفعى باشد از براى الم كشنده كه زياده بر الم\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nاو باشد چون المى كه از خداوند ببندگان ميرسد .\r\nسوم آنكه موجب دفع ضرر زياده بر الم باشد چون دوا نوشيدن مريض .\r\nچهارم آنكه عادت و رسم بر آن جارى شده باشد چون سوختن كسى كه در آتش افتد .\r\nپنجم آنكه مشتمل باشد بر دفع شر از خود چون كشتن كسى كه خواهد ترا بكشد ، و اين آلامى كه مشتمل بر حسن است گاهى صادر مىشود از خدا و گاهى از خلق .\r\nاما آنچه از خداى تعالى صادر ميگردد بر وجه نفع پس در آن دو امر واجب است :\r\nيكى آنكه در مقابل آن الم عوضى عطا نمايد و اگرنه ستم كرده باشد و خداوند منزهست از ستم ، و بايد آن عوض زياده بر آن الم باشد تا به حدى كه راضى باشد بآنعوض در مقابل آن الم ، چونكه ما ميبينيم كه اگر كسى را اذيت رسانند به شرط اينكه به او عوض دهند در مقابل آن اذيت - پس اگر آن عوض زياده نباشد بر آن اذيت عقلا حكم كنند بقبح آن اذيت و آن را ستم دانند و عبث و لغو شمارند .\r\nامر دوم آنكه آن الم مشتمل باشد بر لطف - يا از براى خود اذيت‌كشنده مانند المى كه بر مكلف وارد مىشود ، چونكه سبب مىشود براى توجه و بازگشت او بسوى خداى تعالى ، يا لطف از براى ديگرى باشد چون المى كه وارد مىشود بر غيرمكلف - تا آنكه مكلف از آن عبرت گيرد و توجه به حق نمايد و از عصيان دورى كند ، و اگر مشتمل بر لطف نباشد فعل عبث و بيهوده باشد پس واجب باشد اشتمالش بر لطف تا از عبث بودن خارج شود .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nو اما المى كه از ما بندگان صادر مىشود بر ديگرى كه در آن يكى از وجوه قبح باشد ، پس بر خداى تعالى واجبست كه دادخواهى كند و حق مظلوم را از ظالم بگيرد - چون خداى تعالى عادلست و مقتضاى عدالت او آنست كه حق را به مستحق برساند و رفع ظلم و تعدى كند و حق مظلومرا از ظالم بگيرد ، و در خبر نيز وارد است كه اگر كسى بناحق اذيتى كند بر كسى در روز قيامت از ثواب اذيت‌كننده گرفته بمظلوم دهند و اگر براى او ثوابى نباشد از گناه مظلوم برداشته بر گناهان اذيت‌كننده بيفزايند و اگر ستم‌كننده مورد رحمت و مغفرت واقع شده باشد خداوند خصم او را راضى كند ، و بايد اين عوض مساوى الم باشد نه زيادتر و نه كمتر زيرا كه اگر كمتر باشد باذيت‌كننده ظلم شود و اگر زيادتر باشد باذيت كننده ستم گردد .\r\nو در اين مقام پنج فائده است كه بايد بيان شود .\r\nاول : آنكه عوض عبارتست از نفعى كه از جهت استحقاق داده مىشود بدون تعظيم و تجليل ، و فرق آن با تفضل در اينست كه تفضل نفع رسانيدن بدون استحقاق است و عوض نفع دادن با استحقاق است ، و فرق آن با ثواب در اينست كه ثواب مقارنست با تعظيم و تجليل و در عوض تعظيمى نيست .\r\nفائدهء دوم : اينكه واجب نيست در عوض اينكه دوام داشته باشد و هميشه برقرار باشد ، بلكه جايز است كه چيزى باشد كه براى آن دوامى نباشد - زيرا كه ميبينيم كه اگر كسى مرتكب شود كارهاى هولناك و با خطر را و خود را بتعب و رنج افكند و تحمل مشقتهاى بزرگ كند براى نفع اندك ، هر آينه عقلا او را ملامت نكنند بلكه آن را نيك شمارند - مانند تاجريكه تحمل مشقت سفر دريا و صحرا كرده خود را در معرض\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nخطرهاى بزرگ درميآورد .\r\nبراى ربحى كه دوامى براى آن نيست بلكه حصول آن هم يقينى نيست و با وجود اين عقلاء ايشانرا مذمت نميكنند بلكه تحسين مينمايند .\r\nفائدهء سوم : اينكه واجب نيست كه عوض در دنيا داده شود يا آنكه زود داده شود بلكه خداوند بحسب صلاح بندگان دربارهء ايشان عمل ميفرمايد ، پس صلاح هركس را در دادن عوض در دنيا دانست به او خواهد داد و اگرنه در آخرت ميدهد ، و اگر صلاح در تأخير آن باشد بتأخير مياندازد ، و اگر صلاح او را در تعجيل عوض دانست معجلا ميدهد ، و در هرصورت بحسب مصلحت او عمل مينمايد .\r\nفايدهء چهارم : آن كسى كه عوض الم او در آخرت به او ميرسد يا از صلحاء و اهل ثوابست و يا از اشقياء و مستوجب عذابست ، پس اگر از اهل ثوابست كفايت مىكند از براى او كه عوض المهاى وارده را بتدريج برساند به او - در اوقات متفرقه يا در زمان طويل و لازم نيست كه يك مرتبه همه را در يك وقت عطا فرمايد ، و اگر از اهل عذابست كفايت مينمايد كه به قدر عوض آن آلام از عذابش كم كند بتدريج - به نحوى كه تخفيفى در عقابش ظاهر نشود براى او ، به اين نحو كه آن عوضرا متفرق كند بر اوقات مثل اينكه اگر عوض المش اين شد كه يكساعت از عذاب او تخفيف داده شود - پس آن ساعت را بر شصت دقيقه قسمت كند و هر دقيقه را بر شصت ثانيه و همچنين تا بعاشره يا زيادتر ، آنگاه در ماهى يا سالى مثلا از عقاب او به قدر يكعاشره كه كمتر از نفس كشيدن است كم كنند ، و معلومست كه دراينصورت ابدا تخفيفى براى او نمودار نشود - و همين مقدار تخفيف در عوض الم او كفايت مىكند .\r\nفائدهء پنجم : هر المى كه صادر شود از بندگان بر خود يا بر ديگرى\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاگر بامر خدا باشد - خواه واجب باشد مانند ختنه كردن مثلا - يا مستحب باشد مانند حجامت نمودن يا مباح باشد مانند كشتن حيوانات براى انتفاع از آنها ، و همچنين آلامى كه صادر مىشود از حيوانات بيفهم و شعور چون بهائم و سباع و نحو آنها ، و منفعتهائيكه خداوند سلب مينمايد از كسى براى انتفاع ديگر - مثل اينكه باران مىبارد بر غلهء دروشده تا آنكه از ترس فساد آن ارزان كنند آن را - و فقراء بهره برند و امثال آن ، يا آنكه هموم و عموم را بر دل بندهء وارد آورد كه سببش خود بنده نباشد و امثال اينها .\r\nپس واجب است بر خداى تعالى كه عوض تمام اين آلام را عطا فرمايد به كسى كه اين آلام بر او وارد شده - چونكه خداوند عادل و كريمست زيرا كه در قسم اول اگر خداوند امر نفرموده بود يا مباح ننموده بود اين آلام را وارد نميكرد ، و در شق دوم : حيوانات را خلق فرمود و در آنها قوهء شهوانيه و غضبيه قرار داده با آنكه عقل را كه مدرك حسن و قبحست در آنها قرار نداده - پس اگر قوهء غضبيه را در آنها قرار نداده بود يا آنكه قوهء عاقله را در آنها قرار داده بود هر آينه آن آلام از آنها صادر نميشد ، و در شق سوم : سزاوار نيست از حكيم كه كسى را صدمهء زند براى انتفاع ديگرى بدون اينكه عوضى به او دهد ، يا آنكه بيجهة و بيفايده صدمهء بر كسى وارد آورد - پس بمقتضاى عدل و كرم خداى تعالى عوض تمام آلام را خود عطا خواهد فرمود .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nاصل سوم [ نبوت 
  ]\r\n\r\nفصل پنجم : در نبوت و در آن يك مقدمه و پنج مبحث است\r\n\r\nمقدمه در بيان اينكه نبوت بمقتضاى حكمت واجب است\r\nمصنف گويد : نبى و پيغمبر انسانى را گويند كه از جانب خدا خبر دهد بدون اينكه كسى از جنس بشر واسطه باشد بين او و بين خداى تعالى .\r\nشارح گويد : چون مصنف فارغ شد از مباحث عدل بعد از آن ذكر نمود مباحث نبوت را - زيرا كه آن فرع عدلست چونكه از مباحث عدل يكى لطفست چنان كه در سابق شنيدى و ارسال رسل و انباء از لوازم لطفست ، و مصنف تعريف نمود نبى را باينكه او انسانيست كه خبردهنده باشد از جانب خدا بدون واسطهء بشرى ، پس بقيد انسان خارج مىشود ملك مانند جبرئيل و نحو او كه خبر از جانب خدا ميدهند آنها را نبى نميگويند - و باينكه فرمود خبر از جانب خدا دهد خارج شد كسى كه از غير خدا پيغام برد و خبر دهد و بقيد واسطه نبودن احدى از بشر خارج شد امام و علما كه ايشان خبر از جانب خدا ميدهند ولى بواسطهء نبى .\r\nو چون اينمطلب معلوم شد : پس بدانكه ارسال پيغمبران علاوه براينكه حسن و نيكو است واجب است بر خدا بمقتضاى حكمت ، و حكماء\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nهند قائل نيستند بحسن نبوت و گويند كه آنچه پيغمبر آورد اگر مخالف با عقل باشد متابعت آن نشايد - و اگر موافق با عقل باشد پس عقل كفايت مىكند از آن : و اشاعره آن را واجب ندانند چونكه هيچ چيز را بر خدا واجب ندانند .\r\nو دليل بر وجوب آن اينستكه چون مقصود اصلى از آفرينش خلق مصلحتيست كه به خود ايشان برميگردد : پس ايشان را نزديك كردن به آنچه صلاح ايشان در آن است و منع نمودن ايشانرا از آنچه فساد ايشان در آنست بمقتضاى حكمت واجب باشد ، و اين صلاح و فساد يا در امورات دنيويه است كه نظم معاش ايشان بسته به آنست - و يا در امور اخرويه است كه درك ثواب و نجات از عذاب متوقف برآنست .\r\nاما آنچه راجع است بدنياى ايشان و نظم معاش ايشان متوقف بر آنست پس تقريب آن بدين نحو است ، كه انسان مدنى الطبع است و نميتواند به تنهائى زندگانى نمايد مانند بهايم و وحوش ، و ناچار است از اينكه با بنى نوع خود اجتماع نمايد - چون محتاج است بلوازم بسيار از خوراكى و پوشاكى و ترتيب مسكن و ساير اشياء و يكنفر به تنهائى نميتواند اسباب لازمهء در معاش خود را فراهم آورد ، بلكه هريك محتاج بديگريست در ترتيب امور معاش خود ، پس لازم است كه با يكديگر اجتماع نمايند و اعانت كنند يكديگر را در تحصيل اسباب لازمه - و هركس بكارى و حرفتى مشغول گردد ، پس طايفهء بزراعت - و جمعى بتجارت - و پارهء بجولاهى - و بعضى بآهنگرى - و برخى ببنائى و نجارى و خبازى و طباخى و امثال اينها ، تا آنكه امورات و لوازم معاش هريك فراهم آيد .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nو چون نفوس متعدده در يك محل مجتمع شوند سبب تنازع شود و در ميان ايشان خصومات واقع گردد ، چونكه هريك طالب منفعت خود هستند اگرچه به ضرر ديگرى باشد - و نفس خود را دوست دارند و خود را بر غير ترجيح دهند ، و اين سبب شود كه يكديگر را تاراج نمايند و هيچكس مأمون بر جان و مال خود نخواهد بود - و از يكديگر گريزان شوند و اجتماع ايشان مبدل بافتراق گردد - و امور معاش ايشان مختل شود بلكه گاهست كه منجر بقتال گردد و يكديگر را بكشند - تا آنكه بنى نوع ايشان بالمره فانى شوند ، پس بمقتضاى حكمت بايد قانون عدالتى در بين ايشان بگذارد كه از آن تخلف ننمايند - و به آن قانون عمل كنند و هركسى از حق خود تجاوز نكند و تعدى بر ديگرى ننمايد ، و رئيسى بايد كه تمام منقاد و مطيع او باشند و از امرونهى او تجاوز ننمايند تا آن رئيس در بين ايشان حكم به عدالت كند .\r\nو آن قانون شريعت است و جعل اين قانون بايد از جانب خدا باشد - چونكه او عالم است بصلاح و فساد بندگان خود و او خود بهتر ميداند جهة صلاح و فساد آنان ، و هركسى را رائى است خلاف رأى ديگرى و عقول و طبايع مختلفند - و هركس ميخواهد بميل خود عمل كند باز منجر بفساد ميگردد ، و همچنين آن رئيس و حافظ قانون بايد از جانب خدا منصوب باشد و آن قانون بتوسط او از جانب خدا بمردم برسد - و ممتاز باشد از ميان تمام خلق بعلامتها و نشانهاى چندى كه دلالت كند بر صدق و راستى او در افعال و اقوال تا آنكه قانون از جانب خدا بخلق تبليغ نمايد ، و فرمانبرداران و مطيعان را وعده ثواب دهد - و نافرمان و معصيت‌كنندگانرا از عذاب بترساند ، تا آنكه بسبب اميد\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nثواب و بيم از عقاب بيشتر ميل كنند بفرمان‌بردارى در اوامر و نواهى خداوند عالم .\r\nو اما آنچه راجع باخرت ايشان است : پس اينستكه چون سعادت اخرويه را نتوان تحصيل نمود مگر بكمال نفس - و نفس كامل نشود مگر بمعرفت معبود و عمل نيك چنانچه در قرآن مجيد نيز اشاره به آن شده است  ( ( فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً ) )  يعنى بگو اى محمّد صلى اللّه عليه و إله كه هركس اميدوار رحمت خدا است پس بايد عمل نيك بجا آورد و در عبادت و پرستش پروردگار خود كسى را شريك قرار ندهد ، و چون علايق دنيويه و هواهاى نفسانيه مانع است شخص را از درك معارف و عمل صالح بر نحويكه بايست و شايست - و اگر كسى را هم عقل كاملى يافت شود باز از تردد و شك سالم نماند - و قوهء واهمه با عقل او معارضه نمايد .\r\nپس كسى بايد بعلايق دنيويه آلوده نباشد و بدام نفس اماره گرفتار نگشته باشد - تا آنكه او دليل راه بندگان سرگشته شود ، و ادله و براهين قطعيهء شافيهء كافيه را براى ايشان ببيان واضح بيان نمايد - و شبهاتيكه در اذهان ايشان خلجان مينمايد بر طرف كند و آنها را از بيخ و بن بركند ، و آنچه را كه عقول سليمهء خلق به آن راه برده پشت‌بندى كند كه ايشان به آن راه نبرده‌اند و درك نكرده‌اند از براى ايشان بيان نمايد و معبود و خالق‌شان را بيادشان آورد و براى ايشان بيان نمايد عبادات و اعمال صالحهء را كه موجب رسيدن ايشان مىشود بمراتب قرب حق و معبود مطلق ، بيكمرتبه بيان اكتفاء نكند : بلكه مكررا به جهت ايشان بيان نمايد ، تا آن را حفظ كنند و در اذهان ايشان رسوخ نمايد - و سهو و نسيانى كه مانند طبيعت ثانيه گشته است براى انسان -\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nغلبه نكند بر ايشان - و در خاطر ايشان بماند ، و اين‌چنين كسى كه تمام مردم در امور معاش و معاد محتاج به او هستند : همان پيغمبر است كه واسطه است ما بين حق و خلق ، پس وجود نبى بمقتضاى حكمت واجب باشد و همين است مطلوب ما .\r\n\r\nمبحث اول در بيان نبوت پيامبر ما حضرت محمد بن عبد اللّه ( ص ) است\r\nمصنف گويد : و در اين فصل نبوت چند مبحث است .\r\nاول : در اثبات نبوت پيغمبر ما محمّد بن عبد اللّه بن عبد المطلب رسول خدا صلى اللّه عليه و إله است ، و دليل بر نبوت آن حضرت اينستكه خداى تعالى ظاهر فرمود معجزات بسيارى بر دست او مانند - قرآن مجيد - و شق القمر - و بيرون آمدن آب خوشگوار از ميان انگشتهاى آن جناب - و سير كردن جمعى بسيار را از طعام اندك - و تسبيح گفتن سنگ‌ريزه در دست مباركش ، بالجمله معجزات آنحضرت زياده از آنست كه احصاء آن توان نمود ، و آن سرور ادعاء نبوت فرمود پس با وجود اين معجزات در دعوى خود صادق باشد ، و اگرنه لازم ميآيد كه خداوند تعالى مكلفين را بگمراهى و ضلالت افكنده باشد - زيرا كه بر فرض كذب او معجزه را بر دست كاذب جارى نموده و آن قبيح است ، و افكندن مردم را بضلالت و گمراهى قبيحست و صدور قبيح از خدا محال است .\r\nشارح گويد : چون مصلحت بندگان مختلف مىشود باختلاف زمانها و شخصها ، مانند مريضى كه حالش مختلف مىشود در كيفيت معالجه و استعمال ادويه بحسب اختلاف مزاج او كه در هر زمانى بايد يكنوع معالجه نمود او را و ملاحظهء قوت و ضعف و مرض و مزاج را كرد ، پس\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nگاهست كه دوائى مناسب با مرض و مزاج او است كه آن را در غير آنزمان و در غير آنحال نبايد داد كه مفيد نباشد ، بلكه گاهست كه ضرر نيز داشته باشد و موجب هلاك او شود ، و باينجهت نبوت و شريعت مختلف ميشوند بحسب اختلاف مصلحتهاى خلق در زمانهاى مختلفه و بمناسبت حال اشخاص هر زمانى ، و اينست سر اينكه بعضى از احكام شريعت سابقه منسوخ شده است بشريعت لاحقه - و بعضى از آنها بر حال خود باقى مانده است ، و اين قاعده در هر زمانى از ازمنهء سابقه برقرار بوده است كه در هر زمانى بحسب مصلحت اشخاص آن زمان و حالات ايشان حكمى براى ايشان مقرر بوده ، و چون مصالح ايشان متبدل ميشد حكم ايشان نيز مبدل بحكمى ديگر مانند آن يا بهتر از آن چنانچه در كلام مجيد نيز به آن اشاره فرموده  ( ( ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها ) )  تا آنكه زمان نبوت منتهى شد به حضرت خاتم الانبياء و سيد اصفياء صلى اللّه عليه و إله و حكمت مقتضى آن بود كه نبوت و شريعت آنحضرت نسخ كند تمام نبوتها و شريعتهاى سابقه را و باقى بماند تا بقاء تكليف كه مقارنست با قيام قيامت ، و دليل بر صحت نبوت آن حضرت آنست كه آن حضرت ادعاء نبوت و پيغمبرى كرد و معجزه بر دست او جارى شد و هركه چنين باشد او پيغمبر بر حق خواهد بود .\r\nو در اينمقام محتاجيم ببيان سه چيز :\r\nاول : آنكه آنحضرت ادعاء نبوت و رسالت فرمود .\r\nدوم : آنكه معجزه بر دست آن جناب آشكار شد .\r\nسوم : آنكه هركه چنين است پيغمبر بر حق است .\r\nاما اينكه آنحضرت ادعاء پيغمبرى و رسالت فرمود - پس در نزد\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nتمام مردم ثابتست و همه اتفاق و اجماع نموده‌اند بر آن و كسى منكر آن نيست ، پس محتاج باستدلال و اقامهء دليل بر آن زياده بر اين نيستيم ، و اما دومى : پس معجزه آنكاريرا گويند كه خارق‌عادت باشد و بحسب اسباب عاديه وقوع آن ممكن نباشد - و مطابق با ادعاء باشد و مقارن باشد با منازعه با خصم كه آن را تحدى گويند - و بندگان عاجز باشند از آوردن مثل آن نه منفردا و نه مجتمعا .\r\nپس در معجزه سه چيز شرطست يكى خارق‌عادت بودن زيرا كه اگر بر وفق عادت باشد معجزه نخواهد بود ، مانند طلوع آفتاب از طرف مشرق و از اينجهت حضرت ابراهيم عليه السّلام در زمان محاجه با نمرود فرمود به او كه خداوند آفتاب را از طرف مشرق بيرون ميآورد و اگر تو راست ميگوئى در ادعاى خدائى پس آن را از طرف مغرب برآور و او در جواب متحير و مبهوت شد دوم : آنكه مطابق باشد با ادعاء تا آنكه دلالت كند بر صدق آنچه كه ادعاء نموده - زيرا كه اگر مخالف باشد با دعوى او دلالت بر صدق او نكند ، چنان كه در حكايت مسيلمهء كذاب اتفاق افتاد كه چون ادعاء نبوت كرد و از او معجزه خواستند آب دهان خود را در چاه آبدار انداخت و آب آن بخشكيد .\r\nمترجم گويد : بيان اين قضيه بر نحو اجمال آنست كه طايفهء به خدمت حضرت رسول صلى اللّه عليه و إله آمده شكايت كردند از خشكيدن آب چاه ايشان در فصل تابستان - پس آنحضرت آب دهان مبارك را ميان آنچاه افكند فورا آب زلال گوارا از آن بجوشيد و بعد از آن هرگز نخشكيد ، چون اين خبر باهل يمامه رسيد بنزد مسيلمه شتافته از كمى آب شكايت كردند - او بر سر چاه رفته آب دهان بچاه افكند و از شئامت وى آب\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nچاه بالمره خشكيد .\r\nمترجم گويد : سوم : آنكه خلق از آوردن مانند آن عاجز شوند چه بسيار باشند چه اندك - زيرا كه اگر مانند آن از ديگرى واقع شود دلالت بر نبوت مدعى نبوت نخواهد كرد ، و خرق‌عاداتى كه از ائمه و اولياء و صلحاء واقع شده است در حال حيات يا بعد از ممات ايشان چون مقارن با ادعاء نبوت نبوده كرامت باشد نه معجزه ، و گاهست كه خارق عادات صادره از ائمه را معجزه گويند اگر مقارن با منازعه باشد - و بسبب آن اثبات امامت شود ، چون امامت نيز مانند نبوت بايد از جانب خدا باشد ، و بالجمله هركس كه ادعاء نبوت كند و معجزه بر طبق دعوى او صادر شود بر دست او پيغمبر باشد .\r\nو شكى نيست بر اينكه معجزه بر دست حضرت خاتم الانبياء صلى اللّه عليه و إله ظاهر شد - و اينمطلب بتواتر معلوم است و از تواتر علم قطعى حاصل مىشود ، زيرا كه تواتر خبر دادن جمعيست بر وقوع امرى محسوس كه عدد آن جماعت به حدى باشد كه در نظر عقل ممكن نباشد اتفاقشان بر كذب ، و هرگاه چنين جماعتى خبر دهند از امر محسوسى البته افادهء علم قطعى كند - و شبههء باقى نماند در وقوع آنچه خبر داده‌اند از آن ، و از جملهء معجزات حضرت خاتم الانبياء و المرسلين صلى اللّه عليه و إله كه بتواتر ثابت شده قرآن مجيد است كه به آن منازعه با كفار نمود ، و فرمود كه اينكلام خدا است و اگر تصديق نداريد پس مانند آن بياوريد بلكه مانند يكسوره يا يك آيهء آن بياوريد .\r\nپس هيچكس بر آن قدرت نيافت . و تمام دانشمندان و سخنوران و خطيبان عرب كه زبان ايشان بر عربيت اصليه باقى بود و در فصاحت و\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nبلاغت بدرجهء عليا بودند از آن عاجز آمده بمحاربه و مقاتله تن دردادند ، و خون خود را ريختند - و اموال خود را بنهب و غارت رسانيدند - و اهل و اولاد خود را با سيرى سپردند ، و اگر ميتوانستند يك آيه به مثل آن بياورند كار بمقاتله و محاربه نميكشيد و جواب آنحضرت را بسخن و خطبه ميدادند - چونكه بر مفردات الفاظ دانا و بر مركب نمودن آنها را با يك ديگر توانا بودند ، با وجود اينكه همه از اهل فصاحت و بلاغت و سخنورى بودند - و انشاء خطبها و قصايد مينمودند و در موسم حج سوار شده بر مردم ميخواندند و به آن مباهات كرده و بر يكديگر افتخار مينمودند ، بلكه بعضى از طوايف عرب بسبب وجود شاعر يا خطيبى فصيح در ميان ايشان - فخريه ميكردند بر طوايف ديگر ، پس اعراض كردن ايشان از مقابله بكلام و رضايت بمحاربه و مقاتله دليلى است واضح بر عاجز بودن ايشان از مقابله با قرآن ، زيرا كه عاقل كار سخت و دشوار را بر آسان اختيار نمينمايد - و تا از آسان مقصود حاصل مىشود پيرامون سخت و دشوار نميگردد در مثل معروف است كه گرهى كه با دست گشوده مىشود با دندان نبايد گشود مگر اينكه از آن كار آسان عاجز باشد و از دستش برنيايد .\r\nمترجم گويد : كه بعضى از ملحدان ميگويند كه چون ما از اهل عرب نيستيم و عالم بقواعد فصاحت و قوانين بلاغت نيستيم بر ما معلوم نيست معجزه بودن قرآن - و با وجود اين نميتواند كسى ما را الزام كند باسلام و قرآن را قاطع عذر ما قرار دهد بلكه بايد ما را مهلت دهد تا برويم و لسان عربى را تعليم گيريم و بر قواعد عربيت مطلع شويم و چون در فصاحت و بلاغت كامل شديم و نتوانستيم مانند آن را بياوريم - آنگاه\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nبر ما لازم است كه اذعان نمائيم بمعجزه بودن قرآن .\r\nو جواب چنين اشخاص اينست كه اولا چون اهل لسان و عالم بقوانين فصاحت و بلاغت در زمان نزول قرآن و ازمنهء بعد از آن اذعان نمودند بكمال فصاحت و نهايت بلاغت آن - و اعتراف كردند بر عجز از آوردن به مثل يك از آن ، همين اعتراف ايشان كفايت مىكند در اثبات اعجاز آن و حجت خواهد بود بر ديگران ، و ثانيا اگر اين ايراد در نزد عقلا وقعى داشت و اين اعذار در نزد صاحبان عقل و ادراك مسموع بود هر آينه كسانى كه در زمان محاجهء حضرت موسى عليه السّلام و فرعون حاضر بودند و منازعهء او را با سحره مشاهده مينمودند و ديدند كه چگونه عصا اژدها شده سحرهاى ساحرانرا بلعيد و عمل ايشانرا باطل نمود - بايد بتوانند بگويند كه ما چون عالم بسحر نيستيم و از جزئيات اين فن اطلاع نداريم نميدانيم كه اين عصا باعجاز اژدها شده است يا بسحر ، پس ما را مهلت دهيد تا برويم و تعلم سحر كنيم تا كامل شويم در اين فن آنگاه اگر دانستيم كه نميتوان چنين كارى كرد يعنى عصا را اژدها نمود - به نحوى كه خروارها از چوب و ريسمان ساحرانرا كه به شكل افعى و مارهاى بسيار بزرگ شده بودند تمام را فرو برد - بنحويكه اثرى از آنها باقى نماند و دوباره عصا شود و به حالت اوليهء خود برگردد درحاليكه اثرى از آن سحرها باقى نباشد آنگاه ايمان خواهيم آورد ، و بايد اين سخنان را كسانى كه در آنزمان حاضر نبوده‌اند بتوانند گفت و در نزد عقلاء و ارباب ملل معذور باشند .\r\nيا بتوان كسى بگويد كه ما نميدانيم عيسى عليه السّلام شفا ميداد كوران مادرزاد و پيسان گنگانرا يا مردگانرا زنده مينمود آيا بسبب\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nكمال او بود در علم طب يا باعجاز بود و همان سخنانرا در اينمقام نيز بگويد و مهلت بخواهد براى خواندن علم طب و بالجمله چون اين نحو از اعذار نسبت بپيغمبران سابق و معجزات ايشان شنيده نشده بلكه گفته نشده و اگر هم گفته شود در نزد عقلا مسموع نباشد همچنين نسبت باعجاز قرآن مسموع نخواهد بود .\r\nشارح گويد : و از جملهء معجزات آنحضرت شق القمر است و ديگر جارى شدن چشمهء آب خوشگوار است از ميان انگشتان مباركش ، و ديگر سير شدن خلق بسيار است از طعام اندك چنانچه در خانهء جابر در روز حفر خندق هفتصد نفر را از يك بزغاله و يك صاع آرد سير نمود و همگى نان و گوشت به حد افراط خوردند و از گوشت هيچ كم نشد و از تنور يك نان كم نگشت و چند نوبت ديگر مانند اين معجزه از آنحضرت ظاهر شد و ديگر تسبيح نمودن سنگريزه است در دست مباركش ، و ديگر تكلم نمودن دست گوسفند است كه يهود آن را زهرآلود نموده بريان كرده بجهة آنحضرت برسم هديه آوردند پس ان دست گوسفند بقدرت خداى تعالى و اعجاز آن بزرگوار بسخن آمده خبر داد از مسموم بودن آن ، و ديگر ناله كردن جذوع خشك خرما بود كه از فراق آنحضرت ناليد ، و ديگر تكلم نمودن حيوانات و درندگان است مراتب متعدده اتفاق افتاد مانند تكلم نمودن سوسمار و شتر و غير آن .\r\nو ديگر خبر دادن از مغيبات است كه بسيار از آنحضرت واقع شده مانند اخبار از شهادت امير المؤمنين عليه السّلام و محاربهء آن جناب با ناكثين و قاسطين و مارقين و اخبار از شهادت فرزندش سيد الشهداء و مانند اينها و ديگر مستجاب شدن دعاى آنحضرتست فورا ، و ديگر سايه افكندن ابر\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nاست بر سر مبارك آن جناب و غير اينها كه از بسيارى از حد حصر بيرونست و در كتب معجزات و تواريخ اندكى از بسيار آن ثبت شده و زياده بر هزار معجزهء آن را بقلم آورده‌اند كه اشرف و اعظم آنها قرآن مجيد است كه دست باطل از آن كوتاهست و اگر يك آيهء آن را هزار مرتبه در يك روز بخوانند طبع را از آن ملالى حاصل نشود و گوشها از شنيدنش آزرده نگردد و هرگز كهنه نشود و هميشه تر و تازه باشد و با آنكه هر مسلمى بارها آيات آن را شنيده باز هر وقت كه ميشنود گويا تازه ميشنود و دلها صفا نيابد مگر به آن و پرده‌هاى ظلمات برچيده نشود مگر بسبب آن .\r\nو اما امر سوم كه هركس چنين باشد البته صادقست در دعوى پس به جهت آنست كه اگر راستگو نباشد دروغگو خواهد بود و اين باطلست زيرا كه اگر در دعوى خود دروغگو باشد لازم آيد كه خداوند اظهار معجزه بر دست دروغگو نموده باشد و مردم را بضلالت و گمراهى افكنده باشد زيرا كه طبايع مجبولست بر پيروى نمودن كسى كه خارق‌عادت از او ظاهر شود پس اظهار معجزه بر دست چنين كسى سبب خواهد شد براى افكندن بندگان را در گمراهى و آن قبيح است و صدورش از خداى حكيم محالست پس ثابت شد نبوت پيغمبر ما محمّد بن عبد اللّه صلى اللّه عليه و إله و راستى او در ادعاء رسالت و همين است مطلوب ما .\r\nمترجم گويد : كه در اينمقام دو فايده است كه مناسب است بيان آن اول بعضى گمان كرده‌اند كه نبوت خاصه را بدليل عقلى ثابت نتوان كرد و گويند كه عقل ادراك جزئيات نميكند و دليل نقلى هم فرع حجت آن است و حجت بودن آن متوقفست بر ثبوت نبوت پس دور لازم آيد و در اينمطلب خطا كرده‌اند زيرا كه بعضى از مقدمات دليل اگر متوقف\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nبر نقل باشد سبب نميشود براى اينكه دليل از عقلى بودن خارج شود مانند اينكه استدلال مىشود بر حدوث عالم باينكه متغير است و هر متغيرى حادث است و اينرا دليل عقلى دانند با اينكه ثبوت تغير براى اجزاء عالم متوقفست بر احساس جسم بودن يا جسمانى بودن آنها و احساس از وظيفهء عقل نيست بلكه از وظيفهء حواس ظاهره است و سببش آنست كه در دليل عقلى شرطست كه مقدمات آن از بديهيات باشد و بديهيات را بر شش قسم دانند اول اولياتست دوم تجربيات است سوم مؤثراتست چهارم مشاهدات است پنجم فطرياتست ششم حدسيات است و دليلى كه مركبست از اينها دليلى است قطعى عقلى با آنكه متواترات نقلى هستند و مشاهدات مدرك آنها حواس ظاهره است .\r\nو در مقام اثبات نبوت خاصه صغراى دليل كه مقدمهء اولست بتواتر ثابت شده است و آن ادعاء نبوت نمودن حضرت خاتم الانبياء صلى اللّه عليه و إله و اظهار معجزات نمودن آنجنابست ، و مقدمهء دوم كه كبرى باشد آنست كه هركس چنين كارى از او صادر شود راستگو خواهد بود در ادعاء خود بدليلى كه در سابق گذشت پس نتيجهء آن در دليل عقلى آن باشد كه آن حضرت پيغمبر است و اگر كسى شبهه كند در تواتر باينكه صدور معجزات از آنحضرت در نزد مسلمانان بتواتر ثابت شده است نه در نزد غير ايشان و تواتر مسلمين حجت نيست براى غير ايشان پس جوابش آنست كه اولا در سابق دانستى كه تواتر اتفاق جمعيست بر اخبار از امرى محسوس بنحويكه احتمال تواطى بر آن داده نشود بسبب كثرت خبردهندگان و چنين خبرى افادهء قطع مينمايد از هركس باشد و براى هركس باشد و ثانيا اگر بنا باشد كه تواتر در نزد قومى و اهل ملتى افادهء قطع نكند براى\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nغير اهل آنملت پس يهودان و عيسويان بكدام دليل مىتوانند اثبات نمايند معجزات عيسى عليه السّلام و موسى عليه السّلام را با آنكه اثرى از آنها باقى نمانده و حال آنكه قرآن مجيد كه اعظم معجزاتست تا روز قيامت باقيست .\r\nفايدهء دوم بعضى از داعيان فرقهء ضالهء بابيه به جهت اصلاح مفاسد رؤساى خود گفته‌اند كه معجزه مصدق رسالت نيست زيرا كه اظهار خارق‌عادت نمودن ربطى بنبوت و رسالت ندارد و مانند اين ميماند كه كسى ادعاء كند كه من طبيبم و در فن طبابت كامل پس به او بگويند اگر راست ميگوئى و طبيبى بپر به آسمان تا يقين كنيم بطبابت تو و معجزه خواستن از مدعى نبوت همين حال را دارد و اين سخن را براى اين ميگويند كه چون از رئيس ايشان معجزه خواهند و ايشان عاجز مانند از آن رفع ايراد از ايشان باينكلام بشود و شخص عاقل صاحب شعور به اين سخنان فريب نميخورند و ميداند كه فرقست ميان ادعاء نبوت و معجزه خواستن و ميان ادعاء طبابت و خواهش پريدن نمودن زيرا كه پريدن از لوازم كمال طب نيست تا آنكه مصداق آن شود .\r\nو اما اظهار معجزه پس از لوازم رسالتست زيرا كه مدعى رسالت ادعاء مينمايد كه كسى او را فرستاده است كه قادر است بر تمام كارها و هركارى را كه خواسته باشد بكند ميتواند بكند و چون مدعى رسالت احكامى را براى مردم آورده است و ايشانرا ميخواهد به اين ادعاء الزام نمايد بر عمل به آن احكام پس مردم را ميرسد كه بگويند به او كه اگر راست ميگوئى و از نزد چنين كسى آمدهء پس كاريرا براى ما بكن كه نميتواند آن كار را غير از او بكند تا بدانيم كه راست ميگوئى و از نزد او آمدهء و بمحض اينكه هركس مدعى نبوت شد نميتوان تصديق قول او نمود\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nتا دليلى بر صحت قول خود اقامه ننمايد .\r\nمثل اينكه اگر شخصى ادعاء كند كه از جانب سلطان انگريز مثلا مأمور شده است بر اهل بلدى و براى ايشان احكامى و تكليفاتى آورد و بايشان بگويد كه من از جانب پادشاه انگريز مأمورم بر شما و بايد به اين احكام عمل نمائيد تا مورد مرحمت پادشاه شويد و اگر مخالفت كنيد مورد قتل و غارت و جريمه خواهيد شد پس اهل آن بلد حق اين دارند كه بگويند اگر در دعوى خود راستگو هستى پس بگو بپادشاه كه فلان دشمن را از ما دفع كند يا آنكه آب در بلد ما كمست پس فلان نهر را از براى ما جارى كن يا آنكه يكى از كشتيهاى جنگى را در كنار بندر حاضر كن و امثال اين خواهشها را بنمايند براى تحصيل يقين بصدق او .\r\nو علاوه بر تمام اينمطالب ما محتاج نيستيم باينسخنان بلكه اگر كسى چنين ادعائى كند در اينزمان تكذيب كنيم او را اگرچه خارق عاداتى هم از او صادر شود زيرا كه اقرار بنبوت حضرت خاتم الانبياء مستلزم است تصديق نمودن آنحضرت را در تمام فرمايشات او و از جملهء اخبارات آنحضرت خاتم الانبياء بودن آنجنابست و معنى خاتم بودن آنحضرت بلكه صريح فرمايش آنحضرت كه لا نبى بعدى آنست كه پيغمبرى بعد از آنسرور نخواهد آمد پس هركس بعد از آنحضرت ادعاء نبوت نمايد واجبست بر ما اينكه تكذيب كنيم او را تا چه رسد باينكه ادعاء خدائى نمايد چنان كه اتباع بابيه در حق رؤساء خود مدعى هستند بلكه صريح كلام رؤساى ايشان است ورد آن در مباحث توحيد ثابت شد .\r\n\r\nمبحث دوم در بيان وجوب عصمت پيامبر ( ص ) است\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nمصنف گويد : مبحث دوم در اينست كه بايد پيغمبر معصوم باشد و عصمت لطف پنهانيست كه از جانب خدا شامل حال مكلف مىشود و اثر آن اينستكه با اينكه مكلف قدرت بر ترك طاعت و فعل معصيت دارد با وجود آن هرگز خطا از او صادر نميشود بلكه ميل به آن هم نميكند اينكه خداى تعالى قدرت را از او سلب مينمايد و دليل بر وجوب عصمت نبى آنست كه اگر معصوم نباشد بكلام او وثوق اعتماد حاصل نشود پس فايده از بعثت او منتفى شود و آن محالست .\r\nشارح گويد : بدانكه معصوم شريكست با غيرمعصوم در آن لطفى كه نزديك مىكند بنده را بطاعت خدا چنانچه در سابق گذشت و علاوه بر آن خبرى ديگر نيز زياده بر آن براى او حاصلست بسبب ملكهء نفسانيهء قدسيه كه بسبب لطف در او حاصل مىشود كه با وجود آن ملكه اختيار نميكند ترك طاعت و فعل معصيت را با آنكه قدرت بر آن دارد .\r\nو بعضى گمان كرده‌اند كه معصوم قادر نيست بر فعل معصيت و اين باطلست زيرا كه اگر قادر نباشد مستوجب مدح نگردد بر ترك آن و از اينجهت عنين را كه قادر بر زبانيست مدح نميكنند بر ترك زنا و چون اينمطلب معلوم شد پس بدانكه مردم اختلاف كرده‌اند در عصمت پيغمبران پس خوارج صدور هر گناهى را برايشان جايز دانسته‌اند حتى كفر را زيرا كه در نزد ايشان هر گناهى كفر است و حشويه اقدام بر گناهان كبيره را بر ايشان جايز دانسته‌اند چه سهوا و چه عمدا و بعضى از ايشان از عمد كباير منع كرده‌اند ولى فعل آن را سهوا جايز دانسته‌اند و صغاير را مطلقا تجويز كرده‌اند چه سهوا و چه عمدا و اشاعره كباير را عمدا و سهوا ممنوع دانسته‌اند و صغاير را سهوا تجويز نموده‌اند و اماميه عصمت را از تمامى\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمعاصى واجب دانسته‌اند چه كبيره باشد و چه صغيره عمدا و سهوا .\r\nو همين است قول حق به دو دليل اول آنست كه مصنف اشاره به آن نموده به اين تقرير كه اگر انبياء معصوم نباشند هر آينه بعثت ايشان بيفايده گردد و چون اين لازم باطلست پس ملزوم آن نيز باطل باشد بيان ملازمه اينكه اگر معصيت بر آنها جايز باشد وثوق و اعتمادى بر صحت قولشان حاصل نشود چونكه ممكن است كه دروغ گفته باشند عمدا يا سهوا و چون وثوق و اطمينان از قول ايشان بر طرف شد كسى گردن بفرمان ايشان ننهد و امرونهى ايشان را اطاعت نكند پس فايدهء در فرستادن ايشان نباشد و ارسال ايشان عبث و لغو شود و آن محالست .\r\nدليل دوم آنكه بدليل ثابت شده است وجوب متابعت انبياء در تمام افعال و اقوال ايشان و اگر معصيتى هم از ايشان صادر شود بايد مردم متابعت و پيروى كنند ايشانرا و امر بمتابعت در معصيت محالست زيرا كه معصيت قبيح است و امر بقبيح قبيح است و صدور آن از حكيم محالست و چون وجوب متابعت در تمام افعال ايشان ثابت شده است پس ثابت شد عدم صدور معصيت از ايشان و ثابت شد عصمت ايشان و همين است مطلوب ما .\r\n\r\nمبحث سوم در بيان اينكه پيامبر ( ص ) از اول تا آخر عمرش معصوم است\r\nمصنف گويد : مبحث سوم در اينست كه پيغمبر صلى اللّه عليه و إله معصوم است از اول عمر تا آخر عمر زيرا كه مردم مطيع كسى نميشوند كه از اول عمرش مرتكب انواع معاصى كبيره و صغيره شده باشد و كارهائى كه موجب تنفر طباعست از او ظاهر شده باشد .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nشارح گويد : كسانى كه از مخالفين قائل به عصمت انبياء شده‌اند چنانچه در سابق گذشت عصمت را مختص دانند به بعد از بعثت و رسيدن وحى بانبياء و اما پيش از بعثت پس همان او كفر و اصرار بر معصيت بتنهائيرا منع كرده‌اند و باقى را جايز دانسته‌اند و اماميه عصمت را مطلقا واجب دانند چه پيش از زمان بعثت و صدور وحى از اول عمر و چه بعد از آن تا آخر عمر و دليل بر آن بنحويست كه مصنف بيان نموده و آن واضح و ظاهر است بر هركس كه اندك تأمل در آن نمايد .\r\nو اما آيات و اخباريكه به ظاهر دلالت دارند بر صدور گناه و خطاء از انبياء و به اين سبب بعضى به گمان افتاده‌اند و توهم نموده‌اند صدور ذنب و گناه را از ايشان پس واجبست كه ذنب را بمعنى ترك اولى گيريم يعنى چيزى كه ترك آن براى انبياء اوليست از فعل آن نه بمعنى فعل معصيت باينكه العياذ باللّه ترك واجب يا فعل معصيت كرده‌اند زيرا كه به حكم عقل صدور معصيت از ايشان محالست و چون نقل قطعى مانند قرآن وارد شده است بر صدور ذنب از ايشان و هيچيك از ايندو دليل را نميتوان دست برداشت و ممكن است اينكه حمل كنيم ذنبى را كه در نقل وارد شده است بر معنى كه منافاتى با صحت نقل نداشته باشد پس بنابراين واجبست اينكه حمل كنيم ذنب را بر ترك اولى و بعلاوه از براى ذنبى كه در قرآن و اخبار نسبت بانبياء داده شده است وجوهى و تأويلاتى بيان شده است در كتب و اخبار و مصنفات علماء اخبار كه به جهت بيان همين مطلب تأليف و تصنيف نموده‌اند اينك رجوع نما بكتاب تنزيه الانبياء كه از مصنفات علم الهدى سيد مرتضى ( ره ) است و كتب ديگر و اگر خوف تطويل نبود پارهء از آن را ذكر مينموديم .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nمترجم گويد : كه از اصرح آيات در صدور ذنب از انبياء آيهء :\r\n ( ( وَ عَصى آدَمُ رَبَّهُ فَغَوى ) )  است و ظاهرش آنست كه آدم معصيت نمود پروردگار خود را پس گمراه شده و اين آيه را دليل گرفته‌اند بر صدور گناه كبيره از پيغمبران زيرا كه صغيره موجب گمراهى نميشود بلكه دليل گرفته‌اند بر صدور كفر از ايشان زيرا كه گمراه كافر است .\r\nجوابش آنست كه معصيت مخالفت امر را گويند و امر يا واجبى است يا مستحبى و ترك مستحب حرام نيست با اينكه آن را نيز معصيت گويند و اما غوى پس بمعنى محرومى است و معلوم است كه هركس كه ترك مستحب كند از ثواب آن محروم شود و اگر بمعنى گمراهى هم گرفته شود باز دلالت بر مطلوب ايشان نميكند زيرا كه هركس كه ترك مستحب يا عمل مكروهى كند بلاشك از مطلوب دور افتد و در آيه ذكر نشده است كه آدم بدين سبب از راه حق دور افتاد به راه باطل رفت و غير خدا را پرستيد يا خدا را منكر شد كه معنى ظاهرى غوى اينست و اين توجيه يكى از تأويلاتست كه علم الهدى به آن جواب داده است از اين آيه .\r\n\r\nمبحث چهارم در بيان وجوب افضليت پيامبر ( ص ) بر اهل زمانش\r\nمصنف گويد : مبحث چهارم واجبست اينكه پيغمبر افضل باشد از اهل زمان خودش زيرا كه مقدم داشتن مفضول را بر فاضل قبيح است عقلا و سمعا اما عقلا پس واضح است و اما سمعا پس بدليل آيهء شريفهء :\r\n ( ( أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ ) )  محصل مضمون آيه آيا كسى كه هدايت مينمايد بسوى حق سزاوارتر است كه پيروى شود يا كسى كه محتاج بهدايتست چه مىشود\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nشما را چگونه حكم ميكنيد .\r\nشارح گويد : واجبست كه پيغمبر تمام كمالات و فضايل صوريه و معنويه را دارا باشد و در آن كمالات افضل باشد از هر فردى از افراد اهل زمان خودش زيرا كه از حكيم خبير قبيح است مقدم داشتن كسى را كه فضلش اندك و محتاج بتكميل است بر كسى كه داراى فضل و كمالست و قبح اين امر هم به حكم عقل است و هم در شرع وارد شده است .\r\nاما قبح عقلى آن معلوم و آشكار است چونكه ميبينيم بالوجدان كه قبيح است مقدم داشتن كسى را كه تازه مشغول تعلم و ياد گرفتن علم فقه شده است بر مانند ابن عباس و غير او از علماء و همچنين مقدم داشتن كسى كه تازه در فن منطق داخل شده و بعضى از مسائل آن را ياد گرفته بر مثل ارسطو كه استاد اين فن است و همچنين مقدم داشتن كسى را كه مبتديست در علم نحو بر سيبويه و خليل و همچنين در هر فنى از فنون و صنايع كه ملاحظه شود .\r\nو اما قبح آن سمعا پس بدليل آيه‌ايست كه مصنف آن را ذكر نموده و غير آن از آيات مانند قول خداوند تعالى  ( ( قُلْ هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ ) )  يعنى بگو يا محمّد صلى اللّه عليه و إله آيا مساوى و يكسان هستند كسانى كه عالم و دانا هستند با كسانى كه علم ندارند و غير اينها از آيات .\r\n\r\nمبحث پنجم در بيان اينكه واجب است پيامبر ( ص ) منزه باشد\r\nمصنف گويد : مبحث پنجم واجب است اينكه پيغمبر منزه باشد از پستى پدران و بدكارى مادران تا بآدم و حوا و مبرا باشد از اخلاق رذيله و از عيوبات در خلقت زيرا كه تمام اينها نقص است و بسبب اينها از نظرها\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nميافتد و اعتبار او از دلها ساقط مىشود و خلق به او اعتناء نخواهند نمود و مقصود آنست كه مردم پيروى كنند او را و به او بگروند و اين امور مخالف با مقصود است .\r\nشارح گويد : چونكه مطلوب از خلايق آنست كه مطيع و منقاد پيغمبر باشند بر نحو اتم و در هيچ امرى از امور مخالفت ننمايند او را و دلها بسوى او متوجه شود ، پس واجب است كه متصف باشد بصفات حسنه از كمال عقل و تيزهوشى و زيركى و دانائى و سهو نكردن و قوت رأى و خوش فهمى و بزرگى و فرمانروائى و دليرى و كارگذارى و اقدام بر كارهائى كه مردم عاجزند از آن و داراى عفو و شجاعت و جوانمردى و گذشت و بخشندگى و همت و كرامت و غيرت و مهربانى و دليرى و بخشايش و فروتنى و مدارائى بودن و امثال اينها از صفات حسنه .\r\nو واجبست كه منزه باشد از صفات رذيله و چيزهائى كه سبب تنفر و گريختن مردم مىشود از او و آنچيزى كه سبب نفرت مردم مىشود يا از چيزهائيست كه در او نيست ولى به او نسبت است مانند پستى و فرومايگى پدران و بدكارى مادران و يا از اموريست كه در خود انسانست پس يا در احوال او است مانند چيز خوردن يا در سر راه نشستن با فرومايگان و جولا يا حجامت كن و يا جارو بكش يا كناس بودن و امثال اينها از كارهاى پست‌فطرتان و يا در اخلاق او است مانند كينه‌جو و نادان و حسود و سخت دل و سختگير و بخيل و سخت‌رو و حريص بر دنيا و مايل به آن بودن و مراعات اهل دنيا نمودن و مدارائى نمودن با ايشان در اوامر خدا و غير اينها از صفات رذيله و يا در طبيعت او است مانند پيسى و خوره داشتن و ديوانگى و گنگى و بيفهمى و ابنه كه خارش است مقعده و نحو اينها از امراضى كه\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nما يتنفر است و پيغمبر بايد از تمام اين عيوب مبرا باشد زيرا كه آن نقص است و موجب ساقط شدن محل او است از دلها كه به او ميل نميكنند و فرمانبردار او نشوند و خلاف مقصود شود .\r\nمترجم گويد : كه سؤالى از جانب يكى از علماء شده است و مناسب است كه در اينمقام ذكر شود با جواب از آن و سؤال اينستكه كدام دليل از عقل دلالت دارد بر اينكه حضرت محمّد بن عبد اللّه خاتم انبياء است ؟ و بر اينكه آنسرور اشرف است از تمام انبياء ؟ و بر اينكه دين آن جناب باقيست تا روز قيامت ؟ و بر اينكه دين او اشرفست از تمام اديانى كه خداوند مقرر فرموده .\r\nو جواب آن اينستكه اين چهار چيز با يكديگر تلازم دارند و ما چون يكيرا ثابت كنيم باقى ثابت شوند بسبب ملازمه با يكديگر ولى ما هريك از اينچهار چيز را ثابت مينمائيم مستقلا بادلهء قطعيهء عقليه تفضلا هرچند كه بر ما واجب نيست اثبات آنها در مقام جواب زيرا كه بعد از آنكه ملازمه ثابت شد در بين اينچهار چيز كفايت مىكند اثبات يكى از باقى بلكه محتاج باقامهء دليل عقلى هم نيستيم بر اينچهار چيزى كه از آنها سؤال شده است زيرا كه خصم تسليم نموده است نبوت محمّد را و اگر تسليم نداشت معنى نداشت سؤال نمودن او از دليل بر خاتم بودن آن جناب و بر فرض تسليم نبوت آنسرور واجبست بر او كه تصديق نمايد به تمام آنچه كه از جانب خداوند آورده است و از آن جمله آنست كه خبر داده است از جانب خدا بر اينكه او خاتم پيغمبران است چنانچه صريح قرآن ناطق است به آن ولى ما چشم ميپوشيم از تسليم او و اولا بيان مينمائيم ملازمه بين اينچهار چيز را آنگاه شروع مينمائيم در اقامهء دليل بر هريك از اينها\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nو تمام را در ضمن چند فصل بيان ميكنيم .\r\nفصل اول در بيان ملازمه است .\r\nفصل دوم در اثبات اينكه اين دين اشرفست از تمام دينها .\r\nفصل سوم در اثبات اينستكه اين دين باقيست تا روز قيامت .\r\nفصل چهارم در اينكه كسى كه چنين دينى را بياورد اشرف خواهد بود از تمام انبياء .\r\nفصل پنجم در اثبات اينكه آورندهء اين دين خاتم پيغمبرانست .\r\nفصل اول در بيان ملازمه است پس ميگوئيم كه چاره اينستكه خاتم انبياء بايد اشرف باشد از تمام انبياء و از اينكه دين او بايد اشرف باشد از تمام دينها و از اينكه دين او باقى باشد تا روز قيامت و براى اثبات آن لابديم از بيان مقدمهء كه نافع است در اينمقام و آن اينستكه غرض از فرستادن پيغمبران و فرستادن كتاب آسمانى بر ايشان آنست كه بنى نوع انسان كامل شوند در مراتب علم و عمل زيرا كه بديهى است كه انسان به نحوى خلق شده است كه قابل است براى ياد گرفتن علوم و آداب و اخلاقى كه عقل حكم مىكند بحسن آنها و باينجهة امتياز يافته است از ساير حيوانات و ممكن نيست رسيدن او باينمقام مگر بواسطهء معلمى كه علم او منتهى بتعليم الهى باشد و اگرنه چنين باشد دور يا تسلسل لازم آيد و آن باطل است .\r\nو اينمطلب از مشاهده حال اطفال خوب واضح مىشود زيرا كه ايشان در اول امرشان ممكن نيست كه بمراتب علم و عمل برسند مگر بواسطهء معلم و كيفيت تعليم ايشان مختلف مىشود باختلاف مراتب استعداد ايشان و همچنين مختلف مىشود حال معلم باختلاف مراتب تعليم\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nپس طفل در اول امرش كارى از او نميخواهند مگر آنكه خط را بتواند بخواند و حروف ابجد را بشناسد و از معلم او هم به غير از اينمقدار علم مطلوب نيست كه خط را بشناسد و بتواند تعليم دهد پس چون طفل از تحصيل اينمرتبه فارغ شد و خط را شناخت و حروف را ياد گرفت آنگاه محتاج مىشود باينكه مواد لغت را ياد گيرد و از معلم او هم همينمقدار از علم مطلوبست پس چون طفل از تحصيل اينمرتبه نيز فارغ شد محتاج مىشود بشناختن قواعد علم اشتقاق و صرف‌ونحو و از معلم او هم همين مقدار از علم كفايت مىشود و همچنين آنچه كه طفل ترقى كند در مرتبهء علم مرتبهء معلم او نيز بالا ميرود و معلوم است كه مرتبهء علم بعد اشرفست از مرتبهء علم سابق و همچنين معلم علم لاحق اشرفست از معلم علم سابق پس اگر پدر معين نمايد براى تعليم طفل خود در اول مرتبه معلم مرتبهء دوم را يا بالعكس هر آينه خارج باشد از قانون عقلى و در صورت اول حق معلم را ضايع كرده باشد و در صورت دوم حق متعلم را و اينمطلب در كمال وضوحست و انكار نميكند آن را مگر مكابر .\r\nو چون اينمقدمه را دانستى پس ميگوئيم كه خداوند پيغمبرانى فرستاده است بسوى خلق و از براى هريك دينى و شريعتى قرار داده است چنانچه خصم نيز در سؤال خود تسليم نموده است آن را و در مقدمه دانستى كه مقصود از بعث رسل تكميل مراتب انسانست و هم دانستى كه معلم لاحق اشرفست از سابق پس معلوم شد كه هر پيغمبريكه بعد مىآيد اشرف خواهد بود از پيغمبر سابق و تعليم او اشرفست از سابق و مراد بشرف در اينمقام زيادى مال و جمال و عشيره نيست بلكه مراد آنست كه داراى صفات و اخلاق حسنه است و داراى علوم نافعه‌ايست كه خدا او را فرستاده\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nاست براى تكميل نمودن رعيت را بآنعلوم و هر پيغمبرى كه شريعت او اشرفست البته خود او نيز اشرف خواهد بود زيرا كه بديهى است كه هركس كه داراى صفات حسنه و اخلاق فاضله نباشد سخن او در دل رعيت تأثير نميكند و كسى كه تزكيه نشده باشد نميتواند ديگرانرا تزكيه نمايد .\r\nپس كسى كه مبعوث شده است براى علوم شريفه و اخلاق كامله لابد است از اينكه خود او نيز عالم باشد بآنعلوم و متخلق باشد به آن اخلاق بلكه اكمل آن اخلاقرا دارا باشد و كسى كه امربمعروف مينمايد بايد خود عمل نمايد به آن معروف و كسى كه نهى مينمايد از منكر بايد خود تارك باشد آن را و كسى كه امر بجهاد مينمايد صحيح نيست فرار كردن او و كسى كه مردم را ترغيب بر جود مىكند خود متصف به بخل نخواهد بود و كسى كه امر مينمايد به نماز شب و فوايد آن را براى مردم بيان مينمايد خود از آن غافل نميشود و باينمطالب اشاره فرموده است خداوند عالم در كلام مجيد :  ( ( أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ ) )  آيا مردم را امر بنيكى و كارهاى نيك ميكنيد و خود را فراموش مينمائيد حاصل آنكه خاتم الانبياء چونكه مبعوث شده است بعلمى كه كامل‌كننده است علوم سابقه را و باخلاقى كه مكمل اخلاق پيشينيانست واجب است اينكه خود او نيز عالم باشد بآنعلوم و متخلق باشد به آن اخلاق پس شريعت او اشرف باشد از شريعتهاى سابقه و خود او نيز اشرف خواهد بود از پيغمبرانى كه پيش از او آمده‌اند .\r\nو اما باقى بودن شريعت او تا روز قيامت پس بعد از اينكه ثابت شده است بدليل اينكه هيچ زمانى خالى از تكليف نخواهد بود پس ملازمه بين خاتم بودن و بين بقاء شريعت او تا روز قيامت واضح خواهد\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nبود و محتاج باستدلال بر آن نيستيم و خاتم الانبياء بودن يكچيز ديگر را هم لازم دارد و آن اين است كه معجزه او هم بايد باقى باشد تا روز قيامت پس خاتم النبيين كسى بايد باشد كه معجزهء او باقى است تا روز قيامت و هركس كه چنين معجزه آورد او خاتم النبيين خواهد بود .\r\nو بيان ملازمه از دو طرف متوقفست بر بيان مقدمه و آنمقدمه اين است كه پيغمبريكه مبعوث مىشود بسوى بشر بايد از جنس ايشان باشد و فرقى كه با ايشان دارد اينستكه معجزه در دست او جارى مىشود و آن امريست كه خارق عادت باشد و ممكن نباشد صدور آن از غير خدا و بايد امرى باشد كه هركس آن را بتواند مشاهده كند بنحويكه نتواند آن را انكار كند و در اينباب كفايت نميكند خبر دادن اتباع او بصدور معجزهء از او چونكه خبر اتباع ملازمه ندارد يا حصول علم براى غيرايشان پس به مجرد خبر دادن اتباع او نميتوان ديگرانرا الزام نمود و حجت بر ايشان تمام نميشود و دراينصورت اگر رسالت پيغمبر موقوف باشد به زمان معينى واجب نيست كه معجزهء او باقى باشد بعد از گذشتن زمان نبوت او بلكه باقى ماندن آن عبث خواهد بود چونكه بعد از گذشتن زمان نبوت او البته پيغمبرى ديگر خواهد آمد كه تصديق نمايد رسالت پيغمبر سابق را و با او نيز معجزه خواهد بود كه محسوس باشد با وجود اين احتياجى نيست به باقى بودن معجزه رسول سابق و اما اگر پيغمبرى او موقت نباشد به زمان حيات او پس لابد بايد معجزهء او باقى بماند بعد از او اگرچه بنايبان او باشد تا زمانيكه پيغمبرى ديگر مبعوث شود .\r\nو چون اينمطلب معلوم شد ميگوئيم كه چون رسالت خاتم الانبياء دائمى است و موقت نيست به زمان حيات او بلكه شريعت او باقيست تا روز\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nقيامت پس بايد معجزهء او هم باقى باشد تا روز قيامت و هركس كه معجزه او باقيست تا روز قيامت البته پيغمبرى بعد از او نخواهد بود اگر پيغمبرى بعد از او باشد البته براى او نيز معجزه خواهد بود پس باقى ماندن معجزهء پيغمبر اول عبث خواهد بود و خداوند منزه است از فعل عبث .\r\nپس در اين فصل بدليل عقلى ثابت شد اينكه هر پيغمبريكه خاتم پيغمبرانست و پيغمبرى بعد از او نخواهد بود تا روز قيامت پس از براى چهار چيز لازم است .\r\nيكى اينكه چنين پيغمبرى اشرف است از تمام پيغمبران .\r\nدوم اينكه دين او اشرف است از تمام اديان .\r\nسوم اينكه دين او باقيست تا روز قيامت .\r\nچهارم اينكه معجزهء او باقى است تا روز قيامت و ملازمه در عكس آن نيز ثابت شد حتى در امر چهارم باينمعنى كه هركس كه معجزه بياورد كه باقى باشد تا روز قيامت البته او خاتم الانبياء خواهد بود نه غير او و از اينمطالب ثابت شد كه هر پيغمبريكه چنين معجزه بياورد يعنى معجزهء كه باقى باشد تا روز قيامت البته او خاتم الانبياء نباشد .\r\nو به اين دليل ثابت مىشود كه موسى و عيسى خاتم الانبياء نبوده‌اند چونكه معجزهء ايشان باقى نماند زيرا كه معجزه موسى از قبيل عصا و يد بيضا و نحو اينها بود و از هيچيك اثرى باقى نيست و جز بخبر و روايت دليلى بر آن نيست و معجزه عيسى زنده كردن مردگان و نازل نمودن مائده از آسمان و شفا دادن كور مادرزاد و پيس و مانند اينها بود و از آنها جز خبر چيزى باقى نيست پس ممكن نيست براى اهل اين زمان\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nتصديق نمودن ايشان مگر بتصديق پيغمبريكه معجزهء او باقى و محسوس باشد براى اهل اينزمان همچنانكه مسلمين تصديق مينمايند نبوت موسى و عيسى از جهت اينكه پيغمبر ايشان تصديق نموده است بنبوت ايشان نه از جهت اينكه شنيده باشند صدور معجزات را از ايشان چونكه دانستى كه مجرد شنيدن صدور معجزه كفايت نميكند در الزام نمودن كسانى كه مشاهده ننموده‌اند آن را پس دراين‌صورت ممكن نيست از براى يهود و نصارى كه الزام نمايند مسلمين را بر اينكه شما تسليم نموده‌ايد نبوت موسى و عيسى را و ادعاء مينمائيد نبوت محمّد صلى اللّه عليه و إله را پس بر شما است كه آن را ثابت نمائيد و جوابش آنست كه مسلمانان از اينجهة تسليم نموده‌اند نبوت موسى و عيسى را كه محمّد صلى اللّه عليه و إله تصديق نموده نبوت ايشانرا پس تسليم مسلمين تابع تسليم پيغمبر ايشان است بخلاف يهود و نصارى زيرا كه ايشان تقليد پدران خود را نموده‌اند در تسليم نبوت موسى و عيسى بدون اينكه معجزهء از ايشان ديده باشند و بنابراين مسلمين شريك نخواهند بود با يهود و نصارى در تصديق نبوت موسى و عيسى تا محتاج شوند باثبات نبوت محمّد صلى اللّه عليه و إله بلكه ميگوئيم بيهود و نصارى كه اگر تسليم داريد نبوت محمّد را پس با ما موافق خواهند بود و اگر قبول نداريد پس راهى نخواهيد داشت براى اثبات صحت ملت خود و اگر راست ميگوئيد پس دليل خود را بيان نمائيد اگر راستگو هستيد .\r\nو بعبارت واضحتر ميگوئيم اگر فرض كنيم كه مردى از بت‌پرستان بعقول خود رجوع كند و فساد ملت خود را بداند و عالم شود بوجود خداى حكيم عليم مختار قدير و خواسته باشد كه داخل شود در يكى از ملتهاى موجوده و برود بنزد اخبار يهود و ايشان او را دعوت كنند بدين خود\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nالبته قبول نخواهد كرد دين ايشانرا مگر اينكه معجزه به او نشان دهند كه براى او شبهه نماند در معجزه بودن آن و چون از ايشان معجزه طلب كند در جواب او معجزاتى كه در قديم الايام از موسى صادر شده است براى او نقل و روايت كنند پس از قول ايشان يقين حاصل نخواهد شد براى او و همچنين اگر بنزد علماء نصارى رود چون تمام ايشان قبول دارند كه در ميان ايشان كسى نيست كه بتواند معجزه بياورد و اما هرگاه بنزد مسلمين آيد و از ايشان معجزه خواهد او را محروم ننمايند و قرآن كريم را به او نشان دهند و وجوه اعجاز آن را براى او بيان كنند بنحويكه عقل سليم تصديق كند آن را پس دراينصورت چاره ندارد جز اينكه تصديق نمايد ايشانرا و گردن نهد بر دين اسلام و چنين كسى چون بداند كه در قرآن تصديق شده است بنبوت موسى و عيسى او نيز تصديق كند نبوت ايشانرا پس با اينحال آيا مىتوانند يهود و نصارى كه بگويند باينمرد كه تو تصديق نمودى بنبوت پيغمبر ما و با ما موافق شدى در صحت دين ما پس ما محتاج نيستيم باثبات دين خود به اعتقاد تو ولى تو بايد زحمت‌كشى و صحت دين خود را ثابت نمائى نه چنين است بلكه اگر كسى چنين سخنى گويد از غايت جهل و نادانى باشد .\r\nفصل دوم در بيان اينستكه اين دين اشرف است از تمام اديان و اثبات آن بدليل عقلى بنحويكه اهل انصاف قبول نمايند بر عهدهء كسانى است كه تتبع نموده‌اند جزئيات احكاميرا كه در اينشرع مقرر شده است باينمعنى كه هركس تتبع نمايد در احكام اسلام خواهد دانست كه اين دين اشرفست از تمام دينها و اين مختصر رساله قابل نيست براى بسط كلام در آن بر نحو تفصيل ولى ما اجمالا بعضى از آن را بيان مينمائيم .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nپس ميگوئيم كه غرض آن جعل دين و شريعت آنست كه نظام امور نوع انسان محفوظ ماند در اموريكه راجعست بمعاش و معاد ايشان و شارع مقدس مقرر فرموده است در اينشرع شريف از عباداتى كه نافع است براى معاد ايشان و معاملاتى كه حفظ مينمايد نظام معاش ايشانرا و حدود و احكاميكه حفظ مينمايد بقاء اشخاص و انواع را بقدريكه عقول كملين از ادراك آن عاجز است و تمام حكماء تصديق نموده‌اند بر اتفاق آن و بر اينكه واضع آن حكيمى بوده است بسيار كامل و در كيفيت تطهير ابدان و اجساد از نجاسات و تزكيه اموال از فضولات و تصفيهء نفوس از اخلاق خبيثه و تزكيهء آن باخلاق حسنه آنقدر اخبار از ائمه شرع وارد شده است كه كتابها پر است از آن و اخباريكه در علم معرفت خدا و معرفت نفس و چگونگى بازگشت او و مآل امرا و وارد شده است در كتاب خدا و سنت نبى ده يك آن در كتابهاى متقدمين حتى كتابهاى آسمانى ذكر نشده است و در اينشرع براى هرچيزى حكمى مقرر شده و براى هر جنايتى حدى مقدر گشته حتى در باب خراشيدن پوست تكليفى بر جنايت‌كننده وارد آمده و صاحب شرع معين فرموده است امامانيرا كه در نزد ايشان است آنچه كه مردم محتاجند به آن و علماء عدولى مقرر فرموده است تا جهال رجوع نمايند بايشان در معارف و احكام خود پس كدام شرعى اكمل و اتقن و محكمتر است از اينشرع .\r\nو حال آنكه صاحب اينشرع صلى اللّه عليه و إله فرموده است كه فروگذار ننموده‌ام براى شما چيزيرا كه شما را بمقام قرب حق مىرساند مگر آنكه شما را امر نمودم به آن و نه چيزيرا كه شما را دور مينمايد از رحمت خدا مگر آنكه شما را نهى نمودم از آن و خداوند در كلام مجيد خود فرموده\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nاست امروز كامل نمودم براى شما دين شما را و تمام كردم بر شما نعمت خود را و راضى شدم به جهت شما اينكه اسلام دين شما باشد و هم فرموده است كه دين حق در نزد خدا دين اسلام است و هم فرموده است كه هركس جز دين اسلام را طالب شود از او قبول نخواهد شد و در آخرت از زيانكاران خواهد بود .\r\nو از چيزهائى كه دلالت دارد بر محكم بودن اين شرع و بر كمال و اشرفيت آن از ساير اديان آنست كه پيغمبريكه اين شريعت و دين را آورده است به تنهائى و كمى ياور غالب شد بر گرگان عرب و بزرگان قريش و بعد از آن جناب هم تا ما دامى كه اصحاب او ملتزم بودند بر عمل نمودن بقوانين اينشرع و اجراء احكام آن بر نحو مطابق شرع غلبه نمودند با جمعيت اندك بر لشگرها مانند قيصر و كسرى و بر تمام سلاطين روى زمين و ايشانرا خوار و ذليل به اطراف پراكنده كردند در اندك زمانى تا آنكه نوبت رسيد بكسانيكه تخلف نمودند از قوانين شرعيه پس قوت ايشان رو بضعف نهاد و كفار بر ايشان مسلط شدند .\r\nو اگر يكى از پادشاهان زمين در اينزمان هم عمل نمايد بقوانين اينشرع و حدود و احكام آن را اجراء نمايد و حكام و رعيت او هم بنا را بر عمل به آن بگذارند و نفاق نورزند و در پنهانى و آشكار بر اين طريقه عمل نمايند البته مسلط شود بر تمام سلاطين زمين و شهرت عدالت و نيكوئى سيرت او آفاقرا پر كند و رعيت او در مهد سلامت و امان معيشت نمايند و هيچ پادشاهى در سلطنت او طمع ننمايند و هركس تصديق ندارد تجربه كند .\r\nو از جمله چيزهائى كه دلالت دارد بر اشرفيت اين دين و اكمل\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nبودن آن از ساير اديان ظاهر شدن كرامت و خارق عاداتست از قبور ائمه ( ع ) بلكه از قبور صلحاء از اولاد ايشان كه اطراف زمين پر است از آن و هيچ سالى نيست كه كرامتى از ايشان ظاهر نشود حتى آنكه اعرابى كه هر را از بر نميشناسند از حضرت ابا الفضل العباس عليه السّلام كمال ترس و بيم را دارند و بدروغ قسم نميخورند به او چون ديده‌اند گرفتگى او را در قسم و نذورات او را مجرب دانسته‌اند بلكه در مقام وفاء به آن جرأت بر تخلف ندارند و حضرت سيد محمّد پسر حضرت هادى عليه السّلام مشهور شده است بشير بيابان و او را سبع برگويند و تمام دزدان از او نهايت ترس دارند و قسم دروغ به او نخورند و هيچ سالى نيست كه در مشهد رضوى عليه السّلام كرامتى ظاهر نگردد و از شفاء كوران و ساير مرضى و همچنين از قبور اولاد ائمه هر ساله كراماتى مشاهده مىشود كه از حد تواتر گذشته است .\r\nو همچنين كراماتيكه از كعبه معظمه كه قبله است در اينشريعت مشاهده ميگردد و از آن جمله آنست كه كبوتر از بام آن عبور نميكند و بر بام آن نمينشيند مگر آنكه مريض باشد پس بجهة استشفاء اندك زمانى بر آن نشسته شفاء يافته ميپرد و از اينجهت هرگز مشاهده نشده است كه بر پردهء كعبه فضله كبوترى افتاده باشد و با اينكه در مكه سباع طيور مانند باز و شاهين بسيار است هرگز جرئت نميكنند كه از كبوترانى كه در فضاى مسجد الحرامند شكار كنند بلكه مكررا مشاهده كرده‌ام كه هرگاه بازى به عقب يكى از كبوتران ميافتاد چون آن كبوتر بفضاء مسجد داخل ميشد آن باز برميگشت قضيه اصحاب فيل و هلاك شدن ايشان بحجارهء سجيل بسبب ابابيل به حد تواتر رسيده است حتى آنكه آن سال را تاريخ قرار داده‌اند و مانند اين قضيه دربارهء بيت المقدس واقع\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nنشده بلكه بارها بدست بخت النصر و غير او خراب شد و مدت طويلى از آن اثرى باقى نبود .\r\nو كفايت مىكند در شرافت اين دين وجود مانند على بن ابيطالب عليه السّلام در ميان و شهرت معجزات باهره و آيات قاهره و فضايل زاهرهء او در اقطار مانند اشتهار آفتابست در وسط السماء و كسى مانند او نيامده است در علم و شجاعت و سخاوت و عبادت و فصاحت و صلابت و متانت و نباهت و خشونت در ذات اللّه و در جمع بين اضداد مثل اينكه چون در محراب بود نهايت خشوع و تذلل مينمود و چون در حروب داخل ميشد از صولت او شيرانرا زهره آب ميگشت .\r\n روز روشن خواجه هر شيرمرد * شام تارى خادم هر پيره‌زن \r\nو بس است در فضل او همين كه فضايل او را دوستان او از ترس پنهان كردند و دشمنان او از حسد كتمان نمودند و مع ذلك بقدرى از فضايل او ظاهر شده است كه خافقين را پر نموده است و همچنين هريك از ائمه يازده‌گانه از اولاد طاهرين آن جناب كه مسلمين و زنادقه و اهل كتاب معترفند بفضل ايشان و هركس كه رجوع نمايد بكتب تواريخ و سيره معتبره خواهد دانست صحت آن را .\r\nو از جمله چيزهائى كه موجب زيادتى شرافت اين دين است آنست كه اعلام نماز ايشان باذانست و در آن اعلان مىشود بذكر اسم خداى تعالى و در آن نام خدا و رسول او بتعظيم برده مىشود و ترغيب مىشود در آن بر نمازى كه اصل و اساس هر شريعت و دينى است و نماز اين دين اكملست از نماز ساير اديان بجهة اشتمال آن بر سجوديكه در آن نهايت خضوعست\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nبراى خداى تعالى و در غير اينشريعت سجود مقرر نبوده است و مقرر شده است در اين دين كه نماز را به جماعت برپا دارند چون در آن تقويت دينست و موجب الفت بين مؤمنين و مشتملست بر تعظيم شعائر اللّه بنحويكه بر هيچ صاحب عقلى مخفى و پوشيده نيست و اگر كسى تأمل نمايد در تشريع حج بيت اللّه و وجوب آن بر صاحبان استطاعت و تدبر نمايد در كيفيت اعمال آن خواهد دانست كه چه مقدار فوايد بزرگ در آنست از تزكيه نفوس و تطهير اموال و نشر احكام دين در بلاد و به ياد آوردن از معاد و احياء شرع و غير اينها از فوايد كه بر صاحبان هوش و ادراك مخفى نخواهد بود .\r\nو اگرچه حكمت بعض از افعال آن پوشيده است بر بيخردان همچنانكه حكمت تحريم خمر مخفى شده است بر بعض احمقان از اهل كتاب و بدينسبب تخطئه كرده است مسلمين را در اجتناب نمودن از آن به گمان اينكه سبب تفريح قلب و موجب لذت روح است غافل شده است اين احمق از اينكه تميز انسان از بهايم و ساير حيوانات نه بسبب لذتهاى جسمانيه و فرح و نشاط است زيرا كه بسا هست كه لذت خر از خوردن و نوشيدن و جماع كردن بيشتر باشد از لذت ناپليون از اين اشياء بلكه امتياز او بسبب قوت عقل و ادراك كليات علوم و متخلق بودن باخلاق حسنه و خالى بودن از اخلاق رذيله است و شبهه نيست در اينكه شرب مسكرات ضعف قلب و موجب كسب اخلاق رذيله و دورى از اكتساب علوم و معارف حقه مىشود و در بين شاربين آن دشمنى ميافكند و موجب كبر و بددلى و كم‌دليست و غيرت و حميت انسانيرا سلب مينمايد از شارب آن و از اينجهتست كه بعض از حكماء فرنگ چون بر مفاسد آن مطلع گشته حكم باجتناب از آن مينمايد چنان كه جمعى از عقلاء ايشان\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nتشريع طلاق را نيكو شمرده و التزام بر ترك آن را چنان كه رسم اهل فرنگست تقبيح نموده .\r\nو جمعى از ايشان ختنه نمودن را نيكو شمرده‌اند و منافع بسيارى براى بدن انسان در آن يافته و ذكر كرده‌اند و فرقهء از ايشان قرانرا ترجمه نموده و بسيارى از احكام آن را در مجالس حكومت و ديوان قضاء خود اجراء مينمايند و در مقام ترافع و فصل خصومات بنا را بر استنطاق شهود و تفريق آنها گذاشته‌اند چنانچه از حضرت امير عليه السّلام وارد شده است و قوانين مشق عسكريهء خود را از نماز ذات الرقاء استنباط نموده‌اند و بسيارى از ايشان احتجاب زنان را از مردان نيكو دانسته چنان كه عقل سليم نيز حكم مينمايد بحسن آن زيرا كه ترك آن سبب هيجان شهوت و بر طرف شدن حيا است از زنان و بسبب آن باب زنا و فحشاء مفتوح مىشود همچنانكه صريح عقل فطرى حاكمست بقبح ارتكاب ملاهى و غناء و قمار و نحو اينها از كارهائى كه موجب دورى از خدا و باز ماندن از تحصيل آخرت و سبب فرورفتن در دنيا مىشود و در همين مقدار كفايتست براى صاحبان هوش و ادراك .\r\nفصل سوم در اثبات باقى بودن اينشرعست تا روز قيامت بدليل عقلى هرچند كه در اثبات آن بخبر متواترى كه وارد شده بر اينكه حلال محمّد صلى اللّه عليه و إله حلالست تا روز قيامت و حرام او حرامست تا روز قيامت كفايت است و بيان آن به چند وجه مىشود .\r\nاول آنكه فرض شود اگر اينشرع تا روز قيامت باقى نماند لامحاله منسوخ خواهد شد و چون نسخ شود پس اگر حكمى براى مكلفين نباشد لازم آيد كه تكليف از بنى آدم مرتفع گردد در دنيا و آن منافى\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nاست با حكم عقل بوجوب تكليف و حسن آن و قبح ترك آن و اگر شرعى ديگر براى ايشان مقرر شود پس بايد آنشرع كاملتر باشد از اين شرع در آنچه غرض از تشريعست زيرا كه نسخ نمودن شريعتى و تشريع نمودن شرعى ديگر ترجيح بدون مرجح است اگر آنشرع ناسخ مساوى باشد با منسوخ و اگر پست‌تر باشد ترجيح مرجوح خواهد بود و هردو قبيحست و در فصل سابق گذشت كه شرعى كاملتر از اين شرع تصور نميشود پس معقول نيست نسخ آن تا روز قيامت .\r\nدوم آنكه اگر اين شريعت منسوخ شود پس لامحاله شرعى ديگر تشريع خواهد شد و محتاج باشد ابلاغ آن ببندگان باينكه پيغمبرى مبعوث شود و با او معجزهء باشد كه تصديق كند او را در ادعاء رسالت و معجزه چنانچه در سابق دانستى امريست كه خارق‌عادت باشد و بر دست مدعى نبوت جارى گردد و رعيت از آوردن مثل آن عاجز باشند و دلالت آن بر صدق مدعى و آورندهء آن شرطست كه اصل دعوى ممكن باشد صدق آن و باطل‌كنندهء از جانب خدا نرسيده باشد كه تكذيب كند مدعى آن را مانند اينكه اگر ادعاء خدائى كند و هزار معجزه اظهار نمايد نتوان او را تصديق نمود چونكه ممكن نيست راستى دعوى او و همچنين است اگر كسى ادعاء نبوت كند و معجزه اظهار نمايد و خدا او را تكذيب كرده باشد پس دراين‌صورت او را نميتوان تصديق نمود بلكه اگر معجزه بياورد بايد حمل بر سحر نمود و در ابطال و تكذيب خدائى فرقى نيست بين اينكه بعد از ادعاء او را تكذيب نمايد يا در سابق تكذيب نموده باشد .\r\nو چون اين مطالب را دانستى پس ميگوئيم كه هركس بعد از محمّد بن عبد اللّه صلى اللّه عليه و إله ادعاء نبوت كند خداوند تكذيب او نموده و دعوى او را\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nباطل فرموده و خبر داده است از كذب او بر زبان پيغمبر صادق امين خود كه فرمود پيغمبرى بعد از من نيست و در قرآن مجيد هم تقرير نموده آن را كه فرموده و خاتم النبيين و باينكلام دانستيم كه هركس بعد از آنحضرت ادعاء نبوت كند دروغگو باشد و اگر خارق‌عادتى هم اظهار نمايد سحر باشد نه معجزه و باينمطلب راه آوردن شريعتى ديگر بسته باشد زيرا كه شريعت بدون نبى نرسد و نبوت منفك از معجزه نشود و چون آوردن معجزه ممكن نباشد پس آمدن نبى و تشريع شرعى ديگر نيز ممكن نباشد و چون زمانى خالى از تكليف نخواهد بود پس لامحاله همين شرع باقى خواهد بود و منسوخ نشود به حكم عقل قطعى و همين است مطلوب .\r\nسوم اينكه بمقتضاى دليل لطف بايد هر پيغمبر سابقى خبر دهد از آمدن پيغمبريكه بعد از او خواهد آمد چونكه سبب مىشود براى نزديك شدن ايشان بطاعت و دورى ايشان از معصيت و فعل لطف واجبست بر خداى تعالى چنانچه در سابق دانستى و سنت الهى در امم سابقه نيز بر اين امر جارى بوده است چنانچه در تورية خبر داده است از آمدن پيغمبرى از برادران بنى اسرائيل يعنى از اولاد اسمعيل و خبر داده است عيسى عليه السّلام از آمدن فارقليطا و آن تفسير شده است بپيغمبر ما و اگر بعد از شريعت ما شريعتى بود و بعد از پيغمبر ما پيغمبرى بود هر آينه خداوند خبر ميداد بآمدن او و پيغمبر ما هم بشارت ميداد امت خود را بآمدن او و ما را امر ميفرمود بايمان به او و تصديق نمودن به او و چون خبرى نرسيده است بلكه بر خلاف آن نص وارد گشته پس ثابت مىشود باقى بودن اينشرع تا روز قيامت و منسوخ نشدن آن در زمان بقاء تكليف و همين است مطلوب\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nفصل چهارم در بيان اين است كه پيغمبر ما اشرفست از تمام انبياء و اكمل و افضلست از تمام ايشان و آن به چند دليل ثابت مىشود .\r\nاول آنكه ما در فصل دوم ثابت نموديم اينكه اين دين اشرفست از تمام اديان و اينكه اينشرع اشرفست از ساير شرايع پس كسى كه حامل آنست و فرستاده شده است بر اينكه آن را ببندگان تعليم نمايد و مردم را بسوى آن ارشاد كند البته اكمل و اشرف خواهد بود چونكه حامل علم اشرف خواهد بود چنانچه در فصل اول دانستى .\r\nدوم اينكه آنحضرت اعلم است از تمام انبياء زيرا كه تمام علوم ايشان در نزد او جمع گشته و علاوه بر علوم ايشان علم به احكام شريعت خود كه مخصوص است بامت او نيز بر آنعلوم اضافه شده و هركس كه اعلمست اشرف خواهد بود زيرا كه شرفى مانند علم نيست .\r\nسوم آنكه آنحضرت بابدان جسمانى خود بمعراج تشريف برد تا بعرش اعلى بلكه بمقام قاب قوسين او ادنى رسيد و اين دليل است بر كمال قرب آن جناب به حضرت احديت بنحويكه هيچ ملك مقربى و نه نبى مرسلى بمقام او نميرسد .\r\nچهارم آنكه مقام وسيلت و شفاعت كبرى مخصوص است به آن حضرت حتى آنكه در روز قيامت جميع پيغمبران نجات خود را جويا شوند و فرياد وانفسى برآورند و آنسرور در غم امت باشد و واامتى گويد .\r\nپنجم آنكه آن جناب مبعوث شده است بر جن و انس بالاتفاق و اين امر براى پيغمبران سابق اتفاقى نيست چونكه به اعتقاد اهل كتاب نبوت موسى عليه السّلام و عيسى عليه السّلام مخصوص بوده ببنى اسرائيل هرچند كه اين اعتقاد صحيح نيست به اعتقاد ما بلكه نبوت پيغمبران اولى العزم عام است\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nبر تمام انس ولى نبوت ايشان بر جن اتفاقى نيست و همين مقدار كافى است در افضل بودن اين دين .\r\nششم آنكه پيغمبر ما آورندهء شريعتيست كه ناسخ جميع شرايعست و چنين كسى افضل است از حامل شريعتى كه منسوخ شده است .\r\nهفتم آنكه پيغمبر ما صاحب معجزه‌ايست كه باقى است تا روز قيامت و آن قرآن مجيد است و هيچيك از پيغمبران سابق چنين معجزه ندارند .\r\nهشتم آنكه آنحضرت فرمود منم سيد اولاد آدم و به اين امر فخر نميكنم و بدليل قطعى ثابت شده است در مبحث نبوت اينكه پيغمبر دروغ نميگويد پس در اين ادعاء نيز صادق خواهد بود و همين مقدمه دليل بر اشرف بودن او از ادلهء عقليه خواهد بود چنانچه مقصود اين سائلست .\r\nفصل پنجم در اينستكه پيغمبر ما خاتم پيغمبرانست و پيغمبرى بعد از او نخواهد بود و بيان آن بدليل عقلى قطعى بر نحويكه راه شبهه در آن نباشد به چند تقرير بيان مىشود .\r\nاول آنكه شريعت او اشرفست از تمام شرايع چنانچه در فصل دوم بيان آن گذشت پس اگر پيغمبريكه به اين شريعت مبعوث شده است خاتم نباشد پس پيغمبريكه بعد از او ميآيد اگر شريعتى بياورد لامحاله شرع او اشرف خواهد بود از اينشرع بمقتضاى ترتيب طبيعى و چون اين لازم باطلست بدليلى كه گذشت پس ملزوم آن نيز باطل خواهد شد و اگر شريعتى نياورد فايدهء در بعث او نخواهد بود مگر حفظ و نگهبانى اينشريعت و اين فايده بوجود اوصياء پيغمبر ما نيز حاصلست و حال اينكه هيچ زمانى خالى نيست از يكى از اوصياء معصومين تا روز قيامت پس بعث\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nپيغمبر ديگر عبث و لغو باشد و صدور آن از خداوند حكيم محالست .\r\nدوم آنكه اينشرع باقى است تا روز قيامت چنانچه در فصل چهارم ثابت نموديم پس حاجتى بپيغمبر ديگر نباشد .\r\nسوم آنكه حامل اينشرع اشرف است از تمام انبياء چنانچه در فصل چهارم گذشت و اگر پيغمبرى بعد از او باشد البته او اشرف خواهد بود بمقتضاى نظم طبيعى و بطلان لازم را ثابت نموديم پس ملزوم آن نيز باطل شود .\r\nچهارم آنكه بعث پيغمبرى بعد از پيغمبر ما ممكن نيست مگر باينكه معجزهء با او باشد يعنى امريكه خارق‌عادت باشد و مطابق باشد با دعوى او و دعوى او هم ممكن باشد و از جانب خدا نرسيده باشد چيزى كه آن را باطل كند و آوردن چنين خارق‌عادتى با اين شرايط ممكن نيست زيرا كه نهايت آنچه كه صادر مىشود از مدعى نبوت آنست كه خارق‌عادت از او ظاهر گردد و آن دلالت بر صدق دعوى او ندارد چونكه خداوند دعوى او را باطل فرموده است بلسان پيغمبر امين صادق خود چون خبر داده است باينكه پيغمبرى نخواهد آمد و خداوند در كلام خود خبر داده است باينكه او خاتم پيغمبرانست و چون راه اثبات نبوت مسدود شد ديگر معقول نيست فرستادن رسول و همين است مطلوب .\r\nپنجم آنكه اگر پيغمبر ما خاتم انبياء نباشد محتاج نخواهد بود بمعجزهء كه باقى بماند تا روز قيامت همچنانكه از براى پيغمبران گذشته چنين معجزه نبود چون خاتم نبودند و چون براى او معجزه‌ايست باقى است تا روز قيامت يعنى قرآن عظيم پس او خاتم باشد .\r\nششم آنكه اگر فرض شود وجود پيغمبرى بعد از پيغمبر ما پس\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nيا اينستكه تكذيب مينمايد پيغمبر ما را يا تصديق مينمايد پس اگر تكذيب كند او را كافر باشد چونكه تكذيب نموده است پيغمبريرا كه پيغمبرى او بمعجزه باقيه ثابت شده است و معقول نيست نبوت كافر و اگر تصديق كند نبوت او را لازم ميآيد كه تناقض گفته باشد در ادعاء نمودن نبوت خود را بعد از او چونكه او خبر داده است باينكه پيغمبرى بعد از او نخواهد بود پس تصديق نمودن او جمع نميشود با ادعاء نبوت .\r\nهفتم آنكه اگر بعد از پيغمبر ما پيغمبرى بود هر آينه پيغمبر ما بشارت ميداد امت خود را بآمدن او چنانچه موسى و عيسى بشارت دادند امت خود را بنبوت پيغمبر ما زيرا كه اين اخبار و بشارت لطف است و مقربست بندگانرا بسوى طاعت و دور مينمايد ايشانرا از معصيت و فعل لطف واجبست بر خدا بدليل حكمت و ترك آن قبيح است و صدور آن از خداوند حكيم محالست و چون لازم آن باطل است باتفاق زيرا كه پيغمبر ما خبر نداده است بآمدن پيغمبرى بعد از او بلكه تصريح نموده است بعدم آن پس ملزوم آنكه آمدن پيغمبرى بعد از او است باطل خواهد بود .\r\nخاتمه در بيان دفع بعض از شبهات است كه شايد كسى از روى جهالت و نادانى بر ادلهء كه ما اقامه نموديم وارد آورد از آن جمله اينكه غرض سائل اقامهء دليل عقلى است بر اينچهار امريكه ذكر شد و اين وجوهى كه بيان نمودى بازگشت اكثر آن بنقل است پس جواب تو مطابق با سؤال نخواهد بود و جوابش در مبحث نبوت گذشت و محصلش آنست كه از اينكه بعض از مقدمات دليل موقوف بر نقل باشد لازم نميآيد كه دليل از عقلى بودن خارج شود زيرا كه دليل عقلى آن دليلى را گويند\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nكه مقدمات آن از بديهيات باشد و افادهء قطع كند و بديهيات را بر شش امر قسمت نموده‌اند و از آن جمله متواتراتست و آن خبريرا گويند كه مخبرين آن در كثرت به حدى باشند كه تواطى ايشان بر كذب محال باشد عادة پس اگر يكى از مقدمات دليل عقلى از اخبار متواتره باشد سبب نميشود براى اينكه دليل از عقلى بودن خارج شود و يكى ديگر مشاهدات است و آن امورى را گويند كه بيكى از خواص ظاهره ادراك شود مثل اينكه استدلال مينمايند بر حدوث عالم باينكه اجزاء آن متغير است و هر متغيرى حادث است و نتيجهء آن چنين مىشود كه عالم حادث است با اينكه ثبوت تغير عالم متوقفست بر احساس اينكه اجزاء عالم جسم است يا از جسمانيات است و حال آنكه احساس از وظيفهء عقل نيست پس ثابت شد كه منتهى شدن يكى از مقدمات دليل عقلى بنقل متواتر ضرر نميرساند بعقلى بودن دليل .\r\nو از جملهء شبهات آنست كه بر فرض ثبوت ختم نبوت پيغمبر شما احتمال بداء در آن ميرود چنانچه مذهب شيعه برآنست پس ثابت نميشود ختم نبوت باخبار نبى و جوابش آنست كه بداء در مذهب شيعه بمعنى ديگر است نه بمعنى كه شما گمان كرده‌ايد كه در هر خبرى جارى باشد و اتفاق شيعه بر آنست كه در مثل چنين مسئله بداء جارى نيست پس احتمال بداء در آن نميرود .\r\nو از آن جمله آنست كه بعضى از ادلهء كه اقامه شده است بر افضليت اين شريعت و استدلال شده است به آن بر خاتميت بيش از اين دلالت ندارد كه رسولى كه صاحب شرع جديد باشد نخواهد آمد و دلالت ندارد بر مبعوث نشدن پيغمبرى كه حافظ اين شرع باشد مانند پيغمبرانيكه\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nدر زمان بين زمان موسى و عيسى از بنى اسرائيل مبعوث شدند به جهت حفظ شريعت موسى با اينكه افضل نبودند از موسى و همچنين پيغمبرانى كه مبعوث شدند بعد از عيسى به جهت حفظ شريعت او مانند حواريين پس چرا جايز نباشد كه بعد از محمّد نيز پيغمبرانى مبعوث شوند براى حفظ شريعت او و افضل نباشد از او پس باشرفيت اينشريعت خاتميت ثابت نشود بلكه بثبوت اشرفيت محمّد نيز خاتم بودن او ثابت نگردد و همچنين ثابت شدن بقاء شريعت او تا روز قيامت دليل بر ختم رسالت به او نشود و جوابش آنست كه مقصود اصلى آنست كه پيغمبرى بعد از پيغمبر ما نخواهد آمد كه صاحب شريعت تازه باشد و شريعت او ناسخ اين شريعت باشد و اين مطلب بادلهء گذشته ثابت شد و اما آمدن پيغمبرى به جهت حفظ اينشريعت پس با وجود ائمه معصومين كه اوصياء آنحضرت هستند در ميان امت او و باقى بودن كتاب خدا كه داراى تمام حوائج است ديگر احتياجى ببعث پيغمبر حافظ نخواهد بود .\r\nاگر بگوئى كه پس چرا در امم سابقه اكتفاء باوصياء نشد و سنت الهى جارى شد بر بعثت انبياء به جهت حفظ شريعت انبيائى كه پيش از ايشان بوده‌اند و در اين امت اكتفاء شده است بنصب اوصياء و فرق اين امت با امتهاى سابقه چيست ؟\r\nپس جوابش آنست كه شايد سر اين امر همان فرق بين خاتم بودن و خاتم نبودن باشد توضيح اينمطلب آنست كه تبليغ احكام الهى ببندگان چه ابتداء و چه از بابت حفظ شرع متوقفست بر دو چيز يكى آنست كه از جانب خدا وحى صادر شود بسوى پيغمبر تا او برساند ببندگان و دوم آنست كه معجزه بر دست رسول جارى شود كه تصديق كند او را در دعوى\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nنبوت و در غير خاتم آن لازم نيست باقى بودن معجزهء او تا روز قيامت بلكه كفايت مىكند اينكه معجزهء او از امور جزئيه باشد كه بعد از موت او بر طرف شود همچنانكه وحى او نيز بر طرف مىشود بموت او چونكه بعد از او پيغمبرى ديگر مبعوث مىشود و بر او وحى نازل ميگردد بهمانشرع يا بشرعى ديگر و براى او هم معجزهء ديگر خواهد بود و اما در خاتم پس لازم است كه معجزه او هميشه باقى باشد چنانچه گذشت پس خداوند معجزهء او را قرآنى قرار داد كه بوحى الهى نازلشده است و در آنست بيان جميع احكام و باقى است تا روز قيامت و در نزد اهلش محفوظ است .\r\nپس از اينجهت حاجت بنزول وحى جديد بر حافظ شرع او نيست تا بسبب آن پيغمبر شود بلكه آنچه كه لازم است همين است كه عالم باشد بكتاب خدا و معصوم باشد از معصيت و خطاء تا آنكه شريعت به او محفوظ ماند و كسانى كه حامل و حافظ اينشريعتند و معصومند ايشان عترت طاهره هستند و از اينجهت حضرت رسول فرمود بامت خود كه در ميان شما گذاشتم دو چيز بزرگرا كه اگر به آنها تمسك جوئيد هرگز گمراه نخواهيد شد و آن دو كتاب خدا و عترت منند كه اهل بيت من باشند و ايندو از يكديگر جدا نميشوند تا آنكه وارد شوند بر من در كنار حوض و بس است در اثبات امامت و وصايت براى ايشان تصريح پيغمبر دربارهء ايشان بوصايت و امامت .\r\nو اما صادر شدن خارق‌عادت از ائمه و از قبور ايشان و اولاد و شيعيان ايشان پس واجب نيست در لازم بودن تصديق ايشان بلكه آن كرامتى است براى اين ذوات طيبه كه خداوند ايشانرا گرامى داشته است به آن حاصل آنكه مقام نبوت در ازمنهء سابق متحد بود با مقام حفظ\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nشرع كه وظيفهء امام است و در يكنفر مجتمع بود چونكه معجزهء پيغمبر سابق باقى نميماند و وحى نازل بر او هم بموت او منقطع مىشود پس لازم بود كه پيغمبرى ديگر مبعوث شود و با او وحى و معجزه باشد و در شريعت ما از يكديگر جدا شدند .\r\nپس نبوت دايمى براى محمّد صلى اللّه عليه و إله مقرر شد و معجزهء باقى تا ابد و كتابى كه بوحى بر آن جناب نازلشد مخصوص بآنحضرت گشت و منصب حفظ شريعت در اوصياء آن جناب مقرر شد تا روز قيامت و ايشان احكام را از كتاب خدا استنباط مينمايند و محتاج نيستند بوحى ابتدائى كه از لوازم نبوتست و شايد در اينحديث نيز اشاره به اين مطلب شده باشد كه فرمود كه من و على يكنور بوديم تا آنكه در صلب عبد المطلب از يكديگر جدا شديم پس پيغمبرى و رسالت در من قرار گرفت و امامت و وصايت در على مقرر شد و هم فرمود بعلى عليه السّلام يا على نسبت تو به من بمنزلهء نسبت هارونست بموسى مگر آنكه پيغمبرى بعد از من نخواهد بود تمام شد آنچه مقصود از جواب بود در رد اينسؤالات .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\nاصل چهارم [ امامت 
  ]\r\n\r\nفصل ششم : در امامت و در آن پنج مبحث و يك فايده است\r\n\r\nمبحث اول در بيان اينكه امامت : رياست عامه‌اى است در امور دين و دنيا\r\nمصنف گويد : و در آن چند مبحث است :\r\nمبحث اول : امامت عبارتست از رياست عامه در امورات دين و دنيا از براى يكى از مردم و اين امامت و نصب آن از جانب خدا واجبست بدليل عقل زيرا كه آن لطفست چونكه ما قطع داريم باينكه اگر بر مردم رئيسى باشد كه ايشانرا راهنمائى كند و مردم فرمانبردار او باشند و داد مظلوم را از ظالم بخواهد و ظالم را از ظلم و ستم كردن بازدارد البته نزديكتر بصلاح و دور تر از فساد خواهند بود و در سابق ذكر شد كه لطف واجبست پس وجود امام بعد از پيغمبر ثابت باشد .\r\nشارح گويد : اين بحث از توابع نبوت و فروع آنست و امامت رياست عامه و ولايت مطلقه است بر تمام خلق در امور دين و دنيا كه از براى شخصى از افراد انسانى ثابت شده باشد و هر تعريفى مشتمل است بر جنسيكه شامل افراد است و فصلى كه مانع از دخول اغيار است پس رياست بمنزلهء جنس است كه تمام اقسام رياسات و ولايات را شامل مىشود\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nاز جزئيات و كليات مانند ولايت قاضيان و نائبان و چون آن را مقيد نمود بر اينكه بر عامه خلق باشد پس ولايت نواب امام و قضاة خارج شد چونكه اينها رياست بر امام و قاضى ديگر و نايب و مجتهد ديگر ندارند و اينكه فرمود در دين و در دنيا براى بيان اينستكه همچنانكه رياست در دين براى امام ثابتست كه اصلاح امور دينيهء ايشان متوقف بر وجود امامست همچنان او را رياست در امور دنيويه نيز هست زيرا كه اصلاح امور معاد و معاش ايشان هردو با امام است و او بمنزلهء شخص نبيست .\r\nو اينكه فرمود از براى يكنفر از مردم پس اشاره به دو امر است :\r\nيكى اينكه مستحق اين رياست بايد شخص معين و معلومى باشد و معهود باشد يعنى از جانب خدا استحقاق آن را يافته باشد و خدا و رسول او را نصب فرموده باشند از براى اين رياست عامه نه آنكه هركه باشد سزاوار اين رياست خواهد بود بلكه بايد اسم او در دفتر قضا ثبت باشد .\r\nدوم اينكه جايز نيست كه مستحق اينرياست در هر زمانى زياده بر يكنفر باشد و بعضى در تعريف امامت زياد كرده‌اند اينرا كه رياست او اصلى باشد تا خارج شود كسى كه ولايت عامه از جانب امام به او تفويض شده و حق آنست كه محتاج به اين قيد نيست زيرا كه چنين كسى بقيد عامه بيرون رفته است چونكه رياست بر امام ندارد پس رياست او عام نباشد ولى چون اين تعريف شامل پيغمبر نيز مىشود پس محتاجست باينكه قيدى ديگر بر آن اضافه نمود تا منحصر شود در امام مثل اينكه بگوئيم كه رياست او به نيابت رسول باشد يا بگوئيم كه بواسطهء بشر باشد تا آنكه شامل پيغمبر نشود .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمترجم گويد : كه ظاهر اينستكه محتاج به اين قيد نباشد زيرا كه اطلاق امام بر رسول نيز مىشود يعنى امامت با نبوت در يكنفر ممكن است جمع‌شدنش چنانچه در قضيهء ابراهيم عليه السّلام است كه خدا ميفرمايد به او  ( ( إِنِّي جاعِلُكَ لِلنَّاسِ إِماماً ) )  يعنى من قرار داده‌ام ترا امام براى مردم ولى ملازمه از طرف امام نيست كه هر امامى منصب نبوت هم داشته باشد پس باعتبار رياست عامهء امام باشد و چون خصايص و صفات نبوت در او نيست از اينجهت نبى نباشد .\r\nشارح گويد : چون اينمطالب را دانستى پس بدانكه مردم اختلاف نموده‌اند در اينكه نصب امام واجب است بر خدا يا نه پس خوارج قائل شده‌اند بعدم وجوب آن مطلقا و اشاعره قائل بوجوب آن شده‌اند و دليل آن را منحصر در اخبار دانسته‌اند و معتزله قائل بوجوب آن شده‌اند به حكم عقل و طايفهء اماميه آن را بدليل عقلى و نقلى واجب دانند بر خدا و همين است قول حق و دليل بر حقيقت اين قول آنست كه نصب امام لطفست مانند نبوت و هر لطفى واجب است بر خداى تعالى پس نتيجه دهد كه امامت واجب است بر خدا اما وجوب لطف بر خدا پس در سابق معلوم شد .\r\nو اما لطف بودن نصب امام پس به جهت اينستكه لطف چنانچه ذكر شد آنچيزيست كه نزديك كند بنده را بسوى طاعت و دور نمايد او را از معصيت و اينمعنى در امامت موجود است بيان آن اينكه كسى كه از حالات اهل زمان مطلع باشد و قواعد سياست و تدبير امور خلق را بتجربت فهميده باشد بالبداهة ميداند كه اگر از براى مردم رئيسى باشد راهنما كه در ميان ايشان باشد و مردم مطيع و منقاد او باشند و او ستمكارانرا از ستم بازدارد و گردنكشانرا از گردنكشى نگاه دارد و داد مظلومان را از\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nظالمان بستاند و با وجود اينها مردم را مجبور كند بر عمل نمودن بر طبق قوانين عقليه و بجا آوردن وظايف دينيه و منع نمايد ايشانرا از كارهاى فاسديكه سبب اختلال نظم امور معاش ايشان مىشود و از قبايحى كه موجب و بال و هلاك در معاد ايشان ميگردد بنحويكه هركسى بترسد از مؤاخذه بر اعمال شنيعه و بدين‌سبب اقدام ننمايد بر آنها البته در اين صورت نزديكتر بصلاح و دور تر از فساد خواهند بود مانند سلاطين و حكام كه غالب مردم از ترس و مؤاخذهء ايشان مرتكب بسيارى از قبايح كه موجب اختلال در نظم معاش نوعست نميشوند مانند دزدى و خونريزى و اذيت بر يكديگر و نهب اموال و هتك اعراض و غرض ما از لطف جز اين نيست يعنى پس ثابت شد لطف بودن وجود امام .\r\nو بايد دانست كه هر دليلى كه دلالت دارد بر وجود نصب نبى دلالت نيز دارد بر وجوب نصب امام زيرا كه امامت خلافت و جانشينى نبى است و فرقى كه هست اينست كه نبى وحى الهى به او ميرسد بدون واسطهء بشر و امام وحى ميرسد به او بواسطهء پيغمبر و همچنانكه بعث نبى بر خداى تعالى واجبست بمقتضاى حكمت همچنين نصب امام هم بمقتضاى حكمت واجب باشد .\r\nو اما كسانى كه نصب امام را بر خلق واجب ميدانند گفته‌اند كه واجب است بر مردم اينكه رئيسى براى خود قرار دهند تا اينكه ضررها را از ايشان دفع كند و دفع ضرر از خود واجبست پس نصب رئيس واجب باشد .\r\nو جوابش آنست كه ما نزاعى نداريم در اينكه وجود امام دفع ضرر مىكند و نه در اينكه دفع ضرر واجبست بلكه نزاع در اينستكه اختيار\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nنصب او به خود مردم واگذاشته شده يا بايد از جانب خدا باشد چونكه غرض از وجود او دفع ضرر است و اگر تفويض بخلق شود در ميان ايشان اختلاف واقع گردد و هر گروهى ميل بامامت كسى كنند و هركس امامت را براى خود خواهد و هواخواهان بر او مجتمع شوند و اين اختلاف سبب فساد و هرج‌ومرج گردد و ضرر آن زياده شود از عدم امام و ايضا در امام شرطست كه معصوم باشد و نص صريح از رسول بامامت او رسيده باشد و همين دو شرط دفع مىكند سخنان مخالفين را .\r\n\r\nمبحث دوم در بيان وجوب عصمت امام ( ع )\r\nمصنف گويد : مبحث دوم واجب است اينكه امام معصوم باشد و اگرنه تسلسل لازم آيد زيرا كه غرض از نصب امام يكى منع كردن ظالمست از ظلم و داد مظلوم گرفتن است از ظالم و اگر جايز شد كه امام معصوم نباشد شايد خودش ظلم كند آنگاه محتاج باشد بامامى كه او را منع كند از ظلم و داد مظلوم را از او بگيرد و شايد آن امام نيز ظلم كند پس بر او نيز امامى لازم است و همچنين در آن امام و بعد از او پس تسلسل لازم آيد و آن محالست و دليل ديگر آنكه اگر امام معصوم نباشد ممكنست كه معصيتى از او صادر شود دراينصورت اگر واجب باشد نهى كردن او را از آن منكر پس از براى او وقعى باقى نماند در دلها و از اعتبار بيفتد در نزد مردم و ديگر كسى اطاعت نكند او را و فايدهء نصب او بر طرف شود و اگر واجب نباشد انكار بر او و نهى او از معصيت لازم آيد كه امر بمعروف و نهى از منكر واجب نباشد و آن محالست و دليل ديگر اينكه امام حافظ شرعست پس ناچار بايد معصوم باشد تا شرع از زيادتى و نقصان ايمن\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nباشد دليل ديگر آيهء شريفه است كه خدا ميفرمايد :  ( ( لا يَنالُ عَهْدِي الظَّالِمِينَ ) )  يعنى عهد من نميرسد ستمكارانرا .\r\nشارح گويد : چون مصنف ثابت نمود وجوب نصب امام را شروع نمود در بيان صفاتى كه شرطست وجود آنها در امام كه اگر آنصفات در شخص جمع نباشد صحيح نخواهد بود امامت او و از جملهء آن شروط عصمتست و معنى آن را در نبوت دانستى و اختلاف شده است در شرط بودن عصمت در امام پس طايفهء حقهء اماميه اثنى عشريه و فرقه اسمعيليه شرط دانسته‌اند و باقى طوايف آن را شرط نميدانند و مصنف براى اثبات مذهب حق به چند دليل استدلال فرمود .\r\nاول اينكه اگر عصمت شرط نباشد در امام لازم آيد تسلسل يعنى وجود امامهاى بينهايت در هر زمانى و چون تسلسل باطل و محالست پس ملزوم آن نيز باطل خواهد بود اما بطلان لازم كه تسلسل باشد پس در مبحث توحيد گذشت و اما بيان ملازمه پس به جهت آنكه در سابق بيان نموديم كه آنچه سبب احتياج بامامست اينستكه ستمكارانرا از ستم باز دارد و داد مظلوم را بگيرد و مردم را وادار بر آنچه صلاح ايشان در آنست و بازدارد ايشانرا از آنچه كه موجب فساد حال ايشانست پس اگر معصوم نباشد و حالش چون ديگران باشد محتاج خواهد بود بامامى ديگر تا او را از خطا بازدارد و نقل كلام ميكنيم در آن امام ديگر پس اگر او نيز معصوم نباشد محتاج به امام ديگر باشد و همچنين تا بحديكه نهايتى براى آن نباشد و آن باطلست .\r\nدوم آنكه اگر امام معصوم نباشد ممكن است صدور معصيت از او و دراين‌صورت اگر معصيتى صادر شود پس فايدهء نصب امام منتفى\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nشود و يا اينست كه امر بمعروف و نهى از منكر از وجوب بيفتد و اين هردو باطلست پس ملزوم آن‌كه عدم عصمت امام است نيز باطل شود بيان ملازمه اينكه اگر از امام معصيتى صادر شد پس يا واجبست انكار نمودن بر او و منع كردن او را از اين معصيت و يا آنكه واجب نخواهد بود پس اگر واجب باشد انكار بر او لازم آيد كه محلش از دلها ساقط شود و وقعى براى او باقى نماند و بعد از اينكه امركننده بود مأمور واقع شود و پس از اينكه خود ديگرانرا نهى ميكرد ديگران او را نهى كنند و دراينصورت خود او محتاجتر باشد باماميكه او را منع كند از معصيت و با وجود اين ديگر فايدهء كه مطلوبست در نصب امام يعنى بزرگ شدن محل او در دلها و رام گشتن خلق براى امرونهى او منتفى گردد و اگر واجب نباشد منع او از معصيت لازم آيد كه امر بمعروف و نهى از منكر واجب نباشد و آن باطلست اجماعا .\r\nسوم آنكه امام حافظ شرعست و هركس كه حافظ شرعست بايد معصوم باشد از خطاء اما حافظ شرع بودنش به جهت اينستكه حافظ شرع يا كتاب است و يا اخباريكه به حد تواتر رسيده و يا اجماعست و يا اصل برائتست يا قياس است يا خبر واحد يا استصحابست و طرق حفظ شرع بعد از امام منحصر است در اين امور و هيچيك از اينها صلاحيت ندارند براى حفظ شرع بالاستقلال اما حافظ بودن كتاب و سنت متواتره پس به جهت آنست كه تمام جزئيات احكاميرا كه محل احتياج مردم است دارا نيستند با اينكه خداوند تعالى در هر قضيه و واقعهء حكمى مقرر فرموده كه واجبست تحصيل آن .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nو اما حافظ بودن اجماع پس از دو راهست :\r\nيكى آنكه اجماع در بسيارى از احكام واقع نيست با آنكه در هر واقعه حكمى مقرر گشته .\r\nدوم آنكه اگر معصوم در ميان اهل اجماع داخل نباشد اجماع ايشان حجت نخواهد بود زيرا كه چون بر هريك از افراد اهل اجماع خطاء جايز باشد بر تمام نيز جايز باشد پس قول ايشان حجت نباشد و اثبات حكم شرعى نتوان نمود به آن و اگر در ميان ايشان معصومى باشد پس همان قول معصوم حجت است نه اجماع خداوند تعالى در آيهء شريفه اشاره فرموده است بجواز خطاء امت كه فرموده  ( ( أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ ) )  يعنى آيا اگر محمّد صلى اللّه عليه و إله بميرد يا كشته شود مرتد خواهيد شد و بكفر اصلى خود باز خواهيد گشت خداوند به اين آيه انكار فرموده است بر امت و خبر داده است از مرتد شدن ايشان بعد از رسول خدا چنانچه در خبر است كه تمام مردم مرتد شدند بعد از پيغمبر مگر سه نفر و هيچ معصيتى بدتر از كفر نيست و چون ممكن باشد اجتماع ايشان بر كفر پس اجماع ايشان بىوجود معصوم چه فايده خواهد داشت و رسولخدا صلى اللّه عليه و إله فرمود ( ( الا لا ترجعوا بعدى كفارا ) ) يعنى آگاه ميكنيم شما را و نهى مينمايم شما را از اينكه بعد از من كافر شويد يعنى مرتد نشويد و بكفر قديمى خود برنگرديد و نهى كردن خدا و رسول امت را از ارتداد كشف از امكان آن مىكند زيرا كه نهى نمودن از چيزى كه ممكن نيست وقوع آن مانند نهى كردن كسى را كه پروبال ندارد از پريدن قبيح است عقلا و صدور آن از حكيم محالست .\r\nمترجم گويد : اگر كسى بگويد كه در خبر است كه حضرت رسول\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nصلى اللّه عليه و إله فرمود ( ( لا تجتمع امتى على الخطاء ) ) يعنى امت من مجتمع نميشوند بر خطا و چون چنين باشد پس اگر امت اجتماع نمودند بر امرى لامحاله بر صواب باشند پس اتفاق ايشان حجت خواهد بود .\r\nپس جوابش اينست كه اولا معلوم نيست كه اينخبر صحيح باشد چون در رواة آن ضعفاء و غير موثقين بسيار است پس اصل صدور آن از حضرت رسول صلى اللّه عليه و إله معلوم نيست و ثانيا بر فرض تسليم صحت خبر معلوم نيست كه كلمهء لا كه در خبر است بمعنى نفى باشد كه اخبار است بلكه احتمال ميرود كه بمعنى نهى باشد يعنى نبايد امت من اجتماع نمايند بر خطاء و حالش حال خبر سابق مىشود كه امت را نهى فرمود از مرتد شدن و ثالثا بر فرض اينكه كلمه لا بمعنى نفى باشد باز هم دلالت ندارد بر مقصود ايشان زيرا كه اگر تمام افراد امت اتفاق نمايند بر امرى دراينصورت البته معصوم نيز در ميان ايشان داخل خواهد بود و اگر داخل نباشد اجماع محقق نشود و خبر دال بر عدم خطا اجماع نيست بلكه بس است در خطا نبودن آن وجود معصوم در ميان ايشان و بنابراين باز حجيت اجماع از جهت دخول معصوم خواهد .\r\nشارح گويد : و اما حافظ نبودن اصل برائت پس به جهت آنست كه اكثر احكام شرعيه به آن برداشته مىشود زيرا كه معنى اصل برائت آنست كه هركس كه شك كند در حكم موضوعى بنا را بر عدم گذارد و بنابراين پس اگر شك كند در حكم چيزى كه آيا واجبست يا نه پس بمقتضاى اصل برائت خواهند گفت كه اصل برائت ذمه است از وجوب آن و اگر شك در حرمت آن كند بنا را بر عدم گذارد و باين‌سبب اكثر احكام برداشته خواهد شد .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nو اما حافظ نبودن خبر واحد و قياس و استحسان پس به جهت آنست كه از هيچكدام از اين سه طريق غير از مظنه حاصل نشود و هيچيك افادهء علم نكنند و ظن هم كفايت از حق نميكند و به راه حق نميرساند چنانچه خداوند فرموده  ( ( إِنَّ الظَّنَّ لا يُغْنِي مِنَ الْحَقِّ شَيْئاً ) )  خصوصا قياس كه در شرع منع شده است از عمل كردن به آن و بادله ثابت شده است حرمت عمل به آن زيرا كه مبناى شرع اسلام گاهى بر اختلاف حكمست در موضوعات متفقه مانند روزهء آخر رمضان و اول شوال كه با اينكه هردو روزه هستند و بين اين دو روزه فاصلهء نيست اول واجب گشته و دوم حرام شده و گاهست كه به عكس مىشود و در موضوعات مختلفه احكام متفقه مىشود مانند قتل خطاء و ظهار كه در هردو بيك نحو كفاره وارد شده و علاوه‌براين حكم ببريدن دست دزد فرموده در مال كم مانند ربع دينار ولى در كسى كه مال بسيارى غصب كند اين حكم وارد نشده و كسى كه نسبت زنا دهد بمؤمنى از او چهار شاهد خواسته است و اگر اقامهء شهود نكند حكم به جلد او يعنى زدن هشتاد تازيانه نموده ولى كسى را كه كافر شود چنين حكمى دربارهء او نفرموده .\r\nو تمام اين اختلافات منافات دارد با عمل بقياس زيرا كه قياس آنست كه حكم جزئى را بار كنند بر جزئى ديگر از جهت علتى كه مشترك است در بين هردو و از رسولخدا صلى اللّه عليه و إله روايت شده است كه فرمود امت من پارهء از زمان را عمل بكتاب خدا خواهند نمود و پارهء را عمل بسنت مينمايند و پارهء را عمل بقياس خواهند كرد و چون عمل بقياس كنند گمراه خواهند شد و ديگرانرا هم گمراه مينمايند .\r\nپس حافظى نماند براى شرع جز امام و همين است مطلوب ما و\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nخداوند تعالى نيز اشاره فرموده است به آن در كلام خود  ( ( وَ لَوْ رَدُّوهُ إِلَى الرَّسُولِ وَ إِلى أُولِي الْأَمْرِ مِنْهُمْ لَعَلِمَهُ الَّذِينَ يَسْتَنْبِطُونَهُ مِنْهُمْ ) )  حاصل معنى آيهء شريفه آنكه اگر مراجعه نمايند در مواردى كه جاهلند به حكم آن بسوى رسول و صاحبان امر از مؤمنين هر آينه خواهند دانست حكم آن را كسانى كه استنباط و استخراج مينمايند حكم آن را از قرآن .\r\nمترجم گويد : كه از حضرت صادق عليه السّلام و حضرت رضا عليه السّلام روايت شده است كه فرمودند آنها از ائمه معصومين از آل محمّد صلى اللّه عليه و إله هستند كه استنباط مينمايند از قرآن و ميدانند حلال و حرام را و آنها هستند حجت خدا بر خلق پس ثابت و معلوم شد كه حافظ شرع امام است .\r\nشارح گويد : و اما دوم كه حافظ شرع بايد معصوم باشد پس به جهت آنست كه اگر معصوم نباشد مأمون نخواهد بود از زياد و كم كردن و تغيير و تبديل نمودن در دين مبين و چنين كسى را متابعت و پيروى نتوان نمود .\r\nدليل چهارم آنكه غيرمعصوم ظالم و ستمكار است و هيچ ستمكارى اهليت و صلاحيت ندارد براى امامت پس هيچ غيرمعصومى صلاحيت و قابليت امامت نخواهد داشت اما اينكه هركسيكه معصوم نيست ظالم است پس به جهت آنست كه ظالم كسى را گويند كه از جادهء حق تعدى كند و ستم كند بر نفس خود و يا بر غير خود بسبب مخالفت نمودن احكام الهى و قرار دادن احكام را در غير محلى كه خداوند قرار داده است و كسى كه معصوم نيست ممكن است خطاء او و صدور ظلم از او اگرچه بر نفس خودش باشد و اما اينكه هيچ ظالمى صلاحيت ندارد براى امامت پس\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nبه جهت فرمايش خداى تعالى است كه در كلام مجيد خود فرموده  ( ( لا يَنالُ عَهْدِي الظَّالِمِينَ ) )  يعنى نميرسد عهد من ستمكارانرا و مراد بعهد در آيه عهد امامت است به جهت دلالت صدر آيه در آن‌كه خداى تعالى خطاب فرمود بابراهيم عليه السّلام كه من ترا امام قرار دادم براى مردم و اين كرامت بعد از آن بود كه او را نبى و خليل قرار داده بود پس ابراهيم عليه السّلام درخواست كرد از خدا كه از ذريهء او نيز امام قرار دهد به جهت شرافت و بزرگى منصب امامت پس اين آيه نازل شد و به اين آيه باطل نمود امامت هر ظالمى را تا روز قيامت و قرار گرفت در برگزيدگان خدا .\r\n\r\nمبحث سوم در بيان اينكه بايد بامامت امام ( ع ) تصريح شود\r\nمصنف گويد : واجب است كه بر امام نص وارد شده باشد يعنى خدا و رسول او تصريح نموده باشند بامامت او و او را معين كرده باشند براى امامت زيرا كه عصمت از امور باطنى است كه مطلع نميشود بر آن مگر خدا كه عالمست بر اسرار و بواطن مردم پس ناچار است از اينكه بشناساند كسى را كه دانسته است عصمت او را يا اينكه معجزهء بر دست او ظاهر سازد كه دلالت نمايد بر صحت ادعاء او .\r\nشارح گويد : اينكلام اشاره به راه شناختن امام و اجتماع مسلمين است بر اينكه هركس را كه خدا و رسول او يا امام سابق معين نمايند براى امامت و صريحا بيان كنند شخص او را باسم و رسم او امام خواهد بود و نزاعى كه هست در اينست كه آيا راهى ديگر هست براى تعيين امام يا نه .\r\nپس اماميه گفته‌اند كه راه منحصر است در نص زيرا كه ما بيان\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nنموديم شرط بودن عصمت را در امام و عصمت امريست پنهانى كه مطلع نميشود بر آن مگر كسى كه مطلع و عالمست بر آشكار و پنهان بندگان و آن خداوند عالمست و دراينصورت كسى نميداند كه عصمت در كدام شخص موجود است مگر ببيان خداوند تعالى كه عالمست بر هر امر نهانى و بيان الهى بيكى از دو چيز متحقق مىشود يكى آنكه پيغمبر خود را خبر دهد از آن و او خبر دهد ما را باخبار او معين نمايد امام را و ديگر آنكه اظهار معجزه نمايد بر دست او كه شهادت دهد بر صدق او در ادعاء امامت .\r\nو اهل سنت گويند كه هر كسى را كه امت قابل دانند براى امامت و با او بيعت كنند و غالب شود بشوكت خود بر بلاد اسلام و امام باشد .\r\nزيديه گويند كه هركس از اولاد فاطمه عالم و زاهد باشد و خروج نمايد با شمشير و ادعاء امامت كند او امام باشد و حق غير اين دو قول است به دو دليل :\r\nاول اينكه امامت خلافت است از جانب خدا و رسول پس متحقق نشود مگر بقول خدا و رسول .\r\nدوم اينكه اگر متوقف باشد اثبات امامت بر بيعت و ادعاء امامت البته منجر بفساد و فتنه خواهد زيرا كه محتملست كه هر طايفه با شخصى بيعت كنند يا هر فاطمى عالمى ادعاء امامت كند آنگاه در بين ايشان جنگ و جدال واقع شود و هريك خود را امام داند و خواهد بيت المال را به تصرف خود درآورد و سبب وقوع فتنه و فساد در اسلام شود پس ثابت شد كه بايد امام منصوب از جانب خدا باشد .\r\n\r\nمبحث چهارم در بيان اينكه امام ( ع ) بايد افضل رعيت باشد\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nمصنف گويد : مبحث چهارم اينكه واجبست كه امام افضل باشد از تمام رعيت به همان دليلى كه در وجوب افضليت نبى ذكر شد .\r\nشارح گويد : واجب است كه امام افضل باشد از اهل زمان خودش زيرا كه او پيشواى كلست پس در بين مردم كسى باشد كه افضل از او باشد لازم ميآيد تقدم مفضول بر فاضل و آن قبيح است عقلا و سمعا ببيانى كه در مبحث نبوت گذشت .\r\n\r\nمبحث پنجم در بيان امامت حضرت على و اولاد گراميش عليهم السلام و در آن سه مقصد است\r\n\r\nمقصد اول در بيان اينكه امام بعد از رسول خدا ( ص ) حضرت على است\r\nمصنف گويد : مبحث پنجم امام بعد از رسولخدا صلى اللّه عليه و إله على بن ابيطالب است به چند دليل يكى ورود نص متواتر است از پيغمبر خدا ( ص ) بر امامت او و ديگر آنكه او افضلست از ساير امت بصريح آيهء شريفهء  ( ( وَ أَنْفُسَنا وَ أَنْفُسَكُمْ ) )  و كسى كه مساويست با افضل البته افضل خواهد بود و ديگر آنكه رسولخدا صلى اللّه عليه و إله محتاج بود ببودن او در مباهلة و ديگر آنكه امام بايد معصوم باشد و از كسانى كه ادعاء امامت براى ايشان شده است غير از على عليه السّلام معصوم نبود اجماعا پس همان او امام خواهد بود و ديگر آنكه او اعلم بود از اهل زمان خود چونكه اصحاب در تمام وقايع رجوع به او ميكردند و او رجوع بهيچكدام نكرده و ديگر فرمايش رسولخداست كه فرمود عالمتر شما به احكام قضا و حكومت در ميان خلق على است و حاكم قاضى بايد عالم باشد به احكام قضا و ديگر\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nآنكه او زاهدتر بود از ديگرى و زهد او به حدى رسيد كه دنيا را سه مرتبه طلاق داد .\r\nشارح گويد : چون مصنف فارغ شد از بيان شرايط امامت شروع نمود در تعيين امام و مردم اختلاف كرده‌اند در آن پس طايفهء بر آن رفتند كه امام بعد از رسولخدا صلى اللّه عليه و إله عباس بن عبد المطلب عموى آنجنابست و اينكه امامت به ارث به او رسيده است و جمهور مسلمين گفتند كه ابو بكر پسر ابى قحافه است چون مردم او را براى خود بامامت اختيار كردند و اعتقاد فرقهء حقهء شيعه بر آنست كه امام بعد از رسولخدا صلى اللّه عليه و إله على بن ابيطالب است بنص خدا و رسول و قول حق و همين است و مصنف بر حقيقت اين قول چند دليل اقامه نمود .\r\nاول روايتى است كه از طرف شيعه بتواتر رسيده است بنحويكه افادهء علم قطعى مينمايد و آن فرمايش پيغمبر است در حق امير المؤمنين عليه السّلام كه فرمود باصحاب خود كه سلام كنيد بر او اول بامير بودن بر مؤمنين اينكه بگويند السلام عليك يا امير المؤمنين و همچنين فرمود به او ( ( انت الخليفة من بعدى ) ) يعنى توئى خليفهء بعد از من و غير از اين از الفاظى كه بالصراحة دلالت دارد بر امامت او پس او امام خواهد بود و همين است مطلوب ما .\r\nدليل دوم آنكه على افضل است از تمام مردم بعد از رسولخدا صلى اللّه عليه و إله پس او امام خواهد بود و اگرنه لازم آيد تقديم مفضول بر فاضل و آن قبيح است اما اينكه او افضل است از تمام مردم پس از دو راه است :\r\nيكى آنكه او مساويست با رسولخدا و رسولخدا افضل است از تمام مردم و مساوى او نيز افضل باشد اما مساوى بودن آن جناب با رسول\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nخدا پس دلالت دارد بر آن قول خداى تعالى در آيهء مباهله  وَ أَنْفُسَنا وَ أَنْفُسَكُمْ  و روايت صحيح وارد شده است بر اينكه مراد بانفسنا در آيه امير المؤمنين است و شكى نيست در اينكه مراد از انفسنا نه اينستكه نفس على عليه السّلام با نفس پيغمبر متحد و يكيست زيرا كه اتحاد باطلست چنان كه در مبحث توحيد دانستى بلكه مراد اينستكه على مثل و مانند پيغمبر و مساوى با او است چنان كه ميگويند زيد شير است يعنى مانند شير است در شجاعت و چون مساوى باشد با رسولخدا صلى اللّه عليه و إله افضل نيز باشد از تمام مردم و همين است مطلوب ما .\r\nراه دوم اينكه پيغمبر صلى اللّه عليه و إله محتاجشد بوجود على در مباهله و نفرين كردن و ناچار بود از اينكه او را شريك كند با خود در دعاء كردن بامر خدا و هيچيك از اصحاب و خويشان خود را حاضر نفرمود و محتاج بدعاى ايشان هم نبود و كسى كه مثل رسولخدا صلى اللّه عليه و إله محتاج بدعاء او باشد خصوصا در چنين واقعهء بزرگى كه اساس نبوت بر آن گذاشته شده و اثبات نبوت بر آن متوقف بود البته افضل باشد از ديگران .\r\nدليل سوم اينكه امام بايد معصوم باشد و هيچكس از آنهائيكه ادعاء امامت براى آنها شده است جز على عليه السّلام معصوم نبودند پس هيچ كس غير از او امام نباشد اما وجوب عصمت امام پس بيان آن در سابق گذشت و اما اينكه غير از او كسى معصوم نبود پس بجهة آنست كه اجماع امت است كه عباس و ابو بكر هيچكدام معصوم نبودند پس معصوم منحصر باشد در على عليه السّلام پس هم او امام باشد زيرا كه اگر او امام نباشد پس يا بايد بگوئيم كه يكى از عباس يا ابو بكر معصوم بودند پس خرق اجماع لازم آيد و يا آنكه زمان را خالى دانيم از وجود امام معصوم اين هردو لازم باطل\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nاست .\r\nدليل چهارم اينكه على اعلمست از تمام مردم بعد از رسولخدا پس بايد او امام باشد اما اعلم بودن او از تمام مردم پس از چند راهست :\r\nاول آنكه قوهء حدس او در شدت به نحوى بود كه در ظاهر هر امرى چون نظر ميفرمود به باطن آن پى ميبرد و تيزهوش بود و بسيار حريص بود در آموختن علوم و از زمان طفوليت در خدمت و ملازمت حضرت رسول كه عقل كل و كامل على الاطلاق بعد از خداى تعالى بود بسر برد و آنحضرت او را بسيار دوست ميداشت و حريص بود در تعليم و آموختن او هر قسم از علوم را و چون چنين معلم كامل دوستى دست دهد و چنين متعلم قابل با استعدادى البته بعد از چنين معلم چنين شاگرد اعلم خواهد بود از تمام خلق و اين امرى است واضح و آشكار .\r\nراه دوم اينكه بزرگان اصحاب حضرت رسول و تابعين اصحاب كه درك نمودن صحبت ايشانرا در هر واقعهء بزرگى كه براى ايشان رو ميداد و در آن فروميماندند رجوع بآنجناب مينمودند و عمل بفرمايش آنحضرت ميكردند و از رأى و اجتهاد خود دست برميداشتند و موارد آن زياده از حد احصاء است و در كتب تواريخ و سير ثبت است .\r\nراه سيم آنكه علماء و فضلاء در هر فنى و علمى رجوع و بازگشت ايشان بآنجنابست و هر علم و فنى مأخذش از آنمعدن علوم الهيست از آن جمله علوم تفسيرند و همگى اين علم را از ابن عباس اخذ كرده‌اند و او يكى از شاگردان حضرت امير المؤمنين است كه علم تفسير را از آن حضرت آموخت حتى آنكه ابن عباس گفت كه آنحضرت شرح فرمود از براى من در حرف باء بسم اللّه الرحمن الرحيم از اول شب تا آخر شب\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nو علماء كلام نيز علمشان منتهى بآنجناب مىشود زيرا كه معتزله مرجعشان ابو على جبائى است و علم او منتهى مىشود بابى هاشم پسر محمّد بن الحنفيه و او شاگرد پدرش محمّد است و محمّد در نزد پدر بزرگوارش تلمذ نمود و كسب علوم از آنحضرت كرد و اما اشاعره پس مرجع ايشان ابو الحسن اشعرى است و او شاگرد ابو على جبائيست كه رئيس معتزله است و اما طايفهء اماميه پس رجوع ايشان بآنحضرت واضح و ظاهر است .\r\nو اگر چيزى در دست نبود از افادات آنحضرت مگر كلام حكمت نظامش در نهج البلاغه كه در آن بيان فرموده است مباحث الهيه را در توحيد و قضاوقدر و كيفيت سلوك و مراتب و درجات معرفتهاى منسوب به حق و قاعده‌هاى خطابيه و قوانين فصاحت و بلاغت و ديگر مطالب از قواعد فنون و علوم را هر آينه كفايت مينمود براى عبرت گرفتن و عبرت بود براى كسى كه تفكر نمايد در شئونات و مراتب علم آنحضرت .\r\nو اما علماء فقه و فقهاء كه عالمند به احكام شرعيه پس مشهور و واضح است رجوع رؤسا مجتهدين از تمام فرقه‌ها بآنحضرت يا بشاگردان آنحضرت و يا به اولاد امجاد آن جناب كه از آباء كرام خود اخذ علوم نموده‌اند مثلا علماء حنفى مرجعشان ابو حنيفه نعمان كوفى است و او بنابر قول عامه در نزد حضرت صادق عليه السّلام تلمذ نمود و محمّد بن ادريس شافعى كه رئيس شافعيان است شاگرد محمّد بن الحسن شيبانيست و او شاگرد ابو حنيفه است و احمد بن حنبل از تلامذهء حضرت موسى بن جعفر بوده و مالك كه رئيس مالكيانست علمش منتهى مىشود بابن عباس و تلمذ او در نزد آنحضرت مسلمست و همچنين ساير علوم منتهى بآنحضرت مىشود .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nو فتواهاى عجيبهء آنحضرت مشهور و در مواضع خود مذكور است از آن جمله آنست كه شخصى بندهء خود را غل نموده قسم ياد كرد كه آن قيد را از پاى او نگشايد مگر اينكه هموزن آنقيد نقره تصدق كند پس حل اين مشكل را از حلال المشاكل خواستند آنحضرت امر فرمود تا ظرف آبى حاضر نموده پاى غلام را با آن قيد در آب گذاشته حد آب را نشان كردند آنگاه قيد را از آب دور كرده امر فرمود تا برادهء آهن در آب ريختند تا آب بلند شد و به حد اول رسيد پس فرمود به صاحب غلام كه هموزن اين برادهء آهن نقره تصدق كن .\r\nو ديگر آنكه دو نفر حاضر شدند به خدمت آنحضرت پس يكى عرض كرد كه بمرافقت اين شخص براهى ميرفتيم و مرا پنج قرص نان بود و او را سه قرص پس شخصى بر ما وارد شد و آن هشت قرص نان را ما هر سه نفر خورديم و آنشخص هشت درهم بما داده برفت اكنون سه درهم از آن را به صاحب سه قرص مىدهم راضى نميشود و نصف را ميخواهد حضرت امر باصلاح فرمودند صاحب سه قرص قبول ننمود مگر آنكه حكم به حق شود پس حضرت فرمودند اگر چنين است كه راضى نميشوى مگر به حق پس يكدرهم از آن تست و هفت درهم براى كسى كه صاحب پنج قرصه است چون سبب را پرسيدند فرمود كه هشت قرص نان بيست و چهار ثلث است و چون بر سه نفر قسمت شود هريك هشت ثلث رسد پس صاحب سه قرص كه داراى نه ثلث است هشت ثلث نان خود را خورده است و يكثلث ديگر را آنشخص سوم خورده است پس مستحق يكدرهم باشد و صاحب پنج قرص صاحب پانزده ثلث است هشت ثلث آن را خود خورده و هفت ثلث ديگر را آنشخص سوم خورده پس مستحق هفت درهم\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nباشد و همچنين قضاياى ديگر كه در كتب و تواريخ و سير مذكور است .\r\nراه چهارم بر اعلم بودن آنحضرت فرمايش حضرت رسول است كه در حق آن جناب فرمود ( ( اقضاكم على ) ) يعنى حاكمتر و عالمتر برفع خصومات در بين شما عليست و معلوم است كه قضاوت نميتوان كرد مگر بدارا بودن علوم بسيار كه از جملهء آنها دانستن تمام مسائل ابواب فقه است پس على عليه السّلام كه از هركس نيكوتر قضاوت داند و نمايد اعلم باشد از همه كس و او را احاطه باشد بر تمام علوم .\r\nراه پنجم بر اثبات اعلميت آنحضرت فرمايش خود آنسرور است كه فرمود اگر مسند رياست براى من گسترده شود و حكومت مطلقه به من مفوض گردد هر آينه حكم كنم در ميان اهل تورية بتورية ايشان و در ميان اهل انجيل بانجيل ايشان و در ميان اهل زبور بزبور ايشان و در ميان اهل فرقان بفرقان ايشان قسم به خدا كه نيست آيهء از آيات كه نازلشده باشد در شب يا در روز در زمين صاف يا در كوهستان مگر اينكه من داناترم از تمام خلق باينكه در شأن كه نازل شده و براى چه نازل شده و اين فرمايشات دلالت دارد بر احاطه آن جناب بر تمام علوم الهى و چون آن حضرت معصوم است پس فرمايشات او صدق و حجت باشد چون ثابت شد اعلميت او پس معين شود امامت او و همين است مطلوب ما .\r\nدليل پنجم بر امامت آن جناب آنست كه آنسرور زاهدتر بود بعد از پيغمبر از تمام خلق و ابدا علاقه و دلبستگى به دنيا نداشت پس او امام باشد زيرا كه هركس زاهدتر است او افضلست اما اينكه آنحضرت زاهدتر است از تمام خلق پس بس است در اثبات آن فرمايشات آنحضرت و كلمات حكمت نظام او در زهد و مواعظ و اوامر و نواهى و روگردانيدن از دنيا و\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nآثار كلام شريفش هم در خود آن جناب ظاهر و آشكار بود تا آنكه دنيا را سه طلاق داد و از تمام لذايذ دنيويه از خوراك و پوشاك اعراض فرمود و كسى ياد ندارد گرفتارى او را در امور دنيويه حتى آنكه انبان نان خود را مهر مينمود و چون از سبب سؤال كردند فرمود ميترسم كه يكى از اولاد من نان خورشى در آن داخل كنند بس است در زهد آنسرور اينكه قوت سه روز خود و عيال خود را بمسكين و يتيم و اسير داد تا آنكه در اينباب سورهء هل اتى نازل شد كه دلالت دارد بر افضليت آن جناب بر ديگران و دلالت دارد بر عصمت آنحضرت .\r\n\r\nمقصد دوم در بيان برخى از دلائلى كه بر امامت حضرت على ( ع ) دلالت دارد\r\nمصنف گويد : و ادله بر امامت آنحضرت از بسيارى زياده بر آن است كه بتوان احصاء نمود .\r\nشارح گويد : دلايل بر امامت حضرت امير المؤمنين زياده بر آنست كه به حد احصاء توان آورد و بس است در بسيارى آن‌كه مصنف در مبحث امامت كتابى تصنيف نموده و آن را كتاب الفين ناميده و در آن دو هزار دليل بر اثبات امامت آنحضرت اقامه نموده و در اينفن جماعتى از علماء مصنفات بسيارى تصنيف نموده‌اند كه احصاء نتوان نمود و ما در اين رساله شمهء از آن ادله را بيان مينمائيم و برخى از فضايل آن جناب را براى تيمن و تبرك مذكور ميداريم و بذكر چند دليل اكتفاء مينمائيم .\r\nاول قول خداى تعالى است  ( ( إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ ) )  محصل مضمون\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nآيه آنكه اينست و جز اين نيست كه ولى بشما و اولى به تصرف بر شما خدا است و رسول او و كسانى كه ايمان آورده‌اند آنكسانى كه نماز را برپا ميدارند و انفاق مينمايند در حال نماز و استدلال به اين آيه بر امامت آن حضرت متوقف بر بيان چند مقدمه است .\r\nاول اينكه كلمهء انما در آيه براى افادهء حصر است چنانچه اهل لغت بيان نموده‌اند و شاعر عرب در مقام فخريه گفته است :\r\n انا الذاد الحامى الذمار و انما * يدافع عن احسابهم انا او مثلى \r\nيعنى منم كسى كه دفع‌كننده است دشمنان را و حفظ و حمايت‌كننده است آنچه را كه بر مرد لازم است حفظ و حمايت و آن اينست و جز اين نيست كه مدافعه مينمايد از حسبهاى خود من يا كسى كه مانند من است يعنى اين صفت منحصر است در من و در كسى كه مانند منست در مردانگى و اگر كلمهء انما افادهء حصر نميكرد اينمفاخرت و فخريه تمام نبود .\r\nمقدمه دوم اينكه ولى در آيه يا بمعنى اولى بتصرفست و يا بمعنى ناصر است و هرچند كه براى ولى معانى ديگر نيز هست ولى هيچيك از اينها نميشود كه در اينجا مراد باشد زيرا كه از جملهء معانى آن دوستست و همسايه و نزديك و مدبر و خونخواه و جانشين و رفيق و وارث و مالك و هم قسم و آقا و پسر عم و عاقبت امر و عقب هرچيز و پيشروى هر چيز و آزادكنندهء بنده اينست تمامى معانى مولى و پرواضحست كه هيچيك از اينها مناسبت با مقام ندارد و بعضى هم كه اندك مناسبتى دارد مرجعش يكى از دو معنى اولست و بمعنى ناصر نيز نتوان بود زيرا كه يارى مؤمنين منحصر نيست در كسى كه در اين آيه توصيف شده است بلكه تمام مؤمنين ناصر و ياور\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nيكديگرند چنانچه خداوند ميفرمايد  ( ( وَ الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ ) )  مؤمنين و مؤمنات بعض از ايشان ياور بعض ديگرند و چون بمعنى ناصر نيز نتوان باشد معين شد كه بمعنى اولى بتصرفست و استعمال ولى در اولى به تصرف بسيار است چنانچه گويند وليعهد و ولىدم و ولى من لاولى له و امثال اينها .\r\nمقدمه سوم اينكه اين آيات خطاب بمؤمنين است زيرا كه آيهء قبل از آن اين آيه است   ( ( يا أَيُّهَا الَّذِينَ آمَنُوا مَنْ يَرْتَدَّ مِنْكُمْ عَنْ دِينِهِ فَسَوْفَ يَأْتِي اللَّهُ بِقَوْمٍ يُحِبُّهُمْ وَ يُحِبُّونَهُ أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ يُجاهِدُونَ فِي سَبِيلِ اللَّهِ وَ لا يَخافُونَ لَوْمَةَ لائِمٍ ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ واسِعٌ عَلِيمٌ إِنَّما وَلِيُّكُمُ اللَّهُ   الآية ) ) محصل مضمون آيه ايكسانيكه ايمان آورده‌ايد اگر كسى از شما از دين خود برگردد پس زود است كه خداوند برانگيزاند قوميرا كه دوست دارد خدا ايشانرا و دوست دارند ايشان خدا را تواضع كنند براى مؤمنين و تكبر كنند بر كافرين و در راه خدا جهاد كنند و از ملامت و سرزنش ملامت‌كننده‌گان نترسند و اين صفت فضيلتى است كه خداوند بهركس خواسته باشد ميدهد و رحمت خدا واسع است و خدا دانا است باستحقاق هركس اينست و جز اين نيست كه اولى به تصرف در شما خدا است تا آخر آيه پس مراد بلفظ كم در آيه مؤمنين هستند .\r\nمقدمه چهارم اينكه مراد به  الَّذِينَ آمَنُوا  در اين آيه كه بعد از ذكر خدا و رسول ذكر شده است بعض از مؤمنينند به دو دليل :\r\nاول آنكه اگر مراد تمام مؤمنين باشند لازم آيد كه هريك از افراد مؤمنين ولى بر نفس خود باشند و اولى به تصرف باشند در نفس خود\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nو اين باطلست زيرا كه خدا و رسول او اولى به تصرف هستند بدليل آيه  ( ( النَّبِيُّ أَوْلى بِالْمُؤْمِنِينَ مِنْ أَنْفُسِهِمْ ) )  و آيهء  ( ( وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ ) )  و چون ممكن نباشد ارادهء تمام مومنين از آن پس بعض مراد باشد .\r\nدليل دوم آنكه خداوند اين مومنين را توصيف فرموده است بصفتى كه در تمام ايشان موجود نيست بلكه در بعض از ايشان موجود است و آن انفاق نمودن در حال ركوع است چونكه جملهء  وَ هُمْ راكِعُونَ  حالست براى فاعل در  وَ يُؤْتُونَ الزَّكاةَ  پس معنى آيه چنين مىشود كه زكات دادن در حال ركوع يكى از صفات كسانى است كه اولى به تصرف هستند و معلوم است كه اين صفت در تمام مومنين نبوده است .\r\nمقدمه پنجم آنكه مراد از اين بعض مومنين حضرت امير المومنين است به تنهائى و اين آيه در شأن آنحضرت نازل شده است به جهت اينكه روايات صحيحه از طرف خاصه و عامه وارد شده است و اكثر مفسرين عامه و تمام مفسرين خاصه اتفاق نموده‌اند بر اينكه آنحضرت در نماز بود پس سائلى سئوال نمود و از مردم چيزى طلبيد و آنحضرت در حال ركوع بود و چون آن سائل نزديك آنحضرت رسيد انگشت مبارك را بجانب او دراز فرمود و انگشتريرا كه قيمت آن معادل بود با خراج ملك شام به او عطا فرمود و چون ثابت شد كه آنحضرت اولى به تصرف در ما است از نفسهاى ما پس معين است كه هم آنحضرت امام است زيرا كه معنى امام جز اولى به تصرف نيست .\r\nدليل دوم از ادله بر امامت آنحضرت حديث غدير خم است كه بطرق متواتره روايت شده است و تفصيل آن بر نحو اجمال آنست كه حضرت رسول صلى اللّه عليه و إله زمانيكه از حجة الوداع معاودت فرمود چون\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nبه محلى كه معروفست بغدير خم وارد شدند وقت ظهر بود پس امر فرمود مردم را به منزل كردن در آنمكان و جهازهاى شتران را بر روى يكديگر گذاشته مانند منبرى ساختند و آنحضرت بر آن منبر تشريف‌فرما شده خطبهء انشاء فرمود آنگاه امير المؤمنين على عليه السّلام را حاضر نموده و دست آن جناب را گرفته او را بر سر دست بلند فرمود بحديكه زير بغلهاى آنحضرت نمودار گشت پس فرمود ايمردم آيا من اولى به تصرف نيستم در شما از نفسهاى شما تمام گفتند بلى يا رسول اللّه فرمود پس بدانيد هركس كه من مولاى اويم و اولى بتصرفم در او پس اينك على مولاى او است و اولى بتصرفست در نفس او از خود او خداوندا دوست دار هركس كه على را دوست دارد و دشمن دار هركس كه عليرا دشمن دارد و يارى نما هركس كه على را يارى نمايد و مخذول نما هركس كه على را مخذول نمايد و حق را با على بگردان بهرطرف كه على رو آورد و اين دعا را مكرر ميفرمود .\r\nو مراد بمولى در اينخبر همانمعنى اولى بتصرفست زيرا كه اول خبر دلالت بر آن دارد كه فرمود آيا من اولى به تصرف نيستم در شما و در آيهء شريفه نيز مولى بمعنى اولى وارد شده است آنجا كه ميفرمايد در شأن كفار  ( ( مَأْواكُمُ النَّارُ هِيَ مَوْلاكُمْ ) )  محل قرار شما آتش است و آن اولى است بشما بلكه غير اينمعنى صحيح نيست در اين محل مانند همسايه و آزادكننده و همقسم و پسر عم و محالست كه مانند حضرت در چنين وقتى كه گرمى هوا بسبب تابش آفتاب بنهايت رسيده در بيابان بىآب و آبادى حضرت امر فرمايد مردم را به منزل كردن و آنهائيرا كه پيش رفتند برگرداند و صبر نمايد تا كسانى كه عقب ماندند ملحق شوند آنگاه بر منبر تشريف\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nبرد و بعد از خطبهء طولانى و تهديد مردم از مخالفت امر خدا و رسول و ترغيب ايشان باطاعت اوامر الهى اين سؤال را از ايشان بنمايد و از ايشان اقرار بگيرد بر اولى به تصرف بودن خود و دست على را گرفته او را بلند كند بنحويكه تمام مردم او را ببينند آنگاه بفرمايد ايمردم بدانيد كه هركس را كه من همسايهء اويم على نيز همسايهء او است يا هركسرا كه من آزاد كرده‌ام على نيز آزاد كرده است يا هركس كه من پسر عم اويم على نيز پسر عم او است و يا هركس كه من ياور اويم على نيز ياور او است و غير از اين از معانى مولى چنانچه گذشت و به اين نيز اكتفا نكند بلكه خدا را هم بر اداء اين رسالت شاهد بگيرد و واضح است كه اين فعل اگر از عاقلى صادر شود او را نسبت بجنون و سفاهت دهند و از مانند حضرت خاتم المرسلين كه تمام اقوال و افعال او بامر خدا و وحى او است محال باشد پس منحصر شده معنى آن در اولى به تصرف و چون ثابت شد اولى به تصرف بودن او در نفس ما از خود ما پس هم او امام باشد و مطلوب ما ثابت شود .\r\nدليل سوم خبريست كه بطرق متواتره وارد شده است كه حضرت رسول فرمود بعلى عليه السّلام ( ( انت منى بمنزلة هارون من موسى الا انه لا نبى بعدى ) ) يعنى منزلهء تو نسبت به من مانند منزلهء هارون است نسبت بموسى عليه السّلام مگر در نبوت كه بعد از من پيغمبرى نيست و حضرت رسول تمام مراتب هارون را كه نسبت بموسى داشت براى آن جناب ثابت فرمود و از آن جمله نبوترا مستثنى فرمود و از جملهء منزلهء هارون از موسى اين بود كه هارون خليفهء موسى بود اگرچه قبل از موسى وفات نمود و على بعد از رسولخدا صلى اللّه عليه و إله مدتى در دار دنيا زندگانى فرمود پس خليفهء آنحضرت\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nباشد زيرا كه خبرى بر عزل آن جناب از خلافت وارد نشده است و مقتضى براى زوال خلافت از او نبوده .\r\nدليل چهارم آيهء شريفه است  ( ( يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ ) )  ايكسانيكه ايمان آورده‌ايد اطاعت نمائيد خدا و رسول را و كسى را كه بر شما امارت دارد از مومنين و ممكن نيست كه مراد از اولى الامر امرائى باشند كه جايز است صدور خطاء از ايشان و معصوم نيستند زيرا كه اگر مطلق امرا مراد باشد لازم ميآيد امر باطاعت كسى كه جايز است صدور خطاء از او و دراينصورت اگر خطائى صادر شود از او مثل اينكه امر كند بقتل مومن بيگناهى بايد واجب باشد اطاعت او و بقتل رسانيدن آن بيگناه و حال آنكه حرمت قتل مومن بيگناه بادله اربعه ثابت شده است و امر به آن قبيحست و صدور قبيح از خداوند محال است .\r\nپس ثابت شد كه مراد از اولى الامر امرائى هستند كه عصمت ايشان ثابت شده است و صدور خطاء از ايشان جايز نيست و ايشان على بن ابى طالب عليه السّلام و اولاد معصومين او ميباشند زيرا كه كسى ادعاء عصمت براى غير ايشان ننموده پس ثابت شد مراد از اولى الامر در اين آيه كه امر باطاعت ايشان شده على عليه السّلام و اولاد معصومين او هستند پس ايشان امام ميباشند و همين است مطلوب ما .\r\nو از جملهء آياتيكه دلالت دارد بر امامت آنحضرت و اولاد معصومين او اين آيه است كه ميفرمايد  ( ( يا أَيُّهَا الَّذِينَ آمَنُوا اتَّقُوا اللَّهَ وَ كُونُوا مَعَ الصَّادِقِينَ ) )  ايكسانيكه ايمان آورده‌ايد از خداوند بپرهيزيد و پيروى نمائيد صادقان و راست‌گويان را و مراد از صادقين در اين آيه حضرت\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nامير المومنين است و اولاد او بتقريبى كه در آيهء پيش ذكر شد كه مراد از صادقين كسانى هستند كه عصمت ايشان بدليل ثابت شده است و اگر غير از ايشان مراد باشد لازم ميآيد وجوب متابعت فاعل معصيت و وجوب پيروى او در آنمعصيت و اين محالست .\r\nو ايضا خداوند در آيهء ديگر بيان فرموده صفت صادقين و متقين را بقول خود  ( ( لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَ الْمَغْرِبِ وَ لكِنَّ الْبِرَّ مَنْ آمَنَ بِاللَّهِ وَ الْيَوْمِ الْآخِرِ وَ الْمَلائِكَةِ وَ الْكِتابِ وَ النَّبِيِّينَ وَ آتَى الْمالَ عَلى حُبِّهِ ذَوِي الْقُرْبى وَ الْيَتامى وَ الْمَساكِينَ وَ ابْنَ السَّبِيلِ وَ السَّائِلِينَ وَ فِي الرِّقابِ وَ أَقامَ الصَّلاةَ وَ آتَى الزَّكاةَ وَ الْمُوفُونَ بِعَهْدِهِمْ إِذا عاهَدُوا وَ الصَّابِرِينَ فِي الْبَأْساءِ وَ الضَّرَّاءِ وَ حِينَ الْبَأْسِ أُولئِكَ الَّذِينَ صَدَقُوا وَ أُولئِكَ هُمُ الْمُتَّقُونَ ) )  محصل مضمون آيه اينكه نيكى نه آنست كه كسى روى خود را به طرف مشرق و يا مغرب كند بلكه نيكى آنست كه كسى ايمان آورد به خدا و بروز جزا و بملائكه و كتاب خدا و پيغمبران و مال خود را با كمال احتياج به آن يا در راه محبت خدا انفاق كند بر خويشان و يتيمان و فقيران و ابن السبيل و سائلين و در بنده آزاد كردن نماز را برپا دارد و زكات مال خود را بدهد و كسانى كه چون عهدى كنند وفاء نمايند بعهد خود و صبر كنند بر دست‌تنگى و سختى و بر اذيتها و ثابت‌قدم باشند در حال جهاد ايشانند كسانى كه راستگويند و ايشانند پرهيزكاران .\r\nپس خداوند منحصر فرمود صفت صدق و راستگوئيرا در كسانى كه داراى اين اوصاف و خصال باشند و وجود اين صفات در امير المومنين منكر ندارد و متفق‌عليه بين خاصه و عامه است كه آنحضرت اول كسى است كه ايمان آورد به خدا و رسول بلكه در تمام عمر خود از ابتداء طفوليت\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nتا آخر عمر طرفة العينى غير خدا را عبادت ننمود و مال خود را در راه خدا انفاق نمود بحديكه سورهء هل اتى در شأن او نازل شده و هزار بندهء از كد يمين خود آزاد نمود و هرشبى هزار ركعت نماز ميكرد و صبر او بر دست تنگى و زهد او در دنيا ضرب‌المثل است و اذيتهائيكه او كشيد از مردم چه در زمان حيوة رسولخدا صلى اللّه عليه و إله و چه بعد از رحلت آنحضرت بر هيچكس مخفى و پوشيده نيست و هرگز از جنگ و جهاد فرار نكرد و هيچوقت تخلف از وعد و عهد خود نكرد تا آنكه آيهء  ( ( مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ ) )  در شأن او نازل شد و چون اين اوصاف در آن جناب بر نحو اكمل جمع باشد و شريكى نداشته باشد از كسانى كه ادعاء امامت بر آنها شده است پس هم خود او امام باشد و همين است مطلوب ما .\r\nدليل پنجم آنست كه آنحضرت ادعاء امامت فرمود و معجزه نيز بر دست او ظاهر شد و هركس كه ادعاء امامت كند و معجزه بر دست او جارى شود امام باشد اما ادعاء امامت او پس ظاهر است و حكايت فرمايشات آنحضرت و شكايت او از دست خصماء و خصومت او با مدعيان در كتب سير و تواريخ مشهور است على آنكه چون ديد كه كسى يارى نميكند او را در خانه نشست و مشغول بجمع‌آورى قرآن شد و چون او را به جهت بيعت طلبيدند امتناع فرمود تا آنكه در خانهء او را آتش زدند و او را بجبر و قهر بيرون كشيدند و بس است در اثبات اين مدعا خطبهء شقشقيه كه منتسب است بآنجناب و در نهج البلاغه مذكور است .\r\nو اما ظهور معجزه بر دست آنحضرت پس زياده از آنست كه اين رساله گنجايش داشته باشد مانند كندن دروازهء خيبر و مكالمه نمودن با اژدها بر منبر كوفه و برداشتن سنگ بزرگى كه بر سر چاهى افتاده بود و\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nتمام لشگر از برداشتن آن عاجز شدند و آن جناب بنفس نفيس خود به تنهائى آن را برداشته چند قدم دور انداخت و برگشتن قرص آفتاب براى آن حضرت به جهت اداء نماز در وقت فضيلت آن و غير اينها از معجزاتيكه احصاء آن نتوان نمود و اما اينكه هركس كه ادعاء امامت كند و معجزه بر دست او ظاهر شود امام خواهد بود پس دليلش چنانست كه در مبحث نبوت گذشت .\r\nدليل ششم آنكه از يكى از دو امر خالى نيست يا اينست كه رسول خدا صلى اللّه عليه و إله تصريح فرمود بامارت كسى و نصب خليفه نمود براى خود در امت يا نه نميتوان گفت كه نصب امام نفرمود و خليفه معين ننمود به دو دليل :\r\nاول آنكه نصب امام واجب است چون سبب تكميل دين و تعيين حافظ آنست پس اگر كوتاهى نمايد در آن لازم آيد كه كوتاهى در واجب نموده باشد .\r\nدليل دوم آنكه دلسوزى و مهربانى حضرت دربارهء مكلفين و رعايت مصلحت ايشان به نحوى بود كه تمام جزئيات احكام وسائل لازمه را بايشان تعليم فرمود حتى آنكه آداب بيت الخلاء رفتن و احكام جنابت و نحو آن را به جهت ايشان بيان فرمود با اينكه مصلحت آنها را چون مقابل مصلحت نصب امام بگذارند ابدا طرف نسبت نيستند و مانند نسبت عدم بوجود باشد پس چنين پيغمبر رؤف و معصومى محالست كه براى امت معين ننمايد كسى را كه در وقايع رجوع به او نمايند و اگر رخنهء در امور دينيه يا دنيويهء ايشان واقع شود سد آن بنمايد و ايشانرا با يكديگر الفت دهد و جمع‌آورى نمايد .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nپس باينمقدمات واجب باشد نصب امام و تصريح نمودن بر شخص او باسم و رسم بنحويكه محل شبهه باقى نماند براى احدى و اين نص براى كسى ادعاء نشده است جز براى على عليه السّلام و ابى بكر باجماع امت پس يكچيز باقى ماند و آن اينستكه نص بر على شده است و حضرت رسول صلى اللّه عليه و إله او را معين فرموده است براى خلافت و امامت يا ابو بكر را براى اين امر مقرر فرموده است و چون بادله ثابت شده است كه نص بر ابى بكر وارد نگشته و او منصوب نشده است براى امامت پس متعين است كه هم على منصوب باشد براى آن و منصوص‌عليه باشد براى امامت و خلافت .\r\nاما ادلهء كه دلالت دارد بر منصوب نبودن ابو بكر به جهت امامت پس چند دليل است :\r\nاول آنكه اگر نصى بر امامت و خلافت او وارد شده بود تخلف از آن حرام و بتأخير انداختن امر امامت را تا اينكه بيعت كنند با او و او را نصب كنند براى خلافت معصيت باشد و در سابق ثابت نموديم كه صدور معصيت منافيست با امامت و امام بايد معصوم باشد .\r\nدوم اينكه اگر رسول او را معين فرموده بود براى اين منصب و نصى از جانب خدا و رسول وارد شده بود در حق او هر آينه به آن متمسك ميشد در زمان بيعت يا پيش از آن و آن را دليل بر استحقاق خود قرار ميداد زيرا كه با وجود نص صريح ديگر احتياجى باعتذار ببعضى از اعذار واهيه نبود مانند عذر بخبر الائمه من قريش و نحو آن و چون خود او ادعاء نص ننموده پس معلوم مىشود كه نصى وارد نشده بوده است در حق او .\r\nسوم آنكه اگر نصى از جانب خدا و رسول دربارهء خلافت او وارد\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nشده بود پس طلب كردن او فسخ خلافت را و گفتن ( ( اقيلونى فلست بخيركم و على فيكم ) ) دست از خلافت من برداريد زيرا كه من بهتر از شما نيستم و حال آنكه على در ميان شما است اين استقاله و طلب فسخ از اعظم معاصيست زيرا كه آن رد بر خدا و رسول او است چونكه كاريرا كه خدا و رسول خواسته‌اند و صلاح دانسته‌اند براى امت رد كردن آن كفر است و منافات آن با منصب امامت واضحست .\r\nچهارم آنكه اگر واقعا نصى دربارهء او وارد شده بود نبايد در وقت مردن شك كند در اينكه امامت حق او بوده است يا نه و چون خبر صحيح وارد است باينكه در وقت مردن گفت ايكاش سئوال ميكردم از رسولخدا صلى اللّه عليه و إله كه آيا براى انصار در امر خلافت نصيبى هست يا نه پس اينكلام او صريحست در اينكه نصى بر او وارد نبوده است .\r\nپنجم آنكه اگر رسولخدا صلى اللّه عليه و إله او را معين فرموده بود براى خلافت امر نميفرمود او را بيرون رفتن با لشگرى كه اسامة بن زيد را بر ايشان امير كرده بود با نهى اكيد از تخلف از آن لشگر و لعن نمودن كسى را كه تخلف كند از آن با اينكه آنحضرت مريض بود و ميفرمود كه اجل من نزديك شده عنقريب از ميان شما ميروم چونكه جبرئيل در هر سال يك مرتبه قرآنرا بر من عرضه ميداشت و امسال دو نوبت آن را بر من عرضه داشت پس با وجود اينحال اگر ابو بكر را براى خلافت معين فرموده بود امر نميفرمود او را ببيرون رفتن از مدينه و دور شدن از آن جناب با اينكه معلوم است كه در چنين وقتى بايد خليفه حاضر باشد كه اگر اتفاقى بيفتد او متصدى امر خلافت بشود و چون ثابت شده است كه آنحضرت امر فرمود كه تمام لشگر را ببيرون رفتن از مدينه و لعنت نمود بر كسانى كه\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nتخلف كنند از آن لشگر و هم ثابت شده است كه چون ابو بكر بعد از از عيادت آنحضرت مراجعت كرد بمدينه آن حضرت متغير شده انكار فرمود بر او و مجددا امر اكيد فرمود بر خروج او ساير لشگر پس ثابت شد كه او منصوص و منصوب نبوده است براى خلافت و اگرنه امر بخروج او صادر نميشد .\r\nششم آنكه هيچيك از كسانى كه ادعاء خلافت براى ايشان شده است جز على عليه السّلام صلاحيت براى امامت و خلافت نداشتند پس هم خود آنحضرت امام باشد و دليل بر اينكه جز على كسى اهليت و صلاحيت براى امامت نداشته آنست كه تمام ايشان ظالم بودند چون در اول عمر سالها عبادت اصنام مينمودند و مشرك به خدا بودند و ظالم سزاوار امامت نباشد بدليل آيهء شريفه  ( ( لا يَنالُ عَهْدِي الظَّالِمِينَ ) )  و چون ثابت شد كه ديگران اهليت و قابليت براى امامت نداشته‌اند و هم ثابت شد وجوب نصب امام پس ثابت شد نص بر على عليه السّلام و امامت و خلافت آن جناب بعد از رسول - خدا صلى اللّه عليه و إله و همين است مطلوب ما .\r\n\r\nمقصد سوم در بيان نامهاى ائمه‌ى معصومين عليهم السلام بعد از حضرت على عليه السلام\r\nمصنف گويد : و امام بعد از على عليه السّلام پسر بزرگ آنحضرت حسن بن على است و بعد از آن جناب پسر ديگر آنحضرت حسين بن على است و بعد از آنسرور پسرش على بن الحسين است و بعد از او پسرش محمّد بن على الباقر است و بعد از او پسرش جعفر بن محمّد الصادقست و بعد از او پسرش موسى بن الجعفر الكاظمست و بعد از او پسرش على بن موسى الرضا است\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nو بعد از او پسرش محمّد بن على التقى است و بعد از او پسرش على بن محمّد النقى است و بعد از او پسرش حسن بن على العسكريست و بعد از او پسرش صاحب الزمان است صلوات اللّه عليهم اجمعين و امامت تمام اين ائمه بسبب نص صريحى است كه از هر امام پيش بر امامت امام بعد وارد شده است و بادله و براهينى كه در سابق ذكر شد امامت ايشان نيز ثابت مىشود .\r\nشارح گويد : چون مصنف فارغ شد از اثبات امامت امير المؤمنين على بن ابيطالب عليه السّلام شروع نمود در اقامهء ادله بر اثبات امامت ائمه كه بعد از آن جناب قائم هستند و دليل بر امامت ايشان چند امر است :\r\nاول خبريست كه از حضرت رسول صلى اللّه عليه و إله وارد شده است كه به حضرت امام حسين عليه السّلام فرمود كه اين پسر من حسين امام است و پسر امام و برادر امام و پدر امامهاى نه‌گانه است كه نهم آنها قائم آنها و افضل آنها است .\r\nو از آن جمله روايت جابر بن عبد اللّه انصاريست كه گفت چون آيهء شريفه  ( ( يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ ) )  نازل شد عرض كردم يا رسول اللّه خدا را شناختيم پس اطاعت كرديم او را و ترا شناختيم پس اطاعت كرديم ترا پس اولى الامر كيست كه خدا ما را امر فرموده است باطاعت آنها آنحضرت فرمود آنها خليفه‌هاى منند و اولياء امرند بعد از من اول آنها برادر من على است و بعد از او حسن فرزند او است پس حسين پس على بن الحسين پس محمّد بن على و زود باشد كه درك كنى او را اى جابر پس چون درك خدمتش نمودى او را از من سلام برسان پس جعفر بن محمّد پس موسى بن جعفر پس على بن موسى الرضا پس محمّد بن على پس على بن محمّد پس حسن بن على پس محمّد بن الحسن\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nكه پر مىكند زمين را از عدل‌وداد چنان كه پر شده از ظلم و ستم .\r\nو از آن جمله خبريست كه از حضرت رسول روايت شده است كه فرمود بدرستيكه خداى تعالى برگزيده از روزها جمعه را و از ماهها ماه رمضان را و از شبها شب قدر را و برگزيده از ميانهء مردم پيغمبران را و از ميانهء پيغمبران مرسلين را و مرا اختيار فرمود از ميانه آنها و برگزيد از كسان من على عليه السّلام را و برگزيد از كسان على حسن و حسين را و برگزيد از كسان حسين عليه السّلام اوصياء را و آنها نه نفرند كه بسبب آنها دين اسلام محفوظ ميماند از تحريف گمراهان و به خود بستن باطل‌كاران و تأويل نمودن نادانان .\r\nدليل دوم اخبار متواتريست كه وارد شده است بر اينكه هريك از ائمه سابق نص نموده‌اند بر امامت امام بعد از خود و اين گونه اخبار بسيار است بنحويكه احصاء آن نتوان نمود از بسيارى آن و طايفهء اماميه ايدهم اللّه بتواتر آن را نقل نموده‌اند با وجود اختلاف در طبقات ايشان .\r\nدليل سوم آنست كه امام بايد معصوم باشد و هيچكس غير از اين ائمه طاهرين معصوم نبوده‌اند پس هيچكس غير از ايشان امام نباشد اما وجوب عصمت امام پس بيان آن در سابق گذشت و اما معصوم نبودن غير از ايشان پس ثابتست بدليل اجماع بر اينكه ادعاء عصمت نشده است مگر در آن بزرگواران در زمان هريك از ايشان پس هم ايشان امامان بر خلق باشند و اما بيان معين بودن امامت در كسى كه ادعاء عصمت براى او شده است پس بنحويست كه در سابق گذشت .\r\nدليل چهارم آنكه اين بزرگواران افضل بوده‌اند از هركسى از\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nاهل زمان خودشان و اينمطلب در كتب سير و تواريخ معلوم است پس ايشان امامان بر خلق باشند و گرنه تقديم مفضول بر فاضل لازم آيد و آن قبيح است چنان كه گذشت .\r\nدليل پنجم اينك هريك از ايشان دعوى امامت فرموده و معجزه هم بر دست مباركشان جارى شد پس امام باشند و راه اين استدلال نيز در سابق بيان شد و معجزاتيكه از ائمه طاهرين سلام اللّه عليهم اجمعين بظهور رسيده است علماء اماميه در كتب خود ثبت و ضبط نموده‌اند و بر تو باد بكتاب خرايج الجرايح كه از مؤلفات قطب راونديست و غير آن كتبى كه در اين فن نوشته شده .\r\n\r\nفائده در بيان زنده بودن حضرت حجة بن الحسن ( ع )\r\nامام دوازدهم : ( عج ) صاحب الزمان صلوات اللّه عليه زنده است و موجود است از زمان ولادت با سعادتش كه در سال دويست و پنجاه هجرى است تا زمانى كه خداوند عالم صلاح در ظهور آنحضرت بداند و وجود مبارك آن بزرگوار باقى خواهد بود ما دامى كه تكليف باقيست زيرا كه بدليل ثابت شده است كه در هر زمانى بايد معصومى در ميان خلق باشد و هيچ زمانى خالى از امام معصوم نخواهد بود و بعد از حضرت امام حسن عسكرى غير از حضرت حجت عصر عجل اللّه فرجه كسى معصوم نباشد پس آنحضرت كه بعد از پدر بزرگوار خود امام است بايد تا آخر زنده باشد تا لازم نيايد خالى بودن زمان از امام و غير از آنسرور كسى ديگر امام نباشد بدليل اخباريكه وارد شده است بر اينكه ائمه زياده بر دوازده نيستند پس هم خود آنسرور باقى خواهد بود .\r\nو اما استبعاد نمودن و بعيد دانستن طول عمر تا به اين مقدار زمانرا و\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nزندگانى نمودن زياده بر عمر طبيعى پس استبعادى است باطل زيرا كه محال نيست كه كسى زياده بر عمر طبيعى زندگانى كند خصوصا با اينكه در ايام گذشته كسانى بوده‌اند از نيكان و بدان و سعيدان و شقيان كه زياده بر عمر شريف آنحضرت زندگانى كرده‌اند و بس است در اثبات آن زندگانى حضرت خضر عليه السّلام و مهلت شيطان و دجال و در بقاء هيچيك انكارى نيست و همچنين در بقاء حضرت عيسى عليه السّلام در آسمان .\r\nو اما سبب مخفى بودن آنحضرت از انظار بندگان پس يا به جهت مصلحتى است كه از خلق پوشيده است و خداوند عالم علم آن را مخصوص خود قرار داده و جز او كسى را بر آن آگهى نيست و يا بسبب بسيارى دشمنان آنحضرت و كمى اعوان و انصار است پس سبب پنهان بودن آن جناب خود خلق هستند زيرا كه حكمت خداوند عالم مقتضى لطفست و عصمت امام مقتضى افاضهء فيوضات است بر خلق و با وجود حكمت باريتعالى و عصمت امام جايز نيست منع نمودن لطفرا از بندگان پس سبب منع لطف از خلق هم خود ايشان باشند و نه خالق و نه امام مانند اينكه امام موجود باشد و اطاعت او نكنند چه واضحست كه دراينصورت منع لطف مستند به خود ايشان است و همين است مطلوب ما .\r\nاللهم عجل فرجه و ارنا فلجه و اجعلنا من اعوانه و اتباعه و ارزقنا طاعته و رضاه و اعصمنا مخالفته و سخطه به حق الحق و القائل بالصدق .\r\nترجمه : خدايا در فرج حضرت حجة بن الحسن ( عليهما السلام ) تعجيل فرمود ، و ديدارمان را بدولت حقه‌ى عدالت گسترش روشن گردان و قرار ده ما را از ياران و پيروانش و روزى فرما طاعت و رضايش را و نگاه دار ما را از مخالفت غضبش به حق حق بودن خود و پيامبران و پيشوايان راستگو و صادقست .\r\n* * *\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nاصل پنجم [ معاد 
  ]\r\n\r\nفصل هفتم : در معاد و در آن چهار مبحث است\r\n\r\nمبحث اول در بيان وجوب معاد جسمانى است\r\nمصنف گويد : اتفاق نموده‌اند تمام مسلمين بر معاد جسمانى يعنى رجوع مردم بعد از مردن در همين ابدان زيرا كه اگر معاد نباشد تكليف قبيح بود به جهت اينكه برگشتن ارواح به اين ابدان ممكن است و مخبر صادق نيز خبر داده است پس وقوع آن حق باشد و آيات بسيار نيز دلالت بر وقوع آن دارد و بر مذمت كسى كه منكر آن شود .\r\nشارح گويد : معاد گاهى بمعنى زمان عود استعمال مىشود يعنى زمانيكه در آن بازگشت ارواح مىشود باجسام و گاهى بمعنى مكان عود استعمال مىشود و گاهى بمعنى نفس بازگشت استعمال ميگردد و در اين مقام بمعنى سوم است و آن وجود و هستى مرتبهء دوم است براى اجسام و بازگشت ايشان است بعد از مردن و متفرق گرديدن بدنهاى ايشان و اين بازگشت حق است و واقع خواهد شد و در اين باب حكماء و فلاسفه مخالفت نموده‌اند با مذهب حق و دليل ما بر وقوع آن چند امر است :\r\nاول اجماع مسلمين است بر آن و منكرى براى آن در بين مسلمين نيست و اجماع ايشان حجت است به جهت وجود معصوم در بين\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nايشان .\r\nدوم آنكه اگر براى مردم بازگشتى نباشد هر آينه تكليف نمودن ايشانرا بعبادات و ساير احكام قبيح باشد و چون تكليف قبيح نيست پس وقوع معاد حق باشد بيان ملازمه اينكه تكليف زحمتى است كه در ازاء آن بايد عوضى داده شود چونكه زحمت دادن بدون عوض ظلمست و عوض اينزحمات در زمان تكليف داده نشده و نمىشود پس خانه و محلى ديگر بايد كه در آن محل مزد اينزحمات و اعمال داده شود و اگرنه تكليف ظلم و ستم باشد و ظلم و ستم قبيح است و صدور آن از خداى حكيم محالست .\r\nدليل سوم آنكه برگشتن اجسام بعد از پوسيدن آنها امريست ممكن و مخبر صادق هم خبر داده است بوقوع آن پس حق باشد و البته واقع خواهد شد اما امكان آن پس به جهت اينست كه اجزاء مرده‌گان قابلست براى اينكه جمع شود و روح در آن دميده شود و اگر قابل نبود هر آينه از اول امر نيز بدن مركب نمىشد از آن پس تركيب ابتدائى اقوى دليلست براى امكان وقوع حشر و خداى تعالى عالمست باجزاء هر شخصى و اينكه هريك از اجزاء متفرقه ابدان جزء كدام بدن بوده است چونكه در مبحث صفات ثابت نموديم علم خدا را به تمام معلومات و همچنين قادر است بر اينكه آن اجزاء متفرقه را جمع نموده روح آن را در آن بدمد و آن را بهيئت اول بگرداند چونكه در مبحث قدرت باثبات درآمديم قدرت خدا را بر تمام ممكنات پس ثابت شد اينكه بازگشت اجسام به حالت اوليه خود كه در دار دنيا داشته‌اند امريست ممكن و اما اينكه مخبر صادق به آن خبر داده است پس در اخبار متواتره ثابت است كه\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nحضرت رسول صلى اللّه عليه و إله خود معتقد بود بوقوع معاد بدنى و خبر از آن ميداد و آنچه كه مخبر صادق يعنى رسولخدا به آن خبر دهد البته حق باشد و واقع شود و گرنه لازم آيد كذب او و آن منافات دارد با راستگو بودن او و همين است مطلوب ما .\r\nدليل چهارم آيات قرآنيست كه صريح است در ثبوت و وقوع آن و در رد كسانى كه انكار نموده‌اند آن را و اين نحو از آيات كه دلالت بر وقوع آن دارد بسيار است مانند قول تعالى   ( ( وَ ضَرَبَ لَنا مَثَلًا وَ نَسِيَ خَلْقَهُ قالَ مَنْ يُحْيِ الْعِظامَ وَ هِيَ رَمِيمٌ قُلْ يُحْيِيهَا الَّذِي أَنْشَأَها أَوَّلَ مَرَّةٍ وَ هُوَ بِكُلِّ خَلْقٍ عَلِيمٌ ) )   محصل مضمون آيه آنكه منكر معاد مثل زده است براى ما از روى انكار باينكه استخوان پوسيده را خورد كرده و گفت كيست كه اين استخوانرا با آنكه پوسيده شده و خاك گشته است آن را برگرداند و زنده كند و ابتداء خلقت خود را فراموش كرده است زيرا كه آفريدن و ايجاد كردن از عدم و بيماده اعجبست از آفريدن از ماده و برگردانيدن استخوانرا به حالت انسانيت يا محمّد بگو به اين شخص كه زنده ميگرداند اين استخوانهاى پوسيده را همان كسى كه از اول آنها را انشاء نموده و از عدم بوجود آورده و او بهرنحو از آفريدن دانا و عالمست و از اين قبيل آيات در قرآن بسيار است .\r\n\r\nمبحث دوم در بيان اينكه بعث و برگشت عقلا و نقلا واجب است\r\nمصنف گويد : هركسى كه مستحق عوض شده است در اين دنيا و يا آنكه مستحق گرفتن عوض از او شده است واجب است مبعوث شدن او به حكم عقل و غير از اين دو طايفه بدليل نقلى ثابت شده است بعث آنها .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nشارح گويد : كسانى كه واجب است بازگشت ايشان به دنيا بر دو قسمند يكقسم كسانى هستند كه بدليل عقلى و نقلى ثابت شده است معاودت و بازگشت ايشان و اين طايفه كسانى هستند كه از براى ايشان حقى است در نزد خداى تعالى از ثواب بر اعمال يا عوض زحمات و صدمات تا آنكه آن حق برسد بايشان يا اينكه بر ايشان حقى ثابت شده است از عقاب يا عوض تا از ايشان دادخواهى شود و جزاى عمل خود را ببينند و آن حق از آنها گرفته شود و طايفه دوم كسانى هستند كه در دنيا برايشان تكليفى نبوده خواه از نوع انسان باشند مانند اطفال و ديوانگان يا از ساير حيوانات باشند مانند درندگان و چرندگان و پرندگان از حيوانات خاكى و آبى و هوائى و دليل بر حشر اينها آيات قرآنى و اخبار صحيحهء متواتره است مانند آيهء شريفه  ( وَ ما مِنْ دَابَّةٍ فِي الْأَرْضِ وَ لا طائِرٍ يَطِيرُ بِجَناحَيْهِ إِلَّا أُمَمٌ أَمْثالُكُمْ ما فَرَّطْنا فِي الْكِتابِ مِنْ شَيْءٍ ثُمَّ إِلى رَبِّهِمْ يُحْشَرُونَ ) )  محصل مضمون آيه آنكه نيست حيوان جنبنده در زمين و نه مرغ پرنده به دو بال مگر آنكه تمام طوايفند مانند شما فروگذار ننمودم چيزيرا از كتاب آنگاه تمام ايشان محشور خواهند شد بسوى پروردگار خود و چون حشريكه براى جزاى اعمالست فرع تكليفست و تكليف بر اين طايفه نيست پس دليلى از عقل بر وجوب حشر آنها نباشد ولى چون قرآن و اخبار صحيحه بر آن وارد شده است البته محشور خواهند شد .\r\n\r\nمبحث سوم در بيان اينكه اقرار بهرچه پيامبر گرامى آورده واجب است\r\nمصنف گويد : و واجبست اقرار نمودن بهرچه پيغمبر آن را آورده است از جانب خدا و به آن خبر داده است مانند صراط و ميزان و سخن گفتن\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nاعضاء و جوارح انسان از دست و پا و گوش و چشم و فرج و پرواز نمودن نامه‌هاى اعمال مردم و رسيدن آنها بدست راست يا چپ هركس زيرا كه تمام اينها ممكن است و مخبر صادق نيز خبر داده است بوقوع آنها پس واجبست تصديق به آنها .\r\nشارح گويد : چون ثابت شد نبوت پيغمبر ما و معصوم بودن او از خطا ثابت گرديد راستگو بودن او در آنچه كه خبر داده است از واقعشدن آنچه خبر دهد از وقوع در زمان گذشته مانند خبر دادن از حالات انبياء سابقين و امتهاى ايشان از زمانهاى گذشته و غير اينها مانند ابتداء خلقت و نحو آن يا خبر دهد از اموريكه در زمان خودش واقع شده است مانند خبر دادن از واجب شدن واجبات مانند نماز و روزه و غير اينها و حرام بودن محرمات مانند خمر و زنا و نحو آن و مستحب بودن مستحبات و نص بر امامت ائمه و غير اينها از خبرهائى كه وارد شده است از آن جناب يا خبر داده باشد از وقوع آن بعد از خودش چه از وقايعى باشد كه در دنيا و ايام تكليف واقع خواهد شد مانند فرمايش آنحضرت به حضرت امير المؤمنين ( ع ) كه خواهى مقاتله و جهاد نمود بعد از من با ناكثين و قاسطين و مارقين يعنى با كسانى كه نقض بيعت تو كنند و با كسانى كه از جادهء اسلام تجاوز نمايند و با كسانىكه از دين بيرون روند و طايفه اول كنايه است از اصحاب جمل و دوم از قضيهء صفين و سوم از قضيهء نهروان و خروج خوارج .\r\nيا از وقايعى باشد كه بعد از زمان تكليف واقع گردد مانند اخبار از حالات مردن و بعد از آن و از اينجمله است خبر دادن از عذاب قبر و صراط و ميزان و حساب و سخن گفتن اعضاء و جوارح انسان و پرواز نمودن\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nنامه‌هاى اعمال و حالات قيامت و كيفيت برانگيختن ابدان و حالات مكلفين در روز محشر و واجب است اقرار نمودن به تمام اينها و تصديق نمودن زيرا كه اينها از اموريست كه ممكن است وقوع آن و محال نيست در نظر عقل و مخبر صادق نيز خبر داده است بوقوع آن پس حق خواهد بود و البته واقع خواهد شد .\r\n\r\nمبحث چهارم در بيان اينكه از چيزهائى كه پيامبر آورده ثواب و عقاب است\r\nمصنف گويد : و از اينقبيل است كيفيت ثواب و عقاب و تفصيل آنها كه از شرع وارد شده است .\r\nشارح گويد : از جملهء چيزهائى كه پيغمبر صلى اللّه عليه و إله به آن خبر داده است ثواب و عقاب است و علماء در آن اختلاف نموده‌اند كه آيا اين دو امر از جهة عقل ثابت شده است و عقل حكم مىكند بوجوب آن يا آنكه چون در آيات و اخبار وارد شده است لهذا واجبست اعتقاد به آن و عقل را راهى نيست در ادراك آن پس اشاعره قائل شده‌اند بثبوت آن بدليل نقل و بعضى از معتزله مانند بلخى و اتباع او گفته‌اند باينكه ثبوت ثواب بدليل نقل است زيرا كه طاعات و عبادات ما برابرى نميكنند با نعمتهاى عظيمهء كه خداوند بما عطا فرموده است در دنيا و ما نميتوانيم از عهده شكر اين نعمتها برآئيم تا چه رسد باينكه در اذاء طاعات خود مستحق ثوابى علاوه باشيم و معتزلهء بصره گفته‌اند كه دليل بر آن عقل زيرا كه مقتضى تكليف آنست كه عوض عطا نمايد و خود نيز وعده به آن فرموده در آيهء شريفهء كه ميفرمايد :  ( ( جَزاءً بِما كانُوا يَعْمَلُونَ ) )  و معتزله عقاب را در حق كافران و كسانى كه مرتكب گناهان كبيره شده‌اند واجب\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nدانند و در سابق گذشت تفصيل مذهب و دليل بر اينكه عقل حكم مىكند بوجوب ثواب .\r\nو اما عقاب پس اگرچه نيز لطفست ولى نميتوان جزم بوقوع آن نمود در حق غير كافرى كه در كفر خود بميرد چون رحمت الهى واسع است و سبقت دارد بر غضبش و خلف وعد قبيح نيست عقلا بلكه ترك آن كه مقتضاى عفو است نيكست و چون امر بدست قدرت و اختيار او است نميتوان حكم بوقوع و عدم آن نمود و در اينمقام چند فايده ذكر مىشود .\r\nاول اينكه بنده مستحق ثواب و مدح مىشود بر فعل واجبات و مستحبات و بر فعل ضد قبيح يا عدم اقدام بر فعل قبيح ولى به شرط اينكه داعى او بر فعل واجب و مستحب اين باشد كه چون خداوند امر فرموده است به آن از اينجهة بجا مىآورد و داعى او بر فعل ضد قبيح يا ترك قبيح همان مجرد قبح آن باشد نه امرى ديگر مثل اينكه زكات دهد باينجهة كه واجب است يا آنكه در زكات دادن دستگيرى فقراء و اعانت ضعفاء و مؤمنين است و امثال آن و همچنين در دادن صدقه به جهت اينكه خدا فرموده بدهد يا به جهت اينكه عطا و بخشش صفت خوبيست نه اينكه صدقه بزنى دهد و غرضش اين باشد كه او را رام كند و با او عمل ناشايست كند يا آنكه نماز كند مثلا تا مردم ببينند و به اين سبب مريد او شوند يا آنكه ترك زنا نمايد از ترس اينكه مبادا كسى بر آن مطلع شود و سلب اعتقاد مردم از او مثلا و همچنين مستحق عذاب و مذمت مىشود بسبب فعل قبيح و حرام و ترك نمودن واجب و بالجمله هر عملى كه انسان مىكند استحقاق ثواب و عقاب بر آن تابع قصد او است پس اگر قصدش در آن عمل اطاعت مولى باشد مستحق ثواب خواهد بود اگر مطابق با امر او باشد و اگر\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nقصدش نه امر او باشد مستحق ثواب نخواهد بود بلكه گاهست كه بر فعل واجب معاقب شود به جهت مقارن بودن آن با وصفى كه نهى شده از آن در شرع مانند رياء و سمعه و نحو آن ولى در ترك واجب و فعل حرام اگر عذر شرعى براى او نباشد به مجرد ترك اول و فعل ثانى مستوجب عقاب نخواهد شد با علم بوجوب يا حرمت آن به تفصيلى كه در محلش مذكور است .\r\nفايده دوم هركس كه مستحق ثواب شود يا مستوجب عقاب گردد واجبست كه آن ثواب يا عقاب بر او دائمى باشد مانند كسانى كه بر ايمان ميميرند كه مستحق ثوابند و كسانى كه بر كفر ميميرند كه مستوجب عقابند چون عملى كه موجب ثواب ايشان شده است هميشه ممدوح است و اگر ثواب آن دائمى نباشد و منقطع شود ممدوح نباشد و همچنين عمليكه بسبب آن مستوجب عقاب شده‌اند هميشه مذمومست و اگر عقاب بر آن منقطع گردد مذموم نباشد چون در بين ممدوح بودن و مذموم بودن واسطهء نيست و همچنين بين ثواب و عقاب واسطهء نيست و واجبست اينكه هريك از ثواب و عقاب خالص باشند از مخلوط بودن با ديگرى پس در ثواب بايد داخل نباشد چيزى كه از لوازم عقابست و از اينجهت در بهشت هم و غم و اندوه و الم و پيرى و گرسنگى و تشنگى امثال اينها نيست زيرا كه اين امور سبب تكدر طبع و زحمت ميشوند و آن از لوازم عقابست و همچنين در عقاب نبايد از لوازم ثواب داخل باشد مانند راحت و نحو آن و از اينجهتست كه در جهنم نعوذ باللّه منها راحتى نيست به هيچ نحو و اگر در ثواب چيزى از عقاب داخل شود يا در عقاب چيزى از ثواب داخل شود نه آن ثواب ثواب باشد و نه آن عقاب\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nعقاب و بايد ثواب مقرون باشد بتعظيم و تكريم و احترامات و عقاب بايد مقرون باشد بر اهانت زيرا كه مطيع هميشه مستحق تعظيمست و عاصى هميشه مستحق توهين است .\r\nفايدهء سوم جايز است كه خداوند شرط نمايد در استحقاق ثواب بر عملى مقرون بودن آن را بعملى ديگر مانند ثوابى كه وعده فرموده است بر تصديق بوحدانيت و اگر جايز نباشد اشتراط در آن پس بايد كسى كه خدا را شناخته و اعتقاد بوحدانيت او دارد مستحق ثواب باشد اگرچه اعتقاد برسالت پيغمبر نداشته باشد و اين باطلست بالضرورة بلكه هر عملى كه تعيين ثواب بر آن شده است مشروطست باينكه به شرط مقرره در آن عمل كند پس اگر بيكى از شروط آن عمل ننموده مستحق ثواب بر آنعمل نخواهد بود و يكى از شروط در استحقاق ثواب بر معرفت خدا باقى ماندن است بر آن تا آخر عمر پس اگر طرفة العينى به قدر چشم برهمزدن شرك آورد يا كافر شود يا از دين برگردد ثوابى بر توحيد نخواهد داشت و دليل بر آن آيات قرآنيست مانند قول تعالى  ( ( لَئِنْ أَشْرَكْتَ لَيَحْبَطَنَّ عَمَلُكَ ) )  اگر شرك آوردى هر آينه اعمال تو نابود شود و قول تعالى  ( ( مَنْ يَرْتَدَّ مِنْكُمْ عَنْ دِينِهِ فَسَوْفَ يَأْتِي اللَّهُ   فَيَمُتْ وَ هُوَ كافِرٌ فَأُولئِكَ حَبِطَتْ أَعْمالُهُمْ فِي الدُّنْيا وَ الْآخِرَةِ وَ أُولئِكَ أَصْحابُ النَّارِ هُمْ فِيها خالِدُونَ ) )  كسانى كه از شما مرتد ميشوند و از دين اسلام برمىگردند و ميميرند بر كفر پس ايشان نابود مىشود اعمالشان در دنيا و در آخرت و ايشان اصحاب آتشند كه در آن هميشه باقى خواهند بود و يكى از شروط آن اعتقاد برسالت پيغمبر و امامت ائمه است و اشاره باينمطلبست فرمايش حضرت رضا عليه السّلام در حديث معروف بسلسلة الذهب كه فرمود بشرطها و شروطها و انا من\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nشروطها و مراد آنست كه گفتن لا إله الا اللّه بدون اعتقاد بامامت آنحضرت ثمرى نمىبخشد .\r\nفايده چهارم كسانى كه ايمان آوردند و مرتكب معاصى كبيره و صغيره نشوند مستحق ثواب دائمى خواهند بود و كسانى كه كافر شدند و بر كفر مردند مستحق عقاب دائمى خواهند بود و كسى كه ايمان آورد و عمل صالح بجا آورد و اعمال سيئه نيز بجا آورد پس اگر سيئات او صغيره باشند آمرزيده خواهند شد اجماعا و بنص قرآن مجيد  ( ( إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ ) )  اگر اجتناب كنيد از گناهان كبيره خواهيم پوشانيد صغيره‌هاى شما را و اگر از اهل كباير باشد پس اگر با توبه از دنيا برود او نيز از اهل ثوابست مطلقا اجماعا و اگر با توبه از دنيا برود پس از دو صورت خالى نيست يا اينست كه بايد بگوئيم كه ابدا مستحق ثواب نيست در مقابل ايمانش و اين ظلمست و منافى است با آيهء شريفهء  ( ( فَمَنْ يَعْمَلْ مِثْقالَ ذَرَّةٍ خَيْراً يَرَهُ ) )  هركس كه معادل ذره عمل خير كند ثواب آن را خواهد ديد پس معين است اعتقاد باينكه چنين كسى ثواب ايمان خود را خواهد ديد دراينصورت يا اينست كه اول ثواب را به او ميدهند و بعد عقاب گناهان را و اين نيز صحيح نيست زيرا كه اجماعست بر اينكه هركس داخل بهشت شود ديگر بيرون نخواهد آمد از آن و در اينحال عقاب باطلشود و گناهان كبيره بيعقاب ماند و آن باطلست زيرا كه با اينحال وعدهء عقاب بر كباير لغو شود پس معين شد كه اول عقاب فعل كباير را بايشان بخشاند و بعد از آن ثواب ايمان را بايشان بدهد و همين است مطلوب ما .\r\nو در خبر نيز وارد است كه اصحاب كباير از جهنم بيرون مىآيند\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nمانند چوب نيم‌سوز يا مانند ذغال و چون اهل بهشت ايشانرا ببينند گويند اينها جهنميانند پس امر صادر شود از جانب پروردگار بر ملائكه كه ايشان را در چشمهء حيوان فروبرند و چون بيرون آيند روهاى ايشان مانند ماه چهارده شود و اما آياتى كه دلالت دارد بر عقاب عاصيان و مخلد بودن ايشان در جهنم پس مراد از مخلد بودن مكث زمان طويل است و خلود به اين معنى بسيار استعمال مىشود و مراد بفجار و عصاة كه در آيه است كسانى هستند كه فجور و عصيان ايشان به حد كمال رسيده است و ايشان كفارند بدليل قول تعالى  ( ( أُولئِكَ هُمُ الْكَفَرَةُ الْفَجَرَةُ ) )  و همين است مقتضى جمع بين آياتى كه دلالت دارد بر اينكه عقاب مخصوص است به كفار مانند آية  ( ( إِنَّ الْخِزْيَ الْيَوْمَ وَ السُّوءَ عَلَى الْكافِرِينَ ) )  ذلت و خوارى و عذاب در روز قيامت بر كسانى است كه كافر شده‌اند .\r\nو بين ساير آياتى كه دلالت دارد بوقوع بر مجرمين و اهل معاصى و طريق جمع بين اين دو طايفه آيات بيكى از دو وجه است يكى آنكه آياتى را كه دلالت دارد بر خلود اهل معاصى در جهنم حمل كنيم بر كفار تا مطابق شود با آياتى كه دلالت دارد بر مخصوص بودن عذاب جهنم بكفار .\r\nدوم اينكه خلود را حمل كنيم بر مكث زمان طويل تا مطابق آيد با نجات اهل ايمان .\r\nو چون اين مطلب را دانستى پس بدانكه صاحبان كبيره وقتى معذب ميشوند كه عفو الهى و شفاعت حضرت رسالت پناهى شامل حال ايشان نشده باشد زيرا كه تمام اميد عفو خداوند دارند و متوقع گذشت اويند خصوصا كه خود نيز وعده عفو فرموده است در آيات بسيارى مانند قول تعالى  وَ يَعْفُوا عَنِ السَّيِّئاتِ  عفو ميفرمايد از گناهان و يعفو عن كثير گذشت\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nمينمايد از بسيارى از گناهان  ( ( إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ ) )  خداوند نميآمرزد كسى را كه شريك قرار دهد به او و مىآمرزد غير از شرك را يا گناهى را كه كمتر از شركست براى هركس كه بخواهد  ( ( إِنَّ رَبَّكَ لَذُو مَغْفِرَةٍ لِلنَّاسِ عَلى ظُلْمِهِمْ ) )  بدرستيكه پروردگار تو صاحب گذشت و آمرزش است دربارهء مردم با ظلمى كه بر نفس خود ميكنند و از جواد كريم خوش‌آيند نيست خلف وعد نمودن كه وعده بدهد و بجا نياورد با اينكه خود ستايش نموده است خود را بصفت غفور و رحيم يعنى بسيار آمرزنده و بسيار مهربان و اين آمرزش نه آمرزش گناهان صغيره است و نه آمرزش گناهان كبيره‌ايست كه از آن توبه كرده و با توبه از دنيا رفته باشد زيرا كه باجماع عقابى بر آن دو نيست و چون عقاب بر آنها نيست عفو معنى ندارد پس معين است مراد گناهان كبيره‌ايست كه صاحب آن بدون توبه از دنيا رفته باشد و همين است مطلوب .\r\nو اما شفاعت پيغمبر ما پس آن نيز در محل توقعست بلكه واقع نيز خواهد شد و دليل بر آن قول خداى تعالى است كه خطاب فرموده است بپيغمبر خود و او را امر فرموده است به استغفار و طلب آمرزش براى خود و براى مؤمنين و مؤمنات آنجا كه ميفرمايد استغفر لذنبك و للمؤمنين و المؤمنات و صاحب كبيره مؤمن است چونكه فرض اينست كه تصديق نموده است بوحدانيت خدا و برسالت رسول او و اقرار نموده است به آنچه پيغمبر از جانب خدا آورده است و ايمان جز اين نيست چونكه ايمان در لغت بمعنى تصديق است و در اينجا تصديق واقعست و اما اعمال صالحه پس آنها جزء ايمان نيستند تا آنكه بسبب ترك آنها شخص از ايمان خارج شود زيرا كه خداوند در كتاب كريم خود ميفرمايد  ( ( الَّذِينَ آمَنُوا وَ عَمِلُوا \r\n\r\n","description":"","footnote":"","page_name":" 222 ","page_number":222},
  {"content":"\r\n\r\n الصَّالِحاتِ ) )  يعنى كسانىكه ايمان آورده‌اند و اعمال صالحه بجا آوردند پس اعمال صالحه را عطف فرموده است بر ايمان و اگر دو چيز نباشند عطف صحيح نباشد .\r\nپس معلوم شد كه اعمال صالحه داخل در ايمان نيستند پس اهل كباير نيز مؤمن باشند و چون خداوند امر فرموده است پيغمبر خود را بطلب آمرزش نمودن براى مؤمنين پس آنحضرت نخواهد ترك نمود آن را زيرا كه مقتضى عصمت آنست كه عمل نمايد به تمام اوامر خدا و چون طلب آمرزش نمود البته مقبول و مستجاب خواهد شد چونكه خداوند وعده فرموده است كه آنحضرت را راضى نمايد در كلام خود  وَ لَسَوْفَ يُعْطِيكَ رَبُّكَ فَتَرْضى  زود است كه پروردگار تو چندان بدهد ترا تا راضى شوى و علاوه بر اين خود آنحضرت فرموده است كه من شفاعت خود را براى صاحبان كبيره از امت خود ذخيره كرده‌ام و چون اينرا دانستى بدانكه همچنانى كه شفاعت براى حضرت رسول ثابتست همچنان براى ائمه ما هم ثابت است به همان نحو بدون فرق و دليل بر آن اخبار خود ائمه است به آن و عصمت ايشان منافات دارد با دروغ بودن آن .\r\nفايده پنجم واجبست اقرار نمودن و تصديق كردن باحوال قيامت و اوضاع آن و كيفيت حساب و بيرون آمدن مردم از قبور خود در حالى كه برهنه باشند و باينكه با هريك از مردم در آن روز دو ملكند كه يكى او را ميراند بسوى محشر و ديگرى شهادت ميدهد بر عمليكه در آخر دار دنيا از او صادر گشته و تصديق نمايد باحوال بهشت و اختلاف درجات و مراتب اهل آن و بكيفيت نعمتهاى بهشت از خوردنيها و آشاميدنيها و زمانى كه مهيا شده‌اند براى اهل آن و غير اينها از چيزهائى كه كه هيچ چشمى\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nنديده و هيچ گوشى نشنيده و بخاطر هيچ بشرى خطور ننموده و همچنين تصديق كند باحوال آتش و كيفيت عقاب آن و انواع دردها و آلام آن بر نحويكه آيات و اخبار صحيحه بر آن وارد است و تمام مسلمين بر آن اجماع اتفاق دارند زيرا كه تمام اينها از چيزهائيست كه پيغمبر راستگو و امامان صادقين به آن خبر داده‌اند و در نظر عقل هم محال نيست وقوع آن پس حق باشد و همين است مطلوب ما .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\nخاتمه در بيان وجوب توبه و امر بمعروف و نهى از منكر ، و در آن دو وظيفه است\r\n\r\nوظيفهء اول در بيان وجوب توبه است\r\nمصنف گويد : و از آن جمله است وجوب توبه .\r\nشارح گويد : توبه پشيمان شدنست از كار قبيحى كه كرده است در زمان گذشته و ترك نمودن آنست در زمان حال و عزم نمودنست بر اينكه ديگر برنگردد به آن بعد از اين و توبه به اين معنى واجب است زيرا كه اجماع امنست بر اينكه هركس كه فعل قبيحى از او صادر شود يا آنكه فعل واجبى را ترك كند واجبست بر او كه پشيمان شود و آيات و اخبار نيز بر وجوب آن وارد شده است مانند قول تعالى  ( ( تُوبُوا إِلَى اللَّهِ جَمِيعاً أَيُّهَا الْمُؤْمِنُونَ ) )  توبه و بازگشت نمائيد بسوى خدا تمام شما ايمومنان و ايضا توبه و پشيمانى دفع مىكند ضرر معصيت را و عقاب آن را برميدارد و دفع ضرر اگرچه مظنون باشد واجب است به حكم عقل و كسى كه توبه مىكند بايد توبه‌اش از فعل قبيح براى اين باشد كه چون قبيحست از فعل آن پشيمان است نه آنكه از ترس آتش يا براى دفع ضرر از خود توبه كند زيرا كه چنين توبه در حقيقت توبه نيست .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nو چون اين را دانستى پس بدانكه گناه و معصيتى كه از انسان صادر مىشود يا بسبب قصوريست كه در حق اللّه كرده است و يا بسبب تقصيريست كه در حقوق مخلوق نموده ، پس اگر در حق اللّه باشد آن بر دو قسمست :\r\nيا بسبب فعل قبيحى است كه از او صادر شده - پس تدارك آن همان پشيمانى كفايت مىكند با عزم بر اينكه بعد از اين عود نكند به آن ، و يا بسبب ترك واجبست - پس اگر وقتش هنوز باقيست توبه‌اش آنست كه آن را بجا آورد و اگر وقتش بيرون رفته است پس اگر قضائى بر آن در شرع مقرر نشده است مانند نماز عيد پس كفايت مىكند در توبه آن اينكه پشيمان شود بر ترك آن و عزم نمايد بر عدم معاودت بر آن و اگر قضائى بر آن مقرر شده است قضاء آن را بجا آورد ، و اگر در حق الناس باشد ، پس اگر بسبب گمراه نمودن ايشان باشد باينكه فتواى غير مشروع داده و ايشانرا از راه راست بيرون برده - پس توبهء آن باينست كه او را ارشاد كند به راه راست و خبر دهد او را بخطاء خود در آن فتوى ، و اگر بسبب ظلمى باشد كه بر كسى نموده و مالى كه از كسى برده يا صدمهء زبانى يا جانى به كسى زده - پس توبه‌اش بايستكه حق او را بوارث او برساند يا از او حليت بطلبد و اگر نتوانست عزم نمايد بر اينكه هروقت متمكن شد از آن رضاى او را تحصيل كند .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nوظيفهء دوم در بيان وجوب امر بمعروف و نهى از منكر است\r\nمصنف گويد : و از آن جمله وجوب امر بمعروف و نهى از منكر است به شرط اينكه كسى كه امر مىكند يا نهى مينمايد معروف را از منكر امتياز دهد و بداند معروف چيست و منكر كدامست - و از چيزهائى باشند كه بعد از اين واقع ميشوند چونكه امر نمودن بگذشته و نهى نمودن از چيزى كه در سابق واقع شده است بيهوده است و اينكه احتمال بدهد كه امرونهى او تأثير مىكند در فاعل و از ضرر نيز مأمون باشد .\r\nشارح گويد : امر بمعنى طلب نمودن چيزيست از ديگرى بر نحو برترى و نهى طلب ترك نمودنست بر نحو برترى و معروف آنچيزى را گويند كه علاوه بر جهت نيكى مشتمل باشد بر صفت زائدى بر حسن آن و منكر فعل قبيح را گويند ، و چون اين مطلب را دانستى - پس در اين مقام دو مبحث است :\r\nاول اتفاق نموده‌اند علماء بر وجوب امر بمعروف اگر آن معروف از واجبات باشد - و هم بر وجوب نهى از منكر ، و بعد از اين اتفاق اختلاف نموده‌اند در دو مقام :\r\nاول اينكه وجوب امر بمعروف و نهى از منكر آيا به حكم عقل است يا به حكم شرع است ، پس شيخ طوسى قائل شده است بوجوب عقلى آن - و سيد مرتضى بوجوب شرعى آن قائل گشته و مصنف نيز اختيار اين قول را نموده ، و شيخ طوسى بر عقلى بودن آن استدلال كرده است باينكه\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nامر بواجب لطفست در فعل واجب و نهى از قبيح لطفست در ترك آن - و عقل حاكمست بر وجوب لطف ، و كسانى كه قائل بوجوب شرعى آن شده‌اند بر اين استدلال ايراد نموده‌اند باينكه وجوب عقلى آن مخصوص به كسى نيست بلكه حكم عقل شامل تمام اشخاص مىشود - و دراينصورت بر خدا نيز بايد واجب باشد و آن باطلست ، زيرا كه اگر بر خدا واجب باشند پس اگر بجا آورد آن را يعنى امر كند بفعل واجب و نهى كند از فعل قبيح لازم آيد كه هيچ قبيحى در خارج واقع نگردد و هيچ واجبى ترك نشود - زيرا كه معنى امر كردن آنست كه كسى را وادارند بر كارى و معنى نهى كردن آنست كه كسى را منع كنند از آن ، ولى آنچه واقع است خلاف آنست چونكه بسيارى از واجبات ترك مىگردد و بسيارى از قبايح بجا آورده مىشود ، و اگر خداوند بجا نياورد اين واجب را يعنى امر ننمايد بمعروف و نهى نكند از منكر با اينكه هردو واجبند بر او پس لازم آيد كه اخلال نموده باشد بواجب و ترك نموده باشد چيزى را كه عقل حاكمست بوجوب آن بر او و اين امر منافيست با حكيم بودن او ، و اين ايراد تمام نيست .\r\nمترجم گويد : شايد راه نظر و تأمل شارح در اين ايراد اين باشد كه مراد از حمل نمودن بر فعل يا ترك نه حمل بر نحو الجاء است كه شخص بر آن مجبور شود و اين ايراد وارد آيد ، بلكه مراد حمل بر نحو لطفست كه همان نزديك كردن بطاعت و دور نمودن از معصيت باشد و همچنانكه با وجود قرار دادن تعزيز و حد بر فعل محرمات و ترك واجبات باز جايز است وقوع آنها در اينجا نيز جايز خواهد بود ، پس از وجوب آن بر خدا وقوع تمام واجبات و ترك تمام محرمات لازم آيد ولى اين كلام تمام\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nنيست زيرا كه وجوب آن نسبت بمكلفين بر نحو الجا است باينمعنى كه اگر فاعل منكر بنهى زبانى منتهى نشود بايد بدست او را نهى نمود اگرچه بزدن و شكستن آلات آن باشد بلكه گاه است كه بقتل نيز منتهى گردد با شرايط آن ، و اين نحو از نهى نسبت به خدا ممكن نيست زيرا كه به حد الجاء مىرساند و موجب سلب اختيار مىشود و تخصيص او بنهى لسانى خالى از دليل نيست .\r\nشارح گويد : و اما دليل نقلى بر وجوب آنها پس بسيار است .\r\nمقام دوم : در بيان اين است كه آيا امر بمعروف و نهى از منكر واجبند بر تمام اشخاص مكلفين عينا - يا آنكه واجبند بر ايشان بوجوب كفائى به اين معنى كه اگر از يكى صادر شد از ديگران ساقط مىشود ، پس شيخ طوسى ( ره ) قائل بوجوب عينى آن شده است و استدلال نموده است بر آن بقول  ( ( كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ ) )  خداوند مدح فرموده است امت پيغمبر را باينكه امر بمعروف و نهى از منكر ميكنند و به اين سبب ايشانرا بهتر از ساير امم قرار داده است ، و سيد مرتضى قائل بوجوب كفائى آن شده است و استدلال نموده است بر آن باينكه مقصود از امرونهى آنست كه واجب در خارج واقع شود و قبيح مرتفع گردد - پس هركس كه متصدى آن شود كفايت از ديگران خواهد كرد ، و دليل ديگر بر آن قول حقتعالى است :\r\n ( ( وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ ) )  بايد از شما جماعتى باشند كه مردم را بسوى اعمال خيريه بخوانند و امر كنند بمعروف و نهى نمايند از منكر پس وجوب آن را مخصوص فرمود بطايفهء - و چون از طايفهء خاصى صادر شد از ديگران\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nساقط باشد .\r\nمترجم گويد : كه محل نزاع ايندو طايفه در اينستكه در حينى كه يكنفر مثلا متصدى امر يا نهى شود آيا بر ديگران هم واجبست تصدى آن يا نه - پس بنابر عينى بودن آن واجبست بر هركس كه مطلع از آن شود و شرايط آن در او جمع باشد و بنابر كفائى بودن آن بر ديگران واجب نباشد مگر بعد از عجز شخص اول ، و اما اينكه اگر امرونهى اول تأثير كرد از ديگران ساقط مىشود و اگر تأثير نكرد بر ديگران واجب شود پس در آن نزاعى نيست .\r\nشارح گويد : مبحث دوم در بيان شرايط وجوب امر بمعروف و نهى از منكر است و مصنف براى وجوب آنها چهار شرط ذكر نموده است :\r\nاول - آنكه كسى كه امر مىكند بمعروف بشناسد معروف را و آن را امتياز دهد از غير معروف و بداند كه اين چيزى كه به آن امر مىكند معروف است و همچنين كسى كه نهى مينمايد از منكر بشناسد منكر را و امتياز دهد آن را از غير منكر و بداند كه اين چيزى كه از آن نهى مىكند منكر است - زيرا كه اگر معروف و منكر را نشناسد گاه مىشود كه امر كند بمنكر يا نهى نمايد از معروف و كار برعكس شود .\r\nشرط دوم آنكه معروف و منكر از چيزهائى باشد كه در آينده واقع شوند - زيرا كه امر نمودن بچيزيكه در زمان گذشته واقع است و نهى كردن از آن عبث و لغو است ، مانند كسى كه نماز صبح يكروز را مثلا ترك كرده پس امر نمودن او را بفعل آن معنى ندارد - يا آنكه در روز گذشته شراب خورده پس نهى كردن از آن بيهوده و عبث است - و صدور عبث قبيح است و امر بقبيح نيز قبيح است ، پس بايد كسى را نهى از\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nخوردن شراب مثلا كنند كه بعد از اين ميخواهد بخورد و امر به نماز كنند كسى را كه هنوز وقت آن باقيست .\r\nشرط سيم - آنكه كسى كه امر يا نهى مىكند احتمال بدهد كه امرونهى او تأثير مىكند در طرف مقابل و بسبب امر او واجب را بجا ميآورد و بسبب نهى او از فعل منكر دست برميدارد ، پس اگر يقين دارد كه طرف مقابل اعتنائى بسخن او نميكند يا ظن غالب حاصل نمايد بر آن پس دراينصورت وجوب امرونهى مرتفع گردد .\r\nشرط چهارم - اينكه كسى كه امر يا نهى مىكند بداند كه امر و نهى او ضررى نميرساند به او يا بيكى از مسلمين و مأمون باشد از آن - پس اگر يقين داشته باشد باينكه اگر امر كند تارك معروف را بفعل آن يا اگر نهى نمايد فاعل منكر را از فعل آن البته موجب ضرر بر خودش خواهد بود يا بر يكى از مسلمين يا آنكه ظن غالب حاصل نمايد بر ضرر - پس دراينصورت نيز وجوب اين برداشته شود ، و بايد دانست كه از براى امر بمعروف و نهى از منكر مراتبى است اولا بايد در قلب خود طالب باشد فعل واجب را و ترك منكر را و در دل انكار كند بر كسى كه واجب را ترك مىكند يا قبيح را بجا ميآورد و بعد تا ممكن است به زبان نيز انكار كند و اگر ممكن باشد بدست نيز منع كند از منكر و ملزم كند بر فعل معروف و چون بطريق آسانتر مقصود حاصل شود نبايد بسخت پرداخت - پس اول بايد در دل خود امر بمعروف و نهى از منكر نمود و اگر به آن مقصود حاصل نشد به زبان و اگر نشد بدست .\r\nمترجم گويد و بايد دانست كه شرطست در وجوب امر بمعروف و نهى از منكر اينكه از مسائل خلافيه نباشند مانند نجاست غساله و وجوب\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nاقامه در نماز و نحو اينها ، پس اگر از مسائل خلافيه شدند و فاعل آن تقليد نمود كسى را كه آن را پاك ميداند در مثل غساله و منكر آن تقليد نمود مجتهدى را كه آن را نجس ميداند ، پس دراينصورت نميتواند نهى نمايد او را از مباشرت آن يا از ترك اقامه مثلا مگر آنكه هردو مقلد يك مجتهد باشند ، و در اينجا رساله را ختم نمائيم .\r\nيا فاطمة ( ع ) اشفعى لى فى الجنة\r\nليتو گرافى كرمانى - قم : عشقعلى\r\n\r\n\r\n","description":"","footnote":"","page_name":" 232 ","page_number":232}
  ]